Title,Content
22:12 Бөтә донъя башҡорттары ҡоролтайы Башҡарма комитетының Республика ата-әсәләр комиссияһынан рәхмәт хаты," 




"
"14:41 Городское соревнование по русским шашкам, 1 место."," 




"
14:38 Я логопед," 




"
14:33 Күңелле көндәр!," 




"
22:23 «Йырсы ҡар бөртөктәре»,"   
         Баланың һәләте бәләкәй саҡтан уҡ билдәле була, ә ошо һәләттәрҙе кешеләргә күрһәтерлек саралар булып торһа бигерәк тә яҡшы. Богон ҡаланың үҙәк майҙанында олоһо өсөн дә, кесеһе өсөн дә «Йырсы ҡар бөртөктәре» тип аталған конкурс тың гала концерты үтте. Беҙҙең «Ҡурай» балалар баҡсаһынан Нәдиә Сафина был конкурста үҙенең һәләтен тулыһынса тамашасыларға күрһәтә алды һәм лайыҡлы 2 урынды яуланы. Нәдиә киләсәктә лә яңы үрҙәр яулауына шик ҡалдырмай, сөнки уның моңло тауышы хәҙерҙән үк һоҡланыу уята. Был конкурсты ойоштороусыларға, ата – әсәләр, үҙебеҙҙең коллектив исеменән оло рәхмәтебеҙҙе еткерәбеҙ һәм алдағы көндәрҙә лә конкурстарҙа әүҙем ҡатнашып «Ҡурай» балалар баҡсаһына йөрөгән тәрбиәләнеүселәрҙе йондоҙҙай балҡытырбыҙ тигән өмөттә ҡалабыҙ. Ә буласаҡ йондоҙҙар өсөн ошондай юғары кимәлдә ойошторолған, ғәҙел баһаланған саралар булып торһон.




"
"22:18 ""Единый день безопасности""","         
    13 января все общеобразовательные организации г.Сибай провели""Единый день безопасности""Наш детский сад ""Курай"" не остался в стороне.Каждый педагог организовал мероприятия целью которых было предупреждение детского дорожного травматизма,а также формирование навыков правильного поведения на дорогах и в общественных местах .Педагоги провели профилактические беседы о необходимости соблюдения дорожных правил,о значении дорожных знаков.Также,очень интересно прошла встреча инспектора ПБДД ОГИБДД Узбекова Мирзата Иршатовича , с нашими воспитанниками.Инспектор провел беседу с детьми о том, что правила дорожного движения важны,и тот кто их соблюдает поступает правильно.




"
22:15 #Детинашебудущее#СпраздникомлюбимаяРеспублика,"      
       Выявление одарённых детей и работа с ними являются актуальной задачей дошкольного образования, особенно учитывая то, что индивидуальная работа с детьми особо выделяется в разряд приоритетных направлений образовательной политики государства. Каждый ребенок одарен по-своему! В детском саду «Курай» все воспитанники талантливы, они участвуют в различного уровня конкурсах и являются дипломантами,призерами и лауреатами. Одна из них Таштимерова Амиля, которая была удостоина Гран при в республиканском конкурсе и была приглашена на торжественное мероприятие посвященное светлому празднику ""День республики Башкортостан"" наряду с другими взрослыми победителями различных конкурсов. Такое внимание вдохновляет и детей, и педагогов к достижению новых творческих вершин!Большое спасибо организаторам!#Детинашебудущее#СпраздникомлюбимаяРеспублика




"
"22:10 «День добра и уважения»,","        На мероприятие посвященное «Дню добра и уважения», которое организовала центральная юношеская библиотека были приглашены и воспитанники МДОБУ ЦРР д/с «Курай», чтобы снова увидеться с дорогими сердцу людьми и порадовать наше золотое поколение задорными песнями и стихами. Дети очень старались, а в ответ получали теплые слова благодарности и искренние улыбки. Воспитанники, родители и коллектив МДОБУ ЦРР д/с «Курай» благодарят вас за любовь и постоянную заботу! Желаем вам счастливых и долгих лет жизни, отменного крепкого здоровья, больше радостных событий! Пусть только благополучие, доброта и теплые душевные отношения окружают вас, и будет всегда уютным ваш дом!





"
22:08 «Правила движения достойны уважения!»,"      Дороги и транспорт – реалии сегодняшней жизни. Важно воспитать в детей чувство ответственности за свое здоровье на дорогах и добиваться того, чтобы соблюдение правил дорожного движения стало для них обыденной привычкой. Мероприятия, посвящённые теме БДД, всегда актуальны в учреждениях дошкольного образования. 29 августа 2019 года в МДОБУ ЦРР д/с ""Курай""» прошел спортивный праздник по БДД «Правила движения достойны уважения!», целью которого являлось закрепление умения по использованию правил дорожного движения в различных практических ситуациях; воспитывать умение правильно вести себя на дороге; а также решение задач сетевого взаимодействия дошкольного образовательного учреждения с органами ГИБДД по вопросам профилактики дорожно-транспортного травматизма. Дети в игровой форме закрепили знания о правилах Сюрпризный момент в лице героя мультфильма - Незнайка , который помогал ребятам вспомнить правила поведения на дороге. В играх дети побывали и пешеходами, и пассажирами, и шофёрами. Дети рассказывали стихи, разгадывали загадки, играли в игры по правилам дорожного движения ""Собери дорожный знак"", ""Автодром"", ""Автобус"", ""Светофор"". На празднике использовался макет автоинспектора, светофора, модули дорожных знаков, веселая музыкальная разминка ""Автобус"".
Приглашенный инспектор по пропаганде БДД ОГИБДД по городу Сибай старший лейтенант полиции Узбеков Мирзат Иршатович, рассказал о правильном поведении на дорогах и показал патрульный автомобиль. Как радостно было видеть счастливые лица детей от возможности посидеть в патрульной машине и самостоятельно дать специальный сигнал. Дети успешно справились со всеми заданиями и получили массу положительных эмоций. Каждой соревновавшейся команде вручили грамоты, а команде одержавшей победу еще и «Золотой Светофор».
По окончании нашего мероприятия провели веселый флешмоб под зажигательную песню ""За рулем автомобиля!""
Лихо давя на газ за рулем своих автомобилей, переходя проезжую часть в неположенном месте, не забывайте, что рядом с вами ваши дети, такие же участники дорожного движения. Берегите ребенка! Старайтесь сделать все возможное, чтобы оградить его от несчастных случаев на дороге. Соблюдайте правила дорожного движения и учите этому своих детей!
Помните! Вы подарили ребёнку жизнь. Подарите ему будущее!




"
 Миләүшә Иҙрисованың китабының исем туйы үтте ,"

Ә. Вәлиди исемендәге Милли китапханала  музыка белгесе, сәнғәт ғилеме кандидаты, Башҡортостандың атҡаҙанған сәнғәт эшмәкәре Миләүшә Иҙрисованың «1920-1940 йылдарҙа башҡорт композиторҙарының вокаль ижады. Профессионализмдың барлыҡҡа килеүе» китабының исем туйы үтте.
Монография милли мәҙәниәтебеҙ тарихындағы иң ҡатмарлы һәм ҡаршылыҡлы осорға бағышланған. Бер үк ваҡытта ул уңышлы мәлдәрҙе һәм СССР республикаларында “социалистик мәҙәниәт төҙөлөшө” барышындағы әсенеүле юғалтыуҙарҙы ла сағылдыра. Төплө һәм күләмле хеҙмәттә башҡорт халҡының халыҡ-йыр сәнғәте үҫешенең күп быуатлыҡ юлы этаптары; ХХ быуаттың тәүге яртыһында милли музыкаль элита формалашҡанда донъяуи ҡараш нигеҙҙәре; башҡорт сәнғәтенә нигеҙ һалыусы Ғәзиз Әлмөхәмәтов менән Иван Салтыковтың музыкаль-эстетик ҡараштары ла урын алған. Шулай уҡ тәүге башҡорт композиторҙары Ғәзиз Әлмөхәмәтов, Хәбибулла Ибраһимов, Мәсәлим Вәлиев, Камил Рәхимов һәм Таһир Кәримовтың вокаль ижады өлгөһөндә автор республикала башҡорт профессиональ музыка мәҙәниәте барлыҡҡа килеүҙең ҡануни нигеҙҙәрен билдәләй.
Сара барышында Өфөләге Музыка техникумына (хәҙерге Өфө сәнғәт училищеһы) нигеҙ һалыусы, тәүге этномузыколог, музыка белгесе И.В.Салтыковтың тыуыуына 130 йыл тулыуға арнап, «Иван Салтыков: Мин рәссам инем» документаль фильмы (сценарий авторы М. Иҙрисова, режиссеры Н.Принцева) күрһәтелде.
Презентацияла Башҡортостандың халыҡ артисы, С. Юлаев исемендәге дәүләт премияһы, композитор Ләйлә Исмәғилева, Рәсәйҙең һәм Башҡортостандың атҡаҙанған сәнғәт эшмәкәре, сәнғәт фәндәре докторы Евгения Скурко, Башҡортостандың атҡаҙанған сәнғәт эшмәкәре Гөлназ Ғәлина, Башҡортостандың атҡаҙанған мәҙәниәт хеҙмәткәре, журналист, яҙыусы Луиза Фархшатова, Рәсәйҙең һәм Башҡортостандың халыҡ артисы, С. Юлаев исемендәге дәүләт премияһы лауреаты Флүрә Килдейәрова ҡатнашты.
 "
 Күгәрсен районында Венер һәм Рәмил Йәнбәковтарҙы иҫкә алыу саралары уҙҙы ,"

Күгәрсен районында күренекле милләттәштәребеҙ Венер һәм Рәмил Йәнбәковтарҙы иҫкә алыу саралары уҙҙы. Йылы осрашыуҙар уларҙың тыуған төйәгендә - Дауыт-Ҡайыпта, шулай уҡ Теләүембәт, Тәүәкән ауылдарында булды.
Унда Бөтә донъя башҡорттары ҡоролтайы, Башҡортостан Яҙыусылар союзы вәкилдәре, Йәнбәковтарҙың дуҫтары, ҡәләмдәштәре, ауылдаштары, ижадын ихтирам итеүселәр ҡатнашты. Сара мәрхүмдәрҙең ҡәберҙәренә зыярат ҡылыуҙан башланды. Унан Дауыт-Ҡайып мәҙәниәт йортондағы таҡтаташҡа сәскәләр һалынды.
Артабан Теләүембәт күп функциялы мәҙәниәт үҙәгендә күркәм сара уҙҙы. Унда ҡатнашыусылар Йәнбәковтар хаҡында йылы тәьҫораттары менән уртаҡлашты, ""Ағиҙел"" журналы редакцияһы уҙғарған шиғыр һөйләү конкурсына йомғаҡ яһалды.
Тәүәкән мәктәбендә ҡунаҡтар уҡыусылар менән осрашты. Сарала ҡатнашыусылар башҡорт әҙәбиәтенә, журналистикаһына ҙур өлөш индергән яҡташтарыбыҙҙы йылы һүҙҙәр менән иҫкә алды, йәш быуын вәкилдәренең һорауҙарына яуап бирҙе.
 "
 Өфөлә Шәһит Хоҙайбирҙинды иҫкә алдылар ,"

Өфөлә билдәле дәүләт эшмәкәре, башҡорт совет журналистикаһына нигеҙ һалыусы, Башҡортостан Үҙәк һайлау комиссияһы рәйесе Шәһит Әхмәт улы Хоҙайбирҙиндың тыуған көнө уңайынан, Ленин паркында сәскәләр һалыу тантанаһы уҙҙы.
Бөйөк шәхесте хөрмәтләп иҫкә алырға Күгәрсен районының ""Оло Эйек"" яҡташтар берлегенең рәйесе, БР Дәүләт Йыйылышы - Ҡоролтай депутаты Илнур Сәлихов, Бөтә донъя башҡорттары ҡоролтайы аппараты етәксеһе Рөстәм Баянов, «Башҡортостан» телерадиокомпанияһы генераль директорының радиотапшырыуҙар буйынса урынбаҫары, Рәсәйҙең атҡаҙанған мәҙәниәт хеҙмәткәре Тәнзилә Үлмәҫбаева, Башҡорт филологияһы, шәрҡиәт һәм журналистика факультетының 2 курс студенттары килде.
 "
 Башҡортостан Республикаһының Милли музейында  әҙәби кисә уҙғарылды ,"

Башҡортостан Республикаһының Милли музейында уҡытыусылар көнөнә арналған әҙәби кисә уҙҙы. Сараға уҡытыусы һөнәрен һайлаған, шулай уҡ шиғыр, хикәйәләр ижад иткән уҡытыусылар саҡырылды. Сарала танылған яҙыусы, 2-се һанлы Инйәр урта мәктәбенең башҡорт теле һәм әҙәбиәте уҡытыусыһы, «Ағиҙел», «Шоңҡар», «Аманат», «Башкортостан ҡыҙы» республика журналдарында йыш ҡына донъя күргән тәрән йөкмәткеле әҫәрҙәр авторы Әлиә Марс ҡыҙы Саматова, шулай уҡ яҙмышын балалар уҡытыуға бағышлап, балалар өсөн күп кенә шиғырҙар, йырҙар ижад иткән Фәйрүзә Хәбетдин ҡыҙы Кинйәбаева ҡатнашты. Әҙибәләр Өфө мәктәптәре уҡыусылары алдында сығыш яһаны.
Әҙәби кисәне Башҡортостан Республикаһының Милли музейы директоры урынбаҫары Гүзәл Асҡарова тәбрикләү һүҙе менән асып ебәрҙе. Фәйрүзә Кинйәбаева һүҙҙәренә, Артур Туҡтағолов көйөнә яҙылған видеоролик күрһәтелде. Фәйрүзә Кинйәбаева балаларға үҙенең шиғырҙарын уҡыны, һәр шиғырының кемдәргә бағышланыуын әйтеп үтте, уҡыусылар менән әңгәмә алып барҙы.
Әлиә Саматова үҙенең нисек ижадҡа килеүен һөйләп китте, әҫәрҙәренең яҙылыу тарихы менән таныштырҙы, әҫәренән өҙөктәр уҡыны. Ветеран уҡытыусы Нәғимә Сәлимйән ҡыҙы ҡәләм оҫталарының ижадына ҡарата үҙенең ҡарашын белдерҙе, фекерҙәре менән бүлеште. Байрам хөрмәтенә ҡурайҙа М.Кәрим һүҙҙәренә, А. Ҡобағошов музыкаһына ижад ителгән «Уҡытыусыма» йыры яңғыраны.
Сарала ҡатнашыусы уҡыусылар ҙур тәьҫораттар алды, саҡырылған әҙиптәргә үҙҙәрен ҡыҙыҡһындырған һорауҙар бирҙе, Әлиә Саматова иң ҡыҙыҡ һорау биргән уҡыусыға китабын бүләк итте.
Саранан һуң күмәкләп фотоға төшөү, музейҙың күргәҙмә залдары буйлап сәйәхәт итеү ойошторолдо.
Бындай Әҙәби кисәләр, ижади осрашыуҙар йәш быуын өсөн файҙалы. Уҡыусылар авторҙар менән осраша, уҙ фекерҙәрен еткерә, ижади процеста ҡатнаша. Яҙыусылар ҙа үҙенең аудиторияһын күрә, ижади йүнәлешен билдәләй, уҡыусыларҙы борсоған темаларҙы билдәләй.
 "
" Башдрамда ""Килен"" спектакленең премьераһы үтте  ","

М.Ғафури исемендәге Башҡорт академия драма театры сәхнәһендә Заһиҙә Мусинаның повесы буйынса ҡуйылған “Килен” спектакленең премьераһы күрһәтелде.
Ҡуйыусы режиссеры – Фирғәт Ғарипов, БР атҡаҙанған артисы, ҡуйыусы рәссамы – Алина Нуриманова, композитор – Шәүрә Сәғитова, хореограф – Сулпан Асҡарова, БР атҡаҙанған артисы, инсценировка авторы – Зөһрә Бураҡаева, Ш.Бабич исемендәге Йәштәр республика дәүләт премияһы лауреты.
Ролдәрҙә: Лилиә Ғәлина, Сара Буранбаева, Эльвира Юнысова, Гөлфиә Рафиҡова, Гүзәл Маликова, Ирек Булатов, Айһылыу Йомағолова, Морат Рафиҡов, Айҙар Шәмсетдинов, Айым Сөләймәнова, Лилиә Сәғитова, Айнур Ғәбитов.
Тамашасы драманы йылы ҡабул итте. Яңы 104-се ижад миҙгеленең тәүге премьераһы ҙур аншлаг менән үтте.
 "
" Өфөлә ""ТАҠЫЯ"" халыҡ-ара конкурсы финалсылары билдәләнде ","

 Конгресс-холда ысын милли кейем байрамы үтте. Өфө I «Таҡыя» халыҡ-ара балалар милли кейеме оҫталары конкурсының икенсе ярымфиналында ҡатнашыусыларҙы һәм ҡунаҡтарҙы ҡаршы алды.
Конкурс Уҡытыусы һәм остаз йылы сиктәрендә уҙғарыла. Конкурсты ойоштороусылар - Башҡортостан Республикаһының Мәҙәниәт министрлығы, Башҡортостан Республикаһының Милли музейы, Торатау конгресс-холы һәм Халыҡтар дуҫлығы йорто һәм Халыҡтар ассамблеяһы.
Сағыу мәҙәни сарала республиканан ғына түгел, Рәсәй төбәктәренән, яҡын сит илдәрҙән 42 модельер, кейем реконструкторҙары һәм үҙешмәкәр биҙәү-ҡулланма сәнғәте оҫталары ҡатнашты. Һәләтле һәм ижади бәйгелә ҡатнашыусылар үҙ эштәрен «Балалар кейеме - реконструкция», «Балалар кейемен интерпретациялау», «Милли балалар кейеме аксессуарҙары - реконструкция» номинацияларында тәҡдим итте.
 "
 Ғәскәров ансамбле яңы ижад миҙгелен «Башҡортостан» дәүләт концерт залында ҙур концерт менән асты ,"

Уҙған көндәрҙә ғәскәровсылар 85-се юбилей ижад миҙгелендәге премьера концертын тәҡдим итте.
Беренсе бүлектә тамашасылар «Урал һәм Шүлгән» хореографик спектаклен ҡараны.
Ошо постановкала «Урал батыр» эпосы яңы яңғыраш алды. Бында башҡорт мәҙәниәтенең оҫталығы һәм байлығы - яңғыҙ лирик, виртуоз һәм сағыу номерҙар тәҡдим ителде. Ҙур сәхнәлә спектакль тәүгә күрһәтелде.
Концерттың икенсе бүлексәһен ғәскәровсылар «Гөлнәзирә» тау-башҡорт бейеүе менән асты һәм донъя халыҡтары бейеүҙәрен - испан, молдаван, аргентин, хорезм, уйғыр һәм башҡа бейеүҙәрҙе, шулай уҡ Фәйзи Ғәскәров мираҫының алтын фондынан спектаклдәрҙе башҡарҙы. Был концерт «Әсе әрем хәтере» йәки «Әсе әрем» спектакленең премьераһы булыуы менән дә билдәләнде. Бейеүҙең авторы - Башҡортостандың атҡаҙанған артисы Роберт Хәмиҙуллин.
 "
 Нефтекама дәүләт филармонияһы XXVI ижад миҙгелен ҡаршылай ,"

Нефтекама дәүләт филармонияһында XXVI концерт миҙгелен асыу тантанаһы уҙҙы.
Ижади коллектив яратҡан тамашасылары өсөн сағыу, ""Халыҡтар берҙәмлеге - Рәсәй көсө!"" концерт программаһын әҙерләгән.
Сара ҡунаҡтарын филармония фойеһында Александр Перечнев етәкселегендәге халыҡ уйын ҡоралдары оркестры ҡаршы алды.
Яҡты залда йылы мөхит хөкөм һөрҙө, ә тамашасыларҙың нурлы йылмайыуы артистар өсөн шатлыҡ һәм илһам сығанағы булды.
Тантаналы сара сиктәрендә Нефтекама дәүләт филармонияһының беренсе директоры, Башҡортостан Республикаһының атҡаҙанған артисы, Рәсәй Федерацияһының атҡаҙанған мәҙәниәт хеҙмәткәре Әхәт Әхмәт улы Фәсхетдиновҡа иҫтәлекле экспозиция асылды.
 "
 Өфө Салауат театры артистарын аншлаг менән ҡаршы алды ,"

Салауат дәүләт башҡорт драма театры тамашасыларҙы ”Ҡыҙҙар ҡайтты ауылға"" спектакле менән ҡыуандырҙы.
Ҡуйыусы режиссер - Башҡортостандың халыҡ артисы Азат Нәҙерғолов. Спектакль пьеса авторы Наил Ғәйетбаевтың тыуыуына 75 йыл тулыуға арналған декада сиктәрендә ҡуйылды.
М.Ғафури исемендәге Башҡорт дәүләт академия драма театры драматургтың тамашасылары, ҡунаҡтары һәм ижадын һөйөүселәр менән тулы булды. ""Ҡыҙҙар ауылға килде"" музыкаль комедияһы 2013 йылдың 14 февралендә БР халыҡ артисы Азат Нәҙерғолов тарафынан ҡуйылды һәм оҙаҡ йылдар театр репертуарынан төшмәне.
Драматург Наил Ғәйетбаевтың юбилейы айҡанлы театр коллективы ошо спектаклде аяҡҡа баҫтырҙы һәм уға икенсе һулыш бирҙе.
Премьеранан 10 йыл үткәнгә күрә, актерҙар составын тулыһынса тиерлек алмаштырырға тура килде. Ләкин спектакль үҙенең актуаллеген һәм режиссерҙың уй-фекерҙәрен юғалтмаған.
 "
 «Сибай» халыҡ бейеүҙәре ансамбленең репетиция залына Илнар Хәтмуллиндың исеме бирелде ,"

Сибай концерт-театр берекмәһенең 30-сы ижад миҙгеле алдынан Сибай халыҡ бейеүҙәре ансамбле шөғөлләнгән репитиция залына талантлы бейеүсе Илнар Хәтмуллиндың исеме бирелде, тип хәбәр итә «Сибай» филармонияһының матбуғат хеҙмәте. Хәҙер залға инеүселәрҙе батыр егеттең портреты ҡаршылай.
Хәтерегеҙгә төшөрәбеҙ, 23 йәшлек Илнарҙың махсус хәрби операция бурыстарын үтәгәндә ғүмере өҙөлгән. Өлөшләтә мобилизацияға тиклем бейеү ансамбленең солисы булған, шулай уҡ репетитор вазифаһын башҡарған. Репетиция залын асыуҙа Сибай ҡалаһы хакимиәте башлығы Азамат Юлдашбаев, Илнарҙың әсәһе, Башҡортостандың атҡаҙанған артисы Лариса Хәтмуллина, һөйөклө кәләше Фидәлиә Хәтмуллина һәм батырҙың кескәй улы ҡатнашты.
Залда «Сибай» халыҡ ансамбле ир-егеттәренең Ғәҙелша шарлауығында башҡарған бейеү клибы ҡуйылды, солист - Илнар. Клипты дәррәү алҡыштар менән ҡабул иттеләр.
 "
 Йәрмәкәйҙә «Ата-бабалар ере» ижади фестивале уҙҙы ,"

Йәрмәкәйҙә «Ата-бабалар ере» Ыҡ төбәге халыҡтарының 24-се төбәк-ара ижади фестивале уҙҙы. Ул күп йылдар дауамында райондың визит карточкаһы булып тора.
Фестиваль күп милләтле Башҡортостан халҡының милли-мәҙәни үҙенсәлектәрен, туғанлыҡ традицияларын һаҡлау һәм үҫтереү маҡсатында 1994 йылда булдырылған. Ул йылдан-йыл ҙур Рәсәйҙең күп милләтле халҡын берләштереп, географияһын киңәйтә бара.
Был проект Башҡортостан Хөкүмәте һәм Мәҙәниәт министрлығы ярҙамында тормошҡа ашырыла. Быйыл уны тормошҡа ашырыуға Йәрмәкәй районы 500 мең һум күләмендә субсидия алды.
 "
 Башҡортостанда Сергей Аксаковтың 232 йыллығына арналған тантаналар үтә ,"

Быйыл Сергей Аксаковтың 232 йыллығына арналған тантаналар Өфө, Ҡырмыҫҡалы, Бәләбәй, Дәүләкән райондарында үтте. Иҫтәлекле дата хөрмәтенә Дәүләкәндә тарих-тыуған яҡты өйрәнеү музейы биләмәһендә рус яҙыусыһына һәйкәл асылды.
Тантанаға Рәсәйҙең төрлө төбәктәренән, шулай уҡ Белоруссиянан һәм Германиянан ҡунаҡтар килде. Бюсты асыу хоҡуғы уны ҡуйыу инициаторы, Аксаков фонды рәйесенең беренсе урынбаҫары Вячеслав Аброщенкоға, Рәсәй Геройы Николай Гавриловҡа, Дәүләкән районы хакимиәте башлығы урынбаҫары Юрий Кузнецовҡа бирелде.
Бәләбәй районының Надеждин ауылы күптән көтөлгән XXXIII Халыҡ-ара Аксаков байрамында ҡатнашыусыларҙы ҡыңғырау сыңы менән ҡаршы алды. Был юлы ул Аксаковтар нәҫеленән Надеждин ауылынан берҙән-бер Иван Сергеевич Аксаковтың тыуыуына 200 йыл тулыуға арналған.
Ҡырмыҫҡалы районында делегация Рәсәй Геройы Миңлеғәле Шайморатов исемендәге күргәҙмә залында булды һәм легендар яҡташыбыҙҙың һәйкәленә сәскәләр һалды, һуңынан Ҡарлыман ауылындағы Шәриф Бикҡолдоң Йорт-музейы буйлап, Ҡырмыҫҡалы ауылының Еңеү паркында экскурсияға сыҡты.
Почетлы ҡунаҡтар Бөйөк Ватан һуғышында ҡатнашыусыларҙы һәм хәрби хеҙмәт барышында һәләк булған яугирҙәрҙе хөрмәтләп иҫкә алды. Һуңынан ҡунаҡтар Иҫке Кейешке ауылына (элекке Сергеевка) юлланды, унда буласаҡ яҙыусы Сергей Аксаковтың бала сағы үтә.
Зубов ауылында ""Аксаковские строки воспевая"" фольклор байрамы үтте.
 "
 Башҡорт классик музыкаһын йәш башҡарыусылар конкурсының өсөнсө миҙгеле башлана ,"

1 октябрҙә Халыҡ-ара музыка көнөндә Башҡортостан юлдаш телеканалында күләмле телепроект — башҡорт классик музыкаһын йәш башҡарыусыларҙың «Елкән» телевизион конкурсы башлана. Проектты «Милли проекттар. Мәҙәниәт» федераль программаһы сиктәрендә Башҡортостан Республикаһының Мәҙәниәт министрлығы булышлығында «Тамыр» балалар-үҫмерҙәр телеканалы тормошҡа ашыра.
Быйыл «Елкән» телеконкурсының һайлап алыу турына 136 ғариза килгән. Конкурс турына 47 ҡатнашыусы үткән. Конкурсанттар башҡорт композиторҙарының әҫәрҙәрен, башҡорт халыҡ көйҙәрен уйнарға тейеш. Конкурс дүрт номинация буйынса үткәрелә: фортепиано, ҡыллы, тынлы, халыҡ музыка ҡоралдары. Финалсылар симфоник оркестр менән ҙур сәхнәлә уйнау мөмкинлегенә эйә була.
«Елкән»дең өсөнсө миҙгелен тынлы музыка ҡоралдарында уйнаусылар башлай. 12 йәш музыкант башҡорт академик музыкаһын башҡара.
Башҡорт классик музыкаһын йәш башҡарыусыларҙың «Елкән» телевизион конкурсының өсөнсө миҙгеленең тәүге сығарылышын 1 октябрҙә киске сәғәт 6-ла Башҡортостан юлдаш телевидениеһында ҡарағыҙ.
 "
 Сибай ҡалаһында  Ҡөрьән сүрәләрен башҡарыусыларҙың VIII төбәк-ара конкурсы үтте ,"

Конкурстың маҡсаты – башҡорт халҡының милли мәҙәниәтендәге һирәк башҡарылған жанрҙарҙы һаҡлап ҡалыу, иң яҡшы мөнәжәт, нәсихәт әйтеүселәрҙе асыҡлау, йәмәғәт ойошмаларының иғтибарын ошо жанрҙы тергеҙеүгә йәлеп итеү, йәштәрҙә эстетик зауыҡ һәм илһөйәрлек тәрбиәләү.
Конкурста Белорет, Баймаҡ, Хәйбулла, Стәрлебаш һәм Әбйәлил райондарынан, шулай уҡ Өфө, Сибай ҡалаларынан 70 бәйгесе ҡатнашты. 
Был юлы Хәйбулла районынан килгән конкурсанттарға бәхет йылмайҙы.""Сәсәндәрҙең халыҡ мәктәбе"" конкурсында Миңзифа Ибраһим ҡыҙы Ишемғолова етәкселегендәге район мәҙәниәт йорто командаһы Гран-приға лайыҡ булды.
Шулай уҡ Миңзифа Ишемғолова һәм Хәмиҙә Ҡунысбаева - I дәрәжә дипломдары, ә Мәрйәм Билалова һәм Рәсимә Денисламова II дәрәжә дипломдары менән тәбрикләнде. Махсус приздар һәм рәхмәт хаттары менән Фәниә Арыҫланова, Миңзифа Ишемғолова һәм Рәсимә Денисламова бүләкләнде.
 "
 Баш ҡалала Абдулла Солтановҡа арналған хәтер кисәһе үтте ,"

Республиканың төп концерт залында мәшһүр йырсы, Башҡортостандың халыҡ артисы Абдулла Солтановҡа арналған хәтер кисәһе үтте. Учалы районы Ҡобағош ауылынан сыҡҡан бөйөк шәхес башҡорт халыҡ йырҙарын юғары кимәлдә башҡарып, бөтә донъяла республика данын яҡланы. Урал ҡаяларынан көс алған аҡһаҡал, арҙаҡлы йыраусы 95 йәшен туйлаған булыр ине.

Моң һәм сәнғәт белгестәре Абдулла Афзал улының тауышын Урал тауҙарын иңләп осҡан ҡыйғыр бөркөт бейеклеге менән тиңләй. Ҡурайҙа оҫта уйнаған Аблулла Солтановтың тауыш диапазоны, башҡарыу маһирлығы, күкрәктән сыҡҡан илаһи моңо үҙенсәлекле, тәрән драматизм, халыҡсан моң менән һуғарылған йырҙарын төрлө ҡитғаларҙа яратып тыңлайҙар.


Танылған йырсылар менән бер сәхнәлә йәш ижадсылар ҙа халыҡ йырҙарын башҡарҙы.Тимәк, Абдулла Солтанов өлгөһөндә тәрбиәләнеүсе йәштәргә үҫеү, ил, халыҡ-ара кимәлдә танылыу өсөн мөмкинлектәр киң. Абдулла Солтанов репертуарында 60 -тан ашыу башҡорт халыҡ йырҙары. Улар араһында тарихи темаға арналғандары « ҡасҡындар хаҡындағылары, ҡатын-ҡыҙҙың аяныслы яҙмышы хаҡындағылары бер-нисә быуын тамашасыларҙы һоҡландыра, уйланырға һәм хисләнергә мәжбүр итә.


Абдулла Солтанов Өфө, Һамар, Ульяновск, Мәскәү ҡалаларында, Германия, Польша, Франция, Португалия, Румыния һәм яҡын сит ил сәхнәләрендә уңыш ҡаҙана. Мәшһүр йырсы башҡарыуындағы башҡорт халыҡ йырҙары «Башҡортостан» дәүләт телевидение һәм ралиотапшырыуҙар компанмяһының алтын фондына ингән.


Абдулла Солтанов башҡорт халыҡ йырҙарын киң диапазонда, йөрәк түренән сыҡҡан моң менән иркен башҡарыусы йыраусы. Башҡортостандың халыҡ артисы, остаз, аҡһаҡал ижады йәштәр өсөн ҙур мәктәп булһа, ә төрлө ҡитғаларҙа йәшәгән тамашасылар өсөн ул йыһан менән ерҙе тоташтырыусы мәшһүр йырсы булараҡ ҡәҙерле һәм яҡын.

 "
 Салауат театры директоры Айбулат Ҡотошов 50 йәшлек юбилейын билдәләй  ,"

Бөгөн Салауат дәүләт башҡорт драма театры директоры, Башҡортостан Республикаһының атҡаҙанған артисы Ҡотошов Айбулат Миңлеғәле улы 50 йәшлек юбилейын билдәләй. 
Ҡотошов Айбулат Миңлеғәле улы үҙенең профессиональ карьераһын 1997 йылда З.Исмәғилев исемендәге Өфө дәүләт сәнғәт институтының актерлыҡ бүлеген тамамлағандан һуң башлай.
1997-2012 йылдарҙа А.Мөбәрәков исемендәге Сибай дәүләт башҡорт драма театрында драма артисы булып эшләй.
2012 йылдан Ишембай ҡалаһы хакимиәтенә мәҙәниәт бүлеге идаралығы етәксеһе итеп эшкә саҡырыла.
2015 йылдан - Сибай концерт-театр берләшмәһе директоры. 2021 йылда Салауат дәүләт башҡорт драма театры етәксеһе була.
Рәсәйҙең Театр эшмәкәрҙәре союзы ағзаһы.
 "
 Башҡорт драма театры Нальчикта гастрольдәрен тамамланы ,"

 Ҡабарҙы-Балҡар Республикаһының баш ҡалаһы Нальчикта Рәсәй Мәҙәниәт министрлығы эгидаһы аҫтында «Ҙур гастролдәр» программаһы сиктәрендә ойошторолған Мәжит Ғафури исемендәге Башҡорт академия драма театрының төбәк-ара гастролдәре ҙур уңыш менән тамамланды. «Ҙур гастролдәр» программаһы Рәсәй Мәҙәниәт министрлығының Бөтә Рәсәй гастроль-концерт планына ярашлы РОСКОНЦЕРТ федераль дәүләт бюджет учреждениеһы менән тормошҡа ашырыла. Генераль мәғлүмәт партнеры - ТАСС. 
Гастролдәр программаһында өс популяр спектакль булды: 19 сентябрҙә Дәүләт концерт залы сәхнәһендә - балалар өсөн «Мышиные истории» әкиәте (Д.Урбан, режиссер И.Ҡаҙаҡбаев) һәм «Внутри меня цунами» спектакле (Т.Иванова, А.Ибраһимова, В.Тулупова пьесалары буйынса үҫмерҙәр тарихы); 20 сентябрҙә М.Горький исемендәге Рус драма театры сәхнәһендә - Зифа Ҡадырова пьесаһы буйынса Айрат Абушахманов ҡуйған «Һинһеҙ килгән яҙҙар» мелодрамаһы.
Башҡорт драма театрының спектаклдәрен тамашасылар йылы ҡабул итте һәм ыңғай ҡараш белдерҙе.
 "
 Өфөлә билдәле драматург Наил Ғәйетбайҙың тыуыуына 75 йыл тулыуға арналған театр декадаһы үтәсәк ,"

22-29 сентябрҙә Өфөлә билдәле драматург Наил Ғәйетбайҙың тыуыуына 75 йыл тулыуға арналған театр декадаһы үтәсәк. Унда республиканың барлыҡ театрҙары ҡатнаша. 
Өфө «Нур» татар театры сәхнәһендә сара 22 сентябрҙә «Иректең  дә сиге бар» драмаһы менән асыла. Спектаклдең режиссеры - Башҡортостандың атҡаҙанған артисы һәм атҡаҙанған сәнғәт эшмәкәре Илдар Вәлиев. Унан һуңғы көндәрҙә театр шул уҡ сәхнәлә ҡунаҡтарҙы ҡаршылай. 
23 сентябрҙә декадник сиктәрендә Туймазы дәүләт татар драма театры тамашасыларға «Ишекте асығыҙ!» музыкаль комедияһын тәҡдим итәсәк, ә 25 сентябрҙә А.Мөбәрәков исемендәге Сибай дәүләт башҡорт драма театры «Бартер» комедияһын тәҡдим итәсәк.
24 сентябрҙә Мостай Кәрим исемендәге Милли йәштәр театрында Наил Ғәйетбаевтың «Ғашиҡтар көнө» музыкаль комедияһы күрһәтелә. 
27 сентябрҙә И.Йомағолов исемендәге Стәрлетамаҡ башҡорт театры сәхнәһендә театр-концерт берләшмәһе «Нисек кейәүгә сығырға?» спектаклен сәхнәләштерә. 
28 сентябрҙә Башҡорт драма театры сәхнәһендә Салауат башҡорт театры «Ҡыҙҙар ҡайтты ауылға» спектаклен сәхнәләштерә. 
29 сентябрҙә Мәжит Ғафури исемендәге Башҡорт драма театрында Наил Ғәйетбайҙың юбилейына арналған театрлаштырылған тамаша ойошторола.
 "
 Милли музейҙа Әнүәр Бикчәнтәев ижадына арналған кисә үтәсәк ,"

27 сентябрҙә Башҡортостан Республикаһының Милли музейында совет яҙыусыһы, журналист, РСФСР-ҙың атҡаҙанған мәҙәниәт хеҙмәткәре, Башҡортостандың Салауат Юлаев исемендәге дәүләт, Ғәлимов Сәләм исемендәге премиялары лауреаты, Октябрь Революцияһы, Ҡыҙыл Йондоҙ, 1-се һәм 2-се дәрәжә Бөйөк Ватан һуғышы, Ҡыҙыл Байраҡ, Почет Билдәһе ордендары кавалеры Әнүәр Бикчәнтәев ижадына арналған әҙәби кисә уҙасаҡ.
Яҙыусының тыуыуына 110 йыл тулыуға арналған әҙәби кисәлә уның тормош юлына һәм ижадына байҡау яһаласаҡ, шулай уҡ әҙипкә арналған күргәҙмә һәм музей экспозицияһы менән танышыу мөмкинлеге лә буласаҡ.
Сара Башҡортостандың яҙыусылар союзы менән берлектә Педагог һәм остаз йылы сиктәрендә ойошторола.
 "
 Башҡортостанда төбәк мираҫы буйынса өҫтәл уйыны әҙерләнгән ,"

 «Әйҙә уйнарға» Бөтә Рәсәй фестивале сиктәрендә Башҡортостан Республикаһының ЮНЕСКО эштәре буйынса комитеты «Башҡорт күскенселәре мираҫы» өҫтәл уйынын тәҡдим итте. 
Ресурстар эҙләүҙә уйын буйлап йөрөгәндә ҡатнашыусылар республикабыҙ өсөн мөһим урындар, «Урал батыр» эпосы менән танышасаҡ һәм тирмәләр төҙөй аласаҡ. Уйынсылар Өфө, «Торатау» һәм «Янғантау» геопарктары, Шүлгәнташ мәмерйәһе, Стәрлетамаҡ һәм Башҡортостандың башҡа урындары хаҡында күберәк белә ала.
 "
Ҡыяр күп булһын тиһәң,"Әле ҡасан ғына ҡыуаҡ кеүек үҫә торған ҡыяр орлоҡтары яңылыҡ һанала ине. Хәҙер инде ҡыярҙың бәйләмләп уңыш биреүсе сорттары бар. Был төр йәшелсәнең үҙенсәлеге шунда: бер төптән 150-гә тиклем ҡыяр йыйып алырға мөмкин. Шун­лыҡтан аҙ майҙанда ла уңыш мул була. Бәйләмләп уңыш биреүсе ҡыярҙы йыш ултыртмағыҙ. Асыҡ тупраҡта бер квадрат метрға 4 төп етә. Йәш бөрөләрҙең үҫеше тот­ҡарланмаһын өсөн өл­гөргәнен йыш йыйырға кәрәк. Уңышы мул тип, орлоҡҡа ҡал­дырмағыҙ, унда гендар һаҡланмай. Уңыш бир­гәндә минераль ашлама менән туҡлан­дырығыҙ. Ул булмағанда үләндәр төнәтмәһе лә ярай. Ҡыяр мыйыҡ ебәрһә, еп һуҙып йәки таяҡ ҡуйып, өҫкә үрмәләтергә кәрәк. Ҡайһы бер баҡсасылар, был сортты алып та, ҡыярҙың уңышы түбән булыуына зарлана. Был осраҡта сорт ғәйепле түгел, ә үҫтереүҙә хаталар булған тигән һүҙ. Бәлки, яҡтылыҡ, йылы етмә­гәндер, ел һуғып торған ерҙә үҫкәндер. Ямғырлы йәйҙә бындай йәшелсә асыҡ һауала матур булып үҫмәйәсәк. Ҡыҫыр сәс­кәләре булмаһын өсөн «Эпин», «Циркон» препараттары менән эшкәр­тегеҙ. Яҡшы уңыш алыр өсөн һыуҙы мул һибергә, азотлы ашламалар менән бик мауыҡмаҫҡа кәрәк. Ниндәй сорттары яҡшы?Теплица өсөн «Мальчик с пальчик», «Младший лейтенант», «Три танкиста», «Марьина роща» сорттары яҡшы. Һабаҡтары йә­йелмәйенсә үҫеүсе сорт ултыртҡығыҙ килһә, «Муравей», «Кузнечик», «Козырная карта» сорттарына өҫтөнлөк бирегеҙ. F1 «Желудь», F1 «Капитан» сорттары ла һәйбәт. Температура 15, 16 градусҡа еткәс кенә асыҡ грунтҡа ултыртығыҙ. Теплицаға сәсергә F1 «Балконный», F1 «Карапуз» сорттары бара."
Ҡарағатҡа иртә яҙҙан һыу һибегеҙ,"Март айында ҡар аҫтынан ҡарағат ҡыуаҡтары күренә башлау менән эҫе һыу һибегеҙ. Былай эшләгәндә, унда булған ҡарағат бөрөһө көйәһе юҡҡа сыға. Уңышы ла яҡшы буласаҡ. Ҡыуаҡлыҡта бөрөләр булғанда әлеге процедураны эшләргә ярамай. Ағас ҡоротҡостары ҡояш нығыраҡ ҡыҙҙыра башлау менән ҡышҡы йоҡоһонан уяна, йомортҡа һала башлай. Япраҡтар дөрөҫ формала түгел, мөсһөҙ генә икән, тимәк, ҡарағат сирләгән. Ул яҡшылап үҫә лә алмаясаҡ."
Ағасығыҙ туңмағанмы?,"Ҡар ҡатламы йоҡа булһа, ағастар сатнама һыуыҡтарҙа туңа. Баҡса уңышының киләсәген нисек белергә? Һалҡын көндәр үткәс, емеш ағасының 10 – 15 см оҙонлоҡтағы йәш ботағын ҡырҡып алып, һыулы банкаға ҡуйып, 2 – 3 көн йылыла тотоғоҙ. Шунан һыуҙан алып, үткер бысаҡ менән урталай киҫеп, иғтибар менән ҡарағыҙ. Ул ҡараймаһа – ағас зыян күрмәгән, көрән төҫкә инһә, туңған була. Яҙ ашлама биреп тәрбиәләгәндә, ул төҙәләсәк. Ботаҡтың уртаһы ҡарайһа, ағас ныҡ туңған. Ул ҡорой. Емеш ағасына һалҡын тейеүен икенсе юл менән дә белергә була. Алмағастан бер йыллыҡ үҫенте ҡырҡып алына һәм йылы өйҙә тотола. Һыу һарғылт төҫкә инһә, ағас зыян күрмәгән. Һыу таҙа булһа, ағас туңған тигән һүҙ."
Кибеттә нисек алдайҙар?,"Ауыл ерендә таныш һатыусы алдамаҫҡа ла мөмкин. Ә бына ҡалала ҙур супермаркеттарҙа өҫтәренә сыҡҡан тауарҙы ҡаплау өсөн нисек кенә алдамайҙар. Магазинға барғанда түбәндәге ҡағиҙәләрҙе иҫтә тотоғоҙ.1. Чекты касса янында уҡ тикшерегеҙ. Унда артыҡ әйбер юҡмы, хаҡы тауарҙа күрһәтелгәнсәме? Ҡайһы берҙә тауарға түбән хаҡ ҡуйып, кассала ҡиммәтерәк итеп иҫәпләйҙәр ҙә, хаҡтарын алмаштырырға онотҡанбыҙ, тип аҡланалар. 2. Алдан үлсәп, пакетҡа тултырылған аҙыҡ-түлекте алмаҫҡа тырышығыҙ. Башҡа сара юҡ икән, уны контроль үлсәүгә ҡуйып тикшерергә йыбанмағыҙ. 3. Тауарҙың ҡулланыу ваҡытын тикшерергә онотмағыҙ. Акция буйынса тәҡдим ителгәндәренә айырыуса иғтибар менән ҡарарға кәрәк. Ҡулланыу ваҡыты сығып барғанын, ғәҙәттә, кәштәлә иң алға ҡуялар. 4. Кәштәгә беркетелгән хаҡты ентекле ҡарағыҙ. Әйтәйек, бер үк исемдәге шампунға, составына ҡарап, төрлө хаҡ ҡуйылыуы мөмкин. Арзаныраҡҡа алам тип, ҡиммәткә һатып алыуығыҙ бар. Кассала яуап бер генә буласаҡ: «Хаҡты дөрөҫ ҡарамағанһығыҙ». 5. Тауарҙың ауырлығына иғтибар итегеҙ. Миҫал өсөн, ғәҙәттә, бер литрлы һөттө пакетта һатып алабыҙ. Ә етештереүсе 900 мл ғына тултыра ла, хаҡты саҡ ҡына кәметә. Сағыштырһаң, был хаҡтың, бер литрға иҫәпләгәндә, ҡиммәтерәк тә булыуы мөмкин. Иғтибарлы булығыҙ."
Баҡсасыға –  ярҙамға,"Дегетле һабын150 г һабынды 10 л һыуға иҙеп һалһағыҙ, ағастарығыҙҙа һәм сәскәләрегеҙҙә үлән бете булмаҫ. Сирле гөлдәрҙе ташлағандан һуң гөл һауытын йыуырға мөмкин. ЙодБаҡса еләге сәскә атҡан мәлдә туҡландырыу өсөн һәйбәт. 10 литрға 5 – 10 тамсы йод һалырға кәрәк. Иретмә үҫемлекте төрлө сирҙән дә һаҡлай. «Зеленка»Ҡыуаҡлыҡтарығыҙ һынһа, ҡабаҡта сыйылған урындар булһа, «зеленка» һөртөп ҡуйырға мөмкин. Ул сереүҙән һаҡлай. Аш содаһыСода иретмәһе һипһәгеҙ, винограды­ғыҙҙың емеше тағы ла нығыраҡ балланыр. Ҡыяр ауырымаһын өсөн дә был иретмә менән эшкәртергә мөмкин. Бор кислотаһыПомидор теплицала эҫенән һулып ултырһа, борос, баклажан емешлән­мәһә, ҡыярҙың уңышы әҙ булһа, бор кислотаһы иретмәһе һиптерәләр. 2 г кислотаны 500 мл эҫе һыуҙа иҙергә һәм шуға 10 литр һыу ҡушырға. Глюкоза һәм B1 витамины 5 л һыуҙа 5 мл глюкоза һәм 1 мл В1 витаминын иҙергә. Был шыйыҡсаны ике аҙна һайын гөлдәрегеҙгә һибеп торһағыҙ, улар үҫеп китер һәм һеҙҙе сәскәләре менән һөйөндөрөр. Горчица оноЛайлалы ҡусҡар булмаһын өсөн үҫемлектәр эргәһенә һибеп сығығыҙ. 10 литр һыуҙа 100 г порошокты иретеп, сәскә атҡандан һуң алмағастарҙы, грушаны эшкәртһәгеҙ, ҡорттары булмаҫ. Марганцовка Орлоҡтарҙы һәм бүлбеләрҙе ауырыу­ҙарға бирешмәһен өсөн марганцовка иретмәһендә дезинфекциялайҙар (10 литр һыуға – бер ҡалаҡ марганцовка). Картуфты тишеүсе ҡорт булмаһын өсөн сәсер алдынан бүлбеләрҙе марганцовкалы һыуҙа тотоп алырға кәрәк. Беткә ҡаршы шампуньБесәй, эттәрҙең бетенә ҡаршы шампунь менән тәҙрә төптәрен һөртһәгеҙ, гөл­дәрегеҙгә башҡа үҫемлектәрҙән үлән бете йоҡмаҫ. Шырпының көкөртлө башын тупрағына ҡаҙап ҡуйһағыҙ ҙа, төрлө бөжәкте юҡҡа сығарыр."
Күренештәр,"Тормош шундай гүзәл, күркәм, мауыҡтырғыс, көн һайын төрлө мөғжизәләре, асыштары, ҡыҙыҡтары менән ҡыуандырып тора. Бөгөн – шундай уйланырға мәжбүр иткән күренештәрҙән бер шәлкем... Яҙ һулышы Китапхананан ҡайтып кил­гәнемдә, мәктәп ихатаһынан бер өйөр бала-саға йүгерешеп килеп сыҡты, күп булһа 7 – 8 йәшлек­тәрҙер. Икеһе, баҫтырышып, минең һуҡмаҡҡа төштө лә, юл таҙартҡан техниканың үтеп киткәнен алдымда көтөп торҙо.Малай ҡыҙҙың еңенән тартты: “Һин ҡайҙа булдың?”. Ҡыҙыҡай уның ҡулын һелтәп төшөрҙө: “Һин мине яратмайһың тип уйлап, мөйөш артына йәшендем дә, һеҙ үтеп киткәс, кире сыҡтым”. Малай, ҡашын төйөп, бер урында тапанып, фекер төйнәне: “Ммм...”. Фекеренең осона сыға алманы шикелле, һәр хәлдә, ә ниңә, тип һораны. Ҡыҙыҡай, шул һорауҙы көтөп кенә торғандай: “Сөнки һин Азалияға ҡар бәрҙең!” – тип яуаплай һалды. Малай йылмайып ебәрҙе: “Мин һиңә бәргәйнем дә ул!”. Ҡыҙыҡай уға шикле ҡараны, шулай ҙа ирен остарында йылмайыу моронланы: “Ысынмы?”. Малай ышаныслы: “Эйе!” – тигәс, ҡыҙыҡай уны кинәт ҡосаҡлап үҙенә тартты ла, көлөп, кире көрткә этеп йыҡты, шунан торғоҙошоп, ҡарын ҡағышып, етәкләп алып китте.Их, тойғоларҙың сафлығы... ҠыуышБер көндө мәктәп баҡ­саһындағы ҡарт ағастарҙы ботарлап, ҡырҡып бәрҙеләр. Шул уҡ көндө кисен велосипедта йөрөгән бер нисә малаҡай, “тимер ат”тарын ситкә ҡуйып, йүгереп йөрөп ағастарҙың ки­ҫелгән ботаҡтарын ҡырмыҫ­ҡалар ише баҡса буйына ташып, ҡыуыш ҡорҙо бит, әй. Эй, тырышып эшләйҙәр, ҡарап, күҙәтеп тороуы кинәнес. Эшлекле ҡиәфәттә, йыйнаҡтар үҙҙәре. Бер нисә минутта текмәгә терәтеп, ҡыуышты ҡороп та ҡуйҙылар. Кофталары менән өҫтән ябырға ла баштары етте. Ә бит үҙҙәренә күп булһа 8 – 10 йәштер. Һәм күҙ алдына килтерәһегеҙме, шул ике арала әллә ҡайҙан ҡыҙҙар ҡурсаҡтары менән килеп сығып, ҡыуыш эсенә инеп тә ояланы. Ҡыҙыҡ инде. Әйберҙәрен йәйеп, ҡур­саҡтарын ултыртып, өйҙәренән тәм-том ташып, уйынсыҡтарын сығарып уйнарға керештеләр, йәнәһе лә, сәй эсәләр ихласлап. Малайҙар ҙа был саҡырылмаған өйҙәштәргә ҡаршы тормай, риза булып, артабан ҡыуышты нығытыуҙы дауам итте. Шул тиклем гүзәл күренеш ине был! Их, йәл, икенсе көнөнә баҡсалағы сүп-сарҙы түккәндә, ҡыуышты ла йәлләп тормай, емереп, сүп­леккә алып киттеләр.Бала саҡтан ир-егеттәрҙең – юҡты булдырыуға, төҙөргә ынтылышы, ә ҡатын-ҡыҙҙың усаҡ тирәләй өйрөлөргә тартылыуы көслө. Был шундай тәбиғи, күркәм... Күпме ҡабатларға мөмкин?Стадионда йүгереп йөрөйбөҙ. Халыҡ туп-тулы: йәш ата-әсәләр балалары менән мәж килә, йәштәр футбол тибә, үҫмерҙәр баскетбол уйнай, ололар яйлап атлап йөрөй. Алдымда ғына уртаса йәштәрҙәге ир йүгереп килә ине, бер аҙҙан ул асфальттан йомшаҡ үләнгә төштө. Һәм шул уҡ мәлдә артыбыҙҙа ҡатын-ҡыҙ тауышы асыулы яңғыраны: “А ну-ка, быстро на асфальт!”. Ир йәһәт кенә кире асфальтҡа һикергәнен һиҙмәй ҙә ҡалды. Һәм артына ҡурҡыулы ҡараш ташланы. Ә минән арттараҡ йәш әсә үләнгә велосипедта төшкән балаһын елтерәтә ине: “Күпме һиңә ҡабатларға мөмкин, асфальтта ғына йөрө, тип!”. Мин көлгәс, ирекәй ҡаты һүҙ ҡатыш аҡланып ҡуйҙы: “Ғәҙәт, шайтан алғыры...”Бисәһе үҙен бер таҡтаға баҫтырамы икән әллә? Ҡыҫылыу9 – 11 йәшлек ике малай тас та тос һуғыша ине. Һуғыша, тип, береһе, аҫта ятҡаны, ҡулы менән башын ҡапларға маташа, ә уның өҫтөнә атланып ултырып алғаны, күҙе тамам аларып, уны дөм­бәҫләй генә! Үҙе яман итеп аҡыра! Уттан былайыраҡ ҡыҙған, хаттин ашып енләнгән. Эргә­ләрендә төрлө йәштәге бәләкәй өс-дүрт малаҡай һәм урта йәштәрҙәге ҡатын бар. Шул ҡатын балаларҙы айырыр урын­ға, киреһенсә, утҡа май һибеп, һөсләй: “Нығыраҡ кәрәген бир, башҡа бында килеп йөрөйһө булмаһындар!”.Малайҙар, тәбиғәттәренә яраш­лы, йыш ҡына көс яр­ҙамында мөнәсәбәт асыҡлай инде ул. Шулай ҙа ҡарап тороп һуғыштырыуы енәйәткә тиң һымаҡ. Йүгереп барып, өҫтә ултырған малайҙы тартып тор­ғоҙоп, тыныс ҡына арҡаһынан ҡаҡтым: “Етте! Тыныслан! Тәрән итеп тын ал”. Ерҙә ятҡанына ла торорға ярҙамлаштым, уның да йөрәген һылап-һыйпаным: “Бөттө. Ба­рыһы ла яҡшы!”. Һаман да тыныс тауыш менән икеһен ике яҡҡа борҙом: “Ҡайтығыҙ инде, егет­тәр. Икенсе юлы үҙегеҙҙе ҡулда тоторға тырышығыҙ”. Ә теге ҡатын һаман сәрелдәп, мала­ҡай­ҙар менән ирешеүен дауам итте: “Беҙҙең ихатаға килгәндәр ҙә, бишәүләп – берәүгә!”. Бә­ләкәс малайҙар уға ҡаршы телләште: “Бишәүгә берәү түгел! Ул үҙе башланы!”.– Беҙ бергә-бер ҡаршы сыҡтыҡ, – тине, аҫта ятһа ла, еңел­гәнгә оҡшамаған малай, уртын сәйнәп. – Ул йәшкә өлкәнерәк, ләкин мин уға бирешмәҫ инем, килеп ҡыҫылмаһалар. – Беҙ үҙебеҙ аңлашыр инек, – тип хупланы уны малайҙар бер тауыштан. Һәм мин уларҙың хаҡлы икәнен беләм. Балалар бит хәҙер ирешеп-талаша, ә бер аҙҙан, һис ни булмағандай, һин дә мин бергә уйнап та йөрөй торған. Шуға араларына артыҡ ҡыҫылмауың хәйерле. Йәш әтәстәр кеүек бер-береһенә һикергән осраҡта ғына малай­ҙарҙы айырыу, тынысландырыу өсөн өлкәндәргә улар араһына инергә мөмкин, ә аңлашыуҙы үҙҙәренең ҡарамағына ҡал­дырыу күпкә отошло һымаҡ. Улар шулай һуғышып та тормошто танып-белергә өйрәнә түгелме?"
"Кәбеҫтәне ҡара бөрсә  баҫһа, нимә эшләргә?","Уларға ҡаршы көрәшеүҙең ябай ғына ысулы бар. Көндәр эҫетә башлау менән баҡсалағы гөрләп үҫкән йәшелсәләрҙе ҡара бөрсә, күбәләк ҡорто кеүек зарарлы бөжәктәр баҫа башлай. Һыуһыл, йәшел кәбеҫтә япраҡтарын ваҡ ҡына ҡара бөрсәләр һырып, тишкеләп бөтөрә. Ҡоротҡостар һөжүменән ыҙа сиккән йәшелсә япраҡтары йәмһеҙләнә, шиңә, үҫә алмай. Шуға уға ҡаршы ваҡытында көрәш башларға кәрәк. Бының өсөн химия ҡулланмайынса элек-электән килгән ғәҙәти ысул менән йәшелсәне ҡотҡарып була. 5 литр һыуға 250 грамм көл һәм бер ҡалаҡ ҡырылған кер һабынын ҡушырға. Яҡшылап болғатып, бер тәүлек тоторға һәм иртән кәбеҫтәләргә һибеп сығырға. Ҡайһы бер баҡ­сасылар кер һабыны урынына дегет ҡушып яһалған шыйыҡсаны ҡуллана. Был осраҡта 5 литр һыуға 1 ҡалаҡ ғына ҡушалар. Кәбеҫтә япраҡтарына утын йәки тәмәке көлө һибеп сығыу ҙа ҡара бөрсәләргә ҡаршы көрәшергә ярҙам итә."
Ҡыяр ауырымаһын тиһәгеҙ…,"Ауырыуҙар – ҡыяр уңышының кәмеүенә төп сәбәпселәр. Уларҙы булдырмауҙың бер ысулы – сиргә бирешеп бармаған сорттарҙы ултыртыу. Был йәшелсә сирләмәһен тиһәгеҙ, ауырыуҙарын ваҡытында дауалағыҙ. Антракноз (медянка)Антракноз – ҡыяр өсөн иң ҡурҡыныс ауырыуҙарҙың береһе. Йәшелсәнең япраҡтары ҡорой, емеше серей. Был бәшмәк ауырыуы үҫентеләрҙе бөтөнләй юҡ итергә мөмкин. Уның барлыҡҡа килеүенә ысыҡ менән ямғыр йоғонто яһай. Сирҙең тәүге билдәләре япраҡтарҙа сағыла: уртаһында бәләкәй һары-алһыу йәки көрән таптар барлыҡҡа килә. Һабаҡтар һәм емештәр көрән йәки ҡара ҡутырлы яралар менән ҡаплана. Көн дымлы булғанда, ауырыу көсәйә бара, таптар алһыулана. Ауырыуға ҡаршы сараларЕрҙе тәрән эшкәртеп, сүп үләндәренән таҙартыу; Саманан тыш еүешлек барлыҡҡа килеүҙе киҫәтеү; Һыуҙы йәшелсәнең төбөнә һибеү, япраҡтарға һыу тейҙермәү; Ауырый башлаған япраҡ-һабаҡтарҙы алып ташлау; Ҡулланған инструменттарҙың таҙа булыуы. Был саралар ярҙам итмәһә, махсуслаш­тырылған химик препараттарҙы ҡулланырға тура киләсәк. Мәҫәлән, «Ровраль», «Эупарен», «Цинеб», «Цирам» һ.б. МозаикаМозаика – ҡыярҙың вируслы ауырыуы. Йәш япраҡтарҙа төрлө төҫтәге таптар барлыҡҡа килеүе менән билдәләнә. Ауырыған япраҡтар бәләкәй балдаҡтар һәм йәшел-һарғылт таптар менән ҡаплана. Артабан «ябай мозаика» үҫешә. Ныҡлы зарарланғанда, япраҡтар ҡатып йыйырсыҡ­лана. Ҡыярҙың үҫеше тотҡарлана, сәскә атыу һәләте кәмей. Тәүҙә мозаика йәшелсә һабағында барлыҡҡа килә, аҙаҡ бөтә уңышҡа тарала. Ҡайһы ваҡытта ҡыяр аҡ төҫкә инә. Ғәҙәттә, ҡуйы-йәшел урындар һөйәлле кеүек ҡалҡыу була. Ҡыярҙы вируслы ауырыуҙарҙан һауыҡ­тырып булмай тиерлек, әммә сирҙең таралыуын киҫәтергә мөмкин. Бының өсөн түбәндәге ысулдар ҡулланыла: Беренсе ауырый башлаған үҫентеләрҙе юҡҡа сығарыу; Күп йыллыҡ сүп үләндәрен юҡ итеү; йәшелсә бетенә (тля) һәм талпанына (паутинный клещ) ваҡытында ҡаршы тороу; Ултыртыу алдынан орлоҡто калий перманганаты иретмәһендә (марганцовка) зарар­һыҙландырыу; Ауырыуға дусар булған үҫентеләргә 10 процентлы шыйыҡ һөт ҡушымтаһы һибергә. КладоспориозУл — бәшмәктән таралған иң зарарлы ҡыяр ауырыуҙарының береһе. Ҡыярҙың ер өҫтө өлөшөн зарарлай, әммә йәшелсәһенә зыяны күберәк тейә. Ауырыу япраҡтарҙа төрлө формалы тимгелдәр менән бил­дәләнә, күбеһенсә бөрөшә. Һабаҡ һәм япраҡтарында ҡутырлы яралар барлыҡҡа килә, көн дымлы булғанда улар зәйтүн төҫөнә инә. Емешкә төймәләнеү туҡтай, улар яйлап ҡороп ҡойола. Ҡыяр ҡутырланып үҫә, уңышы кәмей. Тупраҡта был инфекция ике-өс йыл буйы йәшәй.Кладоспориоз ауырыуының беренсе билдәләре күҙгә күренһә, үҫентегә һыу һибеүҙе биш-алты көнгә туҡтатырға, уны 1 процентлы бордос шыйыҡсаһы менән эшкәртергә кәрәк. Ярҙам итмәһә – “Оксихом”ды ҡулланырға."
"Ах, был ҡоротҡостар…","Быйыл яҙ иртә килгәс, ҡайһы бер үҫемлектәр иртә сәскә атты, шуға бөжәктәр ҙә әүҙемләште. Балан, муйыл ағастары бетләп ултыра, япраҡтарын ниндәйҙер ҡорт тишкән. Сәскәләрҙең япраҡтарын ниндәйҙер бөжәк кимереп бөтөп бара. Емеш ағастарын химик препараттар менән эшкәртке килмәй. Нимәләр менән ҡоротҡостарға ҡаршы көрәшеп була?Бындай осраҡта иң яҡшыһы – һарымһаҡ төнәтмәһе. Ул үҫемлек­тәрҙә парша, серек бәшмәк ауырыуҙары булғанда ярҙам итә.20 – 30 г һарымһаҡты иҙегеҙ ҙә, шул массаны 1 биҙрә һыуға һалығыҙ. Бер тәүлек тотоғоҙ. Төнәтмәне марля аша һөҙөп, үҫемлектәргә һибегеҙ. Һарымһаҡ төнәтмәһе ямғыр менән йыуыла. Һөҙөмтә булһын өсөн уны йышыраҡ һибегеҙ.Һарымһаҡтың ҡабығы ла ярҙам итә. Һуған ҡабығы ла ҡоротҡостарға ҡаршы яҡшы ярҙамсы. Бер үк ваҡытта ашлама ла булып тора. 2 ус һуған ҡабығын ҡайнатып сығарырға. 1 биҙрә һыуға 2 литр төнәтмә һалырға. Ул ҡыярға ла файҙалы.Тик иртән һибергә кәрәк. Юғиһә япраҡтар көйә. Ағас-ҡыуаҡтарға һалҡын һыу һиптереү ҙә беттән ҡотолорға ярҙам итә. Был ваҡытта бет туңып күшегә, ҡойолоп төшә, япраҡтарға йәбешеү һәләте кәмей. Бет үрсегән урындарға тәмәке оно, көл һипһәң дә яҡшы. Ҡоротҡостарҙы төтөн менән дә ҡурҡытырға була. Беттәр, бөжәктәр сүп үләне төнәтмәләрен дә яратмай. Ҡанлы үлән, ҡарағай бөрөһө, картуф һабағы төнәтмәләре файҙалы. Ҡыҫҡаһы, сәләмәт булабыҙ тиһәгеҙ, химик препараттар менән аҙыраҡ эш итегеҙ."
Витаминлы йәйғор – смузи,"Балалар өсөн йәшелсә һәм емеш-еләктең айырыуса талап ителеүен барыбыҙ ҙа яҡшы беләбеҙ. Тик был аҙыҡтарҙы барыһы ла яратмай.Балама йәшелсә ашата алмағанға күрә сей килеш кишер йәки кәбеҫтә кимереп йөрөгән бәләкәстәргә һоҡланып ҡарайым. Әсәләренең йәшелсә турай башлағанын күреү менән, килеп ҡыяр һәм помидор киҫәген һорап алғандарға ҡыҙығам. Их, минеке шулай итһәсе! Белгестәрҙең төрлө кәңәшен тотоп, емеш-еләкте өҫтәлдә тотоп та ҡараным. Йәнәһе, һәр саҡ ҡул аҫтында булһа, бала ашап йөрөйәсәк. Тик был ысулдың ярҙамы теймәне. Тәрилкәгә төрлө һүрәт – машина, карап, смайлик һ.б. формаһында матурлап һалыу ҙа һөҙөмтә бирмәне. Искәндәр уның менән үҙенсә уйнап ултыра ла, тырышып-тырмашып әҙерләгән һыйыңды ауыҙына ҡабып та ҡарамай тороп китә.Өгөтләп тә, төрлөһөн вәғәҙәләп тә, алдаштырып та булманы, көсләп ашатһаң, ҡоҫорға тип, уҡшый башлай. Артыҡ ныҡышып, баланы бөтөнләй биҙҙереп ҡуйырмын тип, туҡталдым.Баҡса һәм ер еләктәрен һатыусылар күренә башлағас, һатып алып, улыма тәмләтергә булдым. Йәйҙең йәме – еләктә! Тик Искәндәр, былтырғы кеүек үк, бер нисәүһен ҡапты ла, шуның менән вәссәләм. Шул саҡ башыма шәп уй килде: еләктән смузи эшләргә тәҡдим яһаным. Ят һүҙ уны ҡыҙыҡһындырҙы (хәҙерге балалар сит телдән ингән модалы һүҙҙәргә үтә иғтибарлы шул), баҡсанан ҡайтҡансы смузи тураһында тегенеһен-быныһын һорашты. Дөрөҫөн әйткәндә, һөт яратмаған ҡусты-һеңлеләремә, коктейль тип, төрлө емеш-еләкте һөткә бутап биреү тәжрибәм бар ине. Һөттө “башмаҡ кеүек һемергән” улым менән бындай проблема булмағас, был ысул бөтөнләй баштан сыҡҡан. Интернетта “йәшәгән” күпте белер Алиса һылыуҙан “смузи” тигәндең тәржемәһен дә белештек. Баҡһаң, инглиз теленән, йомшаҡ, тигеҙ, еңел, тип ауҙарыла икән.- Бындай эсемлек микроэлементтар, витаминдарҙан тора. - Тиҙ һәм еңел үҙләштерелә. - Йәшелсә һәм емеш-еләк һутын аралаштырып була. - Энергия бирә, ашҡаҙанда ауырлыҡ тыуҙырмай. - Тынысландыра торған һәм стресҡа ҡаршы үҙенсәлеккә эйә. Магазинға инеп, туңдырма ла һатып алдыҡ. Шулай итеп, беҙгә блендер ярҙамында фантазиябыҙҙы эшкә егергә генә ҡалды. Иң ябайынан башларға булдым – туңдырма, һөт һәм таҙартылған еләкте выжлатып алдым. Матур стаканға ҡойоп, эсенә трубка төшөргәс, бала бер тынала эсеп тә ҡуйҙы. Икенсе көнөнә – банан, унан һуң – киви, артабан абрикосҡа сират етте. Яйлап ҡына менюға ҡабаҡ, кишер инеп китте. Иң мөһиме, эш барышына бәләкәсте лә йәлеп итергә. Үҙенең нимә әҙерләгәнен тәмләп ҡарау һәр кемгә ҡыҙыҡ.Өлкәндәргә лә смузи ныҡ файҙалы: организмды кәрәкмәгән матдәләрҙән таҙарта, иммунитетты нығыта, тән тиреһен матурлата, матдәләр алмашыныуын, эсәктәр эшмәкәрлеген яҡшырта. Ҡыҫҡаһы, матур һәм сәләмәт булайым тиһәң, смузи эс йәки аша. Еләк-емеш миҙгелендә, әйҙәгеҙ, ҡушылығыҙ беҙгә! “Йәшел фрэш”3 киви; 50 г крыжовник; 1 ҙур йәшел алма; 200 грамм һөт; 100 грамм туңдырма (пломбир). Емеш-еләкте ҡабығынан әрсеп, алманың эсен алып блендерға һалырға. Пюре хасил булғансы иҙергә. Айырым һауытҡа һалып биргәндә, һөт, туңдырма өҫтәп болғатырға. “Ҡыярҙан микс”2 уртаса ҡыяр; 20 г сельдерей; 1 помидор; 3 шаҡмаҡ боҙ. йәшелсәне блендерҙа әйләндерергә һәм тоҙ, тәмләткестәр, боҙ өҫтәргә. “Еләк һәм банан1 стакан еләк; 1 банан; 50 грамм һөт. Бананды турап, өҫтөнә ҡурай еләген һалырға һәм һөт өҫтәп болғатырға. Теләүселәргә 3 ҡалаҡ һоло киҫәксәләрен (овсяные хлопья), тәменсә бал йәки шәкәр өҫтәргә мөмкин. “Киви менән кишер”1 киви; 1/4 лимон; 1 кишер. Кивины әрсергә, кишерҙе ҡырғыс аша үткәрергә, лимонды ҡабығынан әрсеп турарға. Барыһы ла блендерҙа иҙелә. “Сәтләүекле смузи”2 киви; 100 грамм банан; 100 грамм ҡурай еләге; 100 грамм ҡара ҡарағат; 100 грамм сәтләүек (ниндәй булһа ла); 1 ҡалаҡ бал. Емеш-еләкте блендер аша үткәрергә, ә сәтләүекте айырым ваҡларға кәрәк. Килеп сыҡҡан массаға бал ҡушырға, өҫтөнән сәтләүек һибеп бирергә. Сәтләүек булмаһа, печенье алырға мөмкин. “Абрикослы йәй”4 абрикос; 1/2 стакан йогурт йәки кефир; 1/2 стакан һыу; 1 балғалаҡ бал йәки шәкәр. Йогурт урынына һыу ғына алырға ла мөмкин."
Сейәнең емештәре  ниңә ҡойола?,"Һуңғы йылдарҙа һөйәкле культураларҙың сирҙәре күбәйеүе сәбәпле, уларҙың уңышы ла кәмеүе күҙәтелә. Коккомикоз, монилиоз сирҙәре лә ағастарға ныҡ зыян килтерә. Коккомикоз – бәшмәк ауырыуы, ямғырлы йылда ныҡ тарала. Япраҡтарында һоро, ҡыҙыл таптар барлыҡҡа килә. Һуңынан улар ҡойола. Бер аҙҙан ағас та әкренләп ҡорой башлай. Сейәне баҡыр купоросы менән эшкәртеү талап ителә. Монилиоз сейә емештәрен киптерә. Энәлек күбәләге (боярышница) алма, груша, сейә ағастарына зыян килтерә. Яҙ бөрөләрҙе кимерә башлай. Май аҙағында ағас олононда ҡурсаҡтары барлыҡҡа килә. Һуңынан күбәләккә әйләнеп, ул япраҡтың өҫкө яғына 500-гә тиклем йомортҡа һала. Йомортҡанан сыҡҡан ҡарышлауыҡтар ағас япраҡтарын ашап, һеңерсәгә ҡалдыра. Сейәнең лайлалы киҫәре (вишневый слизистый пилильщик) личинкалары тупраҡтың өҫкө ҡатламында ҡышлай. Яҙ личинкалар ҡурсаҡҡа әйләнә. Июнь-июль айҙарында өлгөргән бөжәктәр осоп сығып, япраҡ өҫтөнә йомортҡа һала. Сейә оҙонмороно (вишневый слоник) сейә һәм сливаның сәскә бөрөләренә, япраҡтарына, сәскәгә һәм емештәргә ҙур зыян килтерә. Алтын йәшел төҫтәге ҡуңыҙ йәй уртаһында йәшел сейәгә йомортҡа һала, ҡарышлауыҡтар емеш һөйәгенә инә. Зыянлаған емештәр өлгөрмәй. Сәскәләр барлыҡҡа килеү менән «Хорус» препараты, 2-3 аҙнанан «Скор» менән эшкәртәләр. Сейә ағасында сир булмаһын тиһәгеҙ, ҡойолған япраҡтарҙы көҙҙән йыйып яндырырға, ҡороған ботаҡтарҙы ҡырҡып ташларға, ағастың төбөндәге тупраҡты йомшартып, уға фунгицид эретмәһе һибергә, ботаҡтарҙы ла эшкәртергә кәрәк. Химикаттарҙы ла йыл һайын үҙгәртеп тороғоҙ. Августа бордос ҡатнашмаһы менән эшкәртәләр."
Йәйҙең тәме – банкаларҙа,"Йәй – хужабикәләр өсөн ҡыҙыу осор. Был ваҡытта һәр кем баҡсалағы уңышынан ҡышҡылыҡҡа етерлек ҡайнатма, компот әҙерләп ҡалырға тырыша, һыуытҡысына еләк-емеш тултыра. Йәй буйына запас йыйғас, ҡышҡыһын өҫтәлебеҙ ҙә үҙебеҙ әҙерләгән витаминлы һәм татлы һыйҙан һығылып торасаҡ. Ҡара ҡарағаттан ҡайнатма Бер кг ҡарағат, ярты кг шәкәр.Банкаларҙы, ҡапҡастарҙы сода менән йыуырға һәм стерилләргә. Ҡарағатты яҡ­шы­лап йыуып, киптерергә кә­рәк. Еләктең биштән бер өлөшөн блендер менән яҡ­шылап иҙергә. Уның өҫтөнә ҡалған ҡарағатты һәм шәкәрҙе өҫтәп, яҡшылап бутарға һәм утҡа ҡуйырға. Ҡайнап сығыр-сыҡмаҫ килеш утта биш минут самаһы тоторға. Үҙ һутында әҙерләнгән ҡарағатты бан­каларға эҫеләй ҡойорға кәрәк. Банкалар яҡшы итеп сте­рилләнгән осраҡта, ҡай­натма бик оҙаҡ һаҡланасаҡ. Абрикостан ҡаҡАбрикосты йыуырға, тостарын таҙартырға. Емеште ит үткәргес йәки махсус комбайн, блендер ярҙамында иҙергә. Әҙер массаға шәкәр һалырға һәм ҡайнатырға.Һыуынғас, фольга, клеенка йәки пергамент ҡағыҙына йоҡа итеп йәйеп һалырға. Елләп торған урында кипте­рергә. Мейестә лә киптерергә мөмкин. Терндан ҡайнатма2,5 кг күгәнде (терн) 1 литр һыуҙа йомшарғансы беше­рер­гә. Һөҙгөскә һалып, һар­ҡытырға, иҙеп, һөйәгенән, ҡабығынан айы­рырға. Шул һыуға иҙмәне, 3 кг шәкәр һалып, 20 минут ҡайнатырға. Ҡарағаттан желеҘур кәстрүлгә ярты литрлы банка менән һалҡын һыу ҡо­йорға, өс ярты литрлы бан­ка шәкәр өҫтәргә, ике ярты литрлы банка ҡарағат һалыр­ға. Һүрән генә утта шәкәре ире­гәнсе бутап торорға, күпе­ре­ген ҡалаҡ менән йыйып алыр­ға. Ҡайнап сығыу менән теүәл 5 минут ҡайнатырға ла, һүн­дерергә. Ҡайнатма башта шыйыҡ була, һуңынан ҡуйыра. Крыжовник менән ҡурай еләгенән ҡайнатма 700 г крыжовник, 300 г ҡурай еләге, 1,3 кг шәкәр, 1,5 стакан һыу.Еләктәрҙе йыуып, таҫта­мал­ға һалып киптерергә, ит үткәргес аша үткәрергә йәки блендер менән иҙергә. Иҙмә­не ҙур кәстрүлгә һалырға ла шәкәр өҫтәп бутарға.Утҡа ҡуйып, туҡтауһыҙ бутап тороп, 15 – 20 минут ҡай­на­тырға. Күбеген алып торорға кәрәк. Әҙер ҡайнатма бәләкәй банкаларҙа һаҡлана. Абрикостан ҡайнатмаАбрикостарҙы йыуып, киптереп, бер нисә урындан ти­шергә. Тишеү өсөн энә түгел, нәҙек кенә ағас таяҡтар ҡул­ланыла. Сироп ҡайнатып һәм емеш өҫтөнә ҡойоп, бер тәүлеккә ситкә ҡуйып торорға. Бынан һуң сиропты айырып алып, ҡайтанан ҡайнатырға ла, абрикос өҫтөнә ҡойоп, бер тәүлеккә ситкә ҡуйып торорға. Өсөнсө көнгә утҡа ҡуйырға һәм емештәр үтә күренмәлегә әйләнгәнсе ҡайнатырға. Ер еләгенән 1 кг еләккә 1,2 кг самаһы шәкәр. Ҡайнатма өсөн бер ҙур­лыҡтағы, өлгөргән, бо­ҙол­маған, ҡараймаған еләктәр генә алына. Өлгөрөп етмәгән еләктәр яҡшы һаҡланһа ла, тәмле түгел, артыҡ өлгөргәндәре иҙелеп бөтә. Ҡайнатма әҙер­ләү өсөн эмалле һәм ҡалын төп­лө һауыттан да шәберәге юҡ. Еләкте ныҡ һалҡын һыуҙа сайҡатырға. Һыуы ағып бөткәндән һуң шәкәрҙең яр­тыһын ҡушып, 1 – 2 сәғәткә һалҡынса урын­ға ҡуйып торорға кәрәк. Еләктәрҙән сыҡ­ҡан һутты алып, ҡалған шәкәр­ҙе ҡушып, сироп әҙерләргә. Сироп ҡайнап сыҡҡандан һуң бер нисә минут утта тотола. Уны еләк өҫтөнә ҡойоп, тағы ла ярты көнгә ситкә ҡуйып торалар. Бынан һуң ҡайнатма утҡа ҡуйыла һәм талғын ғына 'итеп 5 – 7 минут ҡайнатыла. Әлеге массаны тағы ла 4 сәғәт самаһы ҡуйып торорға кәрәк, был сироп еләккә ныҡлап һеңһен өсөн эшләнә. Иң һуңынан еләк 15 – 20 минут самаһы ҡайнатыла һәм банкаларға һалына. Эҫе килеш һалырға ла мөмкин. Күгән (терн) менән ҡара миләштән компотӨс литрлы банкаларҙы яртылаш емештәр менән тулты­рырға. Ҡайнар һыу өҫтәп, 5 – 10 минут тоторға. Бынан һуң һутты ҡойоп алып, шәкәр ҡушып, сироп әҙерләргә. Ул 2 – 3 минут ҡай­натыла. Әҙер булғас, банка­ларға ҡойола. Күгән менән ҡара миләш бер үк миҡдарҙа алына. Сливанан джем 1 кг слива, 800 г шәкәр.Сливаны йыуырға һәм һәр береһенең ситен бысаҡ менән ҡырҡырға. Тосын алғандан һуң блендер менән иҙмә эшләргә һәм шәкәр ҡушып, кәстрүлгә һалырға. Ошо масса талғын утта 40 минут самаһы ҡайна­тыла. Йәғни джем ҡуйырырға тейеш. Әҙерләгән ваҡытта сыҡҡан күбекте йыйып торорға онотмағыҙ.Әҙер джемдың төҫө бик матур була. Уны банкаларға эҫе килеш һалалар һәм стерилләйҙәр. Ирәүәндән ҡайнатма 1 кг ирәүән, 1 кг шәкәр.Ирәүәнде йыуып, таҙартып, шаҡмаҡлап ҡырҡырға, тышын алмаҫҡа. Кәс­трүлгә һалып, шәкәр ҡушып, бер тәүлеккә ситкә ҡуйып торорға. Бынан һуң бутарға ла, талғын утта 15 минут самаһы ҡайнатырға.Ҡайнатма банкаларға тик һалҡын көйө генә тултырыла. Полиэтилен ҡапҡастар менән ябып, һалҡынса урында һаҡ­ларға. Сейә ҡайнатмаһыҺауытҡа ярты литр һыу, ярты литр банка менән шәкәр һалып, ҡайнатып сығарырға һәм шундай уҡ банка менән сейә һалып ҡайнатып сыға­рырға. Һуңынан тағы ошо уҡ күләмдә шәкәр, сейә һалып ҡайнатырға. Шулай өс тапҡыр аралаштырырға. 5 минут ҡай­натырға ла һүндерергә. Крыжовниктан желе 1 кг крыжовник, 500 г шәкәр, 3 ҡалаҡ ҡыҙыл ҡарағат һуты.Бешеп етмәгән крыжовник­ты йыуып, бер нисә ҡалаҡ һыу өҫтәп, өҫтөн ҡаплап беше­рергә. Һуңынан иләк аша үткәрергә. Барлыҡҡа килгән ҡатнашмаға шәкәр һалып, 20 минут ҡайнатырға. Бешеп етер алдынан ҡыҙыл ҡарағат һуты ҡушып, болғатырға. Еләктән желе1 кг еләкте йыуырға ла, 1 кг шәкәр һалып, болғатып, һуты бүленеп, шәкәре иҙелгәнгә тиклем ултыртып торорға. Һуңынан блендер менән иҙер­гә лә һүрән утта ун минут ҡайнатырға. Ярты стакан агар-агар һалып болғатырға. Желены һыуытҡыста һаҡларға. Ҡурай еләгенән кеҫәл 400 г ҡурай еләге, 4 стакан һыу, ярты стакан шәкәр, 3 ҡалаҡ картуф крахмалы алы­на. Ҡурай еләгенең һутын һығып алырға ла, фарфор һауытҡа һалып һыуытырға. Һуты алынған еләк ҡалдығына 3 стакан һыу ҡойорға һәм шәкәр ҡушып, ҡай­натып сығарырға ла 1 стакан һыу менән буталған крахмал өҫтәргә, ҡуйырғансы тоторға. Кеҫәлде ҡайнап сыҡҡас та уттан алып, еләктең һутын өҫтәп бутарға. Эсемлеккә 1 г тирә­һе лимон кислотаһы һалырға мөмкин. Ассорти компотСтерилләнгән 3 литрлы бан­каға 6 – 7 абрикос, 6 – 7 слива, 6-7 сейә йәки һары сейә, 2 стакан шәкәр һалып, ҡайнап сыҡҡан эҫе һыу ҡойорға һәм ҡапҡасын ябып ҡуйырға. Банканы йылы итеп төрөп, бер тәүлеккә ҡалдырырға. Ҡыҙыл ҡарағаттан соус 1,5 кг ҡыҙыл ҡарағат, 250 – 300 г шәкәр, ярты стакан 9 процентлы аш һеркәһе, ҡалаҡ осонда төйөлгән имбирь, дәрсен (корица), ҡыҙыл һәм ҡара борос, тоҙ.Ҡара­ғатты йыуып, һыуын һарҡы­тып, иләк аша үткә­рергә. Блендерҙа иҙеп, үткә­рергә лә була. Еләкте кәс­трүлгә һалып, уртаса утҡа ҡуйырға, шәкәр ҡушырға. Ҡай­нап сыҡҡас, тәм­ләткестәр өҫтәргә. Утта ярты сәғәт тоторға. Һуңынан аш һеркәһе һалып, стерил­ләнгән бан­каларға тулты­рырға."
Телеңде йоторлоҡ!,"Корейса ҡыяр2 кг ҡыяр, 250 г кишер, 1 баш һарымһаҡ, ярты стакан үҫемлек майы, тәмләткестәр, 2 ҡалаҡ тоҙ, 4 ҡалаҡ шәкәр. Ҡыярҙы оҙонса итеп 4 өлөшкә бүлергә. Ҙурыраҡтарын 6 өлөшкә лә мөмкин. Кишерҙе корейса кишер сығара торған ҡырғыс аша сы­ғарырға һәм шуға престан сыға­рылған бер баш һарымһаҡ, ярты стакан үҫемлек майы, ярты стакан аш һеркәһе, 2 ҡалаҡ тоҙ, 4 ҡалаҡ шәкәр, 2 ҡалаҡ корейса кишер өсөн тәм­ләткес һалып, яҡшылап бол­ғатырға ла, 2 – 3 сәғәткә ситкә ҡуйып торорға. Һуңынан стерилләнгән банка­ларға тултырырға ла, 1 литрлыҡ банканы – 30, ярты литрлыһын 15 минут һыуҙа ҡайнатып, ҡапҡас менән ябырға. Консерваланған йәшел борсаҡМаринад өсөн бер литр һыуға бер ҡалаҡ тоҙ, бер ҡалаҡ шәкәр, һәр банкаға бер балғалаҡ алты процентлы аш һеркәһе алына. Һыйған тиклем йәшел борсаҡ кәрәк. Борсаҡты һалҡын һыуҙа йыуып, кәстрүлгә һалырға һәм өҫтөн ҡапларлыҡ ҡына итеп һалҡын һыу ҡойоп, уртаса утҡа ҡуйырға. 15 – 20 минуттан һыу парға әйләнеп бөтә. Стерилләнгән банкаға борсаҡты эҫе килеш бер сантиметр самаһы тултырмай һалырға. Һәр банкаға һеркә, эҫе маринад ҡойорға кәрәк. Банканы ҡалын полиэтилен киҫәге менән ҡаплап, резинка менән нығытырға һәм яҡшылап төрөргә.Был консерва һыуытҡыста һаҡлана. Эҫе һыуҙа әҙерләнгән ҡамырҙағы чебурек1 йомортҡаға ярты балғалаҡтан күберәк тоҙ һәм 1 ҡалаҡ көнбағыш майы ҡушып туғырға.1 стакан он һалып бутап, өҫтөнә 1 стакан (250 мл) ҡайнар һыу ҡойорға, ҡул бешмәһен өсөн ағас ҡалаҡ менән бутарға. 2 стакан он өҫтәп, ҡамыр баҫып, ярты сәғәт ултыртып торорға. Ит фаршына ваҡ ҡына туралған һуған, ҡара борос, паприка, һутлыраҡ булһын өсөн саҡ ҡына һыу өҫтәргә. Йоҡа ғына итеп ҡамыр йәйеп, йәй­мәләр ҡырҡып, эслекте һалырға, ситтәрен сәнске менән тоташ­тырырға. Майлы табала ҡыҙҙырырға."
Ҡарбузды ла белеп ашайыҡ,"Ҡарбуз-ҡауын тулыһынса август-сентябрь айында ғына өлгөрә. Уның 90 проценты һыуҙан тора. Был еләкте (!) йыш ҡына химикаттар менән тултыралар, яһалма ҡыҙарталар. Шуға күрә һатып алғанда, бик һаҡ һәм иғтибарлы булыу кәрәк. Ҡарбузды үҫтергәндә химик матдәләр күп ҡулланылһа, зарарлы була. Был йәһәттән сифатын ябай ғына ысул менән тикшереп ҡарарға мөмкин: бер стакан һыуға бер-ике ҡалаҡ ҡарбуз иҙмәһе һалырға. Һыу шунда уҡ ҡыҙғылт-алһыу төҫкә инә икән – химикат күп. Әгәр һыу төҫөн үҙгәртмәй, бер аҙ ғына тоноҡланһа, ҡурҡмайынса ашарға була. Ҡарбуздың тышҡы “ҡиәфәте” лә күпте һөйләй. Иң мөһиме – ҙурлығына ҡыҙыҡ­мағыҙ. Ул ни тиклем ҙур була, татлылығы шул тиклем аҙыраҡ. Иң һәйбәт ауырлыҡ – 2,5 – 3 кг. Өҙөлгән һабағы, йәғни “ҡойроғо” ҡороған икән, тимәк, матур өлгөргән, оҙағыраҡ һаҡларға ла була. Тышын йәмһеҙләгән һары тап һәм һоро төҫтәге “ауҙар” – ҡарбуздың тәмлелегенә ишара. Тәүгеһе – уның ерҙә оҙаҡ ятыуын, тәбиғи шартта өлгөрөүен, икенсеһе бал ҡорттарының һеркәләндереүен иҫбатлай. Тап ни тиклем ҙурыраҡ, ә ауҙар күберәк – шул тиклем тәмлерәк буласаҡ. Күптәр ҡарбузды туҡылдатып ҡарап һайлай. Ысынлап та, тоноҡ тауыш сығарһа, ул өлгөрөп етмәгән. Ҡарбуздың орлоғо күп булһа, ашауы уңайһыҙ. Әммә тап шундайҙар тәме менән айырылып тора. Шулай уҡ тышының ҡаты һәм бөтөн булыуына иғтибар итегеҙ. Унда эләккән бактериялар тиҙ үрсей. Шуға күрә бәләкәй генә серек, йә булмаһа, ярылған урыны булһа, һаулыҡҡа ҙур зыян килтереүе мөмкин. Ҡарбуздың составында фолий кислотаһы, магний, аскорбин кислотаһы, тиамин, каротин, ниацин бар. Организмға фолий кислотаһы бигерәк тә кәрәк. Ул күҙәнәктәрҙең бүленеүенә ярҙам итә һәм аҙыҡты, аҡһымдарҙы эшкәртеүҙә мөһим роль уйнай. Шулай уҡ тиренең сәләмәтлеге лә уға бәйле. Ә мускулдарҙың эшмәкәрлеге магнийға бәйле. Уға ҡытлыҡ булғанда йөрәк ауырта, хатта инфаркт булырға мөмкин, ҡан баҫымы күтәрелә. Ҡарбуз организмды токсиндарҙан, ҡомдан, артыҡ тоҙҙан, хатта холестериндан таҙартыу өсөн файҙалы.Йәйҙең тәмле-татлы емеш-еләген, йәшелсәләрен ашап, организмды витаминдарға, кәрәкле матдәләргә байытып ҡалайыҡ. Алда оҙайлы ҡыш, уны һау-сәләмәт үткәреү өсөн көс-ҡеүәт кәрәк. Әммә һаҡ булырға ла онотмағыҙ. Шифа эҙләп, зыян табып ҡуймайыҡ."
Телеңде йоторлоҡ! Йәшелсәнән ашамлыҡтар,"Маринадланған патиссон Бер литрлы банкаға: 600 г патиссон, 450 г маринад, 2 г ваҡ ҡына туралған керән тамыры, 4 г сельдерей һәм петрушка япрағы, самалап ҡуҙаҡлы ҡыҙыл борос, 2 лавр япрағы, 2 – 3 бүлкәт һарымһаҡ, 0,3 г дәрсен (корица), 10 бөртөк ҡәнәфер, 3 бөртөк хуш еҫле ҡара борос. Маринад өсөн: 400 г һыу, 20 г тоҙ, 20 г шәкәр, 6 г 9 процентлы аш һеркәһе.Маринадлау өсөн патиссондарҙың бәлә­кәйерәктәрен, йомшағыраҡтарын һай­лай­ҙар. Уларҙы йыуып, кәрәкмәгән урындарын ҡыр­ҡып таҙартырға. Йәшелсәне тәүҙә ҡай­нар һыуҙа 3 – 5 минут бешекләп, һалҡын һыуҙа һыуытырға. Бынан һуң йәшел тәмләткестәрҙе йыуып, ваҡ ҡына итеп турарға, шул уҡ ваҡытта маринад әҙерләнә. 1 литрлы банка өсөн эмалле кәстрүлгә һыу, тоҙ һәм шәкәр һалырға, 10 – 15 минут ҡайнатырға, 3 – 4 ҡат марля аша һөҙөп, ҡабаттан ҡайнатып, аш һеркәһе өҫтәргә. Банканың төбөнә йәшел тәмләткестәрҙе һалғас, патиссондарҙы теҙергә. Ҡайнар маринад ҡойғандан һуң, тимер ҡапҡас ме­нән ҡаплап, ҡайнап торған һыулы кәстрүлгә ҡуйып стерилләргә. Банкалағы йәшелсәне яйлап һыуытырға, бының өсөн йылы әйбер менән ҡаплап торорға кәрәк. Маринадланған һарымһаҡ Маринад өсөн: 1 литр һыуға – 50 г тоҙ, 50 г шәкәр, 100 мл 9 процентлы аш һеркәһе. Һарымһаҡты әрсеп, таҙартып, 3 – 4 минут ҡайнар һыуҙа тотоп, банкаға һалырға. Маринад өсөн ҡайнар һыуға шәкәр һәм тоҙ һалып, ике минут тирәһе ҡайнатырға, уттан алыр алдынан ғына аш һеркәһе өҫтәргә. Ҡайнар тоҙлоҡто банкаға ҡойоп, тимер ҡапҡас менән ҡаплап, әйләндереп, йылы әйбер менән ябып, һыуытырға ҡуйырға. Помидорҙан салат 1 кг башлы һуған, 2 кг татлы борос, 2 кг помидор, ярты стакан үҫемлек майы, 1 ҡалаҡ шәкәр, 1 ҡалаҡ тоҙ.Һуған менән боросто турап, майҙа ҡыҙҙырырға. Помидорҙарҙы дүрт өлөшкә бүлеп, яртыһы ҡалғанға тиклем бешерергә, тоҙ, шәкәр, май ҡушырға. Тоҙ менән шәкәр ирегәндән һуң ҡыҙҙырылған борос менән һуғанды өҫтәргә. Ошо массаны ҡайнау хәленә еткергәндән һуң банкаларға һалырға ла стерилләргә. 1 литрлыҡ банкалар 40 минут тирәһе стерилләнә. Маринадланған ҡыяр 10 кг ҡыяр, 500 г башлы һуған, 10 – 15 г укроп йәки әнис орлоғо.Маринад өсөн: 6 литр һыу, 2 ҡалаҡ аш һеркәһе, 100 – 150 г тоҙ, 1 кг шәкәр, ҡара борос. Ҡыярҙы йыуып таҙартырға ла, түңәрәкләп ҡырҡырға. Тоҙ, шәкәр, укроп йәки әнис, ваҡлап туралған һуған, борос һибеп, ҡыяр киҫәктәрен банкаларға тултырғас, маринадты ҡойоп, стерилләргә. Ярты литрлыҡ банкалар – 10, литрлыҡтары 15 минут утта тотола. Тиҙ әҙерләнә торған ҡышҡы салат 2 кг помидор, берәр килограмм башлы һуған, кишер, кәбеҫтә, ҡыяр, татлы борос. Бөтә йәшелсәне лә ваҡлап турап, 8 балғалаҡ тоҙ һәм бер стакан үҫемлек майы өҫтәргә. Ярты стакан һыуға 100 мл 9 процентлы аш һеркәһе ҡушып болғатырға ла, йәшелсәгә ҡойорға. Әҙер массаны утта 5 минут тирәһе ҡайнатырға, стерилләнгән эҫе банкаларға тултырып, тимер ҡапҡастар менән ҡапларға. Итле аҙыҡтар өсөн тәмләткес 1 кг крыжовник, 200 г йәшел әнис, 300 г һарымһаҡ.Йәшел, өлгөрмәгәнерәк крыжовникты йыуып, укроп, һарымһаҡ ҡушып, ит үткәргес аша үткәрергә лә, банкаларға тултырырға. Был тәмләткесте һалҡынса урында һаҡларға."
Ҡул сәғәте оҙаҡ йөрөһөн тиһәгеҙ…,"Ҡул сәғәтенең теүәл йөрөүен теләһәгеҙ икән, ябай ғына ҡағиҙәләрҙе үтәгеҙ. Механизмына ҡағылышлы ҡағиҙәләр: – сәғәттәрҙе һыуыҡ урында ҡалдырмағыҙ, – мунса, сауна кеүек дымлылыҡ юғары булған эҫе урынға сәғәт менән инмәгеҙ, – юғары электромагнит нурланыш сығанағы булған ерҙә сәғәтегеҙҙе ҡалдырмағыҙ, – календары булған сәғәттә киске 10-дан төнгө 2-гә тиклемге арауыҡта датаны үҙгәртмәгеҙ. Был ваҡытта календарь механизмы асыла, уны ватып ҡуйыуығыҙ бар. Датаны үҙгәртергә теләһәгеҙ, сәғәт уҡтарын циферблаттың түбән өлөшөнә күсерегеҙ. – сәғәтте даими эшләтеп ебәрергә онотмағыҙ. Оҙаҡ эшләмәй ятһа, механизмдың майы ҡуйыра, һуңынан ватыла. – механик сәғәттәрҙе бер үк ваҡытта бороғоҙ. – Әүҙем рәүештә спорт менән шөғөлләнһәгеҙ, сәғәттәрҙең спорт моделдәренә өҫтөнлөк бирегеҙ. Быялаһы – быяла сыйыла торған урындарға, мәҫәлән, биҙәүестәр ятҡан урынға сәғәтегеҙҙе һалмағыҙ. – сатнаған быяланы ваҡытында алмаштырығыҙ. Күҙгә эленмәҫ ярсыҡтары сәғәттең механизмына зыян килтереүе ихтимал. Ҡайышы – Тиренән эшләнгән ҡайыш һыуланмаһын, һуңынан туҙып өҙөлөүе лә мөмкин. – спорт менән шөғөлләнһәгеҙ, тимер йәки керамик браслетлы, каучук, силикон ҡайышлы сәғәттәр тағығыҙ."
Телеңде йоторлоҡ! Тултырылған сөгөлдөр һәм чипсы,"Тултырылған сөгөлдөр1 кг сөгөлдөргә (уртаса ҙурлыҡта) 500 г эремсек,3-4 йомортҡа, 4 ҡалаҡ йөҙөм, 2 ҡалаҡ шәкәр, 1/3 стакан манный ярмаһы, 40 г аҡ май, тәменсә тоҙ кәрәк. Бешкән сөгөлдөрҙө әрсергә лә, ипләп кенә уртаһын алып, «һауыттар» эшләргә. Эремсекте иләк аша үткәрергә. Уға йөҙөм, йомортҡа, шәкәр, манный ярмаһын ҡушып, яҡшылап болғатырға һәм сөгөлдөр эсенә тултырырға. Майлы табаға теҙеп, 15-20 минутҡа мейескә ҡуйырға.Табынға ҡаймаҡ менән бирергә. Сөгөлдөрҙән чипсы3 сөгөлдөр, 2 ҡалаҡ зәйтүн майы, тәменсә эре тоҙ, борос кәрәк. Йыуып таҙартылған сөгөлдөрҙө йоҡа ғына түңәрәктәргә турарға. Сөм һауытҡа һалып, өҫтөнә зәйтүн майы ҡойорға һәм яҡшылап, майҙы сөгөлдөрҙөң һәр киҫәгенә тейерлек итеп, бутарға. Табаға махсус пергамент ҡағыҙы йәйергә лә, сөгөлдөр киҫәктәрен берәмләп кенә һалып сығырға. 150 градус эҫелектәге мейестә 40-50 минут бешерергә. Бешкәндә икенсе яғына әйләндерергә лә була. Мейестән алғас, тоҙ һәм борос һибергә. Шул килеш тә ашарға мөмкин."
Алма ҡағы,"1,5 кг алмаға 1 кг шәкәр ҡомо кәрәк. Алманы таҙартып, турап, өҫтөнә 1 стакан һыу һалып бешереп алығыҙ. Һуңынан уны тимер иләккә һалып һөҙөгөҙ ҙә, иҙмәгә 1 кг шәкәр өҫтәп, желе ҡуйылығына еткәнсе бешереп алығыҙ. Ут өҫтөнән алыр алдынан аҙ ғына лимон кислотаһы ла һалып ебәрегеҙ.Варенье һыуынғас, батмустарҙың йәки ағас таҡтаның өҫтөн майлап, нәҙек кенә итеп һалып сығығыҙ. Еләҫ урында киптерегеҙ."
Ниндәй автомат кер йыуыу машинаһы алырға?,"Көнкүреш техникаһы дефицит булған замандар үтте хәҙер.Автомат кер йыуыу машиналары хәҙер ауылда өйҙәренә һыу үткән өйҙә һәр хужабикәнеке бар. Тәүге тапҡыр был техниканы алырға йыйынғандар ниндәйҙәрен һайларға белмәй. Түбәндәге кәңәштәр һеҙгә ярҙам итер, моғайын. Иң тәүҙә машинаның автоматик блокировкаһы бармы- юҡмы икәнлегенә иғтибар итегеҙ. Әгәр ҙә бындай яйланма юҡ икән, өйҙәге бәләкәй балалар уны һыу тултырылып эшләп торғанында аса алалар. Йортоғоҙҙа урын тар булһа, вертикаль кер йыуыу машинаһына өҫтөнлөк бирегеҙ. Күп фатирҙарҙа һыуға счетчиктар ҡуйылған. Машина кер йыуғанда һыу күләмен күпме ҡулланғаны менән дә ҡыҙыҡһынығыҙ. Һыу аҙыраҡ китһә, шул тиклем яҡшыраҡ.Кер һала торған бактар тутыҡмай торған тимерҙән һәм пластиктан эшләнә. Белгестәр фекеренсә, тимер оҙаҡҡа сыҙай. Һыу температураһын көйләп булған автомат кер йыуыу машинаһы яҡшыраҡ. Трикотаж керҙе йыуыу өсөн , мәҫәлән, үтә эҫе һыу ярамай.Иң төп параметрҙарҙың береһе- керҙең һыйҙырышлығы. Әгәр ҙә ғаиләгеҙ ҙур түгел икән, 3,5-4 кг, ҙур ғаилә икән 5 килолығы ла ҡулай. Барабандың минутына нисә мәртәбә әйләнеүенә лә иғтибар итегеҙ. Әйләнеү тиҙлеге ҙур икән, йыуған әйберҙәр ҙә тиҙерәк туҙасаҡ. Алтын уртаҡлыҡты һайлағыҙ.Тауыш, энергияны ҡулланыу кимәлен дә билдәләгән параметрҙар бар. Автомат кер йыуыу машинаһы һайлағанда таныштарығыҙҙың кәңәшенә лә ҡолаҡ һалырға онотмағыҙ!"
Хужабикәгә кәңәш: бәшмәк ризыҡтары,"Быйыл бәшмәк күп. Уңған хужабикәләргә урман байлығынан табынға ризыҡ әҙерләү өсөн түбәндәге рецептарҙың ярҙамы тейер.Бәшмәктәрҙе стерилләп тә, стерилләмәгән көйө лә мари­надларға мөмкин. Бының өсөн таҙа һауытҡа етерлек тоҙ, 2 литр күләмендә һыу һалып ҡайнатырға кәрәк. Һыу ҡайнап сыҡҡас, унда бәшмәктәр һалына, бешкән ваҡытта бүленгән күбек йыйыла. Бәшмәкте төрөнә ҡарап бешерәләр. Аҡ, майлы бәшмәк, уҫаҡ, ҡайын, көләпә бәш­мәктәре кәмендә 20 минут беше­релә. Баллы бәшмәккә әҙер булыу өсөн 25 минут талап ителә. Һары бәшмәктәрҙе маринадлау алдынан 1 процент тоҙло һыуҙа бешереп, һыуын түгеп, ҡабаттан 3 – 4 процент тоҙло һыуҙа ҡайнаталар. Бешергә 3 – 5 минут ҡалғас, тәм­ләткестәр өҫтәйҙәр, ә инде бешкәс, алдан әҙерләнгән аш һеркәһе өҫтәлә. Бәшмәктәр тулыһынса кәстрүлдең төбөнә төшөп бөтөп, тоҙло һыуҙың күбеге күренмәй башлағас, әҙер тип һанала. Бәшмәктәрҙе маринадлау1 кг бәшмәк, ярты стакан аш һеркәһе, 2 ҡалаҡ тоҙ, 1 балғалаҡ шәкәр, 3 лавр япрағы, 6 бөртөк ҡара борос, 2 бөртөк ҡәнәфер. Йыуылған, таҙартылған бәшмәк­тәрҙе ҡайнар маринадҡа һалып, 15 – 30 минут ҡайнатырға. Бүленгән күбекте һөҙөп торорға. Бәшмәк һалынған банкалар 15 – 20 минут стерилләнә. Банкаларҙы герметик рәүештә япмай ғына һыуытҡыста һаҡларға мөмкин. Бының өсөн бәшмәктәр өҫтөнә мул ғына итеп үҫемлек майы ҡойоп, полиэтилен ҡапҡастар менән ябыу ҙа етә. * * * Әҙерләнгән бәшмәктәрҙе 50 г тоҙ, 2 г лимон кислотаһы һа­лынған 1 литр һыуҙа бешерергә. Бынан һуң уларҙың һыуын түгеп, банканың өстән бер өлөшөн тултырғансы һалырға.Маринад шулай эшләнә: ярты литр һыу, 1 ҡалаҡ тоҙ, 1 балғалаҡ шәкәр, 6 бөртөк хуш еҫле борос, ҡәнәфер, дәрсен (корица), 3 г лимон кислотаһын ҡайнатып, уға тағы ла 5 ҡалаҡ 5 процентлы һеркә өҫтәп, ҡабат утҡа ҡуйырға. Ошо маринад бәшмәкле банкалар­ға ҡойола һәм стерилләнә. Ярты литрлы банкалар – 20, 1 литрлылар – 25 минут, 3 литрлылар ярты сәғәт стерилләнә. ТоҙлауМаринадлау һәйбәтерәк булһа ла, бәшмәкте тоҙларға яратыусылар ҙа байтаҡ. Уны төрлө ысул менән тоҙ­ларға мөмкин: һыуытып, бешереп йәки ҡоро килеш. Иң шәбе – бешереп, эҫе килеш тоҙлау. Сөнки бәш­мәктәр һәйбәтерәк һаҡланасаҡ. Тоҙлау өсөн таҙартылған, эре­ләре туралған бәшмәктәрҙе саҡ ҡына тоҙ һалынған һыуҙа ярты сәғәт ҡайнатырға. Әгәр бәшмәктәрегеҙ күп булып, бер юлы ғына бешерә алмаһағыҙ, һәр ваҡыт һыуҙы алмаштырып тороғоҙ. Юҡһа, бәшмәк әскелтем буласаҡ. Ярты сәғәт самаһы бешерелгән бәшмәкте һалҡын һыуҙа сайҡатырға һәм һауытҡа һалырға. Тоҙ һалырға онотмағыҙ. 1 кг бәшмәккә 40 – 50 г тоҙ кәрәк. Тәмләткестәр итеп һа­рым­һаҡ, укроп, борос, һуған ҡул­ланыла. Һауыт өҫтөнә ауыр әйбер ҡу­йырға кәрәк. Был бәшмәкте һалҡын килеш ҡулланалар. Ул аҙна самаһы үткәс әҙер була һәм һалҡын килеш ашала."
"""Йондоҙло табын"" - Светлана НАСИРОВА-СӨЛӘЙМӘНОВА","Бөгөн гәзит уҡыусыларҙы һәүәҫкәр йырсы, танылған телерадиожурналист, йор һүҙле шағирә Светлана НАСИРОВА-СӨЛӘЙМӘНОВА үҙенең аш-һыу бүлмәһенә саҡыра. “Тунлы” итТүбәндәге ингредиенттарҙы ҡатлы-ҡатлы итеп табаға һалырға. Иң тәүҙә табаны майлап, фаршты йәйеп, аҙаҡ теләк буйынса ҡаҙ майы ла һалырға була. Артабан түңәрәкләп туралған һуған, эре ҡырғыстан үткәрелгән картуф, шундай уҡ ҡабаҡ һалырға. Тоҙ, борос, тәмләткестәр һипкәс, иң өҫкә сырҙы ҡырғыстан үткәреп, ҡаймаҡ менән майонезға бутап һыларға. Табынға биргәндә матур булһын өсөн өҫтөн әнис, петрушка, селдерей япраҡ­тары, түңә­рәкләп туралған помидор менән биҙәргә. Ингре­диенттарҙы, ғаиләгеҙҙең йәки ҡунаҡтарығыҙҙың һанына ҡарап, үҙегеҙ самалап алығыҙ. Бешергәндә өҫтө көймәһен өсөн ҡурғаш ябып тороғоҙ, 180 – 200 градуслы мейестә 50 минут тирәһе бешә. Әҙер булырға 15 минут тирә­һе ҡалғас, ҡурғашын алырға. Алма иҙмәһеАлмаларҙы йыуып, әрсеп, турап, 10 литрлыҡ кәстрүлгә һалып, 1,5 кг шәкәр болғап, 3 – 4 сәғәткә ултыртып торорға. Бешергән саҡта көймәһен өсөн һуты сығырға тейеш. Талғын ғына утта болғай-болғай бешерергә. Ҡайнап сыҡҡандан һуң 20 минут тотоу ҙа етә. Эҫе килеш иләк аша үткәреп, банкаларға тултырырға. Ҡайнатма әҙер! Ошондай уҡ иҙмәне икенсе төрлө ысул менән дә эшләп ҡараным. Алманы әрсеп тормайынса турап, 2 стакан һыу өҫтәп бешерергә. Шәкәрҙе иһә алма ҡайнап сыҡҡас һалдым. Тәме шул уҡ. Ҡайнатманы 1,5 литрлы ше­шәләргә тултырып, туңдырғыста йә һалҡын урында һаҡларға кәрәк. Шәкәре әҙ булғас, йылыла әсеүе ихтимал. Әммә уның төп үҙенсәлеге – тап ана шул шәкәренең аҙ булыуында. Йәйге чебуректарЙәй көнө күптәребеҙ итте һуғым осорондағы кеүек мулдан тотонмай. Шунан сығып, иң отошло рецепт тәҡдим итәм. 2 йомортҡаға балғалаҡ тулыр-тулмаҫ тоҙ, шәкәр, 40 мл көнбағыш майы һалып туҡырға. Уға бер стакан он һалып, сәнске менән бутай-бутай әкеренләп 300 мл ҡайнар һыу ҡойорға. Артабан 2 ҡалаҡ 9 процентлы аш һеркәһе, тағы ла бер стакан он һалып, оҙаҡ ҡына итеп ҡамыр баҫырға. Ҡамырҙы йоҡа ғына итеп йәйгәс, сынаяҡ аҫты менән түңәрәктәр ҡырҡырға. Ярты яғына эслек һалып, икенсе яғы менән ҡаплап, ситтәрен сәнске менән йәбештереп сығырға. Әкрен генә утҡа ҡуйылған майлы табала йөҙҙөрөп бешерәбеҙ. Эслек өсөн ҡуш устай фаршты, ус аяһындай ҡаҙ майын, ит үткәргестән сығарып, һыуы һығылған 4-5 бәрәңгене, тоҙ, борос һәм ит үткәргестән сығарылған 3 баш эре һуғанды яҡшылап бутарға. Ҡышҡы салат4–5 кг помидор, 4–5 кг ҡыяр, 3–4 кг болгар боросо, 400 г аҡ фасоль, 5 баш һарымһаҡ, 2–3 ҡалаҡ тоҙ, 250 г шәкәр, 300 мл көнбағыш майы, 150 мл аш һеркәһе алына. Иң тәүҙә фасолде бешерергә (үтә йомшармаһын). Помидор, болгар боросо, һарымһаҡты турап, тоҙ, шәкәр, көнбағыш майы һалып, уртаса утта бешерәбеҙ. 15 минут ҡайнағас, һеркә һалып, түңәрәкләп туралған ҡыярҙы өҫтәп. Утҡа ҡуйған йәшелсәне 10 минут тирәһе ҡайнатырға. Стерилләнгән банкаларға тултырып, ҡапҡас менән ябырға."
Телеңде йоторлоҡ! Борщ. Баклажанлы салат.,"Борщ12 ярты литрлыҡ банка борщ сыҡһын өсөн 3 кг сөгөлдөр, 1 кг кишер, 1 кг башлы һуған, 1 кг татлы борос, 1 кг помидор, 1 стакан шәкәр, 3 ҡалаҡ тоҙ, 1 стакан үҫемлек майы, 125 мл 9 процентлы аш һеркәһе алына. Һуғанды ярым балдаҡлап, боросто оҙонсалап турарға. Сөгөлдөр менән кишерҙе эре ҡырғыстан үткәрергә. Помидорҙы ярым түңәрәк итеп ҡырҡып сығырға. Тоҙ, шәкәр, һеркә һәм майҙы ҡушып, һүрән генә утҡа ултыртып ҡайнатырға. Бер сәғәт бешергәндән һуң стерил­ләнгән банкаларға һалып, ябырға. Баклажанлы салат Салатҡа 500 г баклажан, 1 кг помидор, 500 г болгар боросо, 5 бүлкәт һарымһаҡ, 100 мл үҫемлек майы, 50 г аш һеркәһе, тәменә ҡарап ҡыҙыл, ҡара борос алына.Помидорҙың ҡабығы еңел әр­селһен өсөн ҡайнар һыу менән бешекләп алырға ла блендер менән иҙергә. Баклажан менән боросто ваҡ ҡына итеп шаҡмаҡлап турап, май, тәмләткестәр ҡушып, помидорға һалырға. 20 минут бешерергә. Һуңынан аш һеркәһе менән иҙелгән һарымһаҡ ҡушырға. Баклажанды турар алдынан әсеһе бөтһөн өсөн ярты сәғәт тоҙло һыуҙа тоторға онотмағыҙ."
Юлаевсылар мәргәнлеген иҫбатланы,"Хоккей буйынса КХЛ беренселегенең сираттағы турында “Салауат Юлаев” командаһы “Динамо” (Минск) клубын 9:1 иҫәбенә ҡыйратып, быйылғы миҙгелдә тәүгә дәғүәсеһен ҙур иҫәпкә отто.Шайбаларҙы Сошников менән Кадейкин – ике, Умарк, Жарков, Арзамасцев, Кугрышев һәм Хартикайнен индерҙе. Ошо еңеүҙән һуң улар 31 мәрәй яулап, Көнсығыш конференцияһында дүртенсе баҫҡыста урынлашҡан. Ҙур иҫәп тигәндән, беҙҙең юлаевсылар һуңғы тапҡыр 2017 йылда “Сочи” уйынсыларын 11:3 иҫәбенә еңеп, көйәрмәндәргә ҙур байрам өҫтәгәйне. Ә инде тарихҡа килгәндә, улар быға тиклем ун осрашыуҙа дәғүәсеһен ҙур иҫәпкә алдырҙы. 2010 й. “Салауат Юлаев” – “Металлург” (Нк.) – 8:0, 2008 й. “Себер” – “Салауат Юлаев” – 2:9, 2010 й. “Автомобилист” – “Салауат Юлаев” – 1:8, 2008 й. “Салауат Юлаев” – “Торпедо” – 7:1, 2009 й. “Северсталь” – “Салауат Юлаев” – 1:7, 2011 й. “Салауат Юлаев” – “Динамо” (Мәскәү) – 7:1, 2009 й. “Атлант” – “Салауат Юлаев” – 0:6, 2016 й. “Салауат Юлаев” – “Себер” – 6:0, 2017 й. “Салауат Юлаев” – “Нефтехимик” – 6:0."
Силәбе командаһы Латвия белгесенән баш тартты,"“Трактор” командаһы КХЛ-дың сираттағы осрашыуында юғалтыу кисереп, баш тренеры Скудраны отставкаға ебәрҙе.46 йәшлек белгес, Силәбегә быйыл килә. Уның етәкселегендә команда 10 еңеү яулап, Көнсығыш конференцияһында 11-се урынды биләй ине. Уның урынына кесе – Владимир Юрзиновты саҡырҙы. 54 йәшлек белгес быға тиклем, йәғни былтыр “Себер” клубын шөғөлләндергәйне. PS. Бөгөн ""Салауат Юлаев"" хоккейсылары Рәсәй беренселеген дауам итеп, ""Динамо"" (Минск) командаһын ҡабул итәсәк."
Мексика бокссыһы Ковалевты ауыр нокаутҡа ебәрҙе,"Рәсәй профессиональ бокссыһы Сергей Ковалев ярымауырлыҡ категорияһында донъя чемпионы титулын һаҡлап ҡалыр өсөн Мексика атлеты менән осрашты. Ҡыҙғанысҡа ҡаршы АҠШ-та уҙған бәйгелә беҙҙең 36 йәшлек чемпионыбыҙ 11-се раундта дәғүәсеһенең йоҙроғонан ауыр нокаутҡа ҡолап, билбауынан ҡолаҡ ҡаҡты. “Крушитель” атамаһын йөрөткән Ковалев, хатта тора алмай, сит ярҙамы менән аяғына баҫты. Ә инде 29 йәшлек Сантос Сауль Альварес быға тиклем яулаған өс билбауына дүртенсеһен ҡушып, хәҙер дүрт ауырлыҡ категория буйынса донъя чемпионы булып һанала. Ул үҙ карьераһында инде 57 осрашыу уҙғарып, 54-ндә еңеү яулай. Шуларҙың 37-һен нокаут менән. Ике тапҡыр дәғүәселәре менән еңеүсене асыҡлай алмай һәм береһендә генә отола. Ковалеа иһә, бәтәһе 39 осрашыу уҙғарып, 34-ндә ота, бер тапҡыр еңеүсене асыҡлай алмай һәм дүрт тапҡыр дәғүәселәренә отола."
"""Зенит"" клубы үҙенә Миранчуктарҙы  ҡоҙаламаҡсы","“Зенит” футбол клубы етәкселеге “Локомотив”та уйнап йөрөгән ағалы-ҡустылы Миранчуктарға ҡыҙыҡһыныуын белдереп, уларҙы үҙенә йәлеп итмәксе.Улар Алексей менән Антон Миранчуктарҙың икеһенә 33 миллион евроһын сығарып һалыға әҙер. Әгәр эштәре бешһә, футболсылар ҡышҡы трансфер окноһында күсеүе ихтимал. 24 йәшлек уйынсылар “Локомотив” футбол академияһы тәрбиәләнеүселәре булып һанала. Икеһе лә Рәсәй йыйылма командаһы составында уйнай. Алексей төп команда өсөн 23 осрашыу уҙғарып, дүрт гол индерһә, Антон иһә 11 уйында бер тапҡыр уңышҡа өлгәшә."
“Өфө” командаһы лидерҙан бер мәрәй тартып алды,"“Өфө” футболсылары уҙған турҙа чемпионат дебютанты – “Тамбов” командаһына 3:0 иҫәбенә отолоп, сикәһенә алғандан һуң, бөгөн үҙ майҙанында беренселек лидерҙарының береһе “Локомотив” менән 1:1 иҫәбенә уйнаны.Беренсе булып иҫәпте ҡунаҡтар асаһа ла, хужалар иҫәпте тигеҙләп еңелеүҙән ҡотола. Евсеев тәрбиәләнеүселәре 17 мәрәйе менән өс баҫҡысҡа үрләп, әлегә турнир таблицаһының һигеҙенсе урынына күтәрелеп торҙо. “Тамбов” тигәндән, улар был юлы ла өс мәрәйле булды. Ҡунаҡта “Сочи” клубын 2:1 иҫәбенә еңеп, һуңғы урындан 14-cе баҫҡысҡа күтәрелде. Киләһе турҙа “Өфө” футболсылары Ырымбурҙа урындағы команда менән уйнаясаҡ."
Регби буйынса донъя чемпионы булып Көньяҡ Африка командаһы танылды,"Японияла бер ай буйына барған регби буйынса донъя чемпионаты тамамланды.Төп приз өсөн Көньяҡ Африка командаһы менән Бөйөк Британия регбисылары көс һынашты һәм тәүгеһе дәғүәсеһен 32:12 иҫәбенә отоп, донъя чемпионы исемен яуланы. Африка спортсылары был уңышҡа үҙ тарихында өсөнсөгә өлгәште. Быға тиклем улар 1995 һәм 2007 йылда чемпион булғайны. Ә инде Британия командаһы 2003 йылдағы уңышын ҡабатлай алманы. Хәҙер улар өс тапҡыр көмөш миҙал призеры булып һанала. Өсөнсө урынға Яңы Зеландия регбисылары сыҡты. Улар өсөнсө урын өсөн Уэльс командаһын 40:17 иҫәбенә алдырҙы. Яңы Зеландия спортсылары быға тиклем ике беренселек рәттән алдынғылыҡты бирмәгәйне. Беренселектә Рәсәй йыйылма командаһы ла ҡатнашты. Тик улар төркөм осрашыуҙарында дүрт тапҡыр еңелеп, бәйгенән төшөп ҡалды."
Рәсәйҙә легионерҙар кәмене,"Ҡаҙағстан, Ҡырғыҙстан, Әрмәнстан һәм Белорусь спортсылары бынан кире Рәсәй чемпионаттарында легионер булып һаналмаясаҡ.Ул футбол, баскетбол, волейбол, гандбол, һыу тубы һәм үләндәге хоккей спорт төрҙәрендә ҡатнашҡан атлеттарға ҡағыласаҡ. Уға тиклем шайбалы хоккейҙан сикләүҙе алғайнылар."
"Аҡсаң булһа, бар ергә лә юл асыҡ...","“Рәсәйҙә талантлы баларға күҙ йомоп, “текә” аҡсалы булғандарға иғтибар итәләр”, - тине Рәсәй үҫмерҙәр йыйылма командаһы хоккейсыһы Владислав Пшеничников.Шуға ла уның фекеренсә, күптәр сит илгә китеү яғын ҡарай. Ул да 13 йәшендә Швецияға күсеп, хәҙер иленең икенсе лигаһында сығыш яһай. “Беҙҙә тиҙ арала хоккей мәктәптәрендә үҙгәреш индерергә кәрәк. Мәҫәлән, Швецияла ул йәһәттән барыһы ла үҙеңдән тора. Әгәр талантлы икәнһең, һине күтәрергә әҙер генә торалар. Ҡыҫҡаһы, яҡшы һөҙөмтәле уйнаған уйынсыға ҙур спортҡа йәшел ут асыла”."
Черчесов тәрбиәләнеүселәренә ышана,"Рәсәй йыйылма командаһы футболсылары оҙаҡламай буласаҡ Европа чемпионатының һайлап алыу төркөм осрашыуҙарында ҡатнашасаҡ состав менән 5 ноябрҙә таныштырасаҡ.Беҙҙекеләр төркөм лидеры – Бельгия командаһы менән 15 ноябрҙә Санкт-Петербургта уйнаһа, 19 ноябрҙә Сан-Маринола урындағы футболсылар менән осрашасаҡ.Рәсәй футболсылары ике уйын алдан Бельгия менән Европа чемпионатына путевка яуланы. Тик әлегә кемдең нисәнсе урында сығары билдәһеҙ."
"Яҡташыбыҙға Губерниев булды ни булманы ни, барыбер...","Башҡортостан биатлон мәктәбе тәрбиәләнеүсеһе, билдәле Антон Бабиков, Рәсәй спорт телеканалы комментаторы Дмитрий Губерниевтың уға ҡарата булған мөнәсәбәтенә иғтибар итмәүен белдерҙе.“Уның эше башҡа, минеке лә уға ҡағылмай. Әлбиттә беҙ бер өлкәлә ҡайнайбыҙ, әммә тормошобоҙ айырым. Нисек теләйем, шулай йәшәйем. Әгәр инде ул тапшырыуына саҡырһа, унда бәлки, ҡарарбыҙ”, - тине яҡташыбыҙ. Уҙған миҙгелдә Губерниев һәр ваҡыт Бабиковҡа дәғүәһен белдереп, уның торошона фекерен еткереп торҙо."
Лайыҡлы алмаш үҫеп килә,"Рәсәйҙең 17 йәшкә тиклемге үҫмер йыйылма командаһы футболсылары Европа чемпионатының элиталы квалификацион төркөмөнә сыҡты.Улар беренсе һайлап алыу төркөм уйынында Швейцария футболсыларын 2:1 иҫәбенә отоп, ошо уңышҡа өлгәште. Ә бит башта улар Румыния командаһына 0:1 иҫәбенә еңелеп, күптәрҙе һағайтҡайны. Хәҙер уларға финал бәйгеһенә сығыр өсөн күпкә көслөрәк командалар менән уйнарға тура киләсәк."
Юлаевсылар Көнбайыштан ике генә мәрәй менән ҡайтты,"КХЛ чемпионатының сираттағы турында “Салауат Юлаев” хоккейсылары “Динамо” (Мәскәү) командаһы менән уйнап, йәнә юғалтыу кисерҙе.Был юлы Цулыгиндың тәрбиәләнеүселәре Көнбайыш конференцияһы лидерҙарының береһенә 4:1 иҫәбенә отолдо. Хужалар ике осор буйына өҫтөнлөк итеп, Метсоланың ҡапҡаһына дүрт тапҡыр ҡыҙыл ут “төрттө”. Өфөләр тик һуңғы осорҙа ғына тегеләрҙең ҡапҡаһын “сылатты”. “Динамо” уйынсылары 24 уйындан һуң 31 мәрәй яулап, Көнбайышта икенсе булһа, юлаевсылар шул уҡ уйын уҙғарып, Көнсығыш конференцияһында бишенсе. Киләһе осрашыуын “Салауат Юлаев” клубы, 3 ноябрҙә үҙендә “Динамо” (Минск) командаһы менән уҙғарасаҡ."
Арҙаҡлы яҡташтарыбыҙға арналды,"Ошо көндәрҙә Сыңғыҙ модель китапханаһында ""Беҙ шәхестәребеҙ менән көслөбөҙ"" исемле Башҡортостандың 100 йыллығы айҡанлы ҙур сара уҙҙы. Ул районыбыҙҙың ғорурлығы булған яҡташтарыбыҙ – күренекле дәүләт эшмәкәре Зекериә Аҡназаров, тарихсы, ғалим Әнүәр Әсфәндиәров, билдәле композитор Хөсәйен Әхмәтов, фольклорсы-ғалим Салауат Ғәлин иҫтәлегенә арналды. Ҡунаҡтарҙы китапханала балалар ҡурай моңо менән ҡаршы алды. Илдар Гөлбәитов Х.Әхмәтовтың ""Тыуған ауылым” йыр-моңон яңғыратһа, ""Йәнтөйәк""фольклор ансамбле ауылыбыҙҙың шәхестәре тураһында таҡмаҡтарын йырланы. Кисәлә мәртәбәле ҡунаҡтар - З.Аҡназаровтың улдары Камил һәм Фәнил Аҡназаровтар, БДУ профессоры, яҡташыбыҙ Мирас Иҙелбаев, ҡурайсы,фольклорсы, Башҡортостандың халыҡ артисы Юлай Ғәйнетдинов сығыш яһаны. Улар данлы яҡташтарыбыҙҙың тормош юлына байҡау яһаны, хәтирәләре менән уртаҡлашты. Минзәлә ШАҺМОРАТОВА."
Башҡорт ҡымыҙы Аравия ярымутрауына китерме?,"Баймаҡ ҡымыҙын Кувейтҡа экспортҡа сығармаҡсылар.Башҡортостан республикаһының Тышҡы иҡтисади бәйләнештәр буйынса Дәүләт комитеты етәксеһе Руслан Мирсәйәпов Кувейт эшҡыуары, доктор Салем Аль-Бьянони менән осрашыу үткәргән. Уның компанияһы башҡорт ҡымыҙына һәм бейә һөтөнә ҡыҙыҡһыныу белдергән. Экспортҡа Баймаҡта етештерелгән ҡоро ҡымыҙҙы сығарыу күҙаллана. Киләсәктә башҡорт шифаханаларына ҡумыҙ менән дауаланыу өсөн туристик сәйәхәттәр ойоштороу ҙа планлаштырыла.Кувейт эшҡыуары был проекттың уңышлы булырына ышана, сөнки үҙенең тыуған иленә Башҡортостандан бал сығарыу буйынса тәжрибәһе бар."
Өфө табиптары Сибайҙа күҙгә операция яһай,"29 –31 октябрҙә Сибай үҙәк ҡала дауаханаһында табип-офтальмолог, Өфө күҙ ауырыуҙары ғилми-тикшеренеү институтының III микрохирургия бүлеге мөдире, медицина фәндәре кандидаты Раян Хисмәтуллин етәкселегендә Сибай табиптары менән берлектә ҡылауға (катаракта) операциялар эшләнде. Бөтәһе 47 кешегә операция эшләнгән. Уларҙың барыһы ла уңышлы үтте. Әткәндәй, Сибай һәм Урал аръяғы пациенттары Сибай үҙәк ҡала дауаханаһының офтальмология бүлегендә күҙҙәге ҡылауға дауалау үтә ала."
Саҡ туңып үлмәгән,"Өфөлә урман зонаһында өшөгән ирҙе тапҡандар.Һыуыҡтар башланып ҡына тора, ә тәүге өшөүселәр бар. Бөгөн иртән Президент Отелдән йыраҡ түгел эте менән урманда йөрөгән ҡатын тәрән соҡор эсендә бер ир ятыуын күрә. Ярҙамға ҡотҡарыусыларҙы саҡыра. Ҡотҡарыусылар отряды ирҙе соҡорҙан сығара, әммә унда нисек эләгеүен асыҡлай алмай. Ныҡ өшөгән ир һөйләшерлек хәлдә булмай. Уны “Ашығыс ярҙам” машинаһында дауаханаға оҙатҡандар."
Өс аҙналыҡ үле сабыйын буш шешәләр араһынан табып алған,"Дүртөйлө ҡалаһында сәстәр үрә торорлоҡ фажиғә булған. 26 йәшлек ҡатын, әсә булыу ҡыуанысынан, балаһының ""тояғын"" йыуырға хәл иткән.Байрам оҙаҡҡа һуҙылған. Күпмелер ваҡыттан һуң әсә айныҡҡан һәм бәпесен ... буш шешәләр араһынан үле килеш табып алған. Балаҡайҙың мәйете янында 16 буш һыра шешәһе һәм 4 кеҫә телефоны аунап ятҡан. Криминалистар көсләп үлтереү эҙҙәрен тапмаған, әлеге ваҡытта судмедэкспертиза үлем сәбәбен асыҡлай. Ҡатынға ҡарата ""Һаҡһыҙлыҡ арҡаһында үлтереү"" статьяһы буйынса енәйәт эше асылған.Сабыйға 8 ноябрҙә ни бары бер ай тулған булыр ине. ."
«Йәшлек» гәзитенең 44-се һанына күҙәтеү, 
Йөрәктән-йөрәккә йылы өләшеп,"""Сибай ҡалаһында “Йөрәктән-йөрәккә” I асыҡ шиғыр һөйләүселәр конкурсы үтте. Бәйгелә Әбйәлил, Баймаҡ, Мәсетле, Бөрйән, Илеш, Дыуан, Нуриман райондарынан, шулай уҡ Стәрлетамаҡ ҡалаһынан да ҡатнашырға теләк белдереп, һүҙ оҫталары видеояҙмаларын ебәргән. Хатта Севастополь ҡалаһындағы яҡташтарыбыҙ ҙа ситтә ҡалмаған. Конкурсанттар араһында яңғыҙ ҙа, парлап та, коллектив менән дә сығыш яһаусылар бар ине. Тамашасылар Р. Түләктең “Яныу” поэмаһынан өҙөк уҡыусы Радик Өмөтҡужин менән Вадим Ғилмановтың сығышын көслө алҡыштарға күмде. Коллектив менән сығыш яһаусы “Һөйкөмлө ҡыҙҙар” төркөмө үҙенсәлекле уҡыуы менән айырылып торҙо. Тамашасы йәш башҡарыусы Тимур Байрамғоловтың да сығышын бик йылы ҡабул итте. Әлбиттә, тамашаның иң тулҡынландырғыс өлөшө булып еңеүселәрҙе билдәләү торҙо. Шулай итеп, жюри ағазалары Гөлнара Ҡаҙарбаеваны (3-сө урын), Айгөл Бохарбаеваны (2-се урын) һәм Гөлкәй Хәсәнованы (1-се урын) иң-иңдәре тип тапты. Ә инде әсәле-ҡыҙлы Раушания һәм Азалия Хәзиевалар Гран-приға лайыҡ булды. Йөрәктән-йөрәккә йылы өләшеүсе был сара һуңғыһы булмаҫ тип ышанабыҙ. Киләсәктә лә һүҙ оҫтаһы булған яңынан-яңы таланттарҙы асырбыҙ әле"", - тип яҙалар ""Атайсал"" гәзитенең ""Бәйләнештә"" сайтындағы төркөмөндә."
Рәсәйгә наркотиктар индереүсе төп ил ниндәй?,"РФ Дәүләт Думаһы ултырышында GROUP-IB компанияһының үҫеш буйынса директоры Дмитрий Буянов, наркотиктар өсөн сеймал етештереүсе төп ил - Ҡытай, тип сығыш яһаған. ""Гидра"", ""Рамп"" тип аталған наркотик тәҡдим итеүсе интернет-ресурстарҙы ҡытайҙар тултыра. Уларҙың эшмәкәрлеге тәрән тамыр йәйгән. Беҙҙең йәштәрҙе ағыулаусы матдәләр тап ошо илдән килтерелә"", - ти Дмитрий Буянов. Лента.ру сайтында ""Рәсәй наркотиктар аҫтында"" тип аталған махсус проект авторҙары белдереүенсә, ""ҡара интернет""та (даркнет) наркотиктар һатыу һәм һатып алыу буйынса махсус сайт бар. Унда 800 (!) мең кеше теркәлгән.Был сайт аша көн һайын 13-14 мең (!) серле урын билдәләнеп, унда наркотиктар һалып китәләр. Тауар әйләнеше көнөнә 277 миллион һум тәшкил итә. Тик был сайттар хоҡуҡ һаҡлау органдарын, депутаттарҙы ниндәйҙер сәбәп арҡаһында ҡыҙыҡһындырмай, тигән Буянов."
Зәйнетдиновтарҙың сираттағы еңеүе,"Республикабыҙҙа был билдәле ғаиләне, бигерәк тә уның башлығының эшмәкәрлеген белеп торабыҙ. Һәр саҡ һоҡландыра улар. Был юлы ла һынатманылар.Миңлеғәфүр Зәйнетдиновтың ""Бәйләнештә""ге сәхифәһендә яҙыу күреп ҡалдым да(Миндигафур Зайнетдинов кисә 20:44 Төркиә!☀? ""Халыҡ-ара ҡумыҙсылар"" конкурсында ғаиләбеҙ менән ҡатнашыу! ✨✨✨Алға, Зәйнетдиновтар! Алға, Башҡортостан!), ииий, әлбиттә, ҙур еңеү менән ҡайтасаҡтар, тип үҙемсә алдан һығымта яһап та ҡуйҙым. Тап шулай булып сыҡты ла! Зәйнетдиновтар Төркиәнең Анталия ҡалаһында үткән Халыҡ-ара варган музыкаһы конкурс-фестивалендә ҡатнашып, еңеү яулаған. Фотола күрәһегеҙҙер - ишле ғаиләнән һәр береһенең ҡулында диплом. Тимәк, күп еңеү! Эйе, улар алты диплом алған икән. Дүртәүһе - беренсе урын өсөн."
Билдәле биатлонсы ветерандарға ярҙам ҡулы һуҙҙы,"Биатлон буйынса Олимпия уйындары чемпионы, билдәле Антон Шипулин ҙур спорттан киткәс, Свердловск өлкәһенән депутат булып, ярты эш хаҡын Серов ҡалаһының ветерандар ойошмаһына күсереүен белдәрҙе.«Мин Серов ҡалаһы округының ветерандар союзы менән килешеү төҙөп, уларға эш хаҡымдың яртыһын күсерәсәкмен. Улар уны үҙҙәренең ҡарамағына ҡарап, киләсәктә тотонасаҡ. Нийәтемдең төп мәғәнәһе: өлкән быуын кешеләргә ярҙам итеү. Сөнки улар беҙҙе үҫтерҙе, белем бирҙе, илебеҙгә һөйөү уятып, киләсәккә ышаныс бирҙе. Беҙ уларға рәхмәтле булырға тейешбеҙ һәм киләсәк быуынды ошо юҫыҡта үҫтерергә тейешбеҙ», - тине күптәрҙең һөйөүен яулаған спортсы."
Урманда 20 йыл элек үлгән кешенең  баш һөйәге ятҡан,"Кисә Өфө янындағы урманда кеше ҡалдыҡтары табылған. Николаевка ауылынан өс саҡрым алыҫлыҡта осраҡлы кешеләр кешенең баш һөйәгенә юлыҡҡан.Яҡынса күҙаллауҙар буйынса, ул 20 йыл элек һәләк булған кешенеке булырға тейеш.. Янында башҡа бер ниндәй әйбер ҙә, кейеменең, хатта кәүҙәһенең башҡа өлөштәренең ҡалдыҡтары ла булмаған. Табылған һөйәкте эскспертизаға ебәргәндәр. Бәлки, эксперттар был үлемдең сәбәбен асыҡлай алыр."
"Йәнә фажиғә, йәнә ҡорбан","Кисә Өфөлә ҡурҡыныс юл фажиғәһе булған. Киске сәғәт 10-дар тирәһендә ҡаланың Ҡулса һәм Тыныслыҡ урамдары киҫешендә «Лада Гранта» һәм ""Ford Fusion"" автомобилдәре бәрелешкән. Һөҙөмтәлә ике машинаны ла яҡындағы йортҡа алып ташлаған. Ҡотҡарыусыларға иномарканан кешеләрҙе сығарыу өсөн, машинаның кузовын бысырға тура килгән. Ҡыҙғанысҡа ҡаршы, уның 22 йәшлек водителе һәләк булған. ""Лада""ның водителен һәм сит ил машинаһының пассажирҙарын дауаханаға оҙатҡандар."
«Өфө»ләргә саҡ ҡына тәжрибәлек етеңкерәмәне,"Кисә футбол буйынса Рәсәй кубогының 1/8 финал уйындары булып уҙҙы.«Өфө» командаһы үҙ тарихындағы кубоктың унынсы сығышында ла уңышҡа ҡаҙана алмай, бәйгенән төшөп ҡалды. Улар Мәскәүҙә билдәле ЦСКА уйынсылары менән уйнап, һөҙөмтәлә баш судьяның төп ваҡытҡа ҡушҡан өҫтәмә ваҡытында ғына үҙ ҡапҡаһына гол үткәртеп еңелде. Ә бит өфөләр осор буйына хужалар ҡапҡаһына янап, уңышҡа өлгәшә алманы. Улар хатта ике-өс тапҡыр ҡапҡасыларына ҡаршы бергә-бер сығып, гол индерә алманылар. Ҡыҫҡаса әйткәндә, тәжрибәлек етеңкерәмәне. Ә былай улар сирекфиналға сығырға лайыҡ ине. Әрме клубы ла бәйгегә әһимиәтен бирмәй, осрашыуға икенсе состав менән тиерлек сыҡты."
Тәбиғи антибиотиктар,"Уларҙы антибиотик урынына ҡулланырға була. Был ризыҡтарҙа, антибиотиктағы кеүек үк, бактерияларҙы һәм микробтарҙы үлтерергә һәләтле матдәләр бар. 1. Һарымһаҡ. Һыуыҡ тейеүҙән дауалай, инсультты киҫәтә, иммунитетты күтәрә. 2. Торма. Һыуыҡ тейеүҙән дауалай. Һутын эсергә һәм яраға һөртөргә ярай.3. Керән тамыры. Һейҙек юлы инфекцияларын, тамаҡ шешеүҙе дауалай.4. Гәрсис. Теш һыҙлауын баҫа. 5. Мүк еләге. Һейҙек юлы ауырыуҙарын дауалай, яраларҙы бөтәштерә. 6. Балан. Бронхит, пневмония, һытҡы, фурункулдан дауа. Интернеттан."
Башҡортостан журналистары милли проекттарҙың ғәмәлгә ашырылыуын яҡтыртыу буйынса алдынғылар рәтендә,"""Медиология"" компанияһы сентябрь йомғаҡтарын тикшереп, милли проекттарҙы иң шәп яҡтыртыусы төбәктәрҙең исемлеген төҙөнө.Беҙҙең республика рейтингта - өсөнсө урында. Был - беҙҙең киң мәғлүмәт сараларының тырышлығы. Исемлектә иң тәүге булып Мәскәү тора. Икенсе урында - Краснодар крайы. Башҡортостан, әйткәнебеҙсә, өсөнсө. Милли проекттарҙы ғәмәлгә ашырыу эштәрен тырышып күрһәтеүсе ун төбәк араһында түбәндәгеләр: Приморье крайы, Түбәнге Новгород өлкәһе, Санкт-Петербург, Төмән өлкәһе, Татарстан, Мәскәү һәм Свердловск өлкәләре. Ҡәҙерле ҡәләмдәштәр, коллегалар (журналистарға өндәшәбеҙ), ышанабыҙ, октябрҙә лә артта ҡалмағанбыҙҙыр. Артабан да көн тимәй, төн тимәй тырышайыҡ, позицияны юғалтырға ярамай."
Путин - Орбан осрашыуының һөҙөмтәһе нисек булыр?,"Рәсәй Президенты йәнә лә Көнбайышта эш сәфәрендә.Был юлы ул Венгрияла. Премьер-министр Виктор Орбандың ""Кармелит ихатаһы"" тигән һарайында осраштылар. Дәүләт башлыҡтары сауҙа-иҡтисади, мәҙәни-гуманитар өлкәлә үҙ-ара хеҙмәттәшлек, көнүҙәк халыҡ-ара һәм төбәк хәл-әхүәлдәре тураһында фекер алышты. Әлбиттә, байтаҡ мөһим документҡа ла ҡул ҡуйыу күҙалланғайны.Алдан Президенттың матбуғат секретары Дмитрий Песковтың, Яҡын Көнсығышта урынлашҡан христиан сиркәүҙәре етәкселәре менән бик ҡыҙыҡ осрашыу буласаҡ, тигәне тормошҡа ашты. Тағы ла көн тәртибендә Халыҡ-ара дзюдо федерацияһының штаб-квартираһында булыу ҙа бар ине. Бығаса Рәсәй менән Венгрия лидерҙары 2018 йылда Мәскәүҙә осрашҡайны. Ә Владимир Путин Будапештҡа һуңғы тапҡыр ике йыл элек барҙы. Осрашыу һөҙөмтәләре буйынса матбуғат конференцияһы ла үтте. Түбәндә уның стенограммаһының бер өлөшө (Кремль сайтынан тура русса бирелә): В.Орбан: С уважением приветствую Президента Российской Федерации и его делегацию на пресс-конференции. Наша практика уже много лет продолжается, мы каждый год проводим встречу в верхах между Россией и Венгрией в интересах того, чтобы рассмотреть, как обстоят дела в нашем сотрудничестве. Когда мы этот метод изобрели, мы поставили перед собой цель, чтобы каждый год мы делали шаг вперед. Это касается и сотрудничества в области политики, и сотрудничества в области экономики. Если я обращу свой взор вспять, тогда я вам должен сказать, что были и более успешные, и менее успешные годы. Были годы, когда мы делали куриный шажок вперед, и были такие годы, когда мы неслись очень быстро вперед. Этот год относится к этой последней категории, потому что если мы посмотрим, как сложилась ситуация за последние годы, тогда мы видим, что 2018 год – это первый год после введения санкций против России, когда товарооборот между Венгрией и Российской Федерацией возрос. Значит, 2018 год является исключительно важным, потому что оборот превысил шесть миллиардов долларов, сейчас составляет 6,5 миллиарда долларов. Мы никогда не скрывали венгерские намерения. Кроме взаимного уважения, еще и доверие является основой нашего сотрудничества. А факты свидетельствуют о том, что в этой торговле Венгрия играет более значительную роль, поскольку мы закупаем энергоресурсы: нефть и газ. И вот это мы пытаемся как-то сбалансировать, мы пытаемся договориться с Россией о том, чтобы мы рассматривали территорию России как место для инвестиций, инвестиций нашего капитала. А вторая наша цель заключается в том, чтобы мы имели такие пригодные для экспорта товары, которые можно реализовать в России. Если мы это будем делать хорошо, тогда это будет благоприятно и для российской экономики. Вот это такая взаимно побеждающая позиция, которая будет характеризовать наши страны. Конечно, между двумя странами есть и политическое сотрудничество. С венгерской стороны основой этого сотрудничества является очень простой географический факт: ни одна страна не может поменять номер своего дома, все страны находятся там, где их создал Господь Бог. А для Венгрии это обозначает, что мы находимся в треугольнике Москва, Берлин и Стамбул, мы жили 1100 лет на этой территории, и живем сейчас. И венгерская политика заинтересована в том, чтобы все в мире были заинтересованы в успехе Венгрии, но особенно заинтересованы в этом были те страны, которые с региональной точки зрения имеют для нас решающую роль. И в это вписывается сотрудничество между Венгрией и Российской Федерацией. Конечно, Венгрия является членом НАТО и Европейского союза, она и останется там. Однако это не исключает возможности сотрудничества и на политическом уровне с Россией, мы к этому стремимся сейчас, и будем стремиться в будущем. Что касается нашего политического сотрудничества. У нас очень много важных областей. Сегодня мы еще встретимся с иерархами христианских церквей Ближнего Востока, потому что очень важной для нас является защита христианских ценностей. Это продолжение традиций первого короля Венгрии Святого Иштвана. Мы понимаем друг друга, мы знаем, какими опасностями это чревато, мы знаем, что на «Балканском маршруте» находится 96 тысяч мигрантов, которые направляются на север, нас это озадачивает, заставляет нас особо охранять свои границы. Конечно, другого характера такие проблемы в связи с охраной границ и в связи с мигрантами есть и у России. Венгрия абсолютно точно знает свой размер, свою значимость и свое место, но и свои интересы. И на Ближнем Востоке есть венгерские интересы, поскольку если эта территория будет дестабилизирована, тогда оттуда в большом количестве направятся мигранты в Европу, которые через Венгрию попытаются туда пробраться, и Венгрия заинтересована в том, чтобы на Ближнем Востоке и в Сирии была и военная, и политическая стабильность. Пресса обычно не обращает на это внимание, но я хотел бы отметить, что наше сотрудничество распространено и на курдов, потому что Венгрия поддерживает курдов в Эрбили. Относится еще и к этому то, что Венгрия заинтересована в улучшении отношений между НАТО и Российской Федерацией. У нас есть такой исторический и политический опыт, что если между Западной и Восточной частью Европы отношения напряжены, Венгрия всегда проигрывает; если эти отношения хороши, тогда Венгрия выигрывает. Поэтому мы заинтересованы (и в будущем будем заинтересованы) в том, чтобы между западными структурами и Российской Федерацией сотрудничество как можно больше улучшалось. И в заключение, уважаемые дамы и господа, хочу еще рассказать, что вы найдете списки инвестиций, но сейчас хочу только сказать, что мы осуществили инвестиции в области мясной промышленности, в области фармацевтической промышленности. Так что за последние годы сотрудничество с российским Правительством привело к тому, что Венгрия не только увеличила свой экспорт в Россию, например, в отношении посевных семян мы занимаем очень почетное место, но мы увеличили и число венгерских предпринимательств на территории России. Так что отношения между двумя странами, с венгерской точки зрения, очень обнадеживающие. И за это я хочу поблагодарить господина Президента Российской Федерации и Правительство. В.Путин: Прежде всего хочу поблагодарить господина Премьер-министра за приглашение. Он только что сказал, у нас действительно в течение нескольких лет сложился механизм взаимодействия на высшем уровне, и, судя по всему, он работает успешно, имея в виду прогресс в наших прежде всего торгово-экономических связях. Мы подробно обсудили весь комплекс российско-венгерских отношений, подвели итоги реализации договорённостей, достигнутых в ходе предыдущих встреч, наметили конкретные планы на перспективу. Подписанный только что солидный пакет документов, корпоративных соглашений, несомненно, будет способствовать дальнейшему углублению связей России и Венгрии. Отмечу, что в прошлом году, как коллега только что сказал, мы зафиксировали значительный прирост товарооборота – почти на 30 процентов. Это, по нашей статистике, около семи миллиардов долларов. Вопросы дальнейшей активизации встречной торговли находятся в поле зрения межведомственной, межправительственной комиссии по экономическому сотрудничеству. На её очередном заседании две недели назад в Москве предметно обсуждались возможности для наращивания двусторонних товарных потоков. И хотел бы отметить, я сейчас скажу, конечно, об энергетике, но мы стремимся к тому, чтобы диверсифицировать наши отношения, и в целом, на мой взгляд, справляемся с этой задачей. Конечно, энергетика на первом месте, поскольку Россия обеспечивает порядка 60 процентов потребности Венгрии в нефти и 50 процентов – в природном газе. Но Премьер-министр сегодня говорил, что на самом деле, по венгерской статистике, это больше, чем 50 процентов. Самое главное даже не в этом, а самое главное в том, что наше сотрудничество здесь налажено на очень высоком, качественном уровне и всё идёт без всяких сбоев. В ходе визита, как вы видели, «ЛУКОЙЛ», «Транснефть» и венгерская компания MOL подписали соглашения, реализация которых позволит увеличить экспорт российского топлива в Венгрию по трубопроводу «Дружба» до 2025 года. Через венгерскую территорию идут транзитные поставки российского газа в Западную Европу. Подземные хранилища Венгрии позволяют бесперебойно снабжать европейских потребителей, в том числе в моменты пиковых нагрузок. Мы рассматриваем Венгрию как одного из приоритетных партнёров для распределения поставок российского газа в Европу и по имеющимся на сегодняшний день маршрутам, и по новым маршрутам, как по северному, так и по южному. Большое значение придаём проекту строительства «Росатомом» двух новых энергоблоков на Венгерской атомной электростанции «Пакш». Кстати, эта станция, четыре блока, уже сейчас производит более 40 процентов потребляемой в Венгрии электроэнергии. Ввод в строй дополнительных мощностей позволит удвоить объёмы выработки электричества и удовлетворить растущий спрос венгерской экономики. При обсуждении совместных проектов в сфере промышленной кооперации речь, в частности, шла о производстве и реконструкции судов для речного флота Венгрии. Российские компании предлагают сотрудничество в модернизации подвижного состава будапештского метро. Важным шагом для налаживания российско-венгерского взаимодействия в социальной сфере считаем подписанный межгосударственный Договор о социальном обеспечении. В соответствии с его положениями при начислении пенсий гражданам России и Венгрии будет учитываться весь стаж за период трудовой деятельности на территории двух наших государств. Неотъемлемой составной частью российско-венгерских отношений является и сотрудничество по линии регионов. Сейчас только коллеги подписали соответствующее соглашение между двумя регионами, но на самом деле оно достаточно широкое. Почти все регионы Венгрии и России взаимодействуют друг с другом. На высокий уровень вышли и двусторонние культурно-гуманитарные связи. 26 ноября в Венгрии откроются Дни российской духовной культуры, которые, как мы рассчитываем, вызовут интерес у венгерской общественности. Мы также признательны нашим друзьям за вклад в восстановление православных храмов в Венгрии, Успенского собора в Будапеште, церквей в Токае и Мишкольце. На переговорах затрагивались некоторые международные и региональные вопросы. В частности, мы обменялись мнениями о перспективах нормализации отношений России и Евросоюза. Говорили и об урегулировании кризиса на Украине, прежде всего, конечно, применительно к проблемам энергетических маршрутов и снабжения как Венгрии, так и наших основных потребителей в Европе российскими энергоносителями. Проинформировали господина Премьер-министра о российских усилиях по содействию урегулирования сирийского конфликта. У нас еще будет возможность, на встрече с церковными иерархами мы еще об этом поговорим. Политическому урегулированию сирийского кризиса будет способствовать работа Конституционного комитета, для создания которого Россия многое сделала вместе с партнерами из Турции и Ирана. Несколько часов назад в Женеве, как вы знаете, началось первое заседание этого Комитета. В рамках Комитета правительство и оппозиция, представители сирийского гражданского общества смогут напрямую, без вмешательства извне работать над конституционной реформой, задачами государственного строительства и устойчивого развития страны. Думаю, что это важно и для Венгрии, имея в виду миграционные процессы, и для Европы в целом. В повестке дня переговоров с господином Орбаном было и обсуждение положения христианских общин, проживающих на Ближнем Востоке и в Северной Африке. Эту тему мы также детально рассмотрим сразу после пресс-конференции на встрече с христианскими иерархиями из государств региона. Эта встреча организована (хочу за это господина Премьер-министра поблагодарить) по инициативе Премьер-министра Венгрии. Подчеркну, что Россия готова взаимодействовать с Венгрией и другими заинтересованными сторонами в целях поддержки христиан в конфликтных районах Ближнего Востока и Северной Африки. Для нас неприемлемы факты преследования представителей любых конфессий за религиозные убеждения. ӘйткәндәйҮрҙә телгә алған Кармелит ихатаһы (Кармелитское подворье) архитектура ансамбле ул. Боронғо кармелит ордены сиркәүе. Орден ағзалары сиркәүҙе өс быуат элек ташлап китергә мәжбүр була. Төрлө ваҡытта бында крепсостной театр, дәүләт учреждениелары урынлаша. 2014 йылда бина рәсми рәүештә Венгрия Премьер-министрының резиденцияһы тип иғлан ителә."
Рәсәйҙең иң оло кешеһе вафат,"Әстерхан өлкәһендә йәшәүсе 124 йәшлек Тәнзилә Бисембаева баҡыйлыҡҡа күскән. Ул 2016 йылдан алып Ерҙең иң оло йәштәге кешеһе булып иҫәпләнде. Николай батша заманында тыуып, үҙ ғүмерендә бик күпте күргән инәйҙе изге күңелле һәм хеҙмәт һөйөүсән булған, тип яҙа үҙәк матбуғат."
"Береһе, сепрәк, ти, икенсеһе - йәнлек...","Гүзәл Ураҙова менән Фирдүс Тямаевтың видеоһын ил кимәлендә тикшерә башланылар.Йырсылар хаҡында РФ Дәүләт Думаһы депутаты, Хәүефһеҙлек һәм коррупцияға ҡаршы тороу комитеты рәйесе урынбаҫары Александр Хинштейн да яҙып, хатта: ""Мрази"", тип әрләгән. Гүзәл рәсми хат яҙып, ғәфү үтенеп, видео төшөргән урынға яңынан барып, унда әлеге сепрәкте табып алған булды. Ә трассалағы елдең көслөлөгө! Ике көн буйы нисек осмай ятҡан ул унда, әйтәгүр! Фирдүс тә был хәлде ҡуйырта: сәхифәһенә ҡуйған ролигында өҫтәл аҫтынан башын сығарып, бесәй булып ҡысҡыра, йәнәһе, барыһына ла ошо рәүешле яуап бирә. Тағы ғауғаға ҡарата мөнәсәбәтен белдереп, ""Теҙләнер был, тип көтмәгеҙ!"" тигән яңы йыр яҙҙырта. Иҫегеҙгә төшөрәбеҙ, был ике йырсы юлда ятҡан үләкһәнән (сепрәк киҫәгенән?) шәшлек тип, көлөп видео һалғайны. Татарстандың атҡаҙанған һәм халыҡ артистарының был ҡыланышы тамашасылар араһында оло ризаһыҙлыҡ тыуҙырҙы. Ҡайһы берәүҙәр, үҙҙәре тапатҡан, күрәһең, тип үк ғәйепләне. Йырсыларҙы ғәфү итә алмай һаман тамашасы. Үҙ-үҙҙәренә пиар яһай торғас, бөтөнләй абруй төшөрөп ҡуйҙылар: береһе - сепрәк, икенсеһе йәнлек, тип аҡланды... P.S. В «1С:Предприятия» появляется сообщение «Обнаружено нарушение целостности системы» или ""Аварийное завершение работы""."
Өфөлә пассажирҙар автобусы әйләнгән,"Бөгөн көндөҙгө сәғәт 1-ҙә Өфөлә пассажирҙар автобусы менән бәйле юл-транспорт ваҡиғаһы булған. Билдәле булыуынса, автобустың юлын еңел автомобиль ҡыйған. Һөҙөмтәлә маршрутка әйләнгән. Монтажниктар – Лента – Пугачев маршруты буйынса хәрәкәт итеүсе автобуста биш пассажир булған. 34 йәшлек ҡатын менән 19 йәшлек егтте дауаханаға оҙатҡандар.Юлды ҡыйыусы “Лада Гранта” автомобилендә 33 йәшлек Өфө кешеһе булған."
Мәскәүҙән фатир отҡан,"Башҡортостандан механик лотореяға Мәскәүҙән 1,5 млн һумлыҡ фатир отҡан. “Торлаҡ лотореяһы”ның 357-се тиражы уның өсөн уңышлы булған.Бындай көтөлмәгән бәхеттән үҙен күктең етенсе ҡатында итеп тойған ир әйтеүенсә, ул күптән Рәсәйҙең баш ҡалаһына күсергә хыялланған була. “Мин бик аптыраным һәм шатмын, әлбиттә. Ысынлап та, Мәскәүгә күсергә хыяллана инем, ә фатир һатып алырға аҡса юҡ. Унда мине буласаҡ кәләшем көтә. Был отош миңә хыялымды тормошҡа ашырырға ярҙам итәсәк, беҙ бергә йәшәйәсәкбеҙ”, – ти ул.Отошон ул аҡсалата алып, үҙе теләгән урындан фатир һатып алмаҡсы."
Нуриман районында КамАз-ды урлағандар,"Нуриман районы Яңы Күл ауылында 24 йәшлек эскән ир КамАЗ-ды урлап ҡасҡан. Була бит шулай, бирәм тигән ҡолона, сығарып ҡуйыр юлына тигәндәй, нимә эшләргә белмәй урамда йөрөп ятҡанда ир йорт янында КамАЗ-ды күреп ҡала. Машинаның ишеге лә асыҡ, асҡысы ла урынында була. Эскән кеше күп уйлап тормай, ултырып сығып та китә.40 саҡырым үтеүгә, руль артында кинәнеп кенә барған иргә рәхәтлек бөтә. Артынан сит ил машинаһында йөк машинаһының хужаһы ҡыуа сыҡҡанын күргәс, ҡасырға теләп, газға баҫа. Ҡыуышыу тимер юлдағы шлагбаумға килеп терәлгәнсе дауам итә. Эсһә лә сос булып сыға, кабинанан төшөп, йәйәү ҡаса. Ләкин алыҫ китә алмай, яҡындағы станцияла ЮХХДИ хеҙмәткәрҙәре эләктерә үҙен. Уны полиция бүлегенә алып баралар. Кеше машинаһын алып киткәне өсөн енәйәт эше асылған. Әйткәндәй, ул быға тиклем дә ошондай уҡ енәйәт өсөн яуаплылыҡҡа тарттырылған булған. Ә машина менән идара итеү өсөн хоҡуҡ биреүсе таныҡлығы юҡ."
Һауа торошо,"Башҡортостанда көн ныҡ боҙоласаҡ! Иртәгә республикала ямғыр һәм ҡар яуасаҡ, юлдарҙы боҙлауыҡ ҡаплаясаҡ, сымдарға, ағастарға бәҫ ҡунасаҡ. Елдең тиҙлеге секундына 18 метр буласаҡ. Һауа температураһы төндә һәм көндөҙ -2...+3 градус көтөлә. Бындай көндө водителдәргә юлдарҙа үтә һаҡ булыу талап ителә."
"Ғ, Ҡыуатов исемендәге Республика клиник дауаханаһында яңы етәксе",Башҡортостанда өс ҙур дауахананың етәкселәре алмашынған. Ғ.Ҡыуатов исемендәге 1-се Республика клиник дауаханаһының баш табибы итеп Эльза Сыртланова тәғәйенләнгән. Ул әлегә тиклем баш ҡаланың 13-сө дауаханаһында эшләгән. Республика клиник дауаханаһының баш табибы Ринат Нагаев хәҙер Өфө ҡалаһының 21-се клиник дауаханаһын етәкләйәсәк. Ә 21-се дауахананың баш табибы Гөлнара Мостафина Өфө ҡалаһының 50-се поликлиникаһына етәкселек итәсәк.
Юл фажиғәләре - 29 октябрь,"Кисәге республика юлдарында 8 автомобиль аварияһы теркәлгән, бер кеше һәләк булған, 7 кеше травмалар алған.Көндөҙ Өфө ҡалаһының Азатлыҡ урамында ҡара-ҡаршы килгән ВАЗ-21099 менән ""Volvo"" автоцистернаһы бәрелешкән. ВАЗ-дың 33 йәшлек водителе алған йәрәхәттәрҙән шунда уҡ йән биргән. Был фажиғәнең сәбәптәрен асыҡлау дауам итә. Бер тәүлек эсендә эскән килеш машина йөрөткән 34 водитель тотолған, урланған машина табылған."
Панкратион - боронғо көрәш төрө,"Белорет ҡалаһының ""Яугир” кѳрәшселәр клубы етәксеһе Абдулҡадир Нурғәлин - панкратион тип аталған боронғо кѳрәш тѳрҙәренең береһен алып барған физкультура һәм спорт белгесе, бокс буйынса спорт мастерына кандидат. Күптән түгел Липецк ҡалаһында үткән панкратион буйынса Рәсәй беренселегендә Абдулҡадир Садиҡ улының тәрбиәләнеүселәре еңеү яулап, ноябрҙә Рәсәй йыйылма командаһы составында Италияла уҙасаҡ Донъя чемпионатында ҡатнашыу бәхетенә ирешкәйне.""Яугир”сылар Эвелина Хажиева - I, Мѳхәмәтсәйет Шәрипов өс тапҡыр I урындар яулауға ѳлгәшкән. Был алтын миҙалдар Башҡортостан командаһын II урынға сығара. Эвелина ла, Мѳхәмәтсәйет тә бѳгѳнгѳ кѳндә Белорет металлургия колледжында белем ала. Йәш кенә булыуҙарына ҡарамаҫтан, Башҡортостан, Волга буйы федераль округы буйынса бер нисә тапҡыр чемпион титулына эйә булған ѳмѳтлѳ спортсылар улар. ""Урал"" гәзитенән ҡыҫҡартып әҙерләнде."
"Был ауылда уңған, айыҡ халыҡ йәшәй","Көйөргәҙе районының Яманһары ауылы халҡы бөгөн зыяратҡа ҙур өмә яһаны. Улар мәңгелек йорттағы барлыҡ сүп-сарҙы, ағас ботаҡтарын йыйып, трактор арбаһына тейәп оҙатты. Урындағы инициативаларҙы хуплау программаһына ярашлы, яманһарылар зыяратты кәртәләй ҙә башлаған. Был изге эште ошо көндәрҙә тамамларға иҫәп тота ауыл халҡы. Зыяратҡа өмә яһағандан һуң, кискә барыһы ла ""Айыҡ ауыл - 2019"" сараһына йыйылды"", - тип яҙа ""Юшатыр"" гәзитенең ""Бәйләнештә"" сайтындағы төркөмө."
Таныш булығыҙ: яңы етәксе,БР буйынса эске эштәр министры бойороғо менән Эске эштәр министрлығының Юл хәрәкәте хәүефһеҙлеге дәүләт инспекцияһының Юл-патруль хеҙмәте бүлеге етәксеһе итеп 39 йәшлек Илдар Мунзаров тәғәйенләнде. Ул Шишмә районында тыуған. Эске эштәр органдарында 2002 йылда эшләй башлаған. ЮХХДИ-ла төрлө вазифаларҙа эшләгән.
Хәйер аҡсаларына араҡы һәм тәмәке алған,"Балтас районының Уразай ауылының имамы полицияға 7 мең һум күләмендә иман йортонда йыйылған хәйер аҡсаларының юғалыуы тураһында хәбәр итә. Тәртип һәм хоҡуҡ һаҡсылары бурҙың эҙенә тиҙ төшә. Уғры 18 йәшлек егет булып сыға. Ул үҙ ғәйебен таный. Аҡсаларҙың яртыһына араҡы, һыра, тәмәке алып, дуҫтарын һыйлауын әйтә. Егет ошоға тиклем лә почтанан, кибеттән әйбер урлап тотолған булған. Хоҙайҙан ҡурҡмаған, ауыл халҡының бәддоғаһын алған оятһыҙ бәндәгә ни әйтәһең инде?"
"Элек Октябрь байрамында ҡар ята ине, ә быйыл...","Баштан уҡ йәштәргә аңлатма бирәйек: 7 ноябрь - Октябрь революцияһы көнө - халыҡта Октябрь байрамы тип йөрөтөлгән. Әле ололар иҫләүенсә, был ваҡытҡа ҡар ярайһы ҡалын булып ятҡан була инде. Һуңғы йылдарҙа ҡайһы берҙә декабрҙә лә ҡар эҙләп йөрөнөк. Быйыл нисек булыр?Ноябрь һыуыҡ килә. Синоптиктар шулай тип фаразлай. Башҡортостанда һалҡын һауа әле үк ауыҙҙы ябып ҡына йөрөргә мәжбүр итә. Айҙың тәүге ун көнөндә температура көндөҙ -4, -5 градустан да түбән төшмәй, тиһәләр ҙә, ҡатыраҡ булып һиҙеләсәк.Төндә иһә -8,-10 градус һыуыҡлыҡ, тип фаразлай Гисметео. Артабан тағы ла һыуығыраҡ. Ҡар ҙа яуасаҡ. Йә әҙ генә, йә ""ҡотороп"".Ҡыҫҡаһы, һәр нәмәгә әҙер тороғоҙ. Һәр тигәнебеҙ, һыуыҡҡа, буранға, көрткә."
"Бушҡа ашатып сығарған өсөн ""рәхмәт"" әйткән","Эскелек нимә генә эшләтмәй әҙәм балаһын. Салауат районына был ир үткенсе автомобилдәргә ултырып килеп етә. Юл буйындағы кафела ашап алырға була. Аҡсаһыҙ мосафирҙы кафе хеҙмәткәрҙәре йәлләп бушлай ашатып сығара. Ир сығып китә лә, бер аҙҙан эскән килеш ашханаға килеп инә. Иҫеректе ҡыуып сығаралар. Ул аптырап тормай, кафеның микроавтобусын урлап ҡаса. 15 км барғас, юлдан ситкә төшөп китә. ЮХХДИ хеҙмәткәрҙәре автомобилде алып китеүсене тотоп, административ эш ҡуҙғата. 12 тәүлек ултырып сыға. Салауат районының Урмансы ауылынан булған был ир күптән түгел генә уғрылыҡ өсөн төрмәлә ултырып сыҡҡан булған. «Тимер рәшәткә»ләр артында булып сығыу ҙа аҙ ғына булһа ла һабаҡ бирмәгән икән…"
Интернет аша наркотик һатһаң…,"РФ Президенты Владимир Путин Хөкүмәткә наркотиктарҙы интернет селтәрендә пропагандалаған өсөн Енәйәт кодексында ҡаралған язаны ҡәтғиләштерергә ҡушты. Йәштәр араһында профилактик саралар алып барыу, наркомандарҙы реабилитациялау ҙа көсәйтеләсәк. «Наркотиктар менән сауҙа итеүгә етди көрәшергә кәрәк», – тигән ул. Беҙҙең илдә интернет селтәрендә генә «аҡ үлем»де пропагандалаған 6,5 мең сайт теркәлгән. Күп йәштәр был ыуҙы ошо ресурстар аша һатып ала. Өфөнөң Калинин районы прокуратураһы социаль селтәрҙәрҙә наркотик матдәләрҙе һатыу тураһында мәғлүмәттәр урынлаштырылған 72 сайт тапҡан. Улар Роскомнадзорға мәғлүмәттәрҙе тыйылған тип һанауҙы һорап мөрәжәғәт иткән. Наркотиктар менән сауҙа ойошторолған 47 интернет-сайт ябылған."
Яҡташыбыҙ – Европа чемпионы,"Ҡыйғы районының Үрге Ҡыйғы ауылынан 13 йәшлек Минара Шахбанова Португалияла киокушин каратэ буйынса үткән 33-сө Европа чемпионатында Рәсәй исеменән сығыш яһаны һәм һынатманы. Ул Европа чемпионы исемен яуланы. Ярыштар Порту ҡалаһында уҙҙы. Чемпионатта Европаның 20 иленән спортсы үҙ көсөн һынаны. Әйткәндәй, Рәсәйҙән 14 кеше, шул иҫәптән яҡташыбыҙ, «Батыр» клубы тәрбиәләнеүсеһе Минара Шахбанова ла ҡатнашты. Йәш спортсының тренеры Артур Хөснөтдинов әйтеүенсә, улар үҙ көстәренә ышанған һәм беренсе урынды яулау маҡсатын ҡуйған."
«Өфө» командаһы унынсы тапҡыр яҙмышын һынаясаҡ,"Бөгөн футбол буйынса Рәсәй кубогының 1/8 финал уйындары уҙасаҡ.«Өфө» командаһы сирекфиналға сығыр өсөн билдәле ЦСКА уйынсылары менән көс һынашасаҡ. Быйылғы миҙгелдә улар Рәсәй чемпионатында бер тапҡыр осрашып, 1:1 иҫәбенә таралышҡайны. Ғөмүмән, беҙҙең клуб үҙ тарихында төп приз өсөн туғыҙ тапҡыр үҙен һынай. Улар 2016/2017 йыл миҙгелендә ярымфиналға барып етеп, уңышҡа өлгәшә. Бер тапҡыр сирекфиналға ла барып етә. Был юлы нисек булыр?.. Уҙған миҙгел «Локомотив» футболсылары кубокты яулай. Улар уға һигеҙ тапҡыр өлгәшеп, Рәсәй командалары араһында беренсе урында тора. ЦСКА – ете, «Спартак» менән «Зенит» - өс, «Динамо», «Рубин», «Ростов», «Торпедо», «Терек», һәм «Тосно» клубтары берәр тапҡыр кубоклы була."
Тыуған ергә бәйләп яҙмышты,"Республикала крәҫтиән-фермер хужалыҡтарын үҫтереү буйынса маҡсатлы эш алып барыла, яңынан-яңы программалар ҡабул ителә. Ауыл ерендә үҙ эшен асып, яҙмышын тыуған ере менән бәйләгән фермерҙар етерлек. Мәләүез районының Арыҫлан ауылынан аталы-уллы Даян, Азамат һәм Раян Кәшәфетдиновтар тап шундайҙарҙан. ""2017 йылда Даян Тимерғәли улы ғаилә фермаһын үҫтереүгә грант алыуға ирешә. Ҡусҡар утары янындағы ташландыҡ ферманы һүтеп, ремонтлағандан һуң, дәүләт ярҙамы менән алты баш һыйырға һауын залы төҙөлгән, ике мең литр һыйҙырышлы һөт һыуытыу өсөн ҡорамал, һөт үткәргес һатып алынған, матди-техник база яңыртылған. Быйылға фураж, бесән һәм башҡа мал аҙығы етерлек тупланған. Ҡышҡылыҡҡа мал яңы бинаға инәсәк. Фермала бөтәһе 100 баш һыйыр малы булһа, 45-е һауыла. Ике механизатор һәм һауынсы эшләй. Һөттө һөт-консерва комбинатына тапшыралар. Аталары ярҙамында ауыл хужалығы тармағының нескәлектәрен үҙләштергән Азамат менән Раянды бер эш тә ҡурҡытмай. Азаматтың тормош иптәше Рузанна ла тырыша, машина менән һауыу операторҙары конкурсында ике йыл рәттән беренселекте ҡулдан ысҡындырмай. Әйткәндәй, уларҙы ҡотларға була: йәш ғаиләлә дүртенсегә сабый тыуҙы. Булдыҡлы булдырыр, эшен дә уңдырыр, тиҙәр беҙҙең халыҡта. Кәшәфетдиновтар халыҡты экологик яҡтан таҙа ауыл продукцияһы менән тәьмин итеү ниәте менән янып эшләй. Ҙур теләк менән эшләгәнгә лә эштәре уңышлы уларҙың"", - тип яҙа уңған ғаилә тураһында Әҡлимә Имамова."
Мөхәббәт шаяртмай йәки ғашиҡ пенсионер 2 миллион һумаҡсаһынан ҡолаҡ ҡаҡҡан,"Бер пенсионер ҡатын мутлашыусы ирҙең иҫәбенә 2 миллион һумдан ашыу аҡса күсергән. Тишек шоманға ултырған ханым интернет аша танышҡан бер иргә ныҡ ғашиҡ була, уға кейәүгә сығырға йыйына. Социаль селтәрҙә танышыу интернет-мөхәббәткә әйләнә. Теге ир ҡатындың бер ҡатлығынан файҙаланып, уның эргәһенә күсеп ҡайтырға йыйыныуы хаҡында белдерә. Тик Рәсәйгә таможня хеҙмәткәрҙәре сығармай, бының өсөн аҡса кәрәк, ти. Аҡсаны алғас та, бәйләнеш юғала."
Кинотеатрға - паспорт менән,"Хәҙер кинотеатр тамашасыларынан кассир паспорт күрһәтеүҙе талап итә ала.Тамашасының йәше фильмдың йәш категорияһына тап килеүен тикшереү өсөн - был турала федераль закон кисә үҙ көсөнә инде.Ошондай уҡ хоҡуҡ китап һәм журнал һатыусыларға, китапханасыларға бирелде."
"""Әсәлек капиталы""на машина һатып алырға рөхсәт итеүҙәре бар","""Әсәлек капиталы""н хаҡы бер миллион һумға тиклем һәм беҙҙең илдә етештерелгән автомобилде һатып алыу өсөн файҙаланыу тураһында закон проекты ҡарала, тип хәбәр итә ""Российская газета"". Был тәҡдимде ""Ғәҙел Рәсәй"" партияһы депутаттары индергән. Бала тыуғас, ғаиләнең машинаға ихтыяжы арта, тип иҫәпләй улар. Автомобиль двигателе кәмендә 125 ат көсө, өс урынлыҡ булырға тейеш. Был закон ҡабул ителһә, ғаиләләргә лә, Рәсәй автопромына ла ярҙам буласаҡ, тигән фекерҙә депутаттар. Бөгөн ""Әсәлек капиталы""ның күпселек өлөшө торлаҡ шарттарын яҡшыртыу өсөн сарыф ителә."
"Радий Хәбиров - ""Топ-25-тә""","Башҡортостан Башлығы губернаторҙарҙың милли рейтингында яҡшы урынға эләккән.Беренсе төркөмдә, Топ-25, исемлегендә Радий Хәбиров - 14-се урында. ""Рейтинг"" мәғлүмәт технологиялары үҙәге Рәсәй субъекттары башлыҡтары тураһында әҙерләгән сираттағы тикшеренеү һөҙөмтәләре шуны күрһәткән. Рейтинг хронологияһы сентябрь-октябрь айҙарын үҙ эсенә ала.Исемлектә беренсе урында - Төмән өлкәһе губертнаторы Александр Моор. Икенсе урында - Ямал-Ненец автономиялы округы губернаторы Дмитрий Артюхов. Тәүге өсәүгә Тула өлкәһе етәксеһе Алексей Дюмин да ҡушыла. Иң шәп ""Топ-25"" исемлегендә артабан түбәндәгеләр: Рөстәм Миңлеханов (Татарстан), Евгений Савченко (Белгород өлкәһе), Сергей Собянин (Мәскәү), Глеб Никитин (Түбәнге Новгород), Олег Кувшинников (Вологда), Александр Дрозденко (Ленинград), Александр Беглов (Санкт-Петербург), Рамзан Ҡадиров (Чечня), Вениамин Кондратьев (Краснодар крайы), Антон Алиханов (Калининград), Радий Хәбиров (Башҡортостан), Александр Гусев (Воронеж), Айсен Николаев (Саха (Якутия), Дмитрий Азаров (Һамар), Сергей Носов (Магадан), Анатолий Артамонов (Калуга), Владимир Васильев (Дағстан), Наталья Комарова (Ханты-Манси-Югра), Владимир Волков (Мордовия), Олег Кожемяко (Приморье крайы), Александр Бурков (Омск), Андрей Травников (Новосибирск)."
"""Хеҙмәт етештереүсәнлеге һәм мәшғүллеккә булышлыҡ итеү"" милли проекты ярҙам итә","Милли проектты ғәмәлгә ашырыуға Өфөнөң 10 предприятиеһы ҡушылды. 953 эшсе цифрлаштырыу буйынса уҡый, квалификацияһын күтәрә.""Хеҙмәт етештереүсәнлеге һәм мәшғүллеккә булышлыҡ итеү"" милли проектын ғәмәлгә ашырыу барышында эш эҙләүҙә ауырлыҡтар кисергән кешеләргә лә ярҙам итеү ҡаралған. Баш ҡаланың Халыҡ мәшғүллеге үҙәге директоры Рәзинә Насирова белдереүенсә, эш табыуҙа булышлыҡ итеүҙе һорап быйыл 18 меңдән ашыу кеше мөрәжәғәт иткән, ә 9000 эш биреүсе хеҙмәткәр эҙләп. Вакансиялар банкында 105 мең урын бар икән. ӘйткәндәйКиләһе йылда ""Демография"" милли проекты буйынса Өфөлә ""Ҡатын-ҡыҙҙар мәшғүллегенә булышлыҡ итеү - өс йәшкә тиклемге балаларға мәктәпкәсә белем биреү өсөн шарттар булдырыу"" тигән федераль проект эшләй башлаясаҡ."
Владимир Путинға Рәсәйҙәге прогресты күҙәтеп барыуҙары хаҡында һөйләнеләр,"Кисә Рәсәй Президенты алыҫтан, океан аръяғынан ҡунаҡтар ҡабул итте.Куба Президенты Мигел Диас-Канель Бермудес эш сәфәре менән килеп төштө. Ике ил етәкселеге Рәсәй-Куба стратегик партнерлығын нығытыу мәсьәләләре, халыҡ-ара көнүҙәк темалар тураһында һөйләште. Владимир Путин әңгәмәсеһен Президент булып һайланыуы менән дә ҡотларға онотманы. Әйткәндәй, утрау дәүләте вәкилдәре былтыр беҙгә ҙур делегация менән килеп ҡайтҡайны инде. - Мы продолжаем контакты на высшем и высоком уровнях на постоянной основе. Активно сотрудничаем и поддерживаем друг друга на международной арене. В России всегда с особой симпатией относились к независимой позиции Кубы, к её суверенной политике. С удовольствием отмечаю, что в прошлом году у нас наметился рост товарооборота, сразу на 33 процента. Понятно, что в таких условиях, в которых находится Куба, непросто решать экономические и социальные вопросы, но вам это в целом удаётся, - тине Рәсәй Президенты. Мигел Диас-Канель Бермудес әфәнде беҙҙең илгә килеүенә һөйөнөүен белдерҙе. Баҡһаң, Президент вазифаһында Европа төбәгендәге тәүге сит илгә сәфәре тап Рәсәйгә килеүе икән. Уның аша Куба армияһының генералы Рауил Кастро Путинға ҙур сәләм ебәргән. - Для нас очень много значил визит Медведева в октябре. Очень интересный, позитивный визит, имеет особенность, что высокое руководство Российской Федерации посетило Кубу в сложный момент, когда происходит эскалация агрессии США против Кубы, и даёт урок миру в том, что позиция России и Кубы остаётся неизменной под угрозами Соединённых Штатов. С другой стороны, в этом визите мы смогли оценить развитие всех проектов. Но также в рамках визита появились новые идеи о новых областях и новых проектах, в которых мы можем сотрудничать.Хотел бы сказать, что в нашей повседневной деятельности, в наших чувствах каждый день есть моменты, посвящённые России. В первую очередь потому, что мы очень пристально следим за растущей ролью, которую играет Россия, чтобы сломить превосходство, которое старается установить США. Также следим за прогрессом России. Как лично я, так и многие, кто меня сопровождает, каждый день лично отслеживаем, как происходит развитие проектов с Россией, - тип ысын күңелдән шатланып һөйләне Куба Президенты."
Шифалы шишмә һыуы өсөн ҡоҙоҡ ҡаҙғандар,"Ауырғазы районының Мораҙым ауылы ир-егеттәре өмәләп ҡоҙоҡ ҡаҙған""Һамай тауы янындағы шишмәләр үҙенең йомшаҡ, тәмле һыуҙары менән айырылып тора. Һуңғы 70 йылда ауыл тирәһендәге ерҙәр һөрөлөп, тауҙарҙа һарыҡ көтөүҙәре көтөлөп, бар ағас-ҡыуаҡлыҡтар ҡороно. Һөҙөмтәлә шишмәләр ҙә юғалды.Ә төп Һамай ҡойоһо, эргәлә бер нисә скважина бырауланғас, элекке тәмен юғалтты. Аылыбыҙҙың имам-хатибы Сабир Ҡоҙашевтың башланғысын ир -аттар күтәреп алып, ҡойо ҡаҙырға сыҡты. Дүртенсе көн ямғыр яуып торһа ла, унлап ир-егет өмәгә килде.Изге эштең төп бағыусыһы Сабир Ҡоҙашев тарафынан тимер - бетон ҡулсалар һатып алынғайны. Ауылдаштарыбыҙ Венер Ғужин, Таһир Яхин, Мәғәфүр Ильясов, Раян Вәлитов, Йәмил Әюпов, Фәрғәт һәм Илфат Ҡоҙашевтар, Рушан һәм Байрас Ильясовтар, Рөстәм Һатлыҡов гөрләшеп эшкә тотондо. Бындай өмәләр аҙна һайын ойошторолдо. Халыҡ ихлас ҡатнашты. Ҡоҙоҡ янына таш түшәлде, ауылыбыҙҙың инженеры һәм уйлап табыусыһы, һәр яуаплы эште үҙенең өҫтөнә алыусы Сынтимер ағай Сафин эшләгән һыу күтәргес ""торна"" (""журавль"" тиҙәр) урынына ултыртылды. Аллаға шөкөр, ҡоҙоҡтың һыуы тәмле, сөсө, етәрлек. Уға тлы химик анализ икенсе аҙнаға әҙер буласаҡ, тинеләр ауыл хакимиәтенән"", - тип хәбәр итә Факил Дилмөхәмәтов."
Шайморатовҡа һәйкәл Еңеү байрамына ҡуйыласаҡ,"Өфөнөң Совет майҙанында генерал-майор Миңлеғәле Шайморатовҡа атлы һәйкәл ҡуйыласаҡ.Был хаҡта Башҡортостан Башлығы Радий Хәбиров, Хөкүмәт йортонда уҙған Бөйөк Еңеүҙең 75-се йыллығына әҙерләнеү буйынса ойоштороу комитетының ултырышында хәбәр итте. Был шәхестең иҫтәлеген мәңгеләштереүҙә дәүләттең һәм йәмғиәттең барлыҡ институты ҡатнашырға тейеш, тине Радий Фәрит улы. Ғөмүмән, Рәсәйҙә атлы статуялар күп түгел. Ә 112-се Башҡорт кавалерия дивизияһы командирына һәйкәл, Салауат Юлаевҡа һәйкәлдән ҡала, Өфөлә икенсе атлы монумент буласаҡ. Һүрәттә: Шайморатовтың Ҡырмыҫҡалы районындағы һәйкәле."
Волонтерҙың күңеле изге,"Торатау конгресс-холында республиканың төрлө район-ҡалаларынан килгән волонтерҙар бәйгеһенә йомғаҡ яһалды. Уҡыусыларҙы Каринэ Хәбирова, Йәмәғәт палатаһы етәксеһе Ольга Панчихина, төрлө министрлыҡтар вәкилдәре сәләмләне. Бер йыл буйы йәш ирекмәндәр ауыл-ҡалаларҙа әбей-бабайҙарға, мөмкинлеге сикләнгән балаларға ярҙам итә һәм бының хаҡта конкурсты ойоштороусыларға отчет ебәрә. Туймазы ҡалаһынан килгән алтынсы синыф уҡыусыһы Реналь Хәбиров юлдарҙа балаларҙың машинанан тапалыу осраҡтарын кәметеү өсөн, киске мәлдә яҡтылыҡты сағылдырған элемент тағырға йәки кейергә кәрәк, тигән баннер яҙып элеп ҡуйған. Балалар хәүефһеҙлеге буйынса урындағы ЮХХДИ хеҙмәткәрҙәре менән осрашҡан.Бөгөн 6-сы класс уҡыусыһы автоҡаласыҡ проектын тәҡдим итә. Автоҡаласыҡ - транспорт системаһыһының бәләкәй күсермәһе буласаҡ. Һәр бала үҙен төрлө ролдә һынап ҡараясаҡ - йәйәүле, водитель, ЮХХДИ инспекторы. Бының кеүек урындар республиканың бер-нисә ҡалаһында ғына бар.Башҡортостанда бөгөн 200-ҙән ашыу ирекмәндәр ойошмаһы иҫәпләнә. Улар 14 йүнәлеш буйынса эшләй. Һуңғы йылдарҙа волонтерҙар юғалған кешеләрҙе эҙләү, ихата-парктарҙы йәшелләндереү, төзөкләндереү кеүек эштәрҙә яҡшы һөҙөмтәләр күрһәтә. Ирекмәндәр хәрәкәтен әүҙемләштереү маҡсатында, малай-ҡыҙҙар өсөн эшлекле йәйге лагерҙар һәм яңы проекттар ойошторола."
Кремль: Һалдат-срочниктың хеҙмәттәштәрен атып үлтереүе - шәхси характерҙағы фажиғә,"Беҙ был ҡот осҡос хәл тураһында яҙғайныҡ инде (""Фажиғә сәбәптәре асыҡлана"", https://www.ye02.ru/online/19971-fazhi-sbptre-asylana.html). Эйе, һүҙ Байкал аръяғы (Забайкальский) крайында һигеҙ кешене үлтергән һалдат хаҡында. Ғәҙәттән тыш хәлгә бәйле Кремлдән комментарий бар. РФ Президентының матбуғат секретары Дмитрий Песков белдереүенсә, был - шәхси фажиғә, уның буйынса Армия реформаһын ғәмәлгә ашырыу барышы тураһында фекер йөрөтөргә кәрәкмәй. Йәғни, хәрби реформаның ҡыҫылышы юҡ. Президент был хәлгә ҡарашын белдермәҫ, моғайын. Сөнки, дәүләт башлығы булараҡ, был осраҡ уның туранан-тура бурысы түгел. Әммә, тигәндәр Кремлдән, фажиғә сәбәптәрен ентекле тикшерергә кәрәк. Үҙе хеҙмәт иткән частағы һигеҙ кешене атып үлтергән, икәүһен яралаған Рәмил Шәмсетдиновҡа ғүмерлек төрмә янай."
Кешеләр уға аҡсаны үҙҙәре тапшырған,"Баймаҡ районында бер ир халыҡты өс миллионға алдаған. 27 йәшлек ир дүрт йыл дауамында, мутлашып, өс миллиондан ашыу аҡса ""эшләгән"". Ул водитель танытмаһы, хәрби билет, төрлө сертификат, хатта юғары белем тураһында диплом алыуҙа ярҙам күрһәтәм, тип вәғәҙәләгән. Шулай уҡ ""права""ны ҡайтарыу, уҡыу йорттарына инеү, машина һатып алғанда ярҙам тәҡдим иткән. Әлбиттә, был хеҙмәттәре өсөн аҡса һораған.Тәүге осрашыуҙа үҙен төрлө хоҡуҡ һаҡлау органдары хеҙмәткәре тип танытҡан, исемде уйлап сығарған. Ысынында иһә, бер ниндәй ҙә хеҙмәт күрһәтеү уйына ла инеп сыҡмаған. Аҡсаны үҙенең нужаһына тотонған. Бөгөн был ирҙән 57 кешенең зыян күреүе билдәле. Уларҙан өс миллиондан ашыу аҡса алған аферист үҙенең ғәйебен тулыһынса таныған. Суд алдаҡсыны дүрт йылға рәшәткә артына оҙатҡан. Бынан тыш, уға бурысын түләргә тура киләсәк."
"Учалы районының Ҡоҙаш ауылында ""Мәүлиҙә"" мәсете асылды","""Әгәр ауыл халҡы Алла йорто булған мәсеттәргә йөрөй, йомаларҙа, ғәйет байрамдарында ихлас ҡатнаша икән, был кешеләрҙең иманға ҡайтыу билдәһе ул. Мәсет төҙөүҙә өлөш индергән ауылдаштарға, шатлығыбыҙҙы уртаҡлашырға килгән ҡунаҡтарға сикһеҙ рәхмәт! Ҡоҙаш ауылына бәрәкәт булып мәсет асылыу тантанаһына килгән бихисап имамдарҙың сығышын халыҡ тын ҡалып тыңланы. Иман йорто менән бер рәттән, битарафлыҡҡа сумған күңелдәребеҙ ҙә, Аллаға тәүәккәлләп, иманға асылһа ине"", - тип яҙа Ҡоҙаш мәҙәниәт йорто хеҙмәткәрҙәре."
Ҡотлайбыҙ!,"“Хәйбуллин” крәҫтиән-фермер хужа­лығын ойошторған Бөрйән районы фермеры Фәһим Хәйбуллинға Башҡортостан Республикаһының атҡаҙанған ауыл хужалығы хеҙмәткәре исеме бирелгән!Юғары исемгә лайыҡ булған илһөйәр, эшһөйәр Фәһим Хәйбуллинға артабан да уңыштар юлдаш булыуын теләйбеҙ!"
"""Үрнәк"" - күптәргә үрнәк!","Яуыш ауыл клубының “Үрнәк” биҙәү-ҡулланма ижады халыҡ коллективы башҡорт ҡатын-ҡыҙҙарының боронғо биҙәүестәрен тергеҙеү менән шөғөлләнә.Һаҡал, ҡалпаҡ, тамбурлы сигеү оҫталары ҡул эштәре бик йыш күсмә күргәҙмә менән сығыш яһай. Сәмәрйә Солтанова етәкселегендәге коллективтың милли кейемдәре лә район музейында һаҡланған боронғо өлгөләр буйынса тегелгән."
Батарейкаларҙы дөйөм  сүплеккә ташларғамы инде?,"Сентябрҙә беренсе һәм икенсе кластағы хәүефле ҡалдыҡтарҙың әйләнеше буйынса берҙәм оператор булдырыу тураһында федераль законға үҙгәрештәр индерелгәйне. Әлеге көндә махсус зарараһыҙландырыу талап ителгән сүпте йыйыу мәсьәләһен хәл иткән ҡануниәттең акттары булмауы хәлде ҡатмарлаштыра . Беҙҙең республикала терегөмөшлө лампалар һәм батарейкалар йыйып, уны эшкәрткән «ЭкоСервис» үҙенең эшмәкәрлеген туҡтатҡан. Ҡурҡыныс һәм зарарлы ҡалдыҡтар бер ҡайҙа ла сортировкаланмай. Республикала йылына 90-120 тонна батарейка һәм терегөмөшлө ҡалдыҡтар йыйылыуын иҫәпкә алғанда, был ҙур проблема."
Инсультты асыҡлау өсөн нимә эшләргә?,"Инсультты асыҡлау өсөн нимә эшләргә? Башҡорт Википедияһы түбәндәге кәңәштәрен бирә. Өс төп алым бар, ул ""УЗП "" тип атала. Зыян күреүсенән һорарға: У — улыбнуться (йылмайырға). Инсульт осрағында йылмайыу ҡыйыш килеп сыға, ирен сите өҫкә түгел, ә аҫҡа йүнәлтелә. З — заговорить (һөйләшергә). Мәҫәлән: ""Бөгөн ҡояшлы көн"" тип артығыҙҙан ҡабатларға ҡушығыҙ. Инсульт осрағында йыш ҡына телмәр боҙола, әммә һәр ваҡыт түгел. П — поднять обе руки (ике ҡулын да өҫкә күтәрергә ҡушығыҙ). Ҡулдар бер төрлө күтәрелмәһә, инсульт билдәһе булыуы мөмкин. Өҫтәмә диагностика алымдары: Зыян күреүсене телен күрһәтеүен һорағыҙ. Әгәр теле тигеҙ туры түгел һәм бер яҡҡа ҡыйшайған булһа, был инсульт билдәһе. Зыян күреүсене ус төптәрен өҫке ҡаратып, ике ҡулын өҫкә һуҙырға һәм күҙҙәрен йоморға ҡушығыҙ. Берәй ҡул ҡырын йәки аҫҡа китһә, был инсульт билдәһе. Был талаптарҙы үтәй алмаһа, зыян күреүсегә ашығыс ярҙам саҡыртырға кәрәк. Иҫегеҙҙә тотоғоҙ! Симптомдар юғалған булһа ла, госпиталләштереү талап ителә. Ә бына Күгәрсен районының Ялсы ауылында уңған фельдшеры Гүзәл Һабаншина ҡан баҫымы ауырыуҙарына ҡаршы профилактик әңгәмә үткәргән.Аҡ халатлы ауыл ҡатын-ҡыҙҙарына бик күп кәңәштәр биргән, үҙ-үҙеңә, ауырыған кешегә беренсе ярҙам ҡулы һуҙыу кеүек ҡағиҙәләрҙе өйрәткән. Сара бик фәһемле үтте, ти ҡатнашыусылар."
Юл фажиғәләре - 28 октябрь,"Республика юлдарында 18 автомобиль аварияһы теркәлгән, ике кеше һәләк булған, 22 кеше травма алған.Көндөҙ Нефтекамск ҡалаһының Яңауыл урамында ҡара-ҡаршы килгән ""Лада Приора"" менән ""Урал"" йөк машинаһы бәрелешкән. ""Лада Приора""ның 22 йәшлек водителе лә, уның йәштәш пассажиры ла аварияла йән биргән. Ҡалтасы районы егеттәре улар. Йөк машинаһы менән Краснокама районынан 54 йәшлек водитель идара иткән.Был ваҡиға буйынса тикшереү эше бара. Кисәге Учалы районының Ҡунаҡбай ауылы янында, Белорет районы Инйәр ҡасабаһы эргәһендә юлда үлгән аттар ята ине. Үле бейәне ҡолонсағы имеп маташҡанды күреп, йөрәк әрнене... Һаҡ булығыҙ юлдарҙа, дуҫтар."
Балалары менән юғалған ирҙең автомобиле генә табылған,"Өфөлә 8 һәм 5 йәшлек малайҙары менән 37 йәшлек Аркадий Мазов юғалған. Ул ҡатыны менән ирешеп, автомобилендә сығып киткән. Полиция Инорс биҫтәһендәге урман ситендә ирҙең автомобилен генә тапҡан. БР Тәфтиш комитеты «Ике һәм унан күберәк кешене, балаларҙы үлтереү» статьялары буйынса енәйәт эше ҡуҙғатҡан. Юғалыусылар тураһында мәғлүмәт белһәгеҙ, полицияға хәбәр итегеҙ."
Ҡытайҙар Башҡортостанда соя үҫтермәксе,"Ҡытай инвесторҙары Башҡортостанда соя үҫтерергә һәм ауыл хужалығы техникаһы етештерергә итә. Ҡытай бизнес-делегацияһы вәкилдәре Башҡортостандың үҫеш корпорацияһында республикала комбайндар һәм тракторҙар етештереү тураһындағы пландары хаҡында һөйләгән. Уларҙың фекеренсә, проект бик преспективалы, сөнки республика ғына түгел, тотош Рәсәй ауыл хужалығы техникаһына ҡытлыҡ кисерә. Һөйләшеүҙә тағы бер проект хаҡында һүҙ алып барыла – ул соя үҫтереү һәм уны эшкәртеү. «Былтыр Ҡытай 90 млн тонна соя һатып алған, шуның 1 миллионын – Рәсәйҙән. Әле иһә уны үҫтереү өсөн уңайлы ер эҙләйбеҙ һәм Благовещен районына күҙ һалдыҡ. Унда был культураны үҫтереү өсөн уңайлы климат», – ти Ҡытай делегацияһы вәкиле Чжуан Енун."
"Бына исмаһам, намыҫлы ҡылыҡ","Рәсәй бокс федерацияһы быйыл уҙған еңел атлетика буйынса донъя чемпионатында уңышҡа ҡаҙанған Мария Ласицкене менән Анжелика Сидорованы аҡсалата премия менән бүләк итеп, уларҙы баһаларға булған.Уларҙың икеһенә бишәр миллион һум аҡса биргәндәр. Аптыраған ҡыҙҙар федерацияға рәхмәт әйтеп, ун миллионды беренселектә ҡатнашҡан һәр атлетҡа бүлеп бирергә булды.Һаман да дауам иткән допинг ғауғаһы арҡаһында донъя чемпионатында Рәсәйҙән бары 30 ғына атлет көс һынашты. Улар ике алтын, өс көмөш һәм бер бронза миҙал яулап уңышлы сығыш яһағайны."
Беренсе балаһы тыуғандар 300 мең һумды ҡасан алыр?,"Башҡортостанда «Беренсе бала тыуған өсөн 300 мең һум» программаһы тамамлана. Билдәле булыуынса, был аҡсаларҙы 2019 йылдың 1 ғинуарына тиклем сабыйҙары тыуған һәм торлаҡ шарттарын яҡшыртыуға мохтаж ғаиләләр алыуға хоҡуҡлы ине . Сертификатты ипотеканы ҡаплауға, фатир һатып алыуға, йорт төҙөүгә тотонорға рөхсәт иттеләр. Был программала торорға дәғүә итеүселәр күп булып сыҡты. Бюджетта аҡса булмау сәбәпле, ул барыһына ла ваҡытында тапшырылманы. 2018 йылдың 3 сентябренә тиклем сиратта торғандарға түләргә 200 млн һум аҡса кәрәк. Улар ноябрҙә аласаҡ. Әле был ғаиләләр документтарын яңырта. Район хакимиәтенең торлаҡ бүлеү һәм уның иҫәбен алып барыу бүлегенә мөрәжәғәт итергә кәрәк. 2018 йылдың 3 сентябренән һуң иҫәптә торғандарға (1880 ғаилә) 564 һум аҡса талап ителә . Был аҡсаларҙы киләһе йылдың бюджетынанан алыу ҡаралған. Сертификаттар БР Дәүләт Йыйылышы – Ҡоролтай депутаттары республика ҡаҙнаһын раҫлағас ҡына, киләһе йыл башынан тапшырыла башлаясаҡ."
Ниңә үҫмерҙәр балалар майҙансығын ватырға ярата?,"Салауат ҡалаһында балалар майҙансығында “уйнаған” үҫмерҙәргә ҡаршы сыҡҡандар. Бәүелсәктә бәүелеп, башҡа уйын тренажерҙарында күңел асырға яратҡан әзмәүерҙәй үҫмерҙәр ҡайһы ваҡытта бәләкәстәргә урын да бирмәй. Хатта өркөтөп-ҡурҡытып ебәрергә лә күп һорамай. Бер йортта йәшәүселәр ошондай егет-ҡыҙҙарға ҡаршы көрәш асҡан. “Улар беҙҙең майҙансыҡта уйнап ҡына ҡалмай, вандалдар кеүек ҡылана! Майҙансыҡ ҙурҙар өсөн түгел, футбол уйнау, турникта күтәрелеү урынына, бында маймыл шикелле ҡыланып, ырғып, һикереп, конструкциялар өҫтөнә менеп күңел аса. Ә бит конструкциялар бәләкәстәр өсөн яһалған, бер ҙә улар өсөн түгел!” – тип ата-әсәләр балалар майҙансығын “яратҡан” ҙур балаларҙы видеоға төшөрә, үҙ көсө менән ҡыуа, суд менән ҡурҡыта башлаған. Әлбиттә, уйын майҙансыҡтарында йәште сикләү юҡ. Мәҫәлән, үҫмер ҡыҙ бәүелсәктә донъяһын онотоп, күҙен йомоп бәүелә, ә уның тирәләй 3-6 йәшлек балалар сиратҡа теҙелгән икән, был осраҡта өндәшмәй тороп ҡалып булмайҙыр.Ауыл ерендә лә балаларҙың яратҡан уйын майҙансыҡтарын төнгө урам хужалары емерә, ҡыра. Бигерәк тә, клуб янында урынлашҡандар тиҙ арала эшлектән сығып бөттө. Был нилектән улай килеп сыға икән - бала сағында бындай майҙансыҡ күрмәгәнлектән, әллә башҡаһы?.."
Маршрут автобустары мутлашыу юлын уйлап тапты,"Баш ҡала таксистары пассажирҙарҙың ҡулаҡсаһы өсөн көрәште дауам итә. Юл хаҡы өсөн түләүҙе бер күләмдә билдәләгәс, ҡайһы берәүҙәр махсус рәүештә ҡулаҡса өсөн ташлама индерә башланы. Йәғни, карта менән иҫәпләшһәң, юл хаҡы 25 һум буласаҡ, ә “тере” аҡса менән – 20 тәңкә. Уларҙың хәйләле алымына ҡаршы республика етәкселеге ниндәй сикләү индерер икән? Ә дәүләт предприятиеһы “Башавтотранс”, киреһенсә, “Алға” картаһы менән иҫәпләшеүселәрҙе хуплай. Был автобустарҙа ҡулаҡса менән түләгән осраҡта юл хаҡы 5 һумға ҡыйбатыраҡ килеп сыға."
НХЛ-ға әле иртәрәк...,"Уҙған миҙгел Силәбенең «Трактор» командаһынан китеп, НХЛ-дың «Нью-Йорк Рейнджерс» клубы менән килешеү төҙөгән Виталий Кравцов киренән тыуған яғына ҡайтырға мәжбүр.19 йәшлек һөжүмсе төп составҡа эләгә алмай, фарм клубта биш осрашыу уҙғара. Контракт буйынса әгәр ул төп составта уйнамай икән, килешеүҙе өҙөп, ҡабаттан КХЛ-ға ҡайтыуы ҡаралған ине. Һәм бына Кравцов, «Трактор» клубы менән бер миҙгелгә ҡул ҡуйҙы. 2017/2018 йыл миҙгелендә, хоккейсы иң оҫта йәш уйынсы исеменә баһаланып, КХЛ «йондоҙ»ҙары уйынында ҡатнаша. Уны шунда уҡ НХЛ-дың «Рейнджерс» етәкселеге күреп ҡалып үҙенә йәлеп иткәйне."
Башҡортостанда телдәге яман шешкә үҙенсәлекле операция эшләнгән.,"Өфө хирургтары ауырыуҙың телендәге яман шеште ҡырҡып алып, зыян күргән өлөшөн тергеҙгәндәр. Дүрт ай элек 62 йәшлек ир ашай алмай башлауына зарланып, табиптарға мөрәжәғәт итә. Асыҡланыуынса, телдәге яман шеш муйындағы лимфотөйөндәргә лә метастаза ебәреп өлгөргән. Республика онкодиспансеры табиптары шеште ҡырҡып алып, зарар күргән лимфотөйөндәрҙе һәм ауырыуҙың телен тергеҙгәндәр.Республика онкодиспансерының бүлек мөдире Шамил Мусин әйтеүенсә, был – муйынға метастазалар ебәреп өлгөргән телдәге яман шешкә микрохирургик реконструкция менән эшләнгән тәүге операция. «Йыл һайын ошондай ауырыу менән 60 – 70 кешене дауаларға тура килә. Беҙҙең бурыс – бындай операцияларҙы яйға һалыу, йышайтыу. Ҡатмарлы операция дүрт этапта үткән. Операция өсөн тәғәйенләнгән микроскоп медиктарға ысын мәғәнәһендә ювелир эш башҡарырға – диаметры 3 миллиметрҙан 5 миллиметрға тиклемге микротамырҙарҙы һәм артерияларҙы, ҡан тамырҙарын тегергә – ярҙам итә."
Милли проекттарҙы сифатлы итеп ғәмәлгә ашырыуға нимә ҡамасаулай?,"Рәсәйҙең Иҫәп палатаһы рәйесе Алексей Кудрин илебеҙҙә милли проекттарҙы сифатлы ғәмәлгә ашырыуҙың төп кәртәһен атаны. Тик был, тине етәксе, үкенескә күрә, берҙән-бер ҡамасау түгел...Кудрин белдереүенсә, төп кәртәләрҙең береһе - ""идара итеү кимәлдәренең ҡатмарлы иерархияһы"".- На каждом таком уровне есть показатели, нацпроекты реализуются через федеральные проекты, в которые входят государственные программы, это, по сути, старая оболочка, и она не всегда эффективная, - тигән Иҫәп палатаһы башлығы. Милли проекттарҙы ғәмәлгә ашырыу буйынса төрлө фекер бар. Мәҫәлән, бер нисә аҙна элек РФ Федерация Советы рәйесе Валентина Матвиенко министрлыҡтар һәм ведомстволар эшен ""безобразие"" тип баһалағайны. Матвиенко ханым милли проекттарҙы ғәмәлгә ашырыуға бүленгән аҡсаны бик әкрен үҙләштереү менән килешмәй. Унан алда беренсе вице-премьер - РФ финанс министры Антон Силуанов та темптарҙың һүлпән булыуын белдергәйне. Эштәр ҡасан шәберәк китер икән? Беләһегеҙ, билдәләнгән 12 милли проект өсөн 2024 йылға тиклем 25,7 триллион һум аҡса тотонолорға тейеш."
Владимир Путин Европа илдәре башлыҡтарын Сочиҙағы етди һөйләшеү йомғаҡтары менән таныштыра,"Рәсәй Президенты Владимир Путин Германия канцлеры Ангела Меркель менән телефондан һөйләште.Шулай кәрәктер инде, күрәһең. 22 октябрҙә Сочиҙа Владимир Путин менән Төркиә Президенты Рәжәп Тайып Эрдогандың бик оҙаҡ аралашыу һөҙөмтәһендә меморандум ҡабул ителгәйне. Унда һүҙ Сүриә темаһына ҡағылышлы булды.Бына ошо сара хаҡында Рәсәй Президенты Франция лидерына һөйләне (телефон аша). Хәҙер сират - Германия канцлерында. Ангела Меркель Путинды бик ентекле тыңлаған, тиҙәр. Тиҙҙән, теүәлерәге иртәгә үк, Женевала Конституция комитеты эш башлай. Әлеге ""Сочи меморандумы"" ла ошо сарала телгә алынасаҡ икән.Әйткәндәй, кисә генә Брюсселдә сираттағы тапҡыр Рәсәй - Евросоюз - Украина министрлыҡтары консультацияһы үтте. Унда Украина аша Европаға Рәсәйҙән газ сығарыуға бәйле фекер алышынды. Ошо йылдың аҙағында украина менән төҙөлгән контракттың мөҙҙәте бөтә. Беләһегеҙ, был дәүләт менән ара бигүк йылы түгел."
Ҡоштар осорам!,"28 октябрҙә Учалы районы Миндәк урта мәктәбендә Мостай Кәримдең 100 йыллығына арналған “Күкрәгемдән ҡоштар осорам…” муниципаль онлайн-конкурсының еңеүселәрен тәбрикләү сараһы уҙҙы.Был ижади бәйге 1-се октябрҙән алып 20 октябргә тиклем барҙы, конкурста 78 уҡыусы ҡатнашты. Конкурсанттарҙы талапсан, әммә ғәҙел жюри ағзалары баһаланы.Ҡарамаҡҡа ябай ғына бәйге ысын мәғәнәһендә шиғриәт байрамы булды, тиеште ҡатнашыусылар. Балалар хис-тойғоларын шиғыр юлдарына һалып, әҙиптең әҫәрҙәрен юғары оҫталыҡ менән башҡарғанда, бер кем дә битараф ҡала алманы.Бөтә ҡатнашыусылар ҙа тик маҡтау һүҙҙәренә лайыҡ ине.Ә шулай ҙа улар араһында абсолют еңеүселәр булып, түбәндәге уҡыусылар танылды: Яҙгөл Нәжәрова, Бәләкәй Ҡаҙаҡҡол мәктәбенең 1-се синыф уҡыусыһы, уҡытыусыһы Гөлнара Исламова. Даяна Хәсәнова, 4-се синыф, Учалы ауылының Башҡорт гимназияһы, Луиза Ханнанова. Арыҫлан Хөснуллин, 4-се синыф, Наурыз мәктәбе, Таңһылыу Хилалова. Арсен Ғәзизов, 2-се синыф, 7-се һанлы мәктәп, Резеда Сулейманова. Нургизә Камалетдинова, 3-сө синыф, Ураҙ лицейының Ҡотой филиалы, Римма Яхина. Камилла Ульданова, 4-се синыф, Илсе мәктәбе, Зөлфирә Сәйфуллина. - Бөгөн Миндәк мәктәбендә юбилярҙың шиғырҙары яңғырап, улар беҙҙе уйландырҙы, моңландырҙы, күңелдәребеҙҙе сафландырҙы, тыуған Башҡортостаныбыҙ өсөн ғорурлыҡ тойғоһон уятты, - тине ветеран уҡытыусы Гөлсирә Ғарипова. – Мостай Кәримдең әҫәрҙәре үлемһеҙ, улар киләсәккә илтеүсе илселәр!- Был күркәм сарала ҡатнашҡан балаларҙың әҙәбиәткә булған ҡыҙыҡһыныуы, һөйөүе бер ваҡытта ла һүнмәһен-һүрелмәһен, улар ғүмер буйы китап менән дуҫ булырҙар, тип ышанғы килә, - тип Миндәк урта мәктәбе директоры Гүзәл Илһамова конкурсты йомғаҡланы. – Сөнки аҡыллы, аңлы, уҡымышлы балалар - Рәсәйҙең киләсәге!"
Юл фажиғәләре - 27 октябрь,"Кисәге, 27 октябрҙә, республика юлдарында 17 авария теркәлеп, ике кешенең ғүмере өҙөлгән, ун ете кеше йәрәхәттәр алған.Төндә Күгәрсен районында, Магнитогорск-Ира автоюлының 320-се саҡрымында, Хәйбулла районының 32 йәшлек водителе ВАЗ-2114 машинаһында юлдан ситкә осоп түңкәрелгән.Авария һөҙөмтәһендә водитель һәләк булған. Яҡындарының ауыр ҡайғыһын уртаҡлашабыҙ..."
"""Юлда үле хайуан түгел, ә сепрәк ята ине!""","Башҡортостандың атҡаҙанған артисы Гүзәл Ураҙова менән йырсы Фирдүс Тямаевтың трассалағы осрашыу видеоһы бөгөн социаль селтәрҙәрҙә иң популяр тема булғандыр. Улар, икәүләп, тапалған бесәйгә оҡшап ятҡан әйберҙән көлә.- Шешлеккә өлгөрмәнек, - тип төртөп күрһәтә Гүзәл. - Эх, ашайһы килә! - тип хуплай Фирдүс. Был видео, ҡулланыусыларҙың кире фекерҙәренән һуң, оҙаҡ торманы, сәхифәнән алынды. Кискә ҡарай Гүзәл, резонанс тыуҙырған ролик буйынса мөрәжәғәт итеүселәргә рәсми хат менән яуап бирҙе. ""Мәсетле районында, трассала, осраҡлы рәүештә Фирдүс Тямаевты күреп, юлда ятҡан сепрәкте шешлек итергә ине, тип уның менән көлөшөп алдыҡ. Был корректлы булмаған видео өсөн ғәфү үтенәм. Мин күп балалы әсә. Хайуандарҙы яратам, өйҙә тотҡан йәнлектәребеҙ ҙә бар. Балаларымда дүрт аяҡлы йән эйәләренә ҡарата һөйөү тәрбиәләргә тырышам. Ғаилә менән хәйриә эшмәкәрлеген алып барабыҙ. Минеңсә, һәләк булған йәнлектән көлөү кешелекһеҙлек. Был роликтан һуң үҙемдең адресыма бик күп әр, ҡарғыш ҡабул итергә мәжбүр булдым. Кешеләр, хәлдең айышына төшөнмәйенсә, миңә һәм ғаиләмә үлем теләне"", - тип яҙған йырсы. Гүзәлдең рәсми вәкиле, ғәйепләү өсөн урын юҡ, әгәр ҙә артистарҙы кәмһетеү дауам итһә, беҙ судҡа мөрәжәғәт итергә йыйынабыҙ. Шулай уҡ киң мәғлүмәт сараларын да яуапҡа тарттырасаҡбыҙ, тип өҫтәй юрист."
Азамат – батыр ир-ат!,"Сибай кикбоксеры Азамат Мусин Екатеринбург ҡалаһында үткән ""Файер Файт"" ( “Fair Fight”) X кикбоксинг буйынса турнирында еңеү яуланы. Ул Белоруссия һуғышсыһы Олег Лихтарович менән алышты. Азаматтың һөнәри рингта дебюты бына тигән булды!Хәлит Һибәтуллиндың ҡулы аҫтында шөғөлләнгән спортсы төрлө илдәрҙә Башҡортостан һәм Рәсәй данын яҡлай. Ул халыҡ-ара класлы спорт мастеры, бер нисә тапҡыр Европа, Рәсәй чемпионы исеменә лайыҡ. Азаматты оло еңеүе менән ысын күңелдән ҡотлайбыҙ!"
Һәр шәмбелә - яңы асыш,"Ишембай районының Һайран ауылында әхлаҡи-илһөйәрлек тәрбиәһен бирҽү, тыуған ауылдың хозур тәбиғәтҽн өйрәнҽү маҡсатында үҫҽп килгән быуынға “Ата-бабам баҡҡан ҽр” тип аталған экскурсия ойошторғандар. ""Балаларҙы ""Талморон"", ""Рамаҙан"" исҽмлҽ ҡойолар һәм уларға бәйлҽ лҽгҽндалар мҽнән таныштырҙыҡ. Экскурсия мауыҡтырғыс һәм фәһҽмлҽ үттҽ. Тыуған ауылыбыҙҙың риүәйәттәрҽ бҽҙҙҽ яңынан-яңы эҙләнҽүҙәргә рухландырҙы"", - тип яҙа ауыл мәҙәниәт йорто хеҙмәткәрҙәре."
Рәсәйҙә яман шеш диагностикаһының уртаса йәшен билдәләгәндәр,"Илебеҙҙең медицина ойошмаларында яман шеште асыҡлауҙың уртаса йәше 64,5 йыл тәшкил итә. Рәсәй клиник онкология йәмғиәтендә шундай мәғлүмәт яңғыраған. Ир-ат өсөн онкоауырыуҙарҙы диагностикалауҙың уртаса йәше – 64, 9, ҡатын-ҡыҙҙар өсөн – 64, 2 Шул уҡ ваҡытта уҙған ун йылдағы күрһәткестең үҙгәреүе күҙәтелә. 2008 йылда яман сир менән ауырып китеүсе ир-аттың уртаса йәше – 63,8, ҡатын-ҡыҙҙарҙыҡы – 63,3 булған. Шулай уҡ 60 һәм унан да өлкәнрәк йәштәге төркөмдәрҙә ир-ат араһында ауырыуҙарҙың – 71, 3, ҡатын-ҡыҙҙар араһында 65,8 процент осрағы асыҡланыуы тураһында әйтелә."
Баланы тапаған ҡатын иректә йөрөмәйәсәк,"Быйыл май аҙағында Өфөлә ""Мир"" фирмаһы"" туҡталышы эргәһендә, Бессонов урамына боролған урында, ""Nissan X-Trail"" автомобилендә 34 йәшлек ҡатын күрмәй, светофорҙың йәшел утына велосипедта ашығып сығып барған 20-се Өфө ҡала башҡорт гимназияһы уҡыусыһын тапатҡайны. 10 йәшлек малай алған йәрәхәттәренән шунда уҡ йән бирҙе. Суд водителде өс йыл һынау ваҡыты менән ике йылға шартлы рәүештә хөкөм итеү һәм унан баланың ата- әсәһенә 500 мең һум әхлаҡи зыянды ҡаплатыу тураһында ҡарар сығарҙы. Прокуратура был ҡарар менән риза булмай уны кире ҡаҡты . Республиканың Юғары суды ғәйепләнеүсе ҡатынды ике йылға колония- поселениеға ебәрергә хөкөм иткән."
Эш эҙләһәгеҙ – рәхим итегеҙ!,"Һеҙ эш эҙләйһегеҙ һәм унда күпме эш хаҡы түләйәсәктәре тураһында ҡыҙыҡһынаһығыҙмы? Өфө халыҡ мәшғүллеге үҙәгендә 31 октябрҙә сауҙа һәм дөйөм туҡланыу предприятие-ойошмаларының һөнәрҙәр йәрминкәһе үтәсәк. Эш эҙләүселәргә төрлө ойошмалар администратор, водитель, йөк ташыусы, ярымфабрикаттар әҙерләүсе, кассир, менеджер, һауыт-һаба йыуыусы, ашнаҡсы, һатыусы, слесарь, әйбер төрөүсе, электрик һәм башҡа эштәр тәҡдим ителәсәк. Йәрминкәгә килеүселәргә мәшғүллек өлкәһендә дәүләт хеҙмәттәре күрһәтеү, шул иҫәптән компьютер диагностикаһы, һөнәри йүнәлеш, һөнәри белем биреү, мәшғүллектең хоҡуҡи мәсьәләләре буйынса консультациялар биреү ҡаралған. Сара Ибраһимов бульвары, 47/1 адресы буйынса иртәнге сәғәт 10-дан 12-гә тиклем ойошторола."
"""Һеңлекәш"" фильмы: кадр артында ниҙәр бар?","Режиссер Рәсәйҙең халыҡ артисы Александр Галибин әйтеүенсә, ул тәүге тапҡыр Мостай Кәримдең ""Беҙҙең өйҙөң йәме"" әҫәре менән 10 йәшлек сағында танышҡан. Фильмды төшөргәндә тәү сиратта повестың асылын һаҡларға, балаларҙың тойғоларын, уйҙарын әйтеп бирергә тырышҡан.Уның фекеренсә, бөгөн Рәсәй кинематографияһында милли фильмдарға иғтибар юғалған.""Башҡорт теле шул тиклем аһәңле, матур, иғтибарлап тыңлаһаң, тәржемәһеҙ ҙә нимә хаҡта һүҙ барғанын белергә була"", - ти һөйләй режиссер. Видеола был киноны төшөргәндә ниндәй үҙенсәлектәргә юлығыуы хаҡында режиссерҙың командаһы ла һөйләй."
Кем ҡайһы вазифала?,"Башҡортостан Башлығы Радий Хәбиров указына ярашлы, Республика Хөкүмәтендә вазифалар раҫланды. Яңы исем-фамилиялар ҙа бар.Указ менән тәғәйенләнделәр:БР Хөкүмәте Премьер-министры урынбаҫары – Рәйеф Әбдрәхимов (төҙөлөш комплексын һәм юл хужалығын контролләй) БР Хөкүмәте Премьер-министры урынбаҫары – Фәнүр Йәғәфәров (БР Мәғариф һәм фән, Мәҙәниәт министрлыҡтары, Мәғариф өлкәһендә күҙәтеү буйынса идаралыҡ, БР матбуғат һәм киң мәғлүмәт саралары буйынса агентлыҡ эшмәкәрлеген контролләй) БР Хөкүмәте Премьер-министры урынбаҫары – иҡтисади үҫеш һәм инвестиция сәйәсәте министры Рөстәм Моратов (Цифрлы үҫеш министрлығы, Эшҡыуарлыҡ, Туризм, Тышҡы иҡтисади бәйләнештәр буйынса дәүләт комитеттары эшмәкәрлеге өсөн яуаплы) БР Хөкүмәте Премьер-министры урынбаҫары – Ирек Сәғитов (Спорт һәм йәштәр сәйәсәте министрлығы, Ғәҙәттән тыш хәлдәр, Юстиция эштәре буйынса дәүләт комитеттары эшмәкәрлеге өсөн яуаплы)БР Хөкүмәте Премьер-министры урынбаҫары – ауыл хужалығы министры – Илшат Фазрахманов БР Хөкүмәте Премьер-министры урынбаҫары – ғаилә, хеҙмәт һәм халыҡты социаль яҡлау министры – Ленара Иванова БР Хөкүмәте Премьер-министры урынбаҫары – торлаҡ-коммуналь хужалыҡ министры – Борис Беляев БР ер һәм мөлкәт мөнәсәбәттәре министры - Гөлшат Арыҫланова Һаулыҡ һаҡлау - Максим Забелин Мәҙәниәт - Әминә Шафиҡова Цифрлы үҫеш - Геннадий РазумикинСпорт һәм йәштәр сәйәсәте - Руслан Хәбибов Сәнәғәт һәм энергетика - Александр Шельдяев Дәүләт комитеттары рәйестәре: Эшҡыуарлыҡ буйынса - Римма Бойцова Дәғүәселек сәйәсәте буйынса - Денис БулатовҒәҙәттән тыш хәлдәр буйынса - Фәрит Ғүмәров Ҡулланыусылар хоҡуҡтарын яҡлау буйынса - Алексей Гусев Тышҡы иҡтисади бәйләнештәр буйынса - Руслан МирсаяповТранспорт һәм юл хужалығы буйынса - Тимур Мөхәмәтйәнов Туризм буйынса - Салауат НафиҡовБР Матбуғат эштәре һәм киң мәғлүмәт саралары агентлығы етәксеһе - Борис Мелкоедов Ветеринария идаралығы етәксеһе - Азат Йыһаншин Архив эштәре буйынса идаралыҡ етәксеһе - Илһам Фәтҡуллин. Радий Хәбиров әйтеүенсә, бер нисә етәксе Мәскәүҙән федераль ведомство раҫлағансы, ""вазифа башҡарыусы"" булып эшләйәсәк.Улар - Лира Иғтисамова (финанс министры), Урал Искәндәров (экология һәм тәбиғәттән файҙаланыу), Айбулат Хажин (мәғариф һәм фән), Марат Шәрәфетдинов (урман хужалығы), Марат Әхмәҙуллин (төҙөлөш һәм архитектура буйынса дәүләт комитеты), Светлана Бурдюк (тарифтар буйынса дәүләт комитеты), Владимир Спеле (юстиция эштәре буйынса дәүләт комитеты), Илдар Шафиҡов (торлаҡ һәм төҙөлөштө күҙәтеү буйынса дәүләт комитеты), Альберт Яримов (мәғариф өлкәһен күҙәтеү буйынса идаралыҡ)."
Балда булған химик препаратты билдәләү өсөн яңы ҡорамал алынған,"Башҡорт ғалимдары балда булған 140 төр антибиотикты асыҡлай аласаҡ. Был иһә татлы ризыҡты сит илгә сығарып һатыуҙы арттырыуға ныҡ ярҙам итәсәк. Балдың сифатын тикшереү өсөн «Россельхознадзор» тикшереү үҙәге ҡиммәтле – хромато-масс-спектрометр япон ҡорамалын алған. Ул 3 минутта балдағы 30 төр антибиотикты билдәләй ала. Элек иһә һәр бер лаборатория анализын айырым үткәрергә тура килгән. Әйткәндәй, унда ла иммун системаһын ҡаҡшатҡан 20 төр химик препаратты ғына билдәләп булған."
“Буран әбейҙәре” солисткаһы Наталья Пугачева баҡыйлыҡҡа күскән,"Ансамблдәге иң һөйкөмлө, көләс йөҙлө әбей, баҡтиһәң, яман шештән интеккән булған. Алты йыл элек ашҡаҙан-эсәк юлында яман сир табылғас, Мәскәүҙә операция яһата һәм ул уңышлы үтә. Йәйгеһен, үкенескә күрә, рецидив булған һәм ауырыу яңынан баш ҡалҡытҡан. Быйыл әбейгә 84 йәш тулған булыр ине."
Өфөнө туристар ярата,"Ил буйлап сәйәхәт итергә яратыусылар күпләп Башҡортостандың баш ҡалаһын һайлай, тип хәбәр итә туристик сайттарҙың береһе. Был йәһәттән ноябрь байрамында ла сәйәхәт итеүселәрҙең ағымы Өфөгә арта икән. Халыҡ шулай уҡ, Мәскәү, Санкт-Петербург, Сочи, Симферополь, Минераллы Һыуҙар, Краснодар, Калининград, Ҡазан һәм Екатеринбургты ла үҙ итә. Сит илдәргә килгәндә, Рәсәй туристары Истанбул, Прага һәм Минскиҙы һайлай, тип белдерә белгестәр."
Нисек ҡолаҡ тишергә?,"Ҡолаҡта, аяҡ табанында , бармаҡ остарында, устарҙағы кеүек рефлектор зоналар бар. Улар организмдың теге йәки был ағзаһы менән туранан- тура бәйле. Ҡолаҡтың йомшаҡ урыны – баш, унан өҫкә табан менгән кимерсәк умыртҡа бағанаһы эшмәкәрлеге менән бәйләнештә. Ҡолаҡ йомшағының уртаһында – алҡа кейҙерелә торған урында күҙҙәр сәләмәтлеге өсөн яуап биргән нөктә урынлашҡан. Сәләмәтлеккә зыян килтермәй генә ҡолаҡ тишергә уйлаһағыҙ, иң тәүҙә актив зоналарҙы теш таҙартҡыс (зубочистка) менән билдәләгеҙ, ҡолаҡтың йомшаҡ урынына баҫып сығығыҙ. Иң ауыртҡан урын – күҙҙең рефлектор зонаһы буласаҡ. Унан 1-2 мм һулда,йә уңда тишек яһарға мөмкин."
«Өс стакан» бәлеше,"Был ҡоро ҡамырҙан эшләнгән бәлеш өсөн уртаса ҙурлыҡтағы 5-6 алма, 1 стакан манный ярмаһы, 1 стакан он, 1 стакан шәкәр, 1г ванилин, 1 аш ҡалағы лимон һуты, 1 балғалаҡ сода кәрәк. Бөтә ҡоро ингредиенттарҙы бергә бутайбыҙ. Алманы ҡабығынан таҙартып, эре ҡырғыстан ыуабыҙ, лимон һуты һибәбеҙ. Форманы майлағас, бер ҡат ҡоро ҡатнашманы һалабыҙ. Ул өс ҡат эшләнә. Алма ике ҡат итеп һалына. Ҡаттарҙы матур итеп тигеҙләйбеҙ. Иң һуңғы ҡатҡа аҡ майҙы ҡырғыс аша үткәреп һалабыҙ. Ҡыҙҙырылған мейестә 45–50 минут бешерәбеҙ."
Урамда китеп барыусыға наркотик ҡаҙаған,"Урамда йөрөүе лә ҡурҡыныс хәҙер. Татарстандың Түбәнге Кама ҡалаһында эштән ҡайтып барған ҡатынға бер ир наркотик ҡаҙаған. Ул арттан килеп ҡатынды ҡосаҡлаған да, аяғына укол эшләгән һәм ҡасҡан. Зыян күреүсе тиҙ генә дауаханаға барған. Анализ уның ҡанында наркотик булыуын асыҡлаған. Енәйәтсе тотолған. Ул 39 йәшлек бер ир булып сыҡҡан. Ғәйебен таныуын танығын, әммә был ҡылығын ниндәй маҡсаттан эшләүен аңлата алмаған."
Донъя чемпионатының финалсылары билдәле булды,"Регби буйынса Японияла барған донъя чемпионатының финалсылары билдәле булды.Төп приз өсөн Англия командаһы менән Көньяҡ Африка Республикаһы регбисылары көрәшәсәк. Тәүгеһе 18 осрашыу рәттән еңелеү белмәгән Яңы Зеландия спортсыларын 19:7 иҫәбенә отоп финалға сыҡһа, Африка иһә Уэльс командаһын 19:16 иҫәбенә алдырҙы. Донъя чемпионаттарына килгәндә, һуңғы икәүһендә Яңы Зеландия спортсыларына етеүсе булмай. Улар ике беренселек рәттән чемпион була. Англия командаһы ла төшөп ҡалғандарҙан түгел. Улар үҙ тарихында 2003 йылда еңеүсе булып, ике тапҡыр көмөш миҙал призеры ла. Көньяҡ Африка Республикаһы 1995 һәм 2007 йылда алтын миҙал яулап, ике тапҡыр өсөнсө урынға сыға. Өсөнсө урын өсөн көрәшәсәк Уэльс регбисылары бынан 32 йыл элек «бронза»лы булғайны."
Ҡыҙҙарға нисек хәрби булырға?,"Хәрби хеҙмәттә ирҙәр генә түгел, ҡатын - ҡыҙҙар ҙа хеҙмәт итә. Тик хәрби булыр өсөн һаулығыңдың яҡшы булыуы шарт. Әгәр ҙә РФ Оборона министрлығы ҡарамағындағы уҡыу йорттарына инергә теләгегеҙ бар икән, иң тәүҙә йәшәгән урынығыҙ буйынса хәрби комиссариатҡа мөрәжәғәт итегеҙ. Унда һеҙгә ниндәй документтар кәрәклеген, ҡайһы уҡыу йорттары ниндәй һөнәрҙәр буйынса ҡабул итеүен әйтерҙәр, медицина комиссияһы үтергә ҡушырҙар. Ғаризалар 20 апрелгә тиклем генә ҡабул ителә. Медицина комиссияһын ғинуарҙа уҡ үтеп ҡуйыу мотлаҡ. Ҡыҙҙарҙы Санкт- Петербургтағы С. Бурденко исемендәге Хәрби элемтә академияһына, ошо уҡ ҡалалағы А. Можайский исемендәге Хәрби- йыһан академияһына, С. Киров исемендәге Хәрби- медицина академияһына, Рязань ҡалаһындағы В.Маргелов исемендәге һауа- десант команда училищеһына, Балашихалағы Петр Беренсе исемендәге Стратегик тәғәйенләнештәге ракета ғәскәрҙәре академияһына уҡырға алалар."
"Үәт, бейейҙәр!","Машина өҫтөндә, трамвайҙа, күҙәтеү ҡуласаһында, лифтта, күнекмәләр залында, футбол майҙанында, “Өфө” аэропортында, урманда, хатта мунсала! Ни эшләйҙәр, тиһегеҙме? Башҡорт бейеүен башҡаралар!Уралда, Ирәмәлдә, Ҡафтауҙа, Тахталы түбәһенә менеп тә! Ҡытай, Нидерландтар, Испания, Италия, Көньяҡ Африка – башҡорт бейеүе флешмобы көндән-көн киңерәк ҡолас йәйә. Иң йәш бейеүсегә ни бары 10 ай булһа, иң олоһона – 90 йәш. Корея балалары ла башҡортса баҫа, негр ҙа барабанын ҡағып, беҙҙеңсә тыпырлай...Көньяҡ Осетияла поста торған һалдаттар – башҡорт егеттәре, Америка малайы Самуил Саваж, Африканан Селестин Раэриндзатуву, Әстерхан губернатор ансамбле, Ҡазан дәүләт йыр һәм бейеү ансамбле бейеүселәре был проектта ихлас ҡатнаша.Башҡортостан Башлығы Радий Хәбиров иғлан иткән бейеү флешмобынан тыш, танылған музыкант Зәйнетдин дә, үҙенең бәйгеһен ойоштороп ебәрҙе. Ул еңеүсегә тәүҙә 10 мең вәғәҙәләһә, артабан аҡсалата бүләк ике тапҡырға артты. Артистың конкурсы ла ҡыҙғандан-ҡыҙа бара.Бер мискә балға бер ҡалаҡ дегет тигәндәй, башҡорт бейеүен пилонда башҡарып, резонанс тыуҙырыусылар ҙа булды. Стриптиз өсөн файҙаланылған пилонда ҡыҙҙар башҡорт халыҡ костюмында өйөрөлә. Башҡорт йәмәғәтселегенә, әлбиттә, был видео оҡшаманы, ҡапма-ҡаршылыҡлы фекерҙәр уятты. Флешмобтың хештегтары #БашҡортБейеүенӨйрәнәм һәм #БашҡортБейеүенБашҡарам."
Һалым түләүҙәге льготаларға пенсия йәше алдындағылар ҙа хоҡуҡлы,"Ер һәм милек һалымдары урындағы һалымдарға ҡарай һәм һәр муниципалитет уның күләмен һәм ташламаларҙы билдәләй. Милек һалымынан граждандарҙың 15 категорияһы азат ителгән. Улар : пенсионерҙар, Бөйөк Ватан һуғышы ветерандары, инвалидтар, Чернобыль эҙемтәләрен бөтөрөүҙә ҡатнашыусылар, хәрби хеҙмәткәрҙәр, ҡораллы бәрелештәрҙә ҡатнашыусылар . Инвалид бала тәрбиәләүсе ата-әсәләр, етем һәм ата-әсә ҡарауынан мәхрүм балалар, 18 йәшкә тиклемге өс һәм унан күберәк балаһы булған ата-әсәләр торлаҡҡа һалымдан азат ителгән.2019 йылдан алып пенсия йәше алдындағы граждандар ҙа ташламаларға эйә. Тик бының өсөн һалым инспекцияһына пенсия йәше алдында булыуың тураһында пенсия бүлексәһенән белешмә килтерергә кәрәк."
Экстрасенстар 19 йәшлек ҡыҙҙың үлеменең сәбәптәрен асыҡлай,"Бәләбәйҙә Шаяновтар ғаиләһенең 19 йәшлек ҡыҙҙары фажиғәле һәләк була. Ата-әсәһе был фажиғәнең сәбәптәрен асыҡлау өсөн ТНТ телеканалына «Экстрасенстар алышы» тапшырыуына мөрәжәғәт итә. Любаның 19-сы тыуған көнө фажиғәле тамамлана. Эҫе июнь айында ул дуҫтары менән урындағы быуаға барырға була һәм ата-әсәһенән машиналарын биреүен һорай. Әсәйҙәре биргеһе килмәһә, ҡыҙының һүҙенә ҡаршы тора алмайҙар. Кискә ҡарай Любаларҙың компанияһына 30 йәшлек ирҙәр ҡушыла. Һуңына шаһиттар иҫләүенсә, Любаға был компания оҡшап етмәй һәм ул дуҫтары менән ҡайтырға була. Юлда барғанда ҡыҙ алдындағы машинаны уҙып китмәксе итә, әммә шул ваҡытта уның алдына теге яңы компаниянан берәү машинаһы менән сыға. Улар бер-береһен ҡыуышып баралар. Любаның әсәһе әйтеүенсә, машина ҡыҙҙы алға үткәрмәгән. Юл сатына килеп еткәндә, икәүһенең дә тиҙлеге 100-ҙән ашыу була. Саҡ ҡына төкөшөүҙән ҡыҙҙың автомобиле бордюрға бәрелә, ике тапҡыр әйләнеп, ағасҡа барып төкөй. Юл-транспорт ваҡиғаһында һәләк булған Любаны ғәйепле итәләр. «Ирем машинаға йүгереп барҙы, күҙҙәре тулы йәш. Бер ни өндәшә алмай, башын ғына һелкә – ҡыҙыбыҙ башҡа юҡ. Ҡыҙымдан башҡа ҡорбандар булманы. Бөтә көс уға ғына төшкән, – тип һөйләй тапшырыуҙа Любаның әсәһе. – Был фажиғәлә ғәйепле тағы бер кеше бар, әммә ул язаһын алманы». Ҡыҙҙың әсәһе, ҡиәмәтлек әсәһе һәм һеңлеһе «Экстарсенстар алышы» тапшырыуына дөрөҫлөктө асыҡлар өсөн мөрәжәғәт итә. Алып барыусы экстрасенстарға ҡара конверт эсендә ҡыҙҙың фотоһын һәм һәләкәт ваҡытында ҡаны эләккән тәсбихте бирә. Шулар буйынса, ғәҙәттән тыш һәләткә эйә кешеләр, дүрт ай элек булған фажиғәне тасуирлап бирергә тырыша. Ҡытайҙан килгән күрәҙәсе, Люба исемле ҡыҙҙың аварияға осрауын һәм бының «4» һаны менән бәйле булыуын күрә. Ул ҡыҙға машина йөрөтөүҙән тыйылырға кәрәк булғанлығын, үлем янында ғына йөрөүен әйтә. Әсәһе әйтеүенсә, ҡыҙ өс тапҡыр һәләкәткә осраған була, дүртенсеһе фажиғәле тамамлана. Икенсе күрәҙәсе, ҡыҙ иҫерек ир арҡаһында һәләк булған, тип фекер йөрөтә һәм икенсе водителдең язаһын алырға тейешлегенә баҫым яһай.Бөтә экстрасенстар ҙа тиерлек машиналарҙың бәрелешеүен, аварияла ҡатнашыусы икенсе водителде күрә. Берәүһе иһә ҡыҙҙы драйв, адреналин алға этәргән, тип фаразлай. Әсәһенә, ҡыҙының үлемендә икенсе машиналағы ирҙе ғәйепләмәҫкә, был ваҡиға хаҡында оноторға тырышырға кәңәш итәләр."
Эште овертаймда тамамлау хәйерлерәк,"«Салауат Юлаев» командаһы ситтәге беренсе осрашыуын Минскиҙа урындағы «Динамо» хоккейсылары менән уҙғарҙы.Белорусь уйынсылары әлегә Көнбайыш конференцияһында аутсайдерҙар рәтендә килә. Шуға ла уҙған бәйгелә улар юлаевсыларҙы ҡыҫырыҡлап, ике яуапһыҙ шайба индереп алға сыға. Ҡунаҡтар икенсе осорҙа Бурмистровтың тырышлығы менән иҫәпте ҡыҫҡарта төшә ә инде төп ваҡыт тамамланыуға бер нисә минут ҡалғас, әлегә лә баяғы Сошниковтың мәргәнлеге, иҫәпте тигеҙләүгә килтерә. Сошников тигәндән, хәҙер ул 12 гол индереп, «Салауат Юлаев»та снайпер булып һанала. Өҫтәмә ваҡытта, юлаевсылар һөжүмсеһе Кугрышев быйылғы миҙгелдә ниһайәт голдарға иҫәбен асып, өфөләргә еңеү килтерә. Быйылғы миҙгелдә Цулыгиндың тәрбиәләнеүселәре ике овертаймда уйнап, икеһендә лә уңышҡа ҡаҙана, ә бына буллит серияһында бер генә еңеү яулап, өсәүһендә отола. Тимәк, беҙҙекеләргә эште буллит серияһына алып барып еткермәй, уйынды өҫтәмә ваҡытта тамамлау, хәйерлерәк. Иртәгә «Салауат Юлаев» командаһы «Сочи» клубы менән сәкәләшәсәк. «Сочи» уйынсылары ла әлегә көнбайышта 17 мәрәй яулап, Минск хоккейсылары менән 10 – 11-се урындарҙы бүлешә."
Башҡорт дәүләт ҡурсаулығы саҡыра,"Бөрйән районында урынлашҡан Башҡорт дәүләт ҡурсаулығы ейәндәр һәм өләсәйҙәр өсөн «Көмөш сылбыр» экостаны уҙғара. 31 октябренән алып 2 ноябргә тиклем ойоштороласаҡ лагерҙа Башҡорт дәүләт тәбиғәт ҡурсаулығы менән танышып, ижад эштәре менән шөғөлләнеп, ял итеп ҡайтырға була. Программала милли аш-һыу әҙерләү, башҡорт әкиәт- легендаларын өйрәнеү, төрлө мастер-кластар ҡаралған. Ҡатнашыу өсөн заявкалар 30 октябргә тиклем ҡабул ителә. Урынлашыу һәм туҡланыуға бәйле мәсьәләләр буйынса 8-927-329-54-15, 3-19-33 һандарына шылтыратып белешергә була."
Ҡайһы бер власть органдары атамаһын үҙгәртте,"Бер нисә минут элек кенә хәбәр итеүебеҙсә, Башҡортостан Башлығы Радий Хәбировтың указына ярашлы, республиканың башҡарма власть органдарының яңы структураһы билдәләнде.Төбәк етәксеһе әйтеүенсә, күп министрлыҡ һәм ведомство элеккесә атала, етәкселәре лә шул уҡ. Әммә бер аҙ үҙгәрештәр ҙә бар. Эшҡыуарлыҡ һәм туризм буйынса БР дәүләт комитеты икәүгә бүленгән: Эшҡыуарлыҡ буйынса һәм туризм буйынса дәүләт комитеттары.БР Иҡтисади үҫеш министрлығы Иҡтисади үҫеш һәм инвестиция сәйәсәте министрлығы тип үҙгәртелә. БР Сәнәғәт һәм инновация сәйәсәте министрлығы артабан БР Сәнәғәт һәм энергетика министрлығы тип йөрөтөләсәк. БР Мәғариф министрлығы атамаһын БР Мәғариф һәм фән министрлығына үҙгәртә. БР Мәғлүмәтләштереү һәм ""Асыҡ республика"" системаһы эше буйынса дәүләт комитеты хәҙер - БР Дәүләт идараһын цифрлы үҫтереү министрлығы. Ә БР Социаль-иҡтисади үҫеште мониторингылау буйынса дәүләт комитеты Дәғүәселек сәйәсәте буйынса дәүләт комитеты булараҡ эшләйәсәк."
Ашаған ризығың һаулыҡ өсөн дә файҙалы булһын,"Ашағаның аш булһын, ти халыҡ мәҡәле. Һаулыҡҡа файҙаһы булһа, тағы ла яҡшыраҡ. Ниндәй ризыҡ ҡайһы сирҙән ярҙам итә икән? Балыҡ. Йөрәк өйәнәгенә ҡаршы яҡшы дауа була ала, юғары ҡан баҫымын төшөрөүгә булышлыҡ итә. Йәйен, бағыр һәм ҡара балыҡ Д витаминына һәм омега-3 майына ифрат бай. Кишер. Көн һайын бер кишер ашау йөрәк өйәнәген 2/3 өлөшкә кәметә. Кишерҙең күҙ өсөн дә файҙаһы ҙур. Һарымһаҡ. Һыуыҡ тейеүгә ҡаршы яҡшы дауа. Инфекцияларҙы булдырмау өсөн көнөнә ике бүлкәт ашарға тәҡдим ителә. Бактерияларға, вирустарға һәм микробтарға ҡаршы көрәшеүсе тәбиғи антибиотик. Сәскәле кәбеҫтә. Уның составында яман шешкә тотҡарлыҡ яһаусы каротеноид матдәһе бар. Ҡайһы бер табиптар ҡатындарға күкрәк яман шешенә ҡаршы сәскәле һәм ғәҙәти кәбеҫтә ашарға кәңәш итә. Һуған. Ҡандағы холестерин кимәлен төшөрә. Йөрәк өйәнәге һәм яман шешкә ҡаршы яҡшы дауа була ала. Зәйтүн майы. Юғары ҡан баҫымын төшөрә. Талаҡта таш барлыҡҡа килеү процесын тотҡарлай. Алма. Эсәк яман шешенә ҡаршы яҡшы дауа. Мейе һәм һөйәктәр өсөн кәрәк булған матдәләргә бай. Был емештәге С витамины ауырлы ҡатындар өсөн иһә айырыуса файҙалы. Соя борсағы. Һөйәктәрҙең ныҡлығын тәьмин итә. Тикшеренеүҙәр күрһәтеүенсә, протеинды иттән алған ҡатындар уны соя борсағынан алған ҡатындарға ҡарағанда көн һайын 50 миллиграмға күберәк кальций юғалта. Әфлисун. С витаминына бай. Һыуыҡ тейеүҙән башлап башҡа бик күп ауырыуға дауа була ала. Әфлисун менән грейпфруттың күкрәктәге яман шеш үҫешен тотҡарлауы һәм холестеринды кәметеүе билдәле."
Хөкүмәттең яңы составы билдәле булды,"Башҡортостан Башлығы Радий Хәбиров бөгөнгө оператив кәңәшмәлә БР Хөкүмәтенең яңы составын иғлан итте.Уның һүҙҙҙәренсә, Радий Фәрит улы Хөкүмәтте үҙе етәкләйәсәк. Уның ике беренсе урынбаҫары була: Андрей Назаров менән Илшат Тажетдинов. Ете вице-премьер: Рәйеф Әбдрәхимов, Илшат Фазрахманов, Ленара Иванова, Борис Беляев, Фәнүр Йәғәфәров, Ирек Сәғитов, Рөстәм Моратов. Башлыҡ Указына ярашлы, 14 министрлыҡ, 11 дәүләт комитеты, 4 идаралыҡ, бер агентлыҡ һәм бер дәүләт инспекцияһы була. Бер аҙ үҙгәрештәр ҙә бар. Улар хаҡында әҙ генә һуңғараҡ уҡырһығыҙ. Эштәрендә уңыштар теләйек!"
Мылтыҡ менән янаған,Балалар баҡсаһына ҡорал тотоп килгән.Был хәл Әлшәй районында була. Яһаулы һунарсы мылтығы тотҡан 1957 йылғы ир балалар баҡсаһы биләмәһендә ике ауылдашы менән низағҡа инә. Бәхәс барышында уларға мылтығы менән янай. Полицейскийҙар ҡыҙыу ирҙе ҡулға ала. Мылтыҡ тотоп йөрөүсегә ҡарата процессуаль ҡарар ҡабул ителәсәк.
Ялған паспорт менән – кредит,"Өфөлә йәшәүсе 31 йәшлек берәү сит кешенең паспортын эшләтеп алған да, банктан 40 мең кредит алған. Шәхеснамәнең ысын хужаһына банктан бурысы түләнмәүен хәбәр иткәстәр, хәлде асыҡлауҙы һорап, полицияға хәбәр иткән. Мутлашыу осрағы буйынса енәйәт эше ҡуҙғатылған. Банкта ялған паспортты нисек айырмайҙар икән?"
Машинала йөрөгөһө килгән.,"Әбйәлил районының Асҡар ауылында йөрөп килергә теләп, кеше машинаһын урлаған 17 йәшлек егетте тотҡандар. 29 йәшлек Стәрлетамаҡ кешеһе кафе алдындағы туҡталыштан билдәһеҙ кешенең уның «Лада Ларгус»ына ултырып китеүе хаҡында хәбәр итә. ЮХХДИ хеҙмәткәрҙәре ауыл урамдарының береһендә урланған автомобилде туҡтата. Руль артында 17 йәшлек иҫерек егет була. Уның колледж студенты булыуы асыҡлана. БР Эске эштәр министрлығының матбуғат хеҙмәтенән хәбәр итеүҙәренсә, егеттең машианала йөрөгөһө килгән, шуға күрә ошондай енәйәткә барған. Үҫмерҙең аңһыҙ аҙымы хоҡуҡ һаҡлау органдарын енәйәт эше асырға мәжбүр итә. Әлеге ваҡытта ул күҙәтеү аҫтында, йәшәгән урынынан ситкә сығырға тейеш түгел."
"Милли проектҡа ярашлы, юғары тиҙлекле интернетҡа тоташтырылабыҙ","""Мәғлүмәт инфраструктураһы"" федераль проекты, Башҡортостанда ла ғәмәлгә ашырыла.Шуға ярашлы, 1000 - 100 мең кеше йәшәгән тораҡ пункттарҙағы әһәмиәтле социаль объекттарҙы юғары тиҙлекле интернетҡа тоташтырыу буйынса эштәр тамамланды тиерлек.- К высокоскоростному интернету в Давлекановском районе подключены 10 социально значимых объектов. Среди них — Исмагиловский, Соколовский, Сергиопольский, Поляковский, Имай-Кармалинский, Кадыргуловский ФАПы, школы в Хусаиново, Микяшево и Исмагилово, а также пожарная часть №117 в Давлеканово, — сообщила пресс-секретарь Госкомитета РБ по информатизации и вопросам функционирования системы «Открытая Республика» Алевтина Даутова. ""Мәғлүмәт инфраструктураһы"" проекты элемтә каналдарын үҫтереүгә булышлыҡ итә. Был проект Президент Путин ҡушыуы буйынса әҙерләнгән ""Рәсәйҙең цифрлы иҡтисады"" милли проектына ярашлы ғәмәлгә ашырыла. Әйткәндәй1 декабргә тиклем 722 объект юғары тиҙлекле интернетҡа тоташтырырға тейеш. 2021 йылға төбәктәге 2774 объект юғары тиҙлекле интернетлы буласаҡ."
Кешене тапатҡан да ҡасҡан,"27 октябрҙә Стәрлетамаҡ ҡалаһында «Лада-Калина» автомобилендә билдәһеҙ водитель урамда бер ирҙе бәрҙереп ҡасҡан. Зыян күреүсе алынған йәрәхәттәрҙән һәләк булған.Юл-транспорт ваҡиғаһының шаһиттары һөйләүенсә, үлемесле авария киске сәғәт 9-сы яртылар тирәһендә Артем урамында була. Автомобилдең водителе кешене бәрҙергәс, туҡтап та тормай, юлын дауам итеп, билдәһеҙ йүнәлештә күҙҙән юғала.Был хәлдән һуң, аҡ төҫтәге «Лада Калина» автомобиленә эҙләү иғлан ителә. Күпмелер ваҡыттан һуң ул табыла. Руль артында 36 йәшлек Ишембай районы кешеһе булыуы асыҡлана. Медицина тикшереүе күрһәтеүенсә, ул иҫерек булған. Әле иһә енәйәтте асыҡлау эштәре бара."
Владимир Путин Макронға барыһын да ентекле һөйләне,"Алдан килешкән булғандар икән. Рәсәй Президенты менән Франция Президентын әйтәм. Телефондан бик тәфсирләп һөйләшеп алдылар. Йәғни, барыһы тураһында ла. Владимир Путин Эммануэль Макронға 22 октябрҙә Сочиҙа үткән әңгәмә хаҡында ла ентекле бәйән итте. Ниндәй әңгәмә икәнен беләһегеҙҙер.Эйе, Төркиә Президенты Рәжәп Тайып Эрдоган менән оҙайлы переговорҙар булды бит. Ул сара юғары кимәлдә үтте. Һәр яҡтың мәнфәғәттәре күҙ уңында тотолдо һәм тураһын әйтергә кәрәк: һуғыш сығыу хәүефе туҡтатылды. Макрон әфәнде был осрашыуҙы ыңғай баһаланы. Сочи меморандумының Сүриә көрсөгөн яйлауға булышлыҡ итеүенә һәм Евфрат йылғаһын буйлап ултырған дәүләттәрҙәге тотороҡлолоҡ өсөн нигеҙ буласағына ҙур өмөт бар. Сочиҙа Рәсәй - Африка саммиты ла тамамланды. Владимир Путин унда ҡатнашыусылар үҙ-ара файҙалы хеҙмәттәшлек яҡлы булыуын күрһәтеүҙәрен билдәләне."
Шундай шәп йәштәр бар!,"Ринат Вәлитов атлы Илсе ауылы егете 2017 йылда “Учалы ҡалаһы һәм районы юлдарында бер-береңә ярҙам итеү төркөмө”н ойошторғайны. Ошо ваҡыт эсендә был төркөм арҡылы юлдарҙа бер-береңә бушлай ярҙам итеү хәрәкәте киң таралды. Әммә төркөмдөң эшен әүҙем алып барған Ринат Вәлитов, Антон Панкратов, Евгений Назаров, Фәрит Зиязетдинов, Альберт Упагалеев, Риф Кәримов, шулай уҡ “Изгелек ҡыл” төркөмөнөң әүҙемдәре башҡа төрлө изге эштәргә лә оло ихласлыҡ менән тотона.Был аҙнала улар Учалы балалар йортона барып, футбол уйнаусы балаларға кроссовкалар бүләк итте.Бынан тыш Евгений Назаров, Алексей Горин, Антон Панкратов, Риф Кәримов, Ринат Вәлитов балалар йортоноң футбол командаһы менән бергә иптәштәр матчы ла үткәрҙе. Балаларҙың тренеры Азамат Әхмәҙиев та ир-егеттәр өсөн уйнаһа ла, уҡыусыларҙы еңә алманылар.Уйын 8:5 иҫәбе менән тамамланды. Еңеүселәр: Ислам Хәбиров, Айбулат Сафин, Федор Баскаков, Радмир Нурлаев, Александр Беляев, Данис Насиров!Балалар йортоноң ҡыҙҙары йүгереп йөрөп ҡунаҡтарҙы тәмле бәлештәр менән һыйланы. Ҡунаҡ ашы – ҡара-ҡаршы, тип, изгелек акцияһын башлап йөрөүсе Анастасия Минһажева менән Евгений Назаров һылыуҙарҙы кинотеатрға алып барырға дәртләнеп ҡайтты. Ҡунаҡтарҙы асыҡ йөҙ менән ҡаршы алған Учалы балалар йорто коллективына (директоры Нәзифә Дисбиянова) ҙур рәхмәт! P.S. Уйын барышында ҡара ғына башҡорт малаҡайына, ерҙә ултырма, тип әйткәйнем, ул миңә бер ни өндәшмәй ҡарап китте. Тағы ҡабатланым: ""Ер һыуыҡ, тор, егет!"" Һәм уның янында торған урыҫ малайы миңә тап-таҙа башҡортса: ""Ул башҡортса белмәй, русса әйтегеҙ"", - тимәһенме? Аптырап унан, әллә һин башҡорт балаһымы, тип һораным. Юҡ, мин рус, Балаҡатай районынан Ярослав булам, ти: ""Бында килгәнгә тиклем ике башҡорт ғаиләһендә тәрбиәлә булдым, шунда һөйләшергә өйрәндем"". Уның башҡортса һөйләшеүе күңелемде йылытты ла ҡуйҙы..."
Көслө ел...,"Ҡәҙерле дуҫтар, иртәгә көслө ел буласаҡ. Елдең тиҙлеге секундына 18-23 метрға етәсәк.Шәхси хужалыҡтарҙа ысҡынырҙай ваҡ-төйәкте ҡағып-нығытып ҡуйыуың хәйерле.Водителдәргә машиналарын ауырҙай ағас, бағана эргәләренә ҡуймаҫҡа кәңәш итәбеҙ. Ата-әсәләр, балаларығыҙға күҙ-ҡолаҡ булығыҙ - ел өҫтәренә ауыр әйберҙәрҙе ауҙармаһын. Иртәгә шулай уҡ ямғырҙар яуып, томан да төшәсәк.Төндә һауа температураһы +4...+9 градус булһа, көндөҙ +8...+13 градус."
"“Тамбов” футболсылары ""Өфө""нө ""ултыртты...""","“Өфө” футболсылары Рәсәй Премьер-лига чемпионатының сираттағы осрашыуында беренселек аутсайдеры – “Тамбов” командаһына 3:0 иҫәбенә ҡыйралып, яйлап үҙ урынына ҡайтып бара буғай.Улар быға тиклем лидерҙар менән типә-тиң алышып, хатта турнир таблицаһының алтынсы баҫҡысына барып үрләгәйне. Нишләйһең, хәҙер килеп беренселек дебютантына ла ошондай иҫәпкә отолғас, кикеректе тыйып торорға тура килер... Улар хәҙер 11-се баҫҡыста. Тағын килеп, киләһе турҙа яраланған “Локомотив” клубы менән осрашырға тура киләсәк, сөнки тегеләр, үҙ майҙанында “Спартак”ка 0:3 иҫәбенә еңелде. “Спартак” бер еңеү менән шунда уҡ турнир таблицаһының етенсе урынына күтәрелде. Лидер – “Зенит” (32 мәрәй). “Локомотив” менән “Ростов” клубтары 29-шар мәрәй яулап, икенсе-өсөнсө урындарҙы бүлешә."
Юл фажиғәләре - 26 октябрь,"26 октябрҙә республикабыҙ юлдарында 21 авария теркәлгән. Ике кеше һәләк булған, 26 кеше травмалар алған.Төнгә ҡарай Благовещен районында 29 йәшлек ир ВАЗ-2112 машинаһында кюветҡа осоп төшкән. Водитель алған йәрәхәттәрҙән йән биргән. Тура, таҙа юлда нишләп ситкә осҡанын асыҡлау бара. Ошо уҡ ваҡытта Шишмә районында ""Volvo"" йөк машинаһы менән идара иткән 54 йәшлек Пенза водители 37 йәшлек Өфө кешеһен тапатҡан. Ирҙе дауаханаға килтергәндә ул тере булған, әммә бер аҙҙан йөрәге тибеүҙән туҡтаған. Водителдең әйтеүенсә, ир юл уртаһында торған, кейемендә яҡтылыҡ сағылдырыусы элементтар булмаған."
Поездарҙа плацкарт вагондар бөтә,"Тиҙҙән Рәсәйҙә плацкарт вагондар ҡалмаясаҡ. “Федераль пассажир компанияһы”нан хәбәр итеүҙәренсә, плацкарт вагондар йыл аҙағына тиклем генә йөрөйәсәк. Яңы йылдан иһә бюджет, эконом, комфорт һәм бизнес вагондар барлыҡҡа киләсәк. Вагондар вагондарҙа душ, розетка буласаҡ. Шулай уҡ пассажирҙарҙы хеҙмәтләндереү сифаты ла яҡшырасаҡ. Яңы поездар ноябрҙә үк йөрөй башлаясаҡ. Тәүге маршруттарҙың береһе – Мәскәү – Белгород поезы. Бынан тыш, декабрҙә өс маршрутта (Мәскәү – Петрозаводск, Пенза – Мәскәү, Мәскәү –Брянск) ике ҡатлы вагондар буласаҡ."
Бер штраф урынына икәү,"Архангел районы прокуратураһы йөк ташыу менән шөғөлләнеүсе фирмаға ришүәт тәҡдим иткән өсөн 500 мең һум штраф һалған. Үткән айҙа Юл-патруль хеҙмәте инспекторы артыҡ күп йөк тейәгән “Мерседес” фураһын туҡтата. Фирмаға юл хәрәкәте ҡағиҙәләрен боҙған өсөн 400 мең һумдан 500 мең һумға тиклем штраф янай. Фирма директоры эште еңел генә хәл итмәк булып, инспекторға 20 мең һум аҡса тәҡдим итә. Әммә ул был хаҡта етәкселегенә хәбәр итә. Фирма ришүәт тәҡдим иткән өсөн административ яуаплылыҡҡа тарттырыла. Хәҙер иһә уларға бер түгел ике штрафты, дөйөм алғанда 1 млн һум самаһы түләргә тура киләсәк."
"Алтын ҡурай"" еңеүсеһе - ""Сәңгелдәк"" тапшырыуы!","Тамыр"" телеканалы директоры Гөлназ Ҡолһарина:- Мостай Кәрим ""Тамыр""ҙың биш йыллыҡ юбилейына килгәйне. Ул, әле был балалар оло эштең тамыры ғына, емештәрен беҙ һуңынан күрербеҙ, тигәйне. ""Сәңгелдәк"" тапшырыуының барлыҡҡа килеүенә 27 йыл һәм ҡасандыр ""Тамыр""ҙа төшкән балалар хәҙер үҙҙәренең бәләкәстәрен алып килә. Мостай ағайҙың һүҙҙәре раҫҡа сыҡты. Беҙҙең өсөн халыҡ-ара ""Алтын ҡурай"" премияһы - мәртәбәле награда, - тип ҡыуанысын уртаҡлашты."
Һауа торошо,"Иртәгә республиканың төньяҡ райондарында ямғырҙар көтөлә.Көслө ел һуңғы япраҡтарҙы өҙөп ырғытасаҡ. Дүшәмбенән, 28 октябрҙән, көндәр һалҡынайтасаҡ, күп райондарҙа көҙгө илаҡ ямғырҙар башланасаҡ. Ҡарлы ямғырҙар булыуы ла ихтимал. Шаршамбы ҡар күҙе төшәсәк. Юлдарҙы боҙлауыҡ ҡаплап, сымдарға, ағастарға бәҫ ҡунасаҡ. Әле һауа температураһы 8-13 градус булһа, киләһе аҙна уртаһына температура көндөҙ +2 – +3 градусҡа тиклем кәмейәсәк, төндә - -1 – -6 градус буласаҡ. Синоптиктар, ноябрь айы нормаға ярашлы булыр, ти (бәлки саҡ ҡына ғәҙәттәгенән йылыраҡтыр): республикала һауа температураһы уртаса -4 – -7 градус буласаҡ."
Фажиғә сәбәптәре асыҡлана,"Забайкальский крайҙа хәрби частә 8 кешене атып үлтергән, ике кешене яралаған Рәмил Шәмсетдиновҡа енәйәт эше асҡандар. Тикшереү бара.Шәхси проблемалары арҡаһында нервыһы ҡуҙғып, үҙен тыя алмаған, тип бара часть етәкселеге. Ә Рәмилде белеүселәр уның имен ғаиләлә тәрбиәләнеп, тыныс тәбиғәтле икәнен, ябай нервы ҡуҙғыуы арҡаһында ғына был хәлгә бармаҫ ине, тип раҫлай. Фажиғә тамырҙарының командир Пьянковҡа барып тоташыуы бик тә мөмкин. 2016 йылда өлкән лейтенант Пьянковтың ҡулы аҫтында взводта хеҙмәт иткән бер һалдат, офицерҙың нисек уларҙы даими рәүештә кәмһетеүен, мәсхәрәләүен һөйләгән. Взвод командиры төндәр буйы һалдаттарға йоҡларға ирек бирмәй, противогаз менән химзащита кейемен кейҙереп, һаҡ хеҙмәте уставын ятларға, үҙәк үтеү юлында теҙеп ҡуйып, ҡымшанмай сафта торорға мәжбүр иткән, башҡаса ла ыҙалатҡан (бер һалдаттың һөйләүенсә, тәүге тапҡыр ҡарауылға баҫыр алдынан уны Пьянков дүрт тәүлек дауамында йоҡлатмай, төндәр буйы уставты ятлаттырған, бынан тыш төндәрен бишәр сәғәт буйына ул һалдаттарҙы химзащита кейемен бер кейҙереп, бер систереп йонсотҡан).Тап өлкән лейтенант Пьянковты Рәмил иң тәүгеләрҙән атып үлтергән дә инде. Сабырлығы шартлап һынып, ҡоралға тотонғандыр, ахыры. Бынан тыш был хәрби частә милли йәһәттән дә егетте кәмһетеүҙәр булыуы ихтимал, тиҙәр. Армияға тиклем үҙ-үҙенә ышанған, йылмайып-көлөп кенә торған Рәмилдең күҙ нурҙары һүнгән..."
Юл фажиғәләре - 25 октябрь,"Кисәге республика юлдарында 17 автомобиль аварияһы теркәлеп, бер бала һәләк булған, 20 кеше йәрәхәттәр алған.Йәрәхәттәр алған, тип әйтеүе генә анһат, ә күпме дауаланырға, һыҙланырға, операциялар үткәрергә - уныһы үҙ башына төшкәндәр генә белә... Кисә Өфөлә, Орджоникидзе менән Вологодский урамдары сатында, иртән сәғәт ундар тирәһендә «Камаз» боролошта кинәт уңдан килеп сыҡҡан джип менән бәрелешмәҫ өсөн электр бағанаһына барып бәрелә. Йөк машинаһының кабинаһын ут ялмай. Ярай ҙа водителе һикереп сығып өлгөрә. Янғын һүндереүселәр килеп етеп, утты һүндерә. Ишембай районының Сәлих ауылы янында автомобиль юл аша сығып барған атҡа бәрелеп, кюветҡа оса.Аварияның сәбәптәре асыҡлана. ."
Бала тапалған,"Ишембайҙа кисен 25 октябрҙә ""Renault Logan""дың тәгәрмәстәре аҫтында 10 йәшлек бала һәләк булған.Водителдең әйтеүенсә, малай аңғармаҫтан юлға йүгереп сыҡҡан. 34 йәшлек ир шунда уҡ тормозға баҫһа ла, машинаны кинәт туҡтата алмаған... Фажиғә Машина төҙөүселәр урамында киске туғыҙынсыла булған.Балаҡай ярамаған ерҙән юлды аша сығырға уйлаған шул..."
Башҡортостан медицина буйынса алда бара,"Башҡортостан “Новые известия” баҫмаһы үткәргән Волга буйы федераль округының медицина рейтингында беренсе урын яуланы. Унда беҙҙең республика 10 дәртләндереү мәрәйенән етәүҙе йыйып, бер генә лә штрафлы мәрәй алмаған.Бер кешегә сығымдар буйынса иһә икенсе урындабыҙ. Беҙҙә ул 5710 һум тәшкил итһә, беренсе урында килеүсе Татарстанда – 6460 һум. Иң аҙаҡҡы урында Сыуаш Республикаһы –килә. Унда был күрһәткес 2120 һумға тиң.Төбәктәр шулай уҡ табиптар менән тәьмин итеү (Башҡортостан лидерҙар рәтендә лә, аутсайдерҙарға ла инмәй), эш хаҡы кимәле (шундай уҡ күрһәткес) һәм үлем осраҡтары буйынса ла (Башҡортостан лидерҙар араһында өсөнсө урында) урындарҙы бүлеште. Бер йыл элек эш башлаған Башҡортостан Башлығы Радий Хәбиров тәүге көндәрҙән үк һаулыҡ һаҡлау өлкәһенә ҙур иғтибар бирҙе. Айырыуса табиптарға ҡабул итеүгә яҙылыуға һәм сиратҡа, медицина хеҙмәткәрҙәренең етмәүенә, онкология ауырыуҙарын иртәрәк асыҡлауға. Бөтә көнүҙәк мәсьәләләр буйынса эш башланды. Республика Хөкүмәтендә даими рәүештә “Сәләмәтлек сәғәте” форматында кәңәшмәләр үтә."
Һигеҙ кешенең башына еткән,"Забайкальский крайҙың Горный ҡалаһында һалдат үҙҙәренекеләргә ут асҡан.Төмән өлкәһенән армияға алынған 20 йәшлек Рәмил Шәмсетдинов һигеҙ кешене атып үлтергән, ике кешене ауыр яралаған. Һорау алыуҙа, ул бер нимәгә лә үкенмәйем, тигән. Ҡарауыл алышынған саҡта ул ҡулына ҡорал алыу менән капитан Евсеевҡа атҡан. Башҡалар шунда уҡ иҙәнгә ятҡан, әммә ул уларҙы ла аямаған. Уны тотоп, бәйләгәндәр.Әле ул хәрби полицияға тапшырылған. Яҡындарының әйтеүенсә, Рәмил яңыраҡ ҡына өйөнә шылтыратып, армияла контракт буйынса хеҙмәт итергә теләүен әйткән.Иптәштәренә зарланмаған. Бер тапҡыр башҡа кешенең банк картаһына аҡса күсереүҙе һораған, йәнәһе лә үҙенеке ябылған, ә телефоны боҙолған... Рәмил себер татары, Төмән өлкәһенең Вагай ауылынан. Армияға быйыл июлдә алынған. Һәләк булғандар исемлеге: 1/ капитан Евсеев 1989 гр 2/ старший лейтенант Пьянков 1990 гр 3/ рядовой Никитин 1998 гр 4/ рядовой Богомолов 1999 гр 5/ рядовой Похитило 1999 гр 6/ рядовой Куроков 1998 гр 7/ рядовой Андреев 2000 гр (скончался в госпитале) 8/ младший сержант Ковалёв 1990 гр Яраланғандар: 1/ рядовой Графов 2000 гр 2/ рядовой Шпак 1998 гр Һәләк булғандарҙың икеһе тап бөгөн төндә, хеҙмәтен тултырып, өйҙәренә ҡайтырға сығырға тейеш булған... Рәмилдең атаһы Сәлим Шәмсетдинов - Эске эштәр министрлығының элекке тәфтишсеһе, икенсе Чечня һуғышы ваҡытында ярты йыл Чечняла хеҙмәт иткән кеше."
Ҡотҡарыусылар аҙашҡан бәшмәксегә урмандан сығырға ярҙам иткән,"24 октябрҙә 70 йәшлек ир Иглин районы Петрово-Федоровка ауылы янындағы урманда аҙашҡан. Юлды таба алмағас, ул телефондан ҡотҡарыусыларға шылтырата. Әммә күпмелер ваҡыттан һуң батареяһы бөтөп, телефоны һүнә. Көндөң кисләүе лә эҙләүҙе ауырлаштыра. Шулай ҙа ҡотҡарыусылар аҙашҡан бәшмәксене таба һәм урмандан сығырға ярҙам итә."
"Бер көндә 43 операция эшләп, рекорд ҡуйған","Өфө күҙ ауырыуҙары табибы Гөлнара Исрафилова күсмә сессия ваҡытында Ишембай ҡалаһында бер көндә 43 микрооперация эшләп, Рәсәй буйынса рекорд ҡуйған. Операция үткәрелгән ауырыуҙар араһында дөйөм сәләмәтлектәре буйынса бик ауыр диагнозлы пациенттар булған. Мәҫәлән, балалар церебраль фалижы, тыумыштан күрәшлек, бер генә күҙҙәге катаракта һ.б.Өфө күҙ ауырыуҙары ғилми-тикшеренеү институты офтальмологтарының күсмә сесияһы дүрт көн дауам иткән. Шул ваҡыт эсендә бөтәһе 120 операция яһалған."
Үлем менән һатыу иткән,"Баймаҡ районынан 32 йәшлек ҡатын йәшертен рәүештә Өфөлә һәм Һамар өлкәһендә наркотиктар һатыу менән шөғөлләнгән. Ул заказдарҙы интернет аша ҡабул иткән һәм бәләкәй дозаларға бүлеп, буш тәмәке ҡаптарына йәшереп һатҡан.Республика Эске эштәр министрлығының наркотиктар әйләнешен контролдә тотоу идаралығы хеҙмәткәрҙәренең һөҙөмтәле эшләүе арҡаһында наркодилерҙы Өфөнән сығып барғанда ҡулға алған.Уның сумкаһындағы наркотиктарҙың дөйөм күләме 100 грамм тәшкил иткән. Ҡатын бер ҡайҙа ла эшләмәгән, быға ҡәҙәр хөкөмгә лә тарттырылмаған булған. Әлеге ваҡытта ул һаҡ аҫтына алынған, уға ҡарата енәйәт эше асылған. ""Атайсал"" гәзитенән."
Ат ҡараҡтары әүҙемләшер осор етә,"Атһыҙ башҡорт - ҡанатһыҙ ҡош ише. Йылҡы малын күпләп үрсетеүселәр республикабыҙҙа йылдан-йыл арта ғына бара.Ат хужаларын иҫкәртергә ашығабыҙ - тиҙҙән ат ҡараҡтары әүҙемләшәсәк.Сөнки һуғым осоро етә.Аттарығыҙға һәр саҡ күҙ-ҡолаҡ булығыҙ!Ҡараҡтарға аттарҙы ҡыуып алып китеүе бер ни тормай... Зинһар, бер-берегеҙ менән бәйләнештә булып, машиналағы йә һыбай шикле әҙәмдәр тураһында бер-берегеҙҙе иҫкәртегеҙ, дуҫтар."
Юл фажиғәләре - 24 октябрь,"Кисәге, 24 октябрҙә, республикала 12 автомобиль аварияһы теркәлеп, өс кеше һәләк булған, 19 кеше йәрәхәттәр алған.Таңда Өфө районында Силәбе өлкәһенең 34 йәшлек водителе ""Mercedes Sprinter"" машинаһында 44 йәшлек ирҙе тапатҡан (ул Салауат районынан булған). Юлсы алған яраларҙан йән биргән. Кисен Дүртөйлө районында ҡара-ҡаршы килгән ВАЗ-2115 менән ""Chevrolet Cruze"" машиналары бәрелешкән. Шунда уҡ ВАЗ-дың 29 йәшлек водителенең ғүмере өҙөлгән. Дүрт пассажирҙың береһе, 34 йәшлек ир, бөгөн төндә дауаханала йән биргән. Ҡалғандары ла дауаханаға эләккән. ""Chevrolet Cruze""-дың водителе Өфөнән 38 йәшлек ҡатын. Уның машинаһынан 12 йәшлек ҡыҙ дауаханаға килтерелгән."
Ауыл уңғанына - машина!,"""Ураҡ геройы - 2019"" булып танылыу яулаған Хәйҙәр Хызыров Өфөнән өр-яңы машинала ҡайтасаҡ. Әбйәлил районынан уңған ер эшкәртеүсе бөгөн Ауыл хужалығы эшсәндәренә арналған республика байрамында Радий Хәбиров ҡулынан ""Шевроле - Нива"" автомобиле асҡыстары менән бүләкләнде."
Өфөнө тараҡандар баҫҡан,"Дим районы халҡы ҙур тараҡандарҙың күбәйенә зарлана. Бигерәк тә Таллин һәм Хаҡиҡәт урамдары киҫелешендәге канализация соҡорҙарынан сиреүе менән сығыуына борсолалар. ""Люктан алыҫ түгел сүп-сар, гараждар һәм йылылыҡ трассаһы урынлашҡан. Был соҡорҙа был бөжәктәргә үрсеү өсөн барлыҡ шарттар бар"", - ти улар. Һуңғы йылдарҙа Өфө халҡы ҡаланы тараҡандар баҫыуына зарлана. Йылылыҡ миҙгеле башланғас, улар фатирҙарҙы яңы көс менән баҫып алды, тип борсола кешеләр."
"«Салауат Юлаев»тан Сергеев, Сошников һәм Кадейкин Евротурҙа ҡатнашасаҡ","Хоккей буйынса Алексей Кудашов етәкселегендәге Рәсәй йыйылма командаһы оҙаҡламай буласаҡ Евротурҙың беренсе этабында ҡатнашасаҡ хоккейсылар исемлеге менән таныштырҙы.Ҡапҡасылар: Игорь Бобков («Авангард»), Иван Бочаров («Динамо», Мәскәү), Александр Самонов (СКА). Һаҡсылар: Артём Блажиевский (ЦСКА), Ярослав Дыбленко, Артём Зуб (икеһе лә СКА), Иван Мищенко («Адмирал»), Рушан Рафиҡов, Никита Черепанов (икеһе лә - «Локомотив), Камил Фазылзянов («Аҡ барс»), Артём Сергеев («Салауат Юлаев»), Дамир Шарипйәнов («Нефтехимик»). Һөжүмселәр: Сергей Шумаков, Кирилл Семёнов (икеһе лә - «Авангард»), Антон Слепышев, Павел Карнаухов, Константин Окулов (бөтәһе лә - ЦСКА), Дмитрий Кагарлицкий, Антон Бурдасов, Артём Швец-Роговой ( бөтәһе лә - СКА), Александр Кадейкин, Никита Сошников (икеһе лә - «Салауат Юлаев»), Павел Кудрявцев, Денис Алексеев (икеһе лә - «Локомотив»), Дамир Жафяров («Торпедо»), Алексей Макеев («Витязь) һәм Павел Порядин («Нефтехимик»). Беренсе этап Финляндияла 7 – 10 ноябрь буласаҡ."
Башҡортостанда бензинға хаҡ артҡандан арта бара,"Аналитиктар бер йылда нефть продукттарының ҡыйбатланыуына байҡау яһаған. Бензин буйынса иң күбе АИ-98 маркаһы ҡыйбатланған - 4,4 процентҡа хаҡ артҡан. Бер литры уртаса 49, 92 һумға төшә, АИ-92 - 3,2% (41, 89 һум), АИ-95 - 2,7% (44, 82 һум). Дизель яғыулығына килгәндә, уның хаҡы 3,6% артып, уртаса 45,44 һум тора."
Стәрлетамаҡта Валерия менән Иосиф Пригожинды күргәндәр,"Рәсәй эстрадаһы йондоҙҙары Стәрлетамаҡ балалар дауаханаһына килгән булған. Был учреждение - ауыр тормош хәлендә ҡалған 6 айҙан алып 6 йәшкә тиклемге балалар тәрбиәләнгән профилле дауахана, бындайҙар илдә күп түгел. Тәрбиәләнеүселәрҙән ата-әсәләре баш тартҡан йәки алкоголизм менән сирләй. Валерия ире менән тап ошо балаларға килгән дә инде. Улар һәр кемгә ҡиммәтле бүләктәр килтергән, медучреждение буйлап экскурсияла йөрөгән."
Һәҙиә Дәүләтшина исемендәге премияны кем алыр?,"БР Башлығы ҡарамағындағы балалар һәм үҫмерҙәр өсөн әҙәбиәт һәм сәнғәт өлкәһендәге Һәҙиә Дәүләтшина исемендәге дәүләт премияһына дәғүә итеүселәр асыҡланды. Улар: Гөлнур Миҙхәт ҡыҙы Яҡупова (“Тылсымлы ҡәләм: әкиәттәр, хикәйәләр, шиғырҙар, йомаҡтар” китабы), Шәүрә Рәшит ҡыҙы Шәкүрова (“Һүҙҙәремде ел осороп алып китһен: романдар, повестар, хикәйәләр” китабы), Альберт Альфрит улы Имаметдинов , Әнисә Хәсән ҡыҙы Томаншина, Урал Мирас улы Иҙелбаевтан торған авторҙар коллективы ( Павел Бажовтың әҫәре буйынса ҡуйылған “Алтынсәс” спектакле (инсценировканың авторы М. Супонин). Комиссия ошо әҫәрҙәр буйынса фекер алышыуҙа ҡатнашыуҙы һорап, ойошмаларға, уҡыу йорттарына, ижади йәмәғәтселеккә мөрәжәғәт итә. Баһаларҙы 2019 йылдың 15 ноябренә тиклем ебәреү шарт. Адресы: 450101, Өфө ҡалаһы, Туҡай урамы, 46, Башҡортостан Республикаһы Башлығы Хакимиәте, 313-сө бүлмә. Белешмәләр өсөн телефон: 280-80-96"
Акция ваҡытында күкрәгегеҙҙе тикшертеп ҡалығыҙ!,"Ҡатын - ҡыҙҙарҙа күкрәк яман шешен иртәрәк асыҡлау маҡсатынан «Ал таҫма» профилактик акцияһы дауам итә. Гүзәл зат вәкилдәре үҙҙәре беркетелгән поликлиникала маммологта ҡаралып, маммография, УЗИ үтә ала. Акция мәлен файҙаланып, медицина тикшеренеүе үтеп ҡалығыҙ. Акция ваҡытында дауаханаларҙа тикшерелеүгә алдан яҙылырға, сиратта торорға кәрәкмәй. Был сара октябрь бөткәнсе генә дауам итәсәк. 40 йәштән үткәндәргә йыл һайын маммография үтеү мотлаҡ. Яман шеш ауырыуҙары араһында күкрәк яман шеше беренсе урында тора."
"""Интер""ҙан тыш, Англия клубтары ла ҡыҙыҡһына","Рәсәй йыйылма һәм “Зенит” командаһының һөжүмсеһе Артём Дзюбаға Италияның “Интер” клубынан тыш, Англияның тағы өс командаһы ҡыҙыҡһыныуын белдергән. “Эвертон” етәкселеге уның уйыны менән ҡыҙыҡһынып, күптән уны күҙәтә. Улар быйыл йыл башында уҡ уның өсөн 14 миллион евро вәғәҙә иткән булғандар. 31 йәшлек футболсы әйтмешләй, ул әлегә Рәсәйҙә ҡалыуын хуп күргән. Шулай уҡ Англияның “Вулверхэмптон” менән “Кристал Пэлас” командалары ла Дзюбаға күҙ һалған булған. Бөгөнгө көнгә Европа чемпионатының һайлап алыу төркөм уйындары һөҙөмтәһе буйынса Дзюба 9 гол индереп, һөжүмселәр араһында икенсе урынды биләй."
Дуҫлыҡ котлеты,"Бер ҙур баклажан, бәләкәйерәк ташҡабаҡ, бер баш һуған, 100 г сыр, бер ҡалаҡ он, ике йомортҡа, тоҙ, борос, һарымһаҡ, 1,5 стакан үҫемлек майы кәрәк. Баклажанды таҙартып, бешереп, ваҡлап турараға, уға ташҡабаҡты әрсеп, ҡырғыста ыуып ҡушырға. Килеп сыҡҡан массаға тоҙ, борос, һарымһаҡ, йомортҡа, сыр, он һалырға. Әҙер котлеттар эшләп, онда әүәләп, үҫемлек майында ҡыҙҙырырға."
Иртәгә ЮХХДИ барыһын да туҡтатасаҡ,"Был шәмбелә Өфө водителдәрен тикшерәсәктәр. Юлдарҙа авариялар һанын кәметеү маҡсатында, автоинспекторҙарға яңы бурыс ҡуйылған. Мәҫәлән, бөгөн Дим районында үткән рейд мәлендә 51 тәртип боҙоу теркәлгән. Бик күптәр уҡый алмаҫлыҡ билдәләр (15), тонировка (10), маневр тәртибен боҙоу (8) арҡаһында штрафҡа юлыҡҡан."
Бәхетле булһын!,Яңауыл ҡалаһында әсәһенең мәйете янында бер аҙна ашамай йәшәгән алты йәшлек малай Мәскәүгә әсәһенең бер туған апаһына йәшәргә китте. Туғандары уллыҡҡа аласаҡ. Әле уға прописка эшләйҙәр. Һуңынан сабый махсус балалар үҙәгендә реабилитация үткәндән һуң балалар баҡсаһына йөрөй башлаясаҡ. Малайҙың әсәһе йөрәк өйәнәгенән ҡапыл вафат булған. Малай күршеләрен ярҙамға саҡырмаған.
Эш сәғәттәре оҙайтылды,"1 декабргә тиклем фатирға,шәхси йортҡа, ер участкаһына, транспортҡа һалымдарығыҙҙы түләп ҡуйығыҙ. Әгәр ҙә һеҙгә почта аша һалым түләүгә квитанциялар килмәһә, уны һалым инспекцияһынан барып алырға мөмкин. Республикала һалым түләү ваҡыты яҡынлашып килеүгә бәйле һалым инспекцияларының эш ваҡыты үҙгәрҙе. 1 ноябрҙән улар эш көндәрендә – иртәнге сәғәт 9-ҙан киске 8-гә, ноябрҙең икенсе һәм дүртенсе шәмбеһендә сәғәт 10-дан 3-кә тиклем эшләйәсәк."
Шым ғына ремонт эшләп буламы икән?,"Шым ғына ремонт эшләп буламы икән? Сөнки бөтә ҡеүәтле эш ҡоралдары тиерлек көслө тауыш менән эшләй. Теләһеңме- теләмәйһеңме, күршеләргә ҡамасаулаһаң да, тауышланырға тура килә. Түҙергә була, ваҡытлыса ғына мәшәҡәт бит. Әммә күптәр һинең өйҙә ремонт барғанды аңларға теләмәй шул. Көндөҙ генә тауышланһаң да, йәш әсәләр, баламды йоҡлата алмайым, тип яу һалырға ғына тора. Башҡортостанда күп фатирлы йорттарҙа ремонт эштәрен башҡарыуға ҡағылышлы яңылыҡ индерергә йыйыналар. Республика парламенты көндөҙ шаулауҙы тыйған яңы закон проектын әҙерләүҙе тикшерә, көндөҙ ҙә «тынлыҡ законы»н индерергә теләй. Башҡа төбәктәрҙә бындай тәжрибә бар. Тауышланмай ғына йәшәргә ҡала инде."
9 йәшлек бала янып үлгән,"Кушнаренко районының «Якорь» баҡсасылыҡ йәмғиәтендә бөгөн иртән ике этажлы өй янған. Унда 9 йәшлек ҡыҙҙың мәйете табылған.Билдәле булыуынса, ҡыҙҙың 47 йәшлек әсәһе 59 йәшлек иргә килеп йөрөгән. Йорт хужаһы был ваҡытта Өфөгә ике көнгә эшкә киткән булған. Ут электр сымынан йәки ҡыҙған мейестән сыҡҡан тигән фараз бар."
Эҙәрмәндәр тағы бер һалдаттың яҙмышын асыҡлаған,Псков өлкәһендә Башҡортостан эҙәрмәндәре эшләй. 1941 йылдың 4-5 июлендә Башҡортостан һалдаттары күпләп булған 171-се уҡсылар дивизияһы был урындарҙа оборона тотҡан. Ҡаҙыныу эштәре ваҡытында өс һалдаттың медальоны табылған. Уларҙың берәүһе Йомағужа районынан Тихон Назаровтыҡы булып сыҡҡан. Яугирҙең туғандарының да ҡайҙа йәшәүе асыҡланған. Һалдаттың мәйете ҡалдыҡтары Күгәрсен районында күмеләсәк.
Уларҙы ир тип әйтергә тел әйләнмәй,"Бөгөн Ҡунаҡһарай алдында бер төркөм яланғас ирҙәргә тирә-йүндәге халыҡ бот сабып аптырай. Шаһиттар шунда уҡ кеше ышанмаҫлыҡ был күренеште фото һәм видеоға төшөрә башлай. Халыҡтың көслө иғтибары ла сәйер әҙәмдәрҙе туҡтатмай, улар тыныс ҡына балалар башлығы һәм подгузниктарҙа тегеләй былай йөрөүен дауам итә. Баҡһаң, улар шәхесте үҫтереү буйынса тренинг ҡатнашыусылары булған. Йәнәһе, ошо рәүешле комфорт зонаһынан сығырға өйрәнәләр.""Ир-ат намыҫын юғалтып, нисек ошолай йөрөргә була?!"" - тип ғәжәпләнә комментарий яҙыусыларКүптән түгел Өфөләге бер АЗС купальник менән килеүсе гүзәлдәр өсөн ташлама вәғәҙә иткәс, ҡайһы бер ир-ат ҡатын-ҡыҙ бикиниһында, бейек үксәле туфлиҙә барып шаҡ ҡаттырған ине."
«Йәшлек» гәзитенең 43-сө һанына күҙәтеү,"Гәзиттең беренсе бите Бөрйән районының Яуымбай ауылынан фермер Фәһим Хәйбуллин тураһында һүрәтләмә менән асыла. Ҡый- һай ниңә йылдан - йыл арта? Сүп-сарҙан нисек ҡотолорға? Алһыу Ишемғолова «Кеше рәхәт йәшәгән һайын сүп-сары күбәйә» мәҡәләһендә ошо һорауҙарға яуап эҙләй. Башҡортостандан 52 меңдән артыҡ кеше репрессия ҡорбаны була. Баймаҡ районынынң Иҫәнбәт ауылынан сәйәси золом ҡорбанының, ауыл муллаһының ҡатыны, күп балалы әсә Хөсниямал Лотфуллинаның ауыр яҙмышы тураһында «Беҙҙең ҡаһарман өләсәйебеҙ» мәҡәләһендә уҡый алаһығыҙ.«Иман» бите лә гәзит уҡыусыларыбыҙға ҡыҙыҡлы булыр. Был һандағы «Шиғриәт минуттары» рубрикаһында Күмертау ҡалаһынан Римма Арыҫланова менән Белорет районынан Рәсимә Сәлихованың шиғырҙары биҙәй. Ғәйнә ырыуы башҡорттарына юғалыу янаймы? Пермь крайында уҙғарылған Башҡортостан мәҙәниәте һәм мағарифы көндәрендә ҡатнашҡан журналист Гөлнур Ҡыуатова саралағы тәьҫораттары менән уртаҡлаша, милләттәштәребеҙҙең бөгөнгө йәшәйеше тураһында бәйән итә.Умыртҡа һөйәге ҡайһы орган өсөн яуап бирә? Ҡан баҫымын нисек төшөрөргә? Ҡайһы бутҡа файҙалыраҡ? Ошо һорауҙарға «Сәләмәтлек» битендә яуап табырһығыҙ. Бәхет –һәр кемдең үҙ ҡулында . Психолог Әлмира Исхакова отставкалағы милиция подполковнигы Ғәйнулла Ғиззәтуллиндың тормошта бәхетле һәм уңышлы булыу серҙәре менән уртаҡлаша. «Тормош юлдары ҡатмарлы» рубрикаһы аҫтында Баныу Ҡаһарманованың «Тормош- ҡуласа» мәҡәләһе лә һәр кемде уйландырыр, моғайын."
"«Йәшлек»тең йәшнәп, сәскә атҡан сағы…", 
Еҫле аҙыҡтар,"Ҡайһы бер ризыҡтар тәндән насар еҫ сығыуға ла сәбәпсе була икән.Ғалимдар, ит, балыҡ аҙыҡтары ошо сифатҡа эйә, ти. Итте йәшел тәмләткестәр, ҡара бойҙай менән ашап, еҫте кәметергә була. Балыҡ ашағанға тиклем уның алдынан сәтләүек ашарға кәрәк.Кәбеҫтә лә тәнде еҫләндерә ала. Шуға уны томалап бешерергә тырышығыҙ."
"Төшөнкөлөккә бирелеп, ғүмереңде ҡыҫҡартма","Йөрәк өйәнәге йәки инсультҡа бирешергә теләмәйһегеҙ икән, тормошҡа ыңғай ҡарарға өйрәнегеҙ. Япония ғалимдары, донъяның төрлө мөйөшөндә ғүмер итеүсе 10 меңдән ашыу кешене тикшергәндән һуң, оптимистарҙың йөрәк-ҡан тамырҙары ауырыуҙары, рак, диабетҡа – 14-ы, инсульт, йөрәк өйәнәгенә 35 процентҡа аҙыраҡ бирешеүен асыҡлаған. Тиҙ төшөнкөлөккә бирешеүселәр, пессимистар үҙҙәрен гел борсоп йәшәй, уларҙың ҡан баҫымы күтәрелә, матдәләр алмашыныуы насарая. Ҡыҫҡаһы, бындай кешеләр холоҡтары менән үҙ ғүмерҙәрен ҡыҫҡарта."
"Франция белгесе Рәсәйҙе маҡтап, уның футболы хаҡында бәйен еткерҙе","Англияның билдәле «Арсенал» футбол клубының элекке баш тренеры Арсен Венгер, Рәсәй футболы кимәле тураһында фекере менән алышты.«Шул хәтлем ҙур илдә бер нисә бөртөк кенә талантлы уйынсыларҙың барлығы, аптырата. Бында төп проблема: футбол өлкәһендә үҙгәреш индереү – илдең төп бурысы булырға тейеш. Тик, нишләптер, борсолмайҙар. Футбол буйынса донъя чемпионатын юғары кимәлдә үткәрҙегеҙ. Күптәр Рәсәй халҡының ҡунаҡсыллығына хайран ҡалып ҡайтты. Аңланылар, бында ла ябай, тормошто яратҡан кешеләр йәшәгәнен. Һеҙҙең журналистар һәр ваҡыт Андрей Аршавин хаҡында ҡыҙыҡһына. Йәнәһе, нишләп ул оҙаҡ ваҡыт «Арсенал»да уйнаманы тип… Аршавинды, Рәсәй футболсылары араһында иң талантлыларынан һынар инем. Ул беҙгә 30 йәшенән һуң килде. Шуға күрә оҙаҡ тора алманы. Ә ул бик оҫта футболсы»."
Мутлашыусылар тоҙағына эләкмәйем тиһәң,"Көн һайын тиерлек алдаҡсылар ҡорбаны булған кешеләр осрап тора. Мутлашыусылар тоҙағынан ҡотолоу өсөн белгестәр бер нисә кәңәш бирә:1. Ишекте белмәгән кешегә асмағыҙ, сит кешеләрҙе өйгә индерергә ашыҡмағыҙ. Үҙҙәрен полиция хеҙмәткәрҙәре, Пенсия фонды белгесе, башҡа социаль хеҙмәткәр, тип таныштырһалар ҙа, быны шылтыратып асыҡларға иренмәгеҙ.2. Телефон аша «туғанығыҙ ауыр хәлдә», «Балағыҙ юл һәләкәтенә осраны» тигән һәм башҡа ошондай хәбәрҙәргә ышанмағыҙ. Дауалау, ҡотҡарыу өсөн һораған аҡсаны күсерергә ашыҡмағыҙ. Барыһын да тикшерегеҙ, белешегеҙ.3. Лотореяла ҙур суммаға аҡса оттоғоҙ, бүләк уйнатыуҙа ҡатнашып еңде, кеүек тәҡдимдәргә ризалашмауығыҙ хәйерлерәк. 4. «Сихырҙы ҡайтарам, киләсәгеңде әйтәм» тигән иғландар ҙа мутлашыуҙың бер төрө булырға мөмкин. 5. «Банк картағыҙҙы ҡулланып булмаясаҡ, зыян килмәһен өсөн фәлән номерға карта тураһында мәғлүмәт ебәрегеҙ», тигән хәбәрҙәргә лә ышанмағыҙ. Был да мутлашыусыларҙың тоҙаҡҡа эләктереүенең бер төрө."
"Помидорға, ҡыярға, көнбағыш майына  хаҡ артҡан","14 октябрҙән 21 октябргә тиклем Башҡортостанға бер ни тиклем аҙыҡ-түлеккә хаҡтар артҡан. Помидорҙарҙың хаҡы 6,3 процентҡа күтәрелеп, уртаса хаҡы 71,94 һумға еткән. Ҡарабойҙай ярмаһы 5,3 процентҡа артҡан һәм яҡынса 45,27 һум тәшкил итә. Ҡыяр менән кишерҙең дә хаҡы ла күтәрелгән. Кишерҙең килограмын уртаса 18 һумға, ҡыярҙы 69 һумға тәҡдим итәләр. Көнбағыш майының хаҡы 2,6 процентҡа артҡан. Шул уҡ ваҡытта ҡайһы бер аҙыҡҡҡа хаҡтар төшкән, тип хәбәр итәләр. Мәҫәлән, кәбеҫтәнең килоһын 6,4 процентҡа арзаныраҡ, йәғни 16,89 тингә һатып алырға мөмкин. Шулай уҡ тары ярмаһы менән шәкәрҙе лә бер аҙ түбәнерәк хаҡҡа һатып алырға мөмкин."
"Эштәре бөткәс, ашаған ашына төкөрөп маташалар...","2011 – 2013 йылдарҙа КХЛ-дың «Металлург» (Новокузнецк) клубында сығыш яһаған Канада хоккейсыһы Брент Сопел, Рәсәйҙәге тормошто яманлап, Төньяҡ Америкала йәшәүенең ҡәҙерен белдергән.«Мин Рәсәйҙә ике йыл тирәһе уйнаным. Унда байҙар күп булһа ла, башҡа ябай халыҡ ҡот осҡос йәшәй. Магазиндарына бер ингәндән һуң, башҡа унда барманым. Урам буйында әбейҙәрҙең һыйыр ҡыуалап йөрөүе, ябай күренеш. Бер тапҡыр бер ҡыҙға ярҙам итеп, магазиндың ишеген тотоп торғайным: ул миңә яман ҡарап, үлтереүсе тип уйланы буғай. Шулай ҙа КХЛ-да, НХЛ-ға ҡарағанда күбәрәк аҡса түләнеләр», тигән тыуған яғына ҡайтҡас.Аптыраҡ: майҙа йөҙөп, байып ҡайталар ҙа, беҙҙе нишләптер яманларға керешәләр. Ә бит киләләр…"
Бөгөн Өфөлә 150-нән артыҡ ауыл хужалығы хеҙмәткәрен бүләкләйҙәр,"Әлеге ваҡытта Ф.Ғәскәров исемендәге концерт залында БР ауыл хужалығы алдынғыларына дәүләт наградаларын һәм аҡсалата премиялар тапшырыу тантанаһы бара. Тантанаға саҡырылғандарҙы БР Хөкүмәте Премьер-министры урынбаҫары вазифаһын башҡарыусы Андрей Назаров менән БР Хөкүмәте Премьер-министры урынбаҫары - ауыл хужалығы министры вазифаһын башҡарыусы Илшат Фәйзрахманов бүләкләне. Илшат Илдус улы белдереүенсә, ауылда йәшәү өсөн бар шарттар тыуҙырыла, аграр өлкә үҫешһен һәм тармаҡҡа йәштәр ҡайтһын өсөн барыһы ла эшләнә.Һүрәттәге ағай - Әхмәт Рафиҡов Мәләүез районының Салауат исемендәге АХК-һында 42 йылдан ашыу эшләй. Оҙаҡ йылдар дауамында һөҙөмтәле хеҙмәте һәм һөнәри оҫталығы өсөн уға Башҡортостан Республикаһының Почетлы грамотаһы бирелде.""Әле мин баш энергетик вазифаһында. Беҙҙең хужалыҡ йылдам үҫешә. Һөтсөлөктө арттырабыҙ, һауымды 20 тоннаға еткерергә уйлайбыҙ. Яңыраҡ 17 мең тонна шәкәр сөгөлдөрө тапшырҙыҡ. Республиканың ауыл хужалығына өмөт бар. Ул үҫешһен өсөн йәштәр күберәк кәрәк"", - тип белдерҙе Әхмәт Әнүәр улы."
Өфө гандболсылары Рәсәй беренселегенең финал этабына сыҡты,"Өфөлә 18 йәшкә тиклемге гандболсылар араһында Рәсәй беренселегенең төбәк-ара ярыштары уҙҙы.Унда Башҡортостан республикаһының – ике, Һамар, Һарытау өлкәһе һәм Пермь крайының спортсылары ҡатнашты. Һөҙөмтәлә Республикабыҙҙың беренсе командаһы дүрт еңеү яулап, беренсе урынға сыҡты һәм шул уңайҙан Рәсәй беренселегенең финал этабында ҡатнашырға хоҡуҡ яуланы. Икенсе урынға Һамар гандболсылары сыҡһа, өсөнсө призлы урынды Пермь крайы спортсылары яуланы."
«Йәшлек» гәзитенең 43-сө һанына күҙәтеү, 
ЦСКА командаһы Рәсәй футболы кимәлен күрһәтә...,"Футбол буйынса Европа лигаһында сығыш яһаған ЦСКА клубы ла төркөм осрашыуында әллә ни билдәле булмаған Венгрияның «Ференцварош» уйынсыларына 0:1 иҫәбенә отолоп, өсөнсө уйын рәттән бер мәрәй ҙә яулай алмай интегә.Улар үҙ төркөмөндә иң аҙаҡҡы урынды биләп, Рәсәй футболының кимәлен иҫбатлай. Ә бына «Краснодар» командаһы, ниһайәт, мәрәйле булды. Улар Төркиәлә урындағы «Трабзонспор» уйынсыларын 0:2 иҫәбенә еңеп, үҙ төркөмөндә өсөнсө баҫҡысҡа күтәрелде. Быға тиклем Чемпиондар лигаһында ҡатнашҡан «Локомотив» менән «Зенит» клубтары дәғүәселәренә бер үк 2:1 иҫәптәренә бирелгәйне."
Хәким мәсете айлы булды!,"Кисә, 24 октябрҙә, баш ҡаланың Хәким мәсетенә тантаналы рәүештә ярым айҙар урынлаштырылды.Сарала мосолмандарҙың Рәсәй Үҙәк диниә назараты рәйесе Тәлғәт Тажетдин һәм ""XXI быуат белем алыу киңлегендә инламдың идеалдары һәм ҡиммәттәре"" XII Халыҡ-ара фәнни-ғәмәли конференцияһында ҡатнашыусылар булды. Тәлғәт Тажетдин белдереүенсә, 40 йыл элек кенә Башҡортостанда 16 мәсет булған, бөгөн иһә уларҙың һаны 1 200. Бер быуат үткәндән һуң Хәким мәсетен тергеҙеү - барыһы өсөн дә оло ваҡиға.""Йәштәребеҙ үҙҙәрен тормошта юғалтмаһын өсөн уларға рухи таяныс - әхлак һәм Тыуған илгә һөйөү кәрәк"", - тип белдерҙе мосолмандар рәйесе. Ҡунаҡтар - Рәсәйҙең, Һиндостандың, Ирактың, Төркиәнең, Египеттың, Иорданияның һәм башҡа илдәрҙең билдәле дин әһелдәре баш ҡала халҡын байрам менән ҡотланы. Стамбул мөфтөйө Мехмет Емин Масали Ҡөрьәндәр сүрәләр уҡыны һәм доға ҡылды."
Мәктәптә туҡланыуҙы ойоштороу буйынса беҙ - икенсе,"Был хаҡта Башлыҡ Радий Хәбиров үҙенең сәхифәһендә хәбәр итә. Рәсәй ҡалалары араһында Өфө һәм Яңауыл 3-се һәм 9-сы урындарҙы биләгән. ""Был ни бары бер-нисә айлыҡ хеҙмәт емеше. Ошо уҡ ваҡытта, камиллыҡҡа етеү өсөн иртәрәк икәнен яҡшы аңлайбыҙ. Күп мәктәптә матди база насар, балаларға порцияны һалып еткермәйҙәр, ризыҡ тәмһеҙ һәм сифатһыҙ була.Ләкин ике айҙа мәктәп ашханаһында туҡланыусы уҡыусылар һаны 30 процентҡа артҡан, тигән факт дөрөҫ йүнәлештә атлауыбыҙ хаҡында һөйләй.Яҡын киләсәктә барыһы ла тәмле һәм сифатлы итеп туҡланасаҡ. Намыҫлы эшләгән операторҙарҙы хуплап, ярҙам итеп торасаҡбыҙ, ә кем насар ашата, улар менән бер ниндәй икеләнеүһеҙ хушлашасаҡбыҙ"", - ти Радий Фәрит улы. Әйткәндәй, Рәсәй ҡалалары араһында икенсе урынды Красногорск яулаған."
Балалар баҡсаларында башҡорт төркөмдәре нисек эшләй?,"Бөтә донъя башҡорттары ҡоролтайының Мәғариф, фән, башҡорт телен һәм әҙәбиәтен үҫтереү комиссияһы үҙенең сираттағы ултырышына ошо мәсьәлә буйынса фекер алышты. Йыйылышты комиссия кураторы Сынтимер Баязитов алып барҙы. Ултырышта комиссия ағзалары, ата-әсәләр комиссияһы вәкилдәре ҡатнашты. Сабыйыбыҙҙы балалар баҡсаһына тапшырабыҙ икән, уның өсөн баҡсала туған мөхит булдырыуҙы ла һорарға кәрәк, тигән фекерҙе яҡланы ултырышта ҡатнашыусылар. ""Бөтә донъя башҡорттары ҡоролтайы"" төркөмөнән."
Өфөнән Бөрөгә илткән юлдың 12 саҡрымы ремонтланған,"Баш ҡалала Бөрө тракты юлының 12 саҡрымдан ашыу өлөшө төҙөкләндерелгән. Был эш быйыл май айында Владимир Путин иғлан иткән ""Хәүефһеҙ һәм сифатлы автомобиль юлдары"" милли проекты буйынса башҡарылған. Юлсылар үҙ эшендә ""ресайклинг"" алымы ҡулланған. Был тракт япмаһын көсәйтә һәм унан ауыр машиналар үтә аласаҡ. Бынан тыш, эшселәр япманы ҡырған, ҡырсынташ түшәгән, асфальт йәйгән, барьер кәртәһе ҡорған, термопластик разметка төшөргән."
Путин Рәсәй-Африка саммиттарын өс йыл һайын үткәрәйек тине,"РФ Президенты Владимир Путин Рәсәй һәм Африка араһында өс йылға берҙе саммиттар үткәрергә тәҡдим итте һәм мөнәсәбәтте системалы һәм комплекслы итергә кәрәк тип белдерҙе.Ил башлығы әйтеүенсә, саммитта ҡатнашыусыларҙың барыһы ла быны хуплай. Өсәр йыл һайын үткәрелгән саралар араһында йыл һайын сит илдәр министрҙары араһында сәйәсәт консультациялары ойоштороп була. - Һеҙ был тәҡдимде хупларһығыҙ һәм беҙ ошо юҫыҡта Рәсәй-Африка мөнәсәбәтен үҫтерербеҙ"", - тип өҫтәне Путин."
"Бәхил бул, Губернатор!","Әбйәлил районының ""Салауат"" совхозы утарының берҙән-бер йәшәүсеһе Фуат Нуретдинов баҡыйлыҡҡа күскән. Халыҡ уны шаяртып Губернатор тип йөрөттө, йәнәһе, үҙенә үҙе хужа. Бөгөн электр уты ла, газы ла, телевидениеһы ла булмаған иң төпкөл ауылда, ҡасандыр, тормош гөрләп торған. Тик халыҡ, совхоз бөткәс, утарҙы ташлап китә башлай. Бер Нуретдиновтар ғына башҡалар менән бергә күсеүҙән баш тарта. Фуат апаның әбейе 2011 йылда үлеп ҡала. Бабай яңғыҙы ҡалғас та, балалары, яҡындары күпме өгөтләмәһен, утарын ташларға теләмәй. Утар хужаһын оло донъя менән батарейкала эшләгән транзистор бәйләй ине. Көнө буйы ""Юлдаш"" радиоһын тыңларға яратам, тип һөйләгәйне 2012 йылда ошо утарға командировкаға килгәнемдә, ул саҡта уға 73 йәш ине. - Бындай тәбиғәт ҡосағында 150 йәшкә тиклем йәшәйем әле! - тигәйне заманында Ленинград урман хужалығы академияһын тамамлаған, бәһлеүән кәүҙәле, көр тауышлы бабай, һап-һау тештәре менән киң йылмайып. Ысынлап та, ошо йәшкә етер кеүек ине... Бәхил бул, тере саҡта уҡ урындағы халыҡтың легендаһына әйләнгән Губернатор!"
Сошников “Витязь” командаһының “дошманы”на әйләнде,"“Салауат Юлаев” хоккейсылары КХЛ чемпионатының сираттағы турында “Витязь” клубын өҫтәмә ваҡытта 2;1 иҫәбенә отоп, быйылғы миҙгелдә Мәскәү өлкәһе уйынсыларын икенсе тапҡыр бер үк иҫәпкә алдырҙы.Быға тиклем булған осрашыуҙа юлаевсылар һөжүмсеһе Никита Сошниковтың мәргәнлеге арҡаһында “Витязь” командаһын еңһә, был юлы ла Сошников ике тапҡыр уңышҡа өлгәшеп, “Салауат Юлаев”ҡа еңеү килтерә.Ошо еңеүҙән һуң, өфөләр 27 мәрәй яулап, Көнсығыш конференцияһында дүртенсе урынға күтәрелде. Хәҙер улар үҙендәге серияһын тамамлап, ситкә юлланасаҡ. 29 октәбрҙә Сочиҙа урындағы команда менән көс һынашасаҡ."
"Ҡандрала ""Мирзаһитов уҡыуҙары"" үтте","Туймазы районының Ҡандра ауылында ""Мирзаһитов уҡыуҙары"" фәнни-ғәмәли конференцияһы үтте. Конференцияла 58 уҡыусы ҡатнашты. Улар төрлө темаларға ҡыҙыҡлы сығыштар яһаны. Педагогтарҙың эшен баһалама ағзалары тикшерҙе.Жюри составында Өфө ҡунаҡтары ла бар ине – БР Яҙыусылар союзы ағзалары Фәрзәнә Аҡбулатова һәм Марсель Сәлимов. Конферения эшендә Әсғәт Мирзаһитовтың туғандары – ейәне И. Мирзаһитов һәм ҡустыһы Ф. Хәретдинов ҡатнашып, яҙыусының тормошо һәм ижады тураһында һөйләне.Сара барышында мәҙәниәт һарайында күренекле йәмәғәт эшмәкәре, Салауат Юлаев исемендәге БР дәүләт премияһы лауреаты, драматург Әсғәт Мирзаһитовтың музейы асылды. Конференцияны халыҡ-ара ерле халыҡтарҙың телдәрен һаҡлау йылы менән бәйләп алып барылыуы иғтибарға лайыҡ. ""Етегән"" гәзитенән."
Харис Йосоповтың иҫтәлегенә ярыш үтте,"Салауат районының Арҡауыл ауылында “Йүрүҙән” спорт-һауыҡтырыу комплексында көрәш буйынса республика беренселеге уҙғарылды. Спорт сараһы көрәшсе, профессор, дзюдо буйынса СССР ҙың һәм РСФСР ҙың атҡаҙанған тренеры Харис Йосоповтың яҡты иҫтәлегенә бағышланды. Ярышта 2002-2005 йылғы егеттәр, барыһы 19 команда ҡатнашты. Һөҙөмтәлә, еңеүҙе Өфө ҡалаһы, һәм Стәрлебаш районы командалары яуланы. Салауаттар иһә дүртенсе урынға лайыҡ булды, тип яҙа ""Йүрүҙән"" гәзите."
Ауаз!,"Илеш районында III асыҡ “Ауаз” башҡорт этник мәҙәниәте һәм заманса сәнғәт фестивале бара.Унда 600-ҙән ашыу балалар һәм өлкәндәр: ижади коллективтар, ғаилә династиялары, ҡул эштәре оҫталары, студенттар һәм профессиональ башҡарыусылар ҡатнаша.Улар ""бейеү"", ""вокал"", ""фольклор"", ""инструменталь башҡарыу"" номинацияларында бәйге тотасаҡ. Бынан тыш оҫталарҙың ҡул эштәре, рәссамдарҙың картиналары күргәҙмәгә ҡуйылған. Сараның программаһы бик бай: фәнни-ғәмәли конференция, йәрминкә, күренекле сәнғәт һәм мәҙәниәт эшмәкәрҙәре менән осрашыуҙар, оҫталыҡ дәрестәре, ауылдар буйлап концерттар ҡуйыу ҙа планлаштырыла. Фестиваль иртәгә, 25 октябрҙә, гала-концерт менән тамамланасаҡ (башлана сәғ. 18.00). Унда “Йырсы ауыл” республика конкурсына старт бирелә. Конкурсты ойоштороусылар: БР Мәҙәниәт министрлығы, Республика халыҡ ижады үҙәге, Илеш районы хакимиәте."
Баянсы-гармунсыларҙы көтәбеҙ!,"Ғүмере бик иртә өҙөлгән талантлы музыкант, аранжировкалаусы Илдус Ғөбәйҙуллиндың иҫтәлегенә былтыр дуҫтары 15 сентябрҙә хәйриә концертын ойоштороп уҙғарғайны, быйыл 26 октябрҙә Учалы ҡалаһының филармонияһында Илдус Ғөбәйҙуллин иҫтәлегенә баянсы һәм гармунсыларҙың беренсе асыҡ фестивале үтәсәк.Шәмбе көнө иртән сәғәт 10:00 фестивалдә ҡатнашыусыларҙы тыңлау ойошторола. Иң шәп гармунсыларҙың сығыштарынан концерт сәғәт 15:00 башлана. Концертҡа инеү ирекле. Ойоштороусылар йыр-моң һөйөүсе һәр кемде фестивалдә көтөп ҡала! Бәйләнеш өсөн телефон: 8 903 350 02 38."
Балаһын туғыҙынсы ҡаттан ташлаған әсәгә төрмә янамай,"Хәтерләйһегеҙме, яҙын Өфөлә йәшәүсе йәш әсә, Дыуан бульварында урынлашҡан йорттоң туғыҙынсы ҡатынан ике йәшлек ҡыҙын ташлап, балаһы артынан үҙе лә һикергәйне? Уларҙың ғүмерен ҡалын көрт һаҡлап ҡалғайны.Ҡатынды, балаһын үлтерергә маташыуҙа ғәйепләп, ҡулға алғайнылар. Тәүҙә үҙен бик сәйер тота, наркоман, күрәһең, тигән фараз да булды. Тикшереүселәр һәм табибтар оҙаҡ ваҡыт енәйәт сәбәбен асыҡлағандан һуң, ҡатынды психик сирле тип тапҡандар.А. тауыш галлюцинацияларынан яфаланған булған. Параноидаль шизофренияға дусар кешеләр, күп осраҡта, төрлө енәйәт ҡылырға өндәгән тауыштарҙы ишетә һәм уларҙан ҡотола алмай һуңғы сиккә бара. Һәм үҙҙәре менән, минһеҙ был донъяла йәшәй алмаясаҡ, тип, балаһын да эйәртмәксе була.Ә бит ул көндө ҡатын психиатрға ҡабул итеүгә яҙылған булған. Тәҙрә аша балаһын ташлап, үҙе лә һикергәндә, дауаханаға барырға ни бары ике сәғәт ваҡыт ҡалған, баҡһаң. Суд ҡарары буйынса, әсә психиатрия бүлегендә мәжбүри рәүештә дауаланырға тейеш. Баланы атаһы тәрбиәләй, ир ҡатыны менән аралашырға теләмәй."
Юл фажиғәләре - 23 октябрь,"Кисәге, 23 октябрҙә, республикала 12 автомобиль аварияһы теркәлеп, бер кеше һәләк булған, 14 кеше йәрәхәттәр алған.Кисен Өфө районында Кушнаренко районына ҡайтып барған 34 йәшлек водитель ""Geely Emgrand"" машинаһында юлда торған 79 йәшлек ирҙе тапаған. Өфө бабайы шунда уҡ һәләк булған. Был ваҡиға буйынса тикшереү эше бара. Ҡараңғыла юлда торған, китеп барған кеше күренмәй, тиерлек, ләкин шуға ҡарамаҫтан, кейемгә яҡтылыҡ сағылдырыусы элементтар ҡуйырға ашыҡмайҙар..."
Йәш балалар өсөн башҡортса мобиль ҡушымта сығасаҡ!,"Тиҙҙән ""Әлифба тип аталған башҡортса яңы мобиль ҡушымта сығасаҡ.Бөгөн 1 йәшлек бәпес тә, смартфон экранына төртөп, өләсәһенә шылтырата ала, шулай бит? Яңы заман балалары технологияларҙы белеп тыуа! Шуға күрә смартфонда файҙалы ҡушымталар күберәк булырға тейеш.юҡһа, улар теләһә нимә уйнап ваҡыт уҙғара. ""Әлифба"" ҡушымтаһы күңелле һәм ҡыҙыҡ, уны BALALAR проекты тәҡдим итә. Ҡушымта ярҙамында: *Йәнлектәрҙең башҡортса атамаһын өйрәнергә; *Хәрефтәрҙе ҡабатларға; *Һәр хәрефте күләгәһенә тура килтерергә мөмкин, был мейене бик шәп эшләтә. Яңылыҡтарҙы белеп барыр өсөн BALALAR төркөмөнә яҙылығыҙ, ти ойоштороусылар."
Кем ҡарабойҙайҙың ҡыйбатланыуын һиҙҙе?,"Республикабыҙҙа тәьмин итеүселәр ҡарабойҙай ярмаһына хаҡты күтәрҙе.Башҡортостан сауҙа ассоциацияһы рәйесе Фәрит Ғиндуллин һүҙҙәренсә, хаҡтар сентябрҙә үк арта башлаған. Бөгөн был ярмаға хаҡ сама менән 15 процентҡа артҡан. “Сентябрҙә сауҙа предприятиелары ҡарабойҙайҙың бер килограмын 35 һумдан алһа, кисә уны 46 һумдан алды”, — ти етәксе. Тик хаҡ артыуҙың сәбәбе асыҡламай. Әлегә республиканың сауҙа селтәрҙәрендә ҡарабойҙайҙың ҡыйбатланыуына бәйле шау-шыу юҡ."
Беҙҙең волейбол аренаһы иң яҡшыһы буласаҡ,"2020 йылдың ғинуарында Өфөлә волейбол аренаһын төҙөй башлаясаҡтар.“Урал” волейбол клубы начальнигы Илдар Ғәзизуллин һүҙҙәренсә, республика етәкселеге, клуб президенты Валерий Багметов башланғысы һәм ярҙамы менән проект эштәре тамамланған тиерлек. Ҡала мәҙәниәт һарайы ҡаршыһындағы төҙөләсәк арена Рәсәйҙә иң яҡшыларҙың береһе буласаҡ: ике залдың береһе – биш мең, икенсеһе 500 тамашасыға иҫәпләнгән. Тағы уҡыусылар өсөн интернаттың күнекмәләр залы ла проектҡа индерелгән. Аренаны 2022 йылда тамамлап, Волейбол буйынса донъя чемпионатының Рәсәй этабын Өфөлә ҡабул итеү планлаштырыла."
Ауыл халҡын медицина тикшереүенә бушлай йөрөтәсәктәр,Республикала 65 йәштән үткән ауыл халҡын бушлай дауаханаларға тикшеренеүгә йөрөтәсәктәр. Был “Оло быуын” һәм “Демография” программаларына ярашлы башҡарыла.Айырым соцциаль-мөһим инфекциялы булмаған сирҙе асыҡлау өсөн өҫтәмә тикшереү һәм скринингтар тураһында киң мәғлүмәт сараларыы аша хәбәр итәсәктәр. Ауыл халҡын социаль хеҙмәткәрҙәрҙән торған махсус мобиль бригадалар йөрөтәсәк. Был хеҙмәт бушлай күрһәтеләсәк.
Был йәкшәмбелә “Географик диктант – 2019” уҙасаҡ,"27 октябрҙә республиканың 700 самаһы майҙансығында “Географик диктант – 2019” яҙасаҡтар. Сара бишенсе йыл рәттән Президент Владимир Путин башланғысы менән, Рус географик йәмғиәте тарафынан ойошторола. Диктант ике өлөшкә бүленгән 40 һорауҙан тора, барлығы дүрт вариант эшкәртелгән. Быйыл диктант, ғәҙәттәгесә, юғары уҡыу йорттарында, мәктәптәрҙә, ғилми институттарҙа, китапханаларҙа ойошторола. География буйынса белемде поездарҙа һәм вокзалдарҙа, ҡурсаулыҡтарҙа һәм «Варяг» ракета крейсерында, Санкт-Петербургта Рус география йәмғиәтенең Штаб-фатирында, «Күскенсе» этнопаркында һәм «Рәсәй — минең тарихым» тарихи парктарында ла тикшереп ҡарарға мөмкин. Барлыҡ варианттар ҙа рус һәм инглиз телдәрендә әҙерләнгән.Бөтә илдәрҙә лә акция 27 октябрҙә урындағы ваҡыт буйынса көндөҙгө сәғәт 12-лә башлана. Онлайн Диктант акцияның сайтында dictant.rgo.ru Мәскәү ваҡыты буйынса көндөҙгө 2-лә асыла. Уны биш көн дауамында – 31 октябргә көндөҙгә сәғәт 2-гә тиклем яҙырға мөмкин."
"""Алтын ҡурай""ҙа кемдәр еңгән?","Республиканың 100 йыллығы һәм Башҡортостандың халыҡ шағиры Мостай Кәримдең бер быуатлыҡ юбилейына үткәрелгән «Алтын ҡурай» халыҡ-ара журналистар конкурсына йомғаҡланды.Бәйгене Рәсәйҙең һәм Башҡортостандың журналистар союздары, БР Хөкүмәте, Мостай Кәрим исемендәге фонд, «Өфө» журналы редакцияһы ойошторҙо. Унда Чехиянан, Канаданан, Ҡытайҙан, Төркиәнән, Азербайжандан, Мәскәүҙән, Татарстандан, Даҡстандан, Яҡутстандан, Алтайҙан, Хакасиянан, Мордовиянан, Красноярск крайынан, Свердловск, Брянск өлкәләренән 100-ҙә артыҡ кеше ҡатнашты. Ете номинацияның һәр береһендә өс еңеүсе билдәләнде, шулай уҡ — «Телевидениела иң яҡшы эш» һәм «Интернетта иң яҡшы эш» махсус номинациялары булдырылды. Конкурс ҡурай таждарын символлаштырған ете номинация буйынса уҙғарылды: «Тупрағымдан уңдым... Башҡортостан!»; «Бөйөклөгөн һаҡлап Уралымдың!»; «Рус түгелмен мин, ләкин россиян мин»; «Мин түгелмен тыуған ерҙең тик осраҡлы ғына ҡунағы»; «Һоҡландым мин даһиҙарға, даһиҙан көнләшмәнем... «Бер йыр йырланған был өйҙә, бәпесте йоҡлатҡанда»; «Ап-аҡ ҡағыҙ һалдым мин алдыма». Бүләкләү тантанаһы 26 октяьбрҙә Өфөлә Мостай Кәрим исемендәге Милли йәштәр театрында киске сәғәт 7-лә башлана. Һәр ете номинацияла еңеүсегә аҡсалата премия һәм конкурстың символикаһы менән статуэтка тапшырыласаҡ. Кисәлә «Алтын ҡурай» жюрийы етәксеһе – Рәсәйҙең Журналистар союзы рәйесе Владимир Соловьев ҡатнашыуы көтөлә."
Атеросклероздан ҡыр кесерткәнене ярҙам итә,"Атеросклероздан ябай ҡыр кесерткәненең файҙаһы ҙур. Бының өсөн ике ус яҡшы итеп йыуылған яңы кесерткән тамыры, һабағы һәм япрағын алырға һәм 5 литр һалҡын һыу ҡойоп төнәтергә. Иртәгәһенә шуны ҡайнатып сығарып, аяҡты тығып ултырырлыҡ температураға еткәнсе һыуытырға. Аяҡтарҙы шул һыуға тығып, 20 минут тоторға. Кесерткәнен ташламай ғына, был һыуҙы ике-өс тапҡыр ҡулланырға мөмкин. Кипкән кесерткән тамырын да файҙаланырға ярай. Шулай уҡ файҙаһы тейә."
"Балалар ғына түгел, өлкәндәр ҙә телефондан ""шаярта""","Төбәктә туғыҙ айҙа суд приставтары махсус хеҙмәттәргә ялған шылтыратыуҙар өсөн халыҡтан 270 мең һум штраф түләткән.Полиция, “Тиҙ ярҙам”, ҡотҡарыусылар хеҙмәтенә, ғәҙәттә, балалар һәм үҫмерҙәр шылтыратып, саҡырыуға килгән хеҙмәткәрҙәрҙең йүгерешкәнен ҡыҙыҡ күреп ситтән күҙәтергә ярата.Балиғ булмағандар ғына түгел, үҙ-ара һыйышмаған күршеләр ҙә бер-береһе өсөн алдап саҡырта, ти белгестәр. Мәҫәлән, “Күршемдең фатиры яна!” – тип янғын хеҙмәтенә шылтыратып, үс алалар икән. Ялған шылтыратыу 1 – 1,5 мең һумға төшә, 16 йәшкә тиклемге балаларҙан тыш, тәртип боҙоусыларҙың барыһы ла штраф түләргә мәжбүр була. Тимәк, сама менән республикала быйыл 200-ҙән ашыу кеше телефон аша “шаяртҡан”."
Үрген ауылында хаҡлы ялдағы хеҙмәт ветераны туҡталыш төҙөгән,"Ейәнсура районының Үрген ауылында йәшәүсе хаҡлы ялдағы хеҙмәт ветераны Әкрәм Солтанбаев ауылдаштарына туҡталыш төҙөгән.Егәрле хаҡлы ялдағы хеҙмәт ветераны хаҡында ауылдаштары ла тик ыңғай ҡарашта. Ул ябай механизаторҙан колхоз рәйесенә ҡәҙәр хеҙмәт юлын уҙған. Ҡатыны менән бөгөн һыйыр малы, һарыҡ тота, умартасылыҡ менән шөғөлләнә, ике ҙур баҡса үҫтерә. Яңыраҡ ҡына яңы йорт та һалып сыҡҡандар. Ейән-ейәнсәрҙәрен ҡарашалар.Ҡыҫҡаһы, тормош геүләп тора, ҡартайырға ваҡыттары юҡ. Хаҡлы ялда булһа ла, Әкрәм ағай бер көн дә тик тормай, ти уның хаҡында ауылдаштары."
Тракторсы  аяҡтан яҙа яҙған,"Борай районында 52 йәшлек тракторсы саҡ аяҡһыҙ ҡалмаған. Ул Ленин исемендәге ауыл хужалығы предприятиеһында комбайнда сенаж әҙерләп йөрөгән булған. Техниканың эшләп етмәүен күреп, кабинанан сыҡҡан, әммә двигателен һүндермәгән. Комбайнын уратып йөрөп сыҡҡандан һуң, агрегаттың механизмдарын ҡарар өсөн аккумулятор батареяһы йәшнигенә менеп баҫа. Ни өсөн эшләп етмәүен асыҡлағас, һикереп төшмәксе була. Әммә двигатель эшләп ултырғанлыҡтан, аяғы ҡайыш менән шкив араһында ҡыҫылып ҡала. Ҡысҡырыуына йөк машинаһы водителе йүгереп килә һәм тәүге ярҙам күрһәтеп, «Ашығыс ярҙам» саҡырта. Инспекторҙар предприятиела хәүефһеҙлек ҡағиҙәләренең боҙолоуын асыҡлаған һәм 250 мең һум штраф һалған."
Алименттан ҡасып йөрөүселәр магазинға инә алмаясаҡ,"РФ Юстиция министрлығы алимент түләмәүселәрҙе енәйәт яуаплылығына тарттыу буйынса яңы закон проекты әҙерләй.Әлеге ғәмәлдәге закон буйынса, кемдер бер-нисә тапҡыр сәбәпһеҙ алимент түләмәй икән, уға Енәйәт кодексының 157-се статьяһы янай. Ләкин был закон тулы көсөнә эшләмәй, ти хоҡуҡ һаҡлаусылар. Тиҙҙән ул яңырасаҡ, йәғни ҡатыланасаҡ. Әйткәндәй, суд приставтары алименттан ҡасып йөрөүселәрҙе сауҙа үҙәктәрендә, магазиндарҙа эҙәрлекләй башлаясаҡ."
Рәсәй футболсылары биш позицияға күтәрелде,"Рәсәй йыйылма командаһы футболсылары Халыҡ-ара футбол федерацияһының (ФИФА) яңыртылған рейтингы буйынса 42-се урындан 37-се баҫҡысҡа күтәрелде.Улар яңыраҡ уҙған Европа чемпионатының һайлап алыу төркөм осрашыуҙарындағы уңыштарынан һуң ошо юғарылағы һөҙөмтә менән баһаланды. Белеүегеҙсә, беҙҙекеләр ике тур алда, киләһе йыл буласаҡ Европа беренселегендә ҡатнашыу өсөн путевка яуланы. Рейтингта лидер булып һаман Бельгия командаһы ҡала. Икенсе урында – Франция, өсөнсөлә Бразилия уйынсылары. Украина командаһы беҙҙән 15 позицияға өҫтә урынлашып, 22-се урынды биләй."
Уҡыусылар белем усағына ҡыуанып бөтә алмай,"Баҡалыла 825 урынға иҫәпләнгән өр-яңы мәктәп асылғанға бер ай булды. Ул “Башҡортостан Республикаһының 100 йыллығына - 100 объект” проектына ярашлы төҙөлдө. 2015 йылда төҙөлә башланған объект 509 миллион һумға төшкән. Өс ҡатлы уҡыу корпусында интерактив комплекстар менән йыһазландырылған спорт, гимнастика залдары, душ, 396 урынлыҡ тамаша залы, физик мөмкинлеге сикләнгән балалар өсөн лифттар бар.Ҡыҫҡаһы, баҡалылар заманса стандарттарға тура килтереп төҙөлгән мәктәпле булды, уҡыусылар яңы белем усағына ҡыуанып бөтә алмай. Ысынында иһә, 1-се мәктәп коллективы бындай оло бүләккә күптән лайыҡ. Белем усағының даими рәүештә Рәсәйҙең һәм республиканың иң яҡшы мәктәптәре иҫәбендә булыуы, Бөтә Рәсәй олимпиадаларының төбәк этаптарында юғары күрһәткестәргә өлгәшеүе күпте һөйләй."
Хәйбуллала әҙәби-музыкаль кисә үтте,"""Башҡортостандың халыҡ шағиры Мостай Кәримдең тыуыуына 100 йыллығы айҡанлы үҙәк район китапханаһында “Мостай Кәрим — беҙҙең тормошта” исемле әҙәби-музыкаль кисә ойошторолдо.Кисәне Ғәлимйән Үлтерәковтың баянына БР-ҙың атҡаҙанған мәҙәниәт хеҙмәткәре Илдар Юнысов “Һаумы, тиҙәр, гөлдәр” йыры менән башланы. Артабан БР-ҙың атҡаҙанған мәҙәниәт хеҙмәткәре Фәниә Арыҫланова шағирға бағышлап мөнәжәт әйтте. Нәжиә һәм Тимур Аскаровтар, Рәмзиә Дәүләтҡолова, Илгинә Ғиләжева, Лира Такалова башҡарыуында шиғырҙар, Көнһылыу Ҡоланбаеваның йыры береһен дә битараф ҡалдырманы.Ә үҙәк район китапханаһы хеҙмәткәрҙәре, Яңы Ергән ауылы ағинәйҙәре драма әҫәрҙәренән өҙөк сәхнәләштерҙе. Азат Искужин һәм Рәсимә Динисламованың — “Яҙмыштарҙан уҙмыштар”, “Балҡыш” халыҡ ветерандар хорының “Кис ултырып ҡыҙҙар сигеү сигә” йырҙарын башҡарыуы моң тулҡынында тирбәлтте. Артабан БР-ҙың атҡаҙанған уҡытыусыһы Менәүәрә Бохарбаева Мостай Сафа улы менән танышлығы тураһында һөйләне. Ошо көндәрҙә республикабыҙ райондарында оло аншлаг менән барған “Һеңлекәш” фильмында Аҡъяр малайы Йософ Рәхмәтовтың уйнауы — беҙҙең өсөн ғорурлыҡ. Йософ кисәнең ҡунағы булып, тамашасыларҙың һорауҙарына ихлас яуап бирҙе.Сара барышында әҙиптең тормош юлына һәм ижадына арналған викторина үтте, еңеүселәргә район ветерандар советы етәксеһе Роза Аллағолова бүләктәр тапшырҙы"", - тип яҙа беҙгә Лира Такалова."
"Бындай шәп водителде, биллаһи, күргәнегеҙ юҡ!","Был ҡунаҡсыл автобусты Өфөнөң 266-сы маршрутында осратырға мөмкин. Пассажирға ышаныс белдереп, үҙ-үҙеңде хеҙмәтләндереү өсөн һауыт ҡуйған шоферҙы тәү тапҡыр осраттым. Рәсәйҙә бындай хәл мөмкинме һуң, тип оҙаҡ ҡына күҙәтеп барҙым. “Сдачаһыҙ түләү” һауытына төшөрөлгән тәңкәләрҙе ир тикшереп ҡарамай ҙа, вәт һин уны! Маршрут таксиҙарының водителдәрен буйы менән әрләргә яратабыҙ, ә бына Фәйез Фәйзетдинов барыһына ышаныс белдерә. Хатта терминалын да күренгән урынға ҡуйып, ҡайһы төймәгә баҫырға икәнлеген аңлатып яҙып ҡуйған.Был ғына түгел, ул пассажирҙарға хөрмәт билгеһе итеп, кәнфитен дә өйөп һалған. Иғтибарлы водитель, ҡайһы берәүҙәр кеүек, ҡапыл тормозға баҫмай, талғын хәрәкәт итә, салондағы таҙалыҡты ла әйтеп үтеү мөһим.Иртә менән ошондай кешелекле, позитив водителгә эләкһәң, көнө буйына яҡшы кәйеф гарантиялана икән ул. Донъяла Фәйез Камил улы кеүектәр күберәк булһа икән!"
Василевский уҙған тур йондоҙо булып танылды,"Хоккей буйынса НХЛ-дың «Тампа Бэй Лайтинг» клубы ҡапҡаһын һаҡлаған яҡташыбыҙ Андрей Василевский уҙған тур һәҙәмтәһе буйынса беренсе йондоҙ булып танылды.Уның командаһы «Питтсбург Пингвинз» хоккейсыларына ҡаршы уйнап, уларҙы 3:2 иҫәбенә ота. Ә инде Василевский дәғүәсенең сойорғотҡан 39 шайбаның 37-һен ҡаҡлыҡтыра. Яҡташыбыҙ заманында «Салауат Юлаев» командаһы өсөн уңышлы сығыш яһап, 2014 йылда НХЛ-ға юллана һәм шунда уҡ үҙ урынын табып, «Тампа»ның алыштырғыһыҙ ҡапҡасыһына әйләнә. Уҙған миҙгел команда етәкселеге уға яңы килешеү тәҡдим итеп, ҡапҡасыға йылына 9,5 миллион доллар эш хаҡы вөғөҙө итте. Уға өҫтәп ул ошо ваҡыт эсендә бонуслата тағы 45 миллион доллар аласаҡ. НХЛ-да уйнаған Рәсәй уйынсылары араһынан ул эш хаҡы буйынса билдәле Овечкинға етеп, Панариндан ғына ҡаласаҡ. Уҙған миҙгел Василевский НХЛ ҡапҡасылары араһында юғары уңышҡа ҡаҙанып, ""Везина Трофи"" призына лайыҡ булды."
20 йәшлек кенә егет эштә ҡазаланған,"Өфө предприятиеларының береһендә 20 йәшлек егттең эш сәғәте фажиғәле тамамланған. Егет ҡалдыҡтарҙы утилләштереү буйынса компанияла эшләгән. 23 октябрҙә иртәнсәк картондарҙы прессҡа тығып ултырғанда, ҡулы станок аҫтына тура килә. Егетте дауаханаға оҙаталар. Ҡул суғын ампутацияларға тура килә. Әле иһә уның сәләмәтлеге хаҡында медиктар хәстәрлек күрә."
Көсләүҙә ғәйепләнеүсе студентҡа Нигерия президенты ярҙам итерме?,"Фәхишә саҡыртып, һуңынан көсләүҙә ғәйепләнеүсе Африка студенты Айо Осиа СИЗО-ла аслыҡ иғлан иткән. Ул үҙенең адвокаты аша Нигерия президенты Мөхәммәт Бухариға хат тапшырған. Ир етәксеһенән үҙен төрмәнән сығарыуҙы һорай. Нигерия етәксеһе ошо көндәрҙә «Россия - Африка» саммитына килергә тейеш. Билдәле булыуынса , былтыр Яңы йыл байрамында Өфөлә Нигериянан баш ҡалаға уҡырға килгән студент 41 йәшлек фәхишә саҡырта. Һуңынан был ҡатын уны көсләүҙә , бысаҡ менән янап, аҡсаһын алыуҙа ғәйепләй. Студенттың һүҙҙәренсә, еңел холҡло ҡатын үҙе уның аҡсаһын, планшетын урлаған һәм әйберҙәрен таптыра башлағас, көсләне тип полицияға хәбәр иткән. Әле егет тикшереү изоляторында ултыра."
Тиҙҙән ашауҙы бөтөнләй тыясаҡтар,"Испан диетологтары рациондан бөтөнләй алып ташларға кәрәкле ризыҡтар исемлеген билдәләгән. Улар белдереүенсә, кеше сәләмәтлеге өсөн файҙалы булмаған ризыҡтар бик күп. Беренсе – сиратта ҡамыр ризыҡтары. Ул ҡандағы глюкозаны кинәт күтәрә йәки киреһенсә төшөрөп ебәрә, киләсәктә шәкәр сиренә килтерергә мөмкин, тип һанала. Икенсеһе – колбаса. Өсөнсө урында – майһыҙландырылған һөт ризыҡтары. Уларҙың составында шәкәр күп икән. Шулай уҡ туҡлыҡлы ла түгелдәр, киреһенсә, ашау теләген генә арттыралар. Һөҙөмтәлә был ризыҡтарҙы ҡулланған кеше һимерә башлай. Ҡамыр ризыҡтары, ярымфабрикаттар, спиртлы эсемлектәр менән дә һаҡ булырға кәрәк."
"“Тиҙ ярҙам” саҡыртып, өйөн йыйыштырырға ҡушҡан","Әстерханда йәшәүсе бер ир, оло йәштәге әсәйем ауырый тип, “Тиҙ ярҙам”саҡырта. Тик ярҙамға ашыҡҡан бригаданы ул балта менән ҡаршы ала. Медицина хеҙмәткәрҙәренә ҡулындағы ҡорал менән һелтәнеп, туҙып ятҡан өйөн йыйыштырырға ҡуша. Балта менән һелтәнеүсе ир ярҙамға ашығыусыларға дәғүәһен белдерә, йәнәһелә, сирле әсәһен ҡарап, ул аҡ халатлыларҙың эшен башҡара.Ҡобаралары осҡан медицина хеҙмәткәрҙәре саҡ ҡасып ҡотола һәм полицияға ғариза яҙа. Әлеге ваҡиға буйынса енәйәт эше ҡуҙғатылған. Ошондай ҡот осҡос хәлдән һуң кешегә ярҙамға ашығып ҡара инде ..."
Предприятие хеҙмәткәренә  400 мең һум штраф түләйәсәк.,"Стәрлетамаҡ ҡалаһы Прокуратураһы производствола ауыр йәрәхәт алған «Химремонт» предприятиеһы хеҙмәткәренең ғаризаһын ҡәнәғәтләндерҙе. Былтыр февраль айында ойошманың слесары ҡоролмаларҙы гидротаҙартыу ваҡытында төҙөк булмаған һығылмалы торба үткәргес ҡулланған. Эш барышында ул битенә килеп бәрелә һәм эшсенең күҙен йәрәхәтләй. Һөҙөмтәлә бер күҙе күреү һәләтен юғалта һәм ул инвалид булып ҡала. Эксперттар был бәхетһеҙ осраҡтың сәбәбе, эш биреүсенең производствоны тейешле кимәлдә ойоштормауы һәм хеҙмәткәрҙең хәефһеҙлек ҡағиҙәләрен тотмауы, тип билдәләй. Ҡала суды «Химремонт» яуаплылығы сикләнгән йәмғиәтен зыян күреүсегә 400 мең һумлыҡ мораль компенсация түләргә мәжбүр итә."
"Йәш йырсылар! ""Йәшлек-шоу"" республика фестивалендә ҡатнашығыҙ!","""Йәшлек-шоу — 2019"" республика йәштәр фестиваленә ғаризалар ҡабул итеү башланды. Быйыл фестиваль йәнә иң әүҙем, ижади йәштәрҙе берләштерә һәм иң шау-шыулы, сағыу, дарманлы тамаша булырға вәғәҙәләй!Шарттарын бирәбеҙ: - эстрада башҡарыусылары – 16-нан алып 27 йәшкәсә солистар һәм төркөмдәр ҡатнаша ала. Ғаризаларҙы 30 октябргә тиклем фестивалдең рәсми почтаһына ебәрергә кәрәк: yashlek.show2019@gmail.com. - ғаризала «тере» тауыш менән башҡорт телендәге йырҙың видеоһы; тултырылған анкета; юғары сифатлы өс фотоһүрәт һәм башҡорт телендә яҙҙырылған әҙер йыр булырға тейеш. Төп шарт – йырҙың бығаса яңғырамауы. Иң яҡшы йырсыларҙы ойоштороусылар Өфөгә тыңлауға саҡыра. Финалсыларҙың береһе «Бәйләнештә» социаль селтәрендә тамашасыларҙың тауыш биреү юлы менән һайлап алына. «Йәшлек шоу — 2019» гала-концерты 14 ноябрҙә ""Башҡортостан"" ДКЗ-һында үтәсәк.Мәғлүмәт өсөн телефон: 8 (347) 289-65-50. Фестивалдең «Бәйләнештә»ге рәсми төркөмө: https://vk.com/yashlek.show2019."
Бына исмаһам балыҡ!,"Өфөнән ҡомарлы балыҡсы Ағиҙел йылғаһында 12 килограмлыҡ һыла балығы (судак) тотҡан. Дуҫтары менән балыҡҡа барған Шамил һыуҙан шул тиклем ҙур балыҡ һөйрәп сығарырмын тип бапшына ла килтермәй. Балыҡтың ҙурлығына дуҫтары ла хайран ҡала. Үлсәп ҡараһалар, теүәл 12 кг. Ҡыуанысынан ни эшләргә белмәгән Шамил, табышы менән фотоға ла төшә, видеоролик та төшөрә. Әммә һуңынан балыҡты кире һыуға ебәрә. Юҡҡа ғына, балыҡсылар балыҡҡа барғанда төп маҡсат – балыҡ тотоу түгел, ә ошо шөғөл оҡшай, шуға йөрөйбеҙ, тимәйҙәр икән."
"“Зенит” командаһы ла  “Локомотив”тың ""батырсылығын"" ҡабатланы...","Санкт-Петербургтың “Зенит” командаһы Чемпиондар лигаһының өсөнсө төркөм осрашыуында “Лейпциг” (Германия) футболсыларына 2:1 иҫәбенә еңелеп, тәүгә юғалтыу кисерҙе. Бында ла беҙҙең уйынсылар осрашыуҙы уңышлы башлап, беренсе таймды 0:1, үҙ файҙаһына тамамлай. (Сөнки быға тиклем “Локомотии” та ошо уҡ бәйгелә дәғүәсеһен 1:0 иҫәбенә ота килкп, һөҙөмтәлә 2:1 иҫәбенә еңелә). Тик һуңынан хужалар ике яуапһыҙ гол индереп, “Зенит”ты 2:1 иҫәбенә ота. Ошо турҙан һуң, “Лейпциг” клубы ете мәрәй менән беренсе булһа, Питер командаһы дүрт мәрәй яулап, үҙ төркөмөндә икенсе урынды биләй. 5 ноябрҙә улар йәнә үҙ-ара Санкт-Петербургта уйнаясаҡ."
Путин Африка илдәре менән тауар әйләнешен ике тапҡырға арттырырға ҡушты,"РФ Президенты РФ Владимир Путин алдағы дүрт-биш йылда Африка илдәре менән тауар әйләнешен ике тапҡырға арттырырға ҡушты.- Быларҙың барыһы ла сауҙа күрһәткестәренең артабанғы үҫешенә өмөтләнергә мөмкинлек бирә. Бының өсөн беҙгә иң кәмендә алдағы дүрт-биш йылда тауар әйләнешен ике тапҡырға арттырырға кәрәк, - тине Путин ""Рәсәй-Африка"" иҡтисади форумының пленар ултырышында.Ил башлығы әйтеүенсә илдәр араһындағы мөнәсәбәткә Африкалағы ингерация процестары барыуы ҡулайлы буласаҡ."
Иң яҡшы ауыл хужалығы предприятиеларының берәүһе милли проектҡа ҡушылды,"Башҡортостан Хөкүмәте хеҙмәт етештереүсәнлеген арттырыу буйынса милли проектҡа ҡушылыу өсөн Саҡмағош районының ""Баҙы"" ауыл хужалығы предприятиеһы"" яуаплылығы сикләнгән йәмғиәте менән килешеү төҙөнө. Был предприятие үҫемлекселек һәм малсылыҡ йүнәлешендә эшләй. Бер юлы социаль өлкә лә онотолмай - торлаҡ, юлдар, белем биреү учреждениелары төҙөлә һәм ремонтлана, биләмәләр төҙөкләндерелә. 1123 башлыҡ ике һөт-тауар фермаһы, алты аркалы иген келәте, иген киптергес, 21 йорт төҙөлгән. һуңғы йылдарҙа эшкә яраҡлы кешеләр ҡалаға күсеп китә башлаған. Ошоно күҙ уңында тотоп, предприятие милли проектҡа ҡушылырға булған. Был нимәләр бирә һуң? Түбәндә ҡарайыҡ: - производствоны ҡулайлаштырыуҙа проекттарға эксперттар ярҙамы; - ""һаҡсыл производство"" инструменттары индергәндән һуң льготалы займ; - идара итеү кадрҙары программаһында ҡатнашыу; - экспорт мөмкинлектәрен арттырыуҙа ярҙам. Әйтергә кәрәк, бөгөнгә милли проектта ҡатнашыу өсөн республиканың сәнәғәт, ауыл хужалығы, төҙөлөш индустрияһындағы 45 предприятие менән килешеү төҙөлгән."
Геройҙар беҙҙең арала,"Тотош ғаиләһен янғындан ҡотҡарған йәш геройҙы Мәскәүҙә бүләкләйәсәктәр. Архангел районынан 17 йәшлек Александр Маскалев Росгвардия һәм Федерация советы ойошторған «Геройҙар – балалар” федераль проектында ҡатнаша. Үҫмер быйыл яҙ янғындан тотош ғаиләне ҡотҡара.Ул көндә әсәһе Алена кескәй балаларын йоҡларға һалып йөрөй, ә Саша мунса яға. Урамға сыҡҡан малай веранданан төтөн сыҡҡанын күреп ҡала.Үҫмер бер секундҡа ла икеләнмәй, туғандарын ҡотҡарырға ут эсенә ташлана. Әсәһен янғын тураһында иҫкәртеп, дүрт йәшлек Карина менән имсәк сабыйҙары Диманы эләктереп тышҡа атыла. Әммә веранданы ут ялмап алған, юл ябыҡ була. Үҫмер шунда ла юғалып ҡалмай, өйҙөң тәҙрәһен ватып сығып, бәләкәстәрҙе тышта ҡалдыра һәм әсәһе артынан тағы өйгә инә. “Әгәр ҙә шул ваҡытта һин булмаһаң, беҙ өсәү бөгөн яҡты донъяла булмаҫ инек”, – ти әсәһе улына.Саша үҙе лә зыян күрә, бит-ҡулы һыҙырыла, тәненең 25 проценты яна. Алда уны оҙайлы дауаланыу, ауыртыу-һыҙланыуҙар көтә.Саша Маскалев Мәскәүҙә лайыҡлы наградаһын алғандан һуң, Росгвардияның төбәк идаралығы уның ғаиләһен шефлыҡҡа алырға итә."
Янғындан кешеләрҙе эвакуациялайҙар,"23 октябрҙә эш көнө аҙағына Өфө ҡалаһының Зорге урамында күп ҡатлы йорттоң фатирында янғын сыға. Ғәҙәттән тыш хәл урынына 15 ҡотҡарыусы һәм биш махсус автомашина килеп етә. Тәүге янғын һүндереүселәр һәм ҡотҡарыусылар килеп еткәндә янғын туғыҙ ҡатлы йорттоң өсөнсө ҡатындағы фатирҙың бер бүлмәһендә була. Унан балкон аша автобаҫҡыс буйлап ҡатынды ҡотҡаралар. Ҡотҡарыусылар шулай уҡ хәүефле зонанан 12 кешене, шул иҫәптән өс баланы эвакуациялайҙар. Янғынды һүндергәс, уның сәбәбен асыҡлау буйынса тикшереү эше башланған."
Мөғжизә  менән генә иҫән ҡалғандар,"23 октябрҙә Стәрлетамаҡ янында Левашовка ҡасабаһынан алыҫ түгел урында булған юл фажиғәһендә ниндәйҙер мөғжизә менән генә кешеләр иҫән ҡала. «Яндекс.Такси» хеҙмәтенең “Лада Гранта” автомобиле юлдан ситкә сығып, упҡынға төшөп китә. Таксиның водителе һәм пассажиры бәхетле осраҡ арҡаһында ғына зыян күрмәгән. Ә машинаны тәрән соҡорҙан авария хеҙмәте ярҙамында ғына сығара алғандар.Шаһиттар әйтеүенсә, юл-транспорт фажиғәһендә “Лада Гранта”ның юлын ҡыйыусы “Лада Приора” автомобиле водителе ғәйепле."
Ҡатын мейестән ҡулын сығара алмаған,"Өфөлә йәшәүсе ҡатын газ мейесен зажигалка менән тоҡандырмаҡсы була. Тик зажигалкаһы газ плитәһенең эске өлөшөнә төшөп китә. Уны алайым тигәнсе, ҡулы ҡыҫылып тороп ҡала. Ярай әле янында әсәһе булып, ул ҡотҡарыу хеҙмәтенә шылтырата. Ҡотҡарыусылар ярҙамында ҡатын ҡулын сығарып ала, ҡул зыян күрмәгән була."
"Аҡса етмәй, тип бабайҙың аҡсаһын урлағандар","Муттарҙы тотҡандар.Сентябрь башында пенсионерҙың ишегенә ике егет туҡылдата.Беҙ янғын һүндереү компанияһы хеҙмәткәрҙәре, янғын хәүефһеҙлеге ҡорамалын ҡуйғанығыҙ өсөн аҡсаны кире ҡайтарып йөрөйбөҙ, тип улар фатир хужаһына конверт һонған.Тик бында аҡса күберәк, һеҙ беҙгә ун мең һум ҡайтарым бирергә тейешһегеҙ, тигәстәре, бабай конвертты асып та ҡарамайынса, уларға 10 мең һумды тоттора. Улар сығып киткәс кенә конвертты асып ҡараһа, унда аҡса урынына ""банк приколов""тың купюралары ятҡанын күрә. Полицияға ошо турала хәбәр итеп, ғариза яҙғас, мутлыҡ ҡылып йөрөүсе егеттәрҙе эҙләп тапҡандар. 19 йәшлек егеттәр алдан янғын хәүефһеҙлеге ҡорамалын ҡуйыу менән шөғөлләнгән компанияла эшләгән булған. Енәйәт юлына баҫыуҙы аҡса етешмәү менән аңлатҡандар. Уларға ҡарата енәйәт эше асылған."
Тракторлы булды ауыл!,"Ура! Учалы районының Бәләкәй Ҡаҙаҡҡол ауылы ""Алтын бишек"" конкурсының төп призын - мини-тракторҙы яулап алды!Россия1-Башҡортостан телеканалының тура эфирында ""Алтын бишек"" республика конкурсына йомғаҡ яһалып, еңеүселәрҙе тәбрикләнеләр. Был конкурста беҙҙең Бәләкәй Ҡаҙаҡҡол (Зәйнәкәй) ауылы дан итеп сығыш яһап, социаль селтәрҙә 27294 тауыш йыйып, беренсе урын алды.Төп приз - мини-трактор бөгөн Амангилде ауыл хакимиәте башлығы Илдар Килмөхәмәтовҡа тапшырылды. Ауыл халҡына был тракторҙың бәрәкәтен күрергә яҙһын!"
Юл фажиғәләре - 22 октябрь,"Кисәге, 22 октябрҙә, республикала 15 автомобиль аварияһы теркәлеп, бер кеше һәләк булған, 18 кеше йәрәхәттәр алған.Кисен Шишмә районында, Арыҫлан-Шишмә-Ҡырғыҙ-Миәкә автоюлының 27-се саҡрымында, кеше тапалған.Миәкә районының 50 йәшлек водителе (""Toyota Corolla"" машинаһында) юл уртаһынан китеп барған ирҙе күреп ҡалып, уны тапатмаҫ өсөн машинаһын уңға борған да бит, барыбер көҙгөһө менән һуҡтырып өлгөргән. Унан һуң юлсыға ыңғай килгән ""Renault Logan"" бәрелгән (рулдә Дәүләкәндән 36 йәшлек ир булған).62 йәшлек Өфө кешеһе алған яраларҙан шунда уҡ йән биргән.Юлсының ҡара кейемендә яҡтылыҡ сағылдырыусы элементтар юҡ ине, ти водителдәр."
Салауатта нарколог менән психиатрға – сират,"Медицина өлкәһендәге хәл итәһе мәсьәләләрҙе һаман да яйға һала алмайҙар әле. Башҡортостан Башлығы Радий Хәбировҡа Салауат ҡалаһындағы поликлиникаларҙағы хәл мәғлүм булған. Халыҡ психиатр менән наркологҡа ҡабул итеүгә яҙыла алмауҙарына зарланған. Көнөнә бер сәғәт кенә ҡабул иткән табиптарға справка алыу өсөн кешеләр таң менән сиратҡа баҫалар икән. Уларҙың кабинеттары ла ҡаланың ике осонда урынлашҡан. «Кешегә ҡарата булған һалҡын мөнәсәбәтте өнәмәйем. Был хәлде тикшерәсәкбеҙ», – тип яҙған Радий Хәбиров социаль селтәрҙәге үҙенең аккаунтында ."
Медицина ярҙамы күрһәтеүгә аҡса  тағы ла күберәк бүленә,"Башҡортостанда 2020 йылға бушлай медицина ярҙамы күрһәтеү дәүләт гарантиялары программаһы 58 млрд 89 млн һум күләмендә билдәләнгән.Был быйылғы йыл менән сағыштырғанда, 6,5 процентҡа күберәк. 2019 йылда был программаның хаҡы 67 млрд һум булған. Тәүге тапҡыр онкология буйынса айырым норматив булдырылған. Республика башлығы күрһәтмәһе буйынса, онкология ауырыуҙарын ваҡытында һәм дөрөҫ диагностикалаусы табиптарға 5 мең һум күләмендә премиялар тәғәйенләнә. 9 айҙа 1633 табип ошондай бүләкләүгә лайыҡ булды. Йыл башында дарыуҙар менән тәьмин итеүгә 1,7 млрд һум аҡса бүленде. 2020 йылға был сумма ла күпкә ҙурыраҡ – 2,5 млрд һум."
Даланлылар беҙҙең төбәктә йәшәй,"Башҡортостандан дүрт кеше, ошо көндәрҙә лоторея уйнап, миллион һум отҡан. Төбәктә даланлы кешеләр күп тип белдерә лотореяның мәғлүмәт хеҙмәте. Шулай уҡ миллионерҙар менән бер рәттән, республиканың ике кешеһе 733 мең һум аҡса отҡан, тип белдерә “Руское лото” хеҙмәткәрҙәре. Әйткәндәй, быға тиклем дә лоторея һатып алып отоусылар күп булды. Республикала хатта 17,6 миллион, 7 миллион һум аҡса ла оттолар."
"""Сәләмәтлек сәғәте""  Йоматауҙа үтте","Бөгөн «Сәләмәтлек сәғәте» «Йоматау» шифахаһында медиктарға «Ауыл табибы», «Ауыл фельдшеры» программаһы һәм онкология ауырыуҙарын иртә асыҡлау буйынса сертификаттар тапшырыуҙан башланды. Мораҡ үҙәк район дауаханаһынан Әлфиә Әлимғолова, Асҡын үҙәк район дауаханаһынан Гөлназ Ғәббәсова, Бәләбәй үҙәк район дауаханаһынан Олег Гарейшиндар Башҡортостан Башлығы ҡулынан бер миллион һумлыҡ сертификаттар алды . «Ауыл фельдшеры» программаһында ҡатнашыусы бер-нисә фельдшер 500 һумлыҡ сертификатҡа эйә булды. Шулай уҡ онкология сирҙәрен иртә асыҡлаусы табиптар 5 мең һумлыҡ аҡсалата премияға лайыҡ булды.Республика Башлығы Радий Хәбиров был программаның киләһе йылда финансланасағы хаҡында белдерҙе. «Уже не раз мне коллеги из федеральных органов власти с уважением и интересом говорят об этой программе. Она выполняет очень важную функцию — спасти человеческую жизнь. Плюс она еще очень прагматична. Лучше мы на ранней стадии выплатим 5 тысяч рублей врачам, чем потом будем тратить миллионы рублей на тяжелое лечение онкобольных», — сказал глава региона."
Мостай Кәрим әҫәрҙәренең 10 томлыҡ йыйылмаһы күрһәтеләсәк,"Киләһе дүшәмбелә, йәғни 28 октябрҙә М.Кәрим исемендәге Милли йәштәр театрында бөйөк шағирҙың әҫәрҙәре тупланған 10 томлыҡтың исем туйы үтәсәк. Йыйынтыҡты З.Биишева исемендәге ""Китап"" нәшриәте баҫҡан.Сараны нәшриәт һәм М.Кәрим фонды үткәрә. Башлана төшкө сәғәт 3-тә. Инеү ирекле, адресы: Ленин урамы, 32."
Эсе тулы мәйет булған,"Бөйөк Британияла 39 мәйет тейәлгән йөк машинаһы табылған. Машина Эссекс графлығында Уотерглейд сәнәғәт паркында торған. Үлтереүҙә ғәйепләнеүсе 25 йәшлек ир ҡулға алынған. Ул сығышы менән Төньяҡ Ирландиянан. Әлеге ваҡытта хоҡуҡ һаҡлау органдары вәкилдәре был хәлгә асыҡлыҡ индереү менән мәшғүл. Билдәле булыуынса, йөк машинаһы илгә Болгариянан килгән. Бер ерҙә лә оҙаҡ тора алмаған, көслө еҫ сығыу сәбәпле, кешеләр уны ҡыуып ебәргән."
Шахмат буйынса элекке  донъя чемпионы ҡайҙа һәм нисек йәшәй?..,"Элек, СССР заманында шахмат «король»дары Анатолий Карпов, Гарри Каспаров, Борис Спасский, Роберт Фишер һәм дә ҡатын-ҡыҙҙарҙан Майя Чибурданидзе кеүек донъяла ҙур уңыштарға ҡаҙанған спортсыларҙы белмәгән кеше булмағандыр.Хәҙер инде улар яйлап онотолоп бөтөп баралар. Шуларҙың береһе хаҡында ине һүҙебеҙ.Грузия шахматсыһы, билдәле Майя Чибурданидзе бәләкәйҙән шахмат уйнарға өйрәнеп, һигеҙ йәшендә атаһын еңә башлай. Ун йәше тулыуға Грузия уҡыусылары араһында чемпион исемен яулай. 12 йәшендә СССР йыйылма командаһына алынып, халыҡ-ара турнирҙа еңеүсе лә булып өлгөрә. 17 йәшендә СССР чемпионы титулына эйә була. 500-гә яҡын партия уҙғарып, барыһында ла еңеүсе булып таныла. Ул ваҡытта уның бер генә дәғүәсеһе була. Милләттәше – Нона Гаприндашвили. Һәм 1978 йылда йәш һәм тәжрибәле шахматсылар, донъя коронаһы өсөн үҙ-ара алыш башлай. Уға тикелм Нона 16 йыл буйы донъяла еңелмәҫ шахматсы булып һанала. Майя өлкән апаһын еңеп, донъя чемпионы титулын тартып ала. Һуңынан улар дуҫтар булып ҡала һәм Нона күп ваҡыт уға кәңәштәре менән ярҙам итә. Ә инде Чибурданидзе һуңынан тағы биш тапҡыр дәғүәселәрен алдырып, алты тапҡыр донъя чемпионы булыуына өлгәшә. 1991 йылда ғына Ҡытай спортсыһы Се Цзюнь донъя коронаһы өсөн Майяны еңеп, унан титулын тартып ала. Спорттан һуң, ғаилә ҡороп ҡарай, әммә уңышһыҙ була. Балалары юҡ. Үҙе генә яңғыҙ Грузияның Кутаиси ҡалаһында йәшәп ята. Элекке яратҡан шөғөлө менән күптән уйнағаны юҡ. Ҡайһы саҡ ҡына ҡыҙыҡ өсөн һәүәҫкәр уйнаусылар менән шахматта аҡыл менән һынаша. ."
"Яңы фатир ҡотло булһын, Софья!","Стәрлетамаҡ районында йәшәгән һәм төҫ-ҡиәфәте менән башҡаларҙан айырылып торған кескәй Софья тураһында яңыраҡ яҙғайныҡ. Хәтерегеҙгә төшөрәбеҙ, Ғиззәтуллиндар ғаиләһе ныҡ мохтажлыҡ кисереп донъя көткән. Ҡыҙҙары Софья баш һөйәге ҡыҫылып һәм аяҡ-ҡул бармаҡтары ҡуша йәбешеп тыуған булған. Һөҙөмтәлә ҡыҙҙы балалар баҡсаһына ла ҡабул итмәгәндәр. Был хәлгә тәүҙә ирекмәндәр иғтибар иткән, унан һуң власть органдары ҡушылған. Бының турала Радий Хәбировҡа ла мәғлүм булған. Республика етәксеһе Софьяны тикшереү өсөн октябрь аҙағында республикаға Израиль табиптары килеүе хаҡында хәбәр итте. Ошо көндәрҙә Ғиззәтуллиндар ғаиләһенә Стәрлетамаҡтың Мебельный ҡасабаһында бар уңайлыҡтары булған ике бүлмәле фатир бүленде. «Унда һәйбәт ремонт, өҫтәүенә уларға мебель, хатта түшәк кәрәк-ярағы бүләк иттеләр. Хәҙер Софьяның үҙенең карауаты бар», — тип яҙған ирекмәндәр."
Вузға интернет  аша уҡырға инеп буласаҡ,Тиҙҙән вузға интернет аша ғына уҡырға инеп буласаҡ. Был хаҡта РФ Хөкүмәте вице-премьеры Дмитрий Медведев Сколковолағы «Асыҡ инновациялар» форумында белдергән. Яңы проектта 52 юғары уҡыу йорто ҡатнашырға теләй. «Вузға онлайн инеү» суперсервисын эшләү менән әлеге көндә РФ Фән һәм юғары белем биреү министрлығы шөғөлләнә. Был ҡушымта аша берҙәм дәүләт хеҙмәте порталы аша бакалавриат программаһы буйынса уҡырға инергә документтарҙы ебәрергә мөмкин. Берҙәм рейтингта кокурсты күҙәтеп барырға ла мөмкин. 2024 йылда Рәсәй вуздарының 80 проценты был алым менән эшләүгә күсеүҙәре ихтимал.
Эйәһеҙ быуар йыланды эйәләткән,"Өфөлә йәшәүсе Инна Балтина исемле ҡатын аквасалонға хужа. Бер көндө уның магазины алдында ҡумта табып алған. - Көсөктәр йәки бесәй балаларын ташлап киткәндәр тип асыуып булды, эстә йылан табып алдым, - тигән Инна. Ҡатын һөйрәлеүсене үҙендә ҡалдырырға булған һәм белгестәр менән кәңәшләшкән. Мәхлүк альбинос төҫөндәге юлбарыҫ питоны һәм инә енесле булып сыҡҡан. Иректә бындай йыландар ете метрға тиклем үҫә ала. Кешеләр ғәҙәттә король питондарын үрсетә. Селтәрле һәм юлбарыҫ төрлөләре кешеләр өсөн хәүефле, балаларҙы һәм йорт хайуандары менән ҡалдырырға кәңәш итмәйҙәр. Инна йыланға Персик тип исем ҡушҡан. Иркәләнергә ярата, ҡулға менеп, йылыһын тойоп һөйрәлә икән. Персикка айына берҙе туңдырылған ит һәм бүҙәнә ашаталар. Хужабикәһе йыланға һыуыҡ теймәһен тип фатирындағы иҙәнде йылытҡан."
Китәләр...,"Башҡортостан эшҡыуарҙарының хоҡуҡтарын яҡлау буйынса тулы хоҡуҡлы вәкил Рафаил Вәғит улы Ғибаҙуллин ваҡытынан алда посынан китә. Был вазифаны ул 2012 йылдан алып биләне.Беҙҙең төбәктә, эшҡыуарҙар хоҡуҡтарын яҡлау буйынса вәкил, Рәсәй эшҡыуарҙары хокуҡтарын яҡлау буйынса уполномоченный һәм эшҡыуарҙар ҡоро ризалығы менән, Дәүләт Йыйылышы – Ҡоролтай тарафынан биш йыллыҡ мөҙҙәткә һайлана. Республика законына ярашлы, ваҡытынан алда вазифанан киткән осраҡта, бизнес-омбудсменға яңы кандидатты бер ай эсендә тәғәйенләргә тейештәр. Кандидаттың исеме лә билдәле - Флүр Әсәҙуллин.Флүр Минзаһит улы Әсәҙуллин 1969 йылдың 29 авгусында Дәүләкәндә тыуған. Башҡорт дәүләт педагогия институтында «тарих һәм ижтимағи дисциплиналар» белгеслеге буйынса белем алған. Шулай уҡ «дәүләт һәм муниципаль идара» йүнәлеше буйынса Рәсәй Федерацияһы Президенты ҡарамағындағы Рәсәй дәүләт хеҙмәте академияһын тамамлаған. Хеҙмәт эшмәкәрлеген 1986 йылда Дәүләкән районы Ленин һигеҙ йыллыҡ мәктәбенең тарих уҡытыусыһы булып башлай. Совет Армияһы сафтарында хеҙмәт итә. «Пилигрим» халыҡ-ара хеҙмәттәшлек үҙәге, «Студенттар мәшғүллек үҙәге» менән етәкселек итә. «Наркотиктарһыҙ ҡала» йәмәғәт ойошмаһы идараһы рәйесе була. Өсөнсө саҡырылыш БР Дәүләт Йыйылышы – Ҡоролтай депутаты булды, Башҡортостан Республикаһы иҡтисади үҫеш министры урынбаҫары вазифаһында эшләне. Бер йылдан һуң халыҡ-ара инвестиция компанияһына эшкә күсеү сәбәпле, посын ҡалдырҙы."
"Өфөлә уҡыусы ҡыҙҙы сауҙа үҙәгенән дауаханаға илткәндәр, тик ҡотҡара алмағандар","Үҫмер ҡыҙҙы “Тиҙ ярҙам” “Ғаилә” сауҙа-күңел асыу комплексынан килеп ала. Уға “ағыуланыу” диагнозы ҡуйыла.Үкенескә күрә, 8-се класс уҡыусыһы дауаханала, иҫенә килмәйенсә, яҡты донъя менән хушлаша. Тикшереү эштәре башланған, бөгөн суд-медицина экспертизаһы үткәреләсәк, ҡыҙҙың үлеменә нимә менән ағыуланыу сәбәпсе булғанын асыҡлаясаҡтар. Фаразлау буйынса, үҫмерҙәр бәҙрәфкә бикләнеп, зажигалкалар өсөн газды еҫкәгән."
Һөйөнсө! РФ финанс министры бюджетниктарға эш хаҡы артасаҡ тип вәғәҙәләне!,"Рәсәйҙең финанс министры Антон Силуанов 2020 йылда бюджет хеҙмәткәрҙәренең эш хаҡы — 5,4 процентҡа, ә инфляция өстән алып дүрт процентҡа тиклем артасағын белдерҙе. РИА-Новости хәбәр итеүенсә, беренсе вице-премьерҙың һүҙҙәре буйынса «бюджет инфляция һалымы эш хаҡын, пенсияны, һаҡлыҡҡа йыйған аҡсаны ашамаҫлыҡ итеп төҙөлгән». Рәсәйҙең Финанс министрлығы башлығы Беренсе канал эфирында һуңғы алты йылда бюджет өлкәһендә хеҙмәт хаҡының һиҙерлек артыуын да билдәләне. Бюджет проекты 23 октябрҙә беренсе уҡыуҙа ҡараласаҡ."
"Ҡомарлы уйын ҡорбаны, ҙур суммала аҡсаһын юғалтҡандан һуң уйын клубын шартлатырға ниәтләй","Яңыраҡ Өфөлә йәшәүсе, 112 номерын йыйып, ҡомарлы уйын клубын шартлатырға йыйыныуы тураһында хәбәр итә. Бында ул ҙур суммала аҡса сарыф итеүен дә белдерә. Ваҡиға урынына тиҙ арала хоҡуҡ һаҡлаусылар йүнәлтелә. Полиция хеҙмәткәрҙәре шартлатырға йыйынған йортто һәм уның биләмәһен тикшерә. Әммә унда бер ниндәй ҙә шартлатҡыс тапмай. Ҡомарлы уйын клубынан 14 монитор, 13 система блогы тартып алына. Хәҙер аҡса юғалтыусыға ла, клубты асыусыларға ла насар ҡылыҡтары өсөн яуап бирергә тура киләсәк."
"Аршавиндан һуң, баһаланғандары юҡ","Йыл да уҙған миҙгел һөҙөмтәләре буйынса Францияның France Football журналы донъяның иң яҡшы футболсыһын «Алтын туп» призы менән баһалай.Быйыл уға кемдәр дәғүә итәсәк турала беҙ сайтыбыҙҙа мәғлүмәт биргәйнек инде. Уның тарихына килгәндә, Рәсәй уйынсыларынан һуңғы тапҡыр Андрей Аршавин ғына ул исемлектә күренде. Бынан 10 йыл элек Аршавин тауыш йыйыу буйынса 21-се урын алғайны. Ә инде 2008 йылда хатта 6-сы күрһәткескә өлгәште. Ғөмүмән, беҙҙең футболсыларҙан Аршавиндан тыш, 1993 йылда Сергей Кирьяков (21-се урын) һәм Юрий Жирков 2008 йылда 25-се булды. Ә бына СССР заманында ул призға 61 футболсы дәғүә итеп, өсәүһе, йәғни Лев Яшин (1963 йыл, һүрәттә), Олег Блохин (1975 йыл) һәм Игорь Беланов (1986 йыл) призды яулай."
СМП бригадалары планшеттар менән генә эш итәсәк,"Быйылдан алып республиканың ашығыс медицина ярҙамы табиптары махсус планшеттар менән тәьмин ителә. Был эш Рәсәй Президенты Владимир Путин указына ярашлы ғәмәлгә ашырылған “Һаулыҡ һаҡлау” милли проекты буйынса башҡарыла. Медиктар электрон ҡоролмалар аша саҡырыуҙарҙы ҡабул итә, юлда уҡ пациентты ауырыуҙар тарихы менән таныша, документтар тултыра һәм дауаханаға ауырыуҙың хәлен яҙып ебәрә ала.Планшеттар 345 СПМ бригадаһына тапшырыласаҡ. Быйыл шулай уҡ федераль бюджеттан республикаға 24 тиҙ ярҙам машинаһы бүленгән."
Тракторсы кешеләрҙе үлемесле тәгәрмәстән ҡотҡарған,"Шишмә районының Ураҙбахты ауылы янында ошо көндәрҙә ауыр фажиғә була яҙған. Тик тракторсының ҡыйыулығы кешеләрҙе оло бәләнән аралап ҡалған. ""Бәйләнештә"" селтәрендәге ""БашДТП"" төркөмөндә ошолай яҙыу ҡалдырғандар: ""МТЗ тракторсыһына оло рәхмәтебеҙҙе белдерәбеҙ. Ул фураның ысҡынып киткән тәгәрмәсе менән бәрелешеүҙән беҙҙе ҡотҡарҙы. Беҙ ""Нива""ла инек, тракторсы тәгәрмәсте күреп ҡалып, таранға барҙы һәм сүмесе менән уны туҡтатты"". Быны яҙыусы исемен, фотолар ҙа ҡалдырмаған. Шулай ҙа был хәлдең геройын тапҡандар. Ул МТЗ тракторын йөрөтөүсе Зөлфәт Ғәлиуллин. Ир федераль юл хеҙмәтендә эшләй һәм М-5 Мирный - Дим трассаһын хеҙмәтләндерә."
Владимир Путиндың визиткаһын ике миллион һумға баһалағандар,"Санкт-Петербургта йәшәгән бер ир интернеттағы һатыу сервисына ғәҙәти булмаған тауар һалған. Ул Рәсәй Президенты Владимир Путиндың комитет рәйесе булғанындағы визиткаһын тәҡдим итә. Ҡағыҙ киҫәгенең ҡайһы бер урындары ҡара буяу менән ҡапланған. Ир әйтеүенсә, заманында визитканы Владимир Владимирович уның атаһына биргән булған. Сувенир ғаиләлә 20 йыл дауамында һаҡланған. Әйтергә кәрәк, әлеге ваҡытта интернетта Путиндың ҡултамғаһы булған документтарҙы осһоҙораҡ хаҡҡа табырға мөмкин."
Һаҡ булығыҙ: магнит дауылы көтөлә,"23–30 октябрҙә ерҙең магнит өлөшө тыныс түгел. Бигерәк тә 24, 25, 26 октябрҙә көслө магнит дауылы көтөлә. Был һиҙгер кешеләргә генә түгел, сәләмәт кешеләргә лә тәьҫир итергә мөмкин, тип белдерә белгестәр. Көслө баш ауыртыу, арығанлыҡ күҙәтелеүе бар.Һаулығыбыҙға иғтибарҙы йәлләмәйек."
“Локомотив” командаһы “Ювентус”ты ота яҙҙы...,"Футбол буйынса Чемпиондар лигаһының өсөнсө төркөм осрашыуында “Локомотив” командаһы Италияла билдәле “Ювентус” клубы менән осрашты.Рәсәй уйынсылары бәйгене уңышлы башлап, беренсе осорҙоң 30-сы минутында иҫәпте асып, алға сыға. Икенсе таймда Роналдуның командаһы өҫтөнлөктө үҙ ҡулына адып, өс минут эсендә ике тапҡыр уңышҡа өлгәшә һәм еңеүҙе тартып ала. Ошо уйындан һуң “Ювентус” менән “Атлетик” командалары етешәр мәрәй яулап, төркөмдә беренсе-икенсе урындарҙы бүлешә. “Локомотив” иһә, өс мәрәйе менән өсөнсө. Киләһе турҙа Семиндың тәрбиәләнеүселәре үҙендә Италия клубын ҡабул итәсәк. Осрашыу 6 норябрҙә ҡаралған."
"Трассала ""незамерзайка"" һатып алмағыҙ!","Иҡтисади хәүефһеҙлек хеҙмәткәрҙәре легаль булмаған спиртлы продукцияны һатыуға ҡаршы профилактик саралар уҙғарған. Был сара барышында М5 трассаһында тәҙрә йыуа торған шыйыҡса менән сауҙа иткән иргә протокол төҙөлгән. Саҡ ҡына һыуыттымы, ямғырҙан һуң сыҡҡан бәшмәк кеүек юл сатында ошо тауарҙы тәҡдим итеүсе спекулянттар пәйҙә була. Өфө районының Нөрлө ауылынан 30 йәшлек ир ҙә ""незамерзайка""ны юл буйына рәт-рәт итеп теҙеп, машинаһында уҡ һатыу ойошторған. Ауыр еҫле 5 литрлы шешәләге шыйыҡса һаулыҡ өсөн зыян икәнен барыһы ла белә кеүек, тик унан баш тартыусылар һирәк. Белеүегеҙсә, бындай ""незамерзайка"" Рәсәйҙә рәсми рәүештә тыйылған. Сөнки уның составында метанол бар. Машинала метил спиртының парҙары менән тын алыу сәләмәтлеккә хәүефле. Эшҡыуар""ҙан барлығы 55 литр тыйылған тауар тартып алынған."
Еңеү менән ҡотлайбыҙ!,"Хәйбулла районының ""Сулпан"" халыҡ йыр ансамбле Ҡаҙағстан Республикаһының баш ҡалаһы Нурсолтанда үткән IV «Art-Global» Халыҡ-ара сәнғәт конкурс-фестивалендә I дәрәжә дипломға лайыҡ булған!Конкурс-фестиваль 19-22 октябрҙә Йәштәр һарайының концерт залында барған. Тиҫтәләрсә ижади коллективтар, артистар ҡатнашҡан.«Сулпан» ансамбле улар араһында юғалып ҡалмай, «Академик вокал» номинацияһында бик лайыҡлы сығыш яһаған. Был коллективты БР мәғариф алдынғыһы Роза Вәхитова етәкләй. Еңеүселәрҙе ҡотлап, артабан да уңыштар теләйбеҙ!"
Иғтибар - балалар!,"Сентябрь айында ғына республикала балалар ҡатнашлығындағы 413 автомобиль аварияһы теркәлеп, бәлиғ булмаған 19 баланың ғүмере өҙөлгән, 445 бала төрлө ауырлыҡтағы йәрәхәттәр алған.Шуға ла республикабыҙҙа 21 октябрҙән алып 8 ноябргә тиклем ""Иғтибар - балалар!"" акцияһы үтә.Уны Юл хәрәкәте хәүефһеҙлеге дәүләт инспекцияһы менән бергә мәғариф бүлектәре ойоштора. Был осорҙа төрлө профилактик саралар үткәреү планлаштырыла. Мәҫәлән, юл хәрәкәте ҡағиҙәләре буйынса конкурстар үткәреү ҡаралған. Уҡыусы балаларҙы мәктәпкә йөрөткән автобустарға айырым иғтибар бүленәсәк. Водителдәргә үтенес: юлда йөрөгәндә ашыҡмағыҙ, иғтибарлы булығыҙ, үҙегеҙҙе генә түгел, башҡаларҙы ла уйлағыҙ!Яңы ғына йәшәй башлағанда һәләк булған 19 баланы, яралар алып һыҙланған, ғәрип ҡалған 445 баланы иҫегеҙҙән сығармағыҙ."
Юл фажиғәләре - 21 октябрь,"Кисәге, 20 октябрҙә, республикала 11 автомобиль аварияһы теркәлеп, бер кеше һәләк булған, 10 кеше йәрәхәттәр алған.Кисен Баймаҡ районында Ниғәмәт-Бикеш автоюлының 1-се саҡрымында 30 йәшлек водитель ""Daewoo Nexia"" машинаһында 36 йәшлек ирҙе тапай. Уны дауаханаға килтерәләр ҙә бит, тик ул иҫенә лә килмәй, төндә вафат була...Яҡындарының ауыр ҡайғыһын уртаҡлашабыҙ..."
"Яңы ""Урал"" матайын һатып алһаң, бүләккә палатка һәм бер ҡосаҡ утын бирәсәктәр","Советтар Союзы мәлендә илебеҙ мототехника етештереү һәм ҡулланыу буйынса донъяла алдынғылыҡты биләй ине. Мотоциклдар һәм мотороллерҙар халыҡтың яратҡан техникаһы булды. Дәүерҙәр алмашынғас, ауыл-ҡалаларҙа мотоциклдарҙы автомобилдәр алмаштырҙы. Яйлап данлыҡлы мото һәм велозаводтар - Минск мотовелозаводы (""Минск"" мотоциклы), Ижмаш (""Юпитер"" һәм ""Планета"" мотоциклдары), Дегтярев исемендәге завод («Ковровец» һәм «Восход»), Киев мотоцикл заводы (""Днепр""), Тула мотозаводы (""Тулица"" һәм ""Муравей"" мотороллерҙары), Вятские Поляны мотозаводы («Вятка» менән «Электрон» мотороллерҙары), Львов мотозаводы («Верховина» һәм «Карпаты» мопедтары), Рига мотозаводы («Рига», «Дельта» һәм «Мини» мопедтары) юҡҡа сыҡты. Әлеге ваҡытта Рәсәйҙә башлыса сит ил мототехникаһын ""отверткалы"" йыйыу менән шөғөлләнәләр. ИМЗ - Ирбит мотоциклдар заводы ғына бер аҙ ҡыбырлай. Унда элек йылына тиҫтәләрсә мең ""Урал"" оппозит моторлы ауыр мотоциклдар етештерелһә, хәҙер иһә йыллыҡ күләм мең данаға ла барып етмәй. Шулай ҙа завод иҫән, сит ил агрегаттары ҡулланып булһа ла мотоциклдар йыя. Уларҙың күп өлөшө экспортҡа оҙатыла - сит илдәрҙә байкерҙар ""Урал""дарҙы ныҡ ярата икән. Ошо көндәрҙә ИМЗ ""Урал"" мотоциклын Европа баҙарына яраҡлаштырып тәҡдим итте. Уның исеме ""Ural Adventure"" - мажараларҙы, сәйәхәтте аңлата. Мотоцикл ни бары 20 данала сығарылған. Уны ҡыҙыллы-аҡлы төҫкә буяғандар, яҡтылыҡ диодлы фара ҡуйғандар. Нимәһе ҡыҙыҡ - һатып алыусы ""Урал"" менән бергә бүләккә палатка һәм бер ҡосаҡ утын аласаҡ. Мотоциклға ғәҙәттәгесә ике цилиндрлы оппозитлы мотор ҡуйыла, уның ҡеүәте 42 ат көсө. Төтөн сығарыу системаһын яңыртҡандар һәм газ тултырылған һәм көйләргә мөмкин булған амортизаторҙар ҡуйыла.Хаҡы - 16 200 евро, беҙҙеңсә был 1 миллион 150 мең һум."
Ялған диплом менән шәфҡәт туташы булып эшләп йөрөгән,Өфөнөң Калинин районы прокуратураһы үҙәк дауаханала хеҙмәт ҡануниәтенең үтәлешен тикшергән. Тикшереү барышында быйыл майҙа терапия бүлегенә эшкә алынған шәфҡәт туташының дипломының ялған булыуы асыҡланған. Ҡыҙ был документты билдәһеҙ берәүҙән 40 меңгә һатып алған булған. Был эш буйынса енәйәт эше ҡуҙғатылған. « Йәш белгес» эштән ебәрелгән.
Ауылдағы ҡатын-ҡыҙҙар - һөйөнсө!,"Ауылда эшләгән ҡатын-ҡыҙҙарға 36 сәғәтлек эш аҙнаһы буласаҡ. РФ Хеҙмәт кодексына был өҫтәмәне Дәүләт Думаһы индерҙе. Иң мөһиме - эш хаҡы 40 сәғәтлек эш аҙнаһыныҡы менән тиң буласаҡ. Закон проекты шулай уҡ сменалы эш трафигында ҡатын-ҡыҙҙарға эш хаҡын күберәк түләүҙе вәғәҙәләй. Законды тикшергәндә депутаттар проектҡа тағы ла бер нәмәне - эш хаҡы күләме закондың үҙ ҡарарына ингәндән һуң кәмергә тейеш түгел тигәнде индерҙе. Иҫегеҙгә төшөрәбеҙ, бығаса ауыл-ҡатын ҡыҙҙары өсөн ҡыҫҡартылған эш көнө федераль закон менән нығытылмағайны."
"Уҡытыусы балаларҙың ауыҙҙарын скотч менән йәбештереп, белем биргән!","Күрше Татарстан республикаһында яңы ысул менән уҡыта башлағандар. Социаль селтәрҙә бер әсә кеше, уҡытыусы беренсе класс уҡыусыларының ауыҙҙарын скотч менән йәбештергән, тип зарланғандан һуң, был факт буйынса тикшереү эштәре башланған. Әлеге хәбәрҙең аҫтында бер малайҙың атаһы был хаҡта полицияға ғариза менән мөрәжәғәт итеүе, тик уҡытыусыны һаман да эштән сығармауҙары тураһында яҙған. Әле ваҡиға буйынса прокуратура тикшереү үткәрә. Уның һөҙөмтәләре билдәле булғас, садист уҡытыусыға ҡарата тейешле сара күреләсәк."
Гемоглобинды нисек күтәрергә?,"Гемоглабинды гранат һуты менән сөгөлдөр күтәрә тиһәләр ҙә, ғалимдар, тикшереү үткәргәндән һуң, уны күтәреүҙә тауыҡ бауырына бер нәмә лә етмәүен асыҡлаған. Ул тиҙ үҙләштерелә, организмды файҙалы матдәләр менән дә байыта. Операциянан, күп ҡан юғалтыуҙан һуң тауыҡ бауыры тиҙ арала хәл индерә. Шулай уҡ ул әҙ калориялы ризыҡ, 100 грамында бары 137 ккал. А, С, В6, В12 витамины һәм фолий кислотаһына бай. Баҡыр, цинк, кальций, марганец, хром, тимер – организмға көн һайын кәрәкле матдәләр. Тауыҡ бауыры ҡан баҫымын да көйләй, ҡан тамыры – йөрәк системаһын да нығыта. Гепарин ҡандың ойошоу үҙенсәлеген башҡара һәм миокард инфарктын иҫкәртә. Уның составында атеросклерозға ҡаршы көрәшеүсе лизин матдәһе лә бар.Һуңғы тикшереүҙәр күрһәтеүенсә, тауыҡ бауыры яман шеш күҙәнәктәре үҫешен дә тотҡарлай икән."
Динар Ғилметдинов Мостай Кәримдең иҫке водитель таныҡлығын күрһәткән,"БР буйынса ЮХХДИ етәксеһе Динар Ғилметдинов социаль селтәрҙәрҙә Мостай Кәримдең водитель таныҡлығы фотоһын күрһәткән. Баҡтиһәң, республиканың халыҡ шағиры иҫке өлгөлө документты яңыһына алмаштырыу өсөн 2001 йылда тапшырған булған. Бынан тыш, баш дәүләт автоинспекторы Мостафа Сафа улы менән булған тарихты бәйән иткән: «Народный поэт Башкортостана любил ездить за рулем. В наших архивах сохранился его небольшой рассказ: «Приятный случай. Был у меня такой случай лет 20 — 25 назад. Ехал в Салават. Пошел дождь. За поворотом на аэропорт остановил меня сержант ГАИ, показав свою всесильную палочку. Назвал свою фамилию, к сожалению, я ее не запомнил. — Вы ехали слишком быстро, — сказал он. Я, конечно, как любой шофер, «пойманный с поличным», готовился к отпору. Он очень, очень спокойно начал объяснять: — Видите же, дорога скользкая. Если так лихо будете ездить, вы можете лишить нас нашего любимого поэта. Так и сказал «любимого». — Честь имею! — приветствовал он меня на прощание.— Можете ехать. Я поехал. После этого нет-нет да старался не подвергать за рулем опасности жизнь «нашего любимого поэта». Вот такой урок получил от человека с грозной палочкой. И надолго запомнил. Мустай Карим 20.08.2001»."
Ялған араҡы һатыусыға – 2 млн штраф,"Өфө ҡалаһы полицияһы законһыҙ тауар әйләнешенән 850 литр этил спирты нигеҙендәге шыйыҡлыҡ тартып алған. Һатыусы үҙенең запастарын өйөндә һаҡлаған булған. Шулай уҡ йортонда 1471 ярты литрлы һәм 75 литр ярымлыҡ пластмасса буш шешәләр һаҡланған. Суд ялған араҡыны юҡҡа сығарыу һәм ғәйепләнеүсегә 2 млн штраф һалыу тураһында ҡарар сығарған. Контрафакт продукцияны һатып, был кеше 300 меңдән ашыу килем алыр ине. Ҡарарҙы үтәү барышында суд приставтары был ирҙең фатирына, автомобиленә арест һалған, сит илгә юлды япҡан."
Кишерҙе әле ашап ҡалығыҙ,"Кишер, витаминдар сығанағы булараҡ, сей килеш айырыуса файҙалы. Башҡа йәшелсәләр менән сағыштырғанда, унда каротин күп. Беҙҙең организмда ул А витаминына әүерелә. Тәүлек нормаһын тултырыу өсөн бер уртаса кишер ҙә етә. Унда шулай уҡ С, Д, Е, Л, Н, РР витаминдары бар. Бынан тыш, шәкәр, аҡһым, пектин, кумарин, күп кенә ферменттар, кальций, калий, тимер кеүек макро- һәм микроэлементтар булыуы ла асыҡланған. Кишер аш эшкәртеү процесын яҡшырта, йәрәхәттәрҙең тиҙерәк бөтәшеүенә булышлыҡ итә, бөйөрҙәрҙән ҡомдо сығара. Һуты аҙ ҡанлылыҡтан, хәлһеҙлектән, инфаркт кисергәндән һуң тәүге көндәрҙә йөрәк мускулының эшен көйләү өсөн тәҡдим ителә. Ундағы йод май алмашыныуын көйләп, һимереүҙән һаҡлай, ә күҙәнәклеге организмдағы артыҡ холестиринды ҡыуа.• 1:1 нисбәтендә кишер һуты менән балды һөттә бешереп, ашҡаҙан-эсәк таркты ауырыуҙарынан, бронхиттан, ларингиттан, һалҡын тейеүҙән эсергә.• Хәлһеҙлектән, тиҙ генә арып барыусанлыҡтан көнөнә өс тапҡыр ½ стакан кишер һуты эсергә. • Имеҙеүсе әсәләргә һөт төшһөн өсөн көнөнә өс тапҡыр ½ – 1/3 стакан һутын эсергә ҡушалар.• Ангинанан тамаҡты һуты менән сайҡатырға кәңәш ителә. • Бер балғалаҡ кишер орлоғона 200 мл ҡайнар һыу ҡойоп, термоста төнәтергә. Бәүел ҡыуҙырыу сараһы булараҡ, көнөнә өс тапҡыр ½ стакан эсергә.• Геморройҙан кишер япрағын сәй урынына бешереп эсеү файҙалы.• Арыуҙан йәиһә ауырыуҙан һуң кишер һутына бал йәки лимон һуты ҡушып эсеү хәл өҫтәй."
13 йәшлек ҡыҙҙы көсләгән,"Гастарбайтерҙарға ни етмәй? Сит илгә килгәс, аҡса ғына эшләп йөрө лә бит. Нефтекамала бер ир кис, күп ҡатлы йорттоң подъездарының береһендә, 13 йәшлек ҡыҙҙы көсләгән. Енәйәтсе Үзбәкстандандан беҙҙең республикаға эшкә килеүсе булып сыҡҡан. Иргә бәлиғ булмаусыны көсләгәне өсөн 16 йылға тиклем иркенән мәхрүм ителеү янай."
Шәкәр заводтары ярты миллион тоннаға яҡын сөгөлдөр эшкәрткән,"Республиканың шәкәр етештереүсе өс предприятиеһы 486,5 мең тонна шәкәр сөгөлдөрө эшкәрткән. Дөйөм алғанда 747 мең тонна сеймал кагаттарға һаҡлауға ҡалдырылған. Был тупланма беҙҙең шәкәрселәр ҡыш буйына эшләргә һәм сит төбәктәргә һатырға мөмкинлек бирәсәк. Дөйөм алғанда республикала 1,36 млн тонн шәкәр сөгөлдөрө йыйып алынған. Уңыш бер гектарҙан уртаса алғанда 362 центнер тәшкил итә. Уртаса уңдырышлылыҡтың иң ҙур күрһәткесе Бүздәктә - бында гектарына 422 центнер йыйғандар. Саҡмағошта 392 ц, Шишмә менән Йәрмәкәйҙә 385 га/ц. Көҙгө уңышты йыйыр алдынан аграрийҙар шәкәр сөгөлдөрөнөң тулайым йыйымын 1,5 млн тонна тип планлаштырған. Былтыр уңыш 1,41 млн тонна булһа, 2017 йылда – 1,58 млн тоннанан ашҡан."
Оҫталарға тауыш бирәйек!,"Башҡортостан юлдаш телеканалының ""Бай баҡса"" тапшырыуын күптәр яратып ҡарай. Уның ""Ҡулыңдан ҡыуан"" осталар конкурсы ла танылыу яуланы.Иҫегеҙгә төшөрәбеҙ, был проект март айынан октябрь айынаса үтә. Унда баҡса ҡаралтылары, теплицалары төҙөүселәр, сүкеп тимерҙән әйбер эшләүселәр, йорт кәрәк-яраҡтары, баҡсаға, ихатаға ҡуя торған фигуралар яһаусылар ҡатнаша алды.Быйылғы ярышта ҡатнашыусылар күп булды. Ойоштороусылар иң-иңдәрҙән ""Бай баҡса"" программаһында сюжеттар яһаны. Өфө, Белорет, Миәкә, Мәләүез, Ҡырмыҫҡалы, Мәсетле, Ҡыйғы, Балаҡатай, туймазы, Бөрйән, Мишкә райондарынан барлығы 17 оҫта күрһәтелде. Бөгөндән, йәғни 22 октябрҙән 31-нә тиклем БЮТ сайтында СМС-хәбәрҙәр ебәреп, тауыш бирергә мөмкин. Иң күп тауыш йыйыусы оҫтаға бағыусынан бүләк - Туймазы торба заводы әҙерләгән беседка биреләсәк.Еңеүсе 2 ноябрҙә иртәнге сәғәт 12-се яртыла Башҡортостан юлдаш телеканалының ""Бай баҡса"" тапшырыуында билдәләнәсәк. Дуҫтар, әүҙемерәк булығыҙ!Тауыш биреү өсөн һылтанма буйынса үтегеҙ, унда барыһы ла аңлатылған: https://bash.news/pro/baj-baksa-2019"
Балаларҙы сүп-сар өсөн түләүҙән азат итерҙәрме?,"Рәсәйҙә балалы ғаиләләргә сүп-сар сығарыу өсөн түләүҙе кәметергә тәҡдим иткәндәр. Был хаҡта «Известия» гәзите хәбәр итә. Әлеге ваҡытта сүп-сар сығарыу өсөн тариф барыһына ла бер үк: 35 һумдан башланып, төрлө ерҙә төрлөсә. Балалы ғаиләләр өсөн түләүҙе кәметеү инициативаһы менән сығыш яһаусылар уны өс йәшкә тиклемге балаларға бөтөнләй бөтөрөргә, ә мәктәпкәсә йәштәге балаларға ташлама индерергә, тип тәҡдим итә.Әммә РФ Хеҙмәт министрлығында ,был инициативаны ҡабул итеү өсөн тәүҙә яңы система буйынса сүп-сар йыйыу инфраструктураһын формалаштырырға, һуңынан ғына граждандарға льготалар булдырыу тураһында уйларға кәрәк, тиҙәр. Әйткәндәй, Тверь өлкәһендә күп балалы ғаиләләргҙе сүп-сар өсөн түләүҙән азат иткәндәр."
"Тәүбә, тәүбә, үҙ балаһын бер шешә араҡыға һатып йөрөгән.","Орел өлкәһендә алкоголизм менән сирләүсе ҡатындан 12 йәшлек ҡыҙын тартып алғандар. «ОрелТаймс» баҫмаһы хәбәр итеүенсә, ҡыҙ һөйләшә белмәй, ҡалаҡ менән дә ашарға күнекмәгән, дүрт аяҡлап ҡына йөрөй. «Был баланы әсәһе өйҙә йәшереп тотҡан. Ҡайҙалып алып барырға кәрәк булһа, тәгәрмәсле муҡсаға һалып йөрөткән. Бер шешә араҡы өсөн уны сексуаль ҡоллоҡҡа һатҡан». Орел ҡалаһындағы балалар дауаханаһына ҡыҙҙы ауыр хәлдә килтерәләр. Баш табип Людмила Кырлова әйтеүенсә, ҡыҙҙың психикаһы һәм моторикаһы үҫешмәгән. Анализдар уның бик ябыҡ булыуын күрһәтә. Һөйләшә белмәгән ҡыҙ, уға өндәшкәндә эт кеүек өрөп һәм олоп ҡына ҡуя. Карауатҡа ятыр урынға палатаның мөйөшөнә һыйына. Ашарға бирһәләр иһә ризыҡҡа эт кеүек ташлана.Ғаиләнән башҡа балаларҙы ла тартып алғандар."
Бесән мәлен һағындығыҙмы?,"Бесән мәле мал-тыуар тотҡан уңған хужалар өсөн үтә мәшәҡәтле осор бит ул. Быйыл ямғыр булмауы арҡаһында бесән уңманы. “Их, ерҙе бер туйындырғансы яуып үтһен ине!” – тиеште ауыл халҡы. Шулай ҙа һәр кем мал-тыуарына ҡышҡылыҡҡа етерлек аҙыҡ әҙерләп ҡалырға тырышты. Был фотолар быйылғы түгел, әлбиттә. Көҙҙөң эс бошорғос мәлендә, бесәнлектәр салғы сыңына, кешеләрҙең күңелле тауыштарына күмелгән ваҡыттарҙы иҫкә төшөрөп алайыҡ. Ни тиһәң дә, эш күп булмауына ҡарамаҫтан, был миҙгелдең ниндәйҙер романтикаһы бар. Бәлки кемдәрҙер ауылды, кешеләрҙе таныр."
"Футболда - Пеле, хоккейҙа - Гретцки, тенниста Федерер...","Донъяның данлыҡлы тенниссыһы Роджер Федерер үҙ карьераһында 1500 осрашыу уҙғарып, ул йәһәттән алдынғылыҡты бирмәй.Икенсе урында килгән Рафаэль Надаль унан 69 уйынға кәмерәк уҙғарған. АТР рейтингы буйынса өсөнсө баҫҡыста торған Швейцария спотсыһы турнирҙарҙа 1232 тапҡыр еңеп, 268-ндә дәғүәсеһенә отолған. Быйылғы миҙгелдә 48 тапҡыр еңеп, 8-ндә бирелә. Шулай уҡ 38 йәшлек тенниссы яулаған титулдары буйынса ла донъяла беренселәр рәтендә тора. Ул Ҙур шлем бәйгеһендә 20 тапҡыр уңышҡа ҡаҙана. Уимблдон турнирында – һигеҙ, Австралия беренселегендә – алты, АҠШ беренселегендә биш һәм Францияның асыҡ беренселегендә бер тапҡыр еңә. Шәхси беренселектә барлығы 102 титул яулай."
Алтын тулы сейф ағып киткән,"Красноярск өлкәһендә Сейба йылғаһында дамба йырылғанда алтын тулы сейф та юғалған. Ул кеше йәшәмәгән махсус йортта һаҡланған була. Был йорттоң һаҡсылары ла хәбәрһеҙ юғалыусылар исемлегендә. Сейфта 18 кг самаһы алтын булырға тейеш. Ул таҙартылып, Красноярскиға ебәрелергә әҙерләнгән булған. Әлеге ваҡытта уны эҙләйҙәр.«Алтын ҡабул итеү кассаһы – айырым һаҡ аҫтындағы йорт – торлаҡ барактар менән бер рәттән шулай уҡ хәүефле зонала булған һәм 4 метр бейеклектәге тулҡын аҫтында ҡалған», – ти хәбәр итәләр. Билдәле булыуынса, 19 октябрҙә төндә Сейба йылғаһында алтын сығарыусы артелдең һыуһаҡлағысында биш дамба емерелә. Тупраҡ, таш һәм бысраҡ ҡатыш тулҡындың бейеклеге 4 – 5 метрға етә. Ул юлындағы бар нәмәне йыуып алып китә. Һөҙөмтәлә 15 кеше һәләк була, биш кеше хәбәрһеҙ юғала, 16 кеше зыян күрә. Бының буйынса енәйәт эше ҡуҙғатылған."
Рәсәй футболсыларынан дәғүә итеүсе лә юҡ...,"Францияның France Football журналы йыл да донъяның иң яҡшы футболсыларына бирелә торған «Алтын туп» призына дәғүә иткән 30 уйынсының исемлеген теркәне.Улар араһында призды бишәр тапҡыр яулаған билдәле Криштиану Роналду менән Лионель Месси ҙа бар. Шулай уҡ Садио Мане («Ливерпуль»), Фрэнки де Йонг («Аякс»), Уго Льорис («Тоттенхэм»), Серхио Агуэро («Манчестер Сити»), Душан Тадич («Аякс»), Килиан Мбаппе (ПСЖ), Трент Александер-Арнольд, («Ливерпуль»), Донни ван де Бек («Аякс»), Пьер-Эмерик Обамеянг («Арсенал»), Марк-Андре тер Штеген («Барселона»), Алиссон («Ливерпуль), Маттейс де Лигт («Ювентус»), Карим Бензема («Реал» Мадрид), Джорджиньо Вейналдум (Нидерланд), Бернарду Силва («Манчестер Сити»), Сон Хын Мин («Тоттенхэм»), Роберт Левандовски («Бавария»), Роберто Фирмино («Ливерпуль»), Мохаммед Салах («Ливерпуль»), Эден Азар («Реал» Мадрид), Рахим Стерлинг («Манчестер Сити») и Жуау Фелиш («Атлетико»), Рияд Марез («Манчестер Сити»), Кевин де Брюйне («Манчестер Сити»), Калиду Кулибали («Наполи») һәм Антуан Гризманн («Барселона») бар.Призды 1956 йылда булдыралар. Роналду менән Мессиҙан башҡа тағы өс уйынсы «Алтын туп»ҡа өсәр тапҡыр эйә була. Данлыҡлы француз, Мишель Платини һәм ике Голландия футболсыһы Йохан Кройф менән Марко ван Бастен.Әлегә Рәсәй уйынсыларынан ул баһаға берәү ҙә лайыҡланғаны юҡ. Ә бына СССР заманында данлыҡлы ҡапҡа һаҡсыһы Лев Яшин (1963 йыл), Олег Блохин (1975 йыл) һәм Игорь Беланов (1986 йыл) призды яулай."
Путин емерелгән дамбанан зыян күреүселәргә иғтибар иттерәсәк,Рәсәй Президенты Владимир Путин Красноярск крайы губернаторы Александр Уссу менән осрашты. Ил башлығы уға Щетинкино ауылындағы дамба емерелеү һәләкәтенән һуң мохтажлыҡ кисергән кешеләргә иғтибар итергә ҡушты. Бының турала 21 октябрҙә ТАСС хәбәр итте.
Прививкалар үлемгә килтереүе лә ихтимал,"Йоғошло сир йоҡтороу хәүефе ҙур булһа ла, унан һаҡланыу өсөн балаларыбыҙға прививка эшләткәндә һәр саҡ борсолабыҙ. Сөнки төрлө сабый уны үҙенсә кисерә. Берәүҙәрҙә һиҙелмәй, икенселәр юғары температура менән ятырға мөмкин. Аллергия булып, тәне сабыртып сыҡҡандары да бар. РФ Һаулыҡ һаҡлау министрлығы өҙлөгөүҙәргә килтереүсе ҡурҡыныс прививкаларҙы атаған. Хатта вакцина эшләтеп, 30 көн үткәндән һуң үлемгә килтергәндәре лә бар. Улар – АКДС вакцинаһы, иммуноглобулин,төрлө сывороткалар, аллергендар, БЦЖ вакцинаһы. Иммунитеты көсһөҙ, нервы системаһы зарарланған балаларға организм нығынмайынса бөтөнләй прививка эшләтергә ярамай."
"Ташландыҡ машиналарҙы, суд ҡарары булмаһа ла, алып китәсәктәр","Радий Хәбиров автоҡыйға ҡаршы көрәште көсәйтергә ҡушты. Ихаталарҙы биләп ултырған хужаһыҙ машиналарҙы эвакуациялау буйынса саралар ҡаралды. Тиҙҙән улар ҡар таҙартыу эштәрендә лә ҡамасаулаясаҡ.Торлаҡ-коммуналь хужалыҡ министры вазифаһын башҡарыусы Борис Беляев әйтеүенсә, иң күп ташландыҡ машиналар – Өфөлә (452), икенсе урында Күмертау (35), ә Шишмәлә барлығы 20 транспорт хужаһыҙ тип иҫәпләнә. Муниципалитеттар махсус туҡталҡаға машиналарҙы илтергә ашыҡмай, тигәнгә, Радий Хәбиров автомобилдәрҙе бер ниндәй документһыҙ илтергә ҡушты: - Бер ниндәй суд ҡарарын көтөргә кәрәкмәй. Һеҙ яңылыш юлдан киткәнһегеҙ. Машина хаҡында иғлан яҙырға, уны алырға ваҡыт бирергә кәрәк. Ваҡытында талапты үтәмәйҙәр икән, һөйрәтеп алырға ла китергә. Беҙ бер ниндәй ҙә хоҡуҡ боҙмайбыҙ. Ә транспорт боҙа – санитар-гигиенаға нормаларына, антитеррорлыҡҡа ҡаршы килә, балалар ҙа эсенә инеп бикләнә."
Ғафури районында элекке ауыл хакимиәте башлығы хөкөм ителгән,"Законһыҙ рәүештә ауылдаштарына ер биреүсе чиновник Үтәк ауылы биләмәһен етәкләгән. Ул 2012-2016 йылдарҙа биш фермерға, хужалыҡ өсөн ер участкаларына милек хоҡуғы барлығы хаҡында, ялған белешмәләр биргән.Ошо документ нигеҙендә, улар үҙҙәренә ер участкаларын теркәгән. Был “бәхетлеләр” араһында башлыҡтың ҡыҙы ла булған. Чиновниктың башбаштаҡлығы арҡаһында ауыл биләмәһе миллион һумдан ашыу зыян күргән.Район прокуратураһы хакимиәттең ҡылығын енәйәтсел тип баһалаған һәм ышанысты юғалтыу сәбәпле, башлыҡты эштән бушатыуҙарын талап иткән. Ләкин ауыл хакимиәте был талапты үтәүҙән баш тартҡан. Ведомство судҡа мөрәжәғәт иткән һәм еңеп сыҡҡан.Элекке силсәүиткә өс йыл дауамында етәксе вазифаларҙы биләргә ярамай, бынан тыш ул 800 мең һум штраф түләргә тейеш."
Өфө вандалдарын эҙләйҙәр,"Билдәле булыуынса, баш ҡалабыҙҙа хәҙер «аҡыллы туҡталҡа»лар булдырҙылар. Быяла менән көпләнгән был урындарҙа телефоныңды зарядкаға ҡуйып алырға була. Унда интернетҡа инеү өсөн Wi-Fi зонаһы, хәүефһеҙлек төймәһе, автобустар таблоһы бар. Ҡыҙғанысҡа ҡаршы,ҡала хакимиәтенең халыҡтың мәнфәғәтен хәстәрләп эшләгән ошо эшен берәүҙәр юҡҡа сығарырға ла күп һорамай. «Ҡунаҡһарай» һәм «Башҡортостан» ҡунаҡханаһы» туҡталыштарындағы туҡталҡаларҙы «ҡулдары ҡысыған» билдәһеҙ ике кеше селпәрәмә килтергән. Видеокамерала уларҙың йөҙө асыҡ күренә. Вандалдарға тәртип һаҡсылары эҙләү иғлан иткән. Был туҡталыш павильонында видеокамералар урынлаштырылғанын да улар белмәйҙер инде, күрәһең…"
"""Ацетон менән ағыуланыу"": балаға өс тәүлек буйы диагноз ҡуя алмағандар","Өфөлә йәшәүсе Елена Ремпель Республика көнөнә арналған байрамдарҙа балаһын юғалта яҙған.Хәлһеҙ, ауыр тын алған 8 йәшлек ҡыҙы менән тәүҙә 17-се ҡала дауаханаһына мөрәжәғәт итә. Әсә гемоглобинға ҡан анализы тапшырыуҙы үтенһә лә, пациентҡа ауыҙ стоматиты тигән диагноз ҡуйып ҡайтара. Тик әсә күңеле тынысланмай, ул 6-сы дауахананың тире-венерология диспансерына ла мөрәжәғәт итә. Бында кандидоз, тип ҡарар сығара табиптар.Өс көн эсендә ирле-ҡатынлы балаһын биш дауаханаға алып барып ҡарай. Бала иҫен юғалта башлағас, улар “Тиҙ ярҙам” саҡырта. Елена, ҡыҙын республика клиник дауаханаға алып барыуҙарын инәлеп һорай. Был һаулыҡ һаҡлау учреждениеһында реаниматолог бер-нисә секунд эсендә диабет диагнозын атай һәм реанимацияға илтергә ҡуша. Баҡһаң, диабет сире арҡаһында баланың организмы тулыһынса ацетон менән ағыуланған булған.“Табиптар ҡан анализы алған булһа, диагнозды ваҡытында асыҡлар ине. Шәкәр кимәлен тикшереүе оҙаҡмы ни, ул бер-нисә секунд эсендә әҙер була! Ә беҙ бер түгел биш дауаханала булдыҡ!” – тип яҙа Елена."
Самолет Өфөгә төшөргә мәжбүр булған,"Көҙгө һауа торошон аңлап булмай: ҡар ятҡансы көн әллә нисә сүрәткә инә. Бер көн ҡойоп ямғыр яуып торһа, икенсе көнөнә ҡар яуып, туңдырып ебәреүе лә ихтимал. Екатеринбургта ла бөгөн боҙло ямғыр яуған. Аэропорттарында күп рейстар тотҡарланған. Стамбул – Кольцово ( Екатеринбург) йүнәлешендә осҡан «Төркиә һауа юлдары» авиакомпанияһы самолеты, тәғәйен урынына барып етмәй, Өфө аэропортына төшөргә мәжбүр булған."
Тағы ла ер убылған,"Бөгөн, Өфөнөң Менделеев урамында ер убылған. Тәрән соҡор административ бина янында барлыҡҡа килгән. Әле был урында махсус хеҙмәттәр тикшереү эшен алып бара. Ер убылыуҙан бер кем дә зыян күрмәгән, эргәләге биналар ҙа емерелмәгән, тип белдерә белгестәр. Ошо арала ер убылыу урынын ҡаплау эше башҡарыласаҡ. Рәсәй Ғәҙәттән тыш хәлдәр министырлығының Башҡортостан республикаһы буйынса идаралығы әлеге инцидентты контролдә тота."
"Лотереяла отоп, миллионер булғандар","Әллә беҙ ҙә лотерея алып ебәрәбеҙме, иптәштәр?! Кешеләргә отош уйындарында бәхет йылмая бит. Республиканың дүрт кешеһе ошо көндәрҙә 1 млн һум аҡса отҡан. Ике кешенең отош суммаһы «Русское лото» лотереяһында 733 мең һум тәшкил иткән. Унан алда берәү 7 млн һум эйәһе булғайны."
Көйөргәҙе районында ҡот осҡос хәл,"Көйөргәҙе районында рейд барышында Тәбиғәттән файҙаланыу һәм экология министрлығы инспекторына атҡандар. Тикшереү барышында рейд инспекторҙары баҫыуҙа ике егетте осрата һәм ниндәйҙер сәбәп арҡаһында уларҙы ҡулға алырға ҡарар итә. Шул ваҡытта егеттәрҙең береһе инспекторҙың башына ата. Аҙаҡ улар УАЗ автомобиленә ултырып, ваҡиға урынынан ҡасалар. Бер нисә минуттан енәйәтселәрҙе ЮХХДИ хеҙмәткәрҙәре ҡулға ала. Егеттәргә ни бары 19 йәш кенә булып сыға. Улар ауыл хужалығы техникаһын урлау менән шөғөлләнгән. Әле йәрәхәт алыусы инспекторҙың хәле насар. Яңаҡ һөйәге имгәнгән, тештәренә, теленә зыян килгән."
Етмеш һум аҡса өсөн ете кешене үлтергән,"Ростов ҡалаһындағы ҡот осҡос янғында күп кеше һәләк булды. Был һигеҙ фатирлы ағас йорт иҫке булһа ла, әлегә йәшәрлек, тип иҫәпләнгән.Ҡотҡарыусыларға таңғы биш тирәһендә янғын сығыуы хаҡында хәбәр килә. Был мәлдә күрше-күлән хәленән килгәнсе кешеләрҙе ҡотҡарып маташа. Тик, һуңынан билдәле булыуынса, баҫҡысҡа ут төрткәндәр һәм күптәрҙең үлемдән ҡотолоу юлы быуылған. Бисаралар төтөнгә ағыуланып яҡты донъя менән хушлаша.Фажиғәлә бер ғаиләнән әсә һәм өс ҡыҙ, икенсе ғаиләнең 4 һәм 2 йәшлек ҡыҙы менән улы һәләк булған. Барлығы ете кешенең бишәүһе - балалар, иң бәләкәйе ни бары 1 йәш тә 3 айлыҡ. Ут төртөүсене бер-нисә сәғәттән ҡулға алалар. 38 йәшлек Александр Комаров бер ни йәшермәй һөйләп бирә.Баҡһаң, уның улы ошо йортта йәшәгән класташы менән талашҡан булған. Бер ай элек Александрҙың улының 70 һум аҡсаһы юғала, ул иптәшен уғрылыҡта ғәйепләй. Аталлы-уллы малайҙы эҙәрлекләйҙәр, аҡса таптыралар, теге бала, мин теймәнем, тип илай. Әсәһенә һөйләп биргәс, ҡатын Комаровтарҙың был ҡылығы хаҡында мәктәпкә хәбәр итергә йыйына, тик ваҡыт таба алмай... Ә берҙән-бер көндө Александр, үс алыу теләге менән, эскән баштан ""яуыз дошман"" йәшәгән йортҡа “ҡыҙыл әтәс” ебәрергә була. Ул подъезға инеп, баҫҡыс майҙансығында ултырған креслоға зажигалка ярҙамында ут төртә. Әйткәндәй, ир заманында коррекцион мәктәпте тамамлаған булған.Был йорт янына ҡала халҡы сәскәләр һәм уйынсыҡтар килтерә, һәләк булыусыларҙың иҫтәлегенә шәмдәр ҡабыҙа."
"""Балалар - балаларға: беҙҙең йөрәктәр музыкаһы""","Республикабыҙҙың 100 йыллығын билдәләгән мәлдә Башҡортостанда ғәҙәти булмаған формала ""Балалар - балаларға: беҙҙең йөрәктәр музыкаһы"" хәйриә проекты тормошҡа ашырыла. Унда музыкаль һәләтле балалар үҙ тиҫтерҙәренә йырлы-моңло күстәнәсен өләшә. Проектты Федерация Советының Фән, мәғариф һәм мәҙәниәт буйынса комитеты рәйесе Лилиә Ғүмәрова ярҙамы менән Владимир Спиваковтың Башҡортостан Республикаһындағы хәйриә фонды үткәрә. Иртәгә, 22 октябрҙә, ""Балалар - балаларға: беҙҙең йөрәктәр музыкаһы"" проекты концерты Баймаҡ ҡалаһында Ғата Сөләймәнов исемендәге балалар музыка мәктәбендә уҙасаҡ. 23 октябрҙә иһә ул Сибайҙың Үҙәк ҡала дауаханаһында, 24 октябрҙә Магнитогорск ҡалаһының 4-се мәктәп-интернатында һәм Глинка исемендәге дәүләт консерваторияһында ойоштороласаҡ. Концерттарҙа биш һәләтле бала сығыш яһаясаҡ. Улар Линара Ҡәйепова (гитара), Дарья Гузеева (фортепиано), Клим Андреев (аккордеон), Дарья Кириллова (флейта), Анжелика Огрыза (виолончель). Улар республика, бөтә Рәсәй, халыҡ-ара конкурстары лауреаттары.Музыка уҡытыусылары оҫталыҡ дәрестәре күрһәтәсәк. П.И.Чайковский исемендәге XII Халыҡ-ара конкурсы лауреаты Дмитрий Онищенко фортепианола, БР атҡаҙанған сәнғәт эшмәкәре, З. Исмәғилев исменедәге Өфө дәүләт сәнғәт институты профессоры Зөфәр Хәмәтдинов валторнала уйнарға өйрәтәсәк.Концерттарға инеү бушлай.Проекттың ""Бәйләнештәге"" төркөмөнә һылтанма: https://vk.com/deti_detyam_music."
Бөгөн Бибисара Азаматова бик матур байрамын билдәләй,"21 октябрь - үҙенсәлекле моңло тауышы менән танылған йырсы Бибисара Азаматованың тыуған көнө.""Йәшлек"" гәзите исеменән уны ихлас күңелдән ҡотлайбыҙ һәм әле бик күп йылдар ошо моңо менән һөйөндөрөп, үҙе лә һөйөнөп йәшәүен теләйбеҙ! Бәхет һәм һаулыҡ теләйбеҙ!"
Мария Шарапова донъяла 134-се булып киткән,"Ҡатын-ҡыҙҙар теннис ассоциацияһының яңыртылған версияһы буйынса донъя рейтингы билдәле булды.Унда Рәсәй спортсыларынан яңыраҡ «ВТБ Кубок Кремля» турнирының финалына барып еткән Анастасия Павлюченкова күрһәткесен бер аҙ яҡшыртып, 30-сы урынға күтәрелде. Ә бына уҙған миҙгел беҙҙекеләр араһынан беренсе урында торған Дарья Касаткина 33 позицияһын юғалтып, хатта, 70-се баҫҡысҡа барып төштө.Әлегә донъяла беренсе булып Австралиянан Эшли Барти тора. Чехиянан Каролина Плишкова икенсе булһа, японка Наоми Осака – өсөнсө. Рәсәй тенниссыларынан Екатерина Александрова – 35-се, Вероника Кудерметова – 41-се, Светлана кузнецова – 55-се, Анна Блинкова 59-сы булһа, билдәле Мария Шарапова 134-се булып киткән."
Автозаправкаларҙа мутлашыуға юл ҡуйылмаясаҡ,"Күптәребеҙ автомобилдәренә яғыулыҡ ҡойғанда заправкаларҙа бензинды еткерә ҡоймауҙарына шик белдерә. Росстандарт автозаправкалар станцияларында бындай хәлдәргә юл ҡуймаҫ өсөн яңы тикшереү алымдарын уйлай. Росстандарт етәксеһе Алексей Абрамовтың фекеренсә, бензинды еткерә ҡоймау колоналарҙы программалауҙың манипуляциялары менән бәйле. «Программаны һәр пистолетҡа яғыулыҡты еткерә һалмаҫҡа көйләп була», – тигән ул. Росстандарт киләһе йылдан яғыулыҡ ҡойоу колонкаларындағы 1989 йылғы ГОСТы алмаштырырға теләй. Сөнки ул яңылышлыҡтарға, мутлашыуҙарға юл ҡуя. Киләсәктә колонкалар ғына түгел, касса артында ултырған операторҙар эшенең үлсәү системаһы ла тикшереләсәк. Йәшерен һатып алыуҙар ойоштороу өсөн приборҙар ла эшләнә."
"""Һөйәһеңме, һөймәйһеңме?"" Яуап Санкт-Петербург ҡалаһында табылыр!","Академдар йәнә юлға сыға!Мәжит Ғафури исемендәге Башҡорт академия драма театры коллективы 15-16 октябрҙә генә Казахстандың Алматы ҡалаһында гастролдәр менән булғайны. Бер төркөм артистар тағы ла юлға әҙерләнә: 26 октябрҙә Санкт-Петербург ҡалаһында Флорид Бүләковтың ""Һөйәһеңме, һөймәйһеңме?"" спектакле (режиссеры Илсур Ҡаҙаҡбаев) күрһәтелә. Ленсовет исемендәге дәүләт академия театрының Бәләкәй сәхнәһендә үтәсәк тамашаға рәхим итегеҙ, яҡташтар!"
Өфө халыҡ-ара мәғариф салоны уҙасаҡ,"6 – 9 ноябргә планлаштырылған форумдың һәр көнө айырым темаға бағышланған. 6 ноябрь – мәктәп директорҙары һәм балалар баҡсаһы мөдирҙәре өсөн квалификация үҫтереү курстар модулдәре уҙасаҡ; 7 – Мәскәү халыҡ-ара мәғариф салонының федераль программаһы; 8 – Уҡыусылар көнө; 9 – Ата-әсәләр көнө. Салон фестиваль рәүешендә үткәрелә, бында күргәҙмә эшләй, пленар ултырыш ҡаралған, интерактив майҙансыҡтар була, оҫталыҡ дәрестәре ойошторола. Экспозицияла Башҡортостан һәм Рәсәйҙәге урта һәм юғары уҡыу йорттары стендтары тәҡдим ителә. Белем биреүҙә яңы технологиялар, интернет-проекттары, имтихандарға әҙерләнеү курстары менән танышырға буласаҡ. Былтыр мәғариф салонын 12 меңдән ашыу уҡыусы килеп күргән."
Ҡала транспортында йөрөү хүефле!,"Бер аҙнала 900 ҡағиҙә боҙоу!Һуңғы ваҡытта пассажирҙар йөрөтөүсе ҡала транспорттары ҡатнашлығында авариялар күбәйеү сәбәпле, баш ҡаланың ЮХДИ хеҙмәткәрҙәре махсус операция үткәрҙе. Ете көн эсендә улар ҡала транспорты менән бәйле 900 ҡағиҙә боҙоу осрағын теркәгән. 12 шофер хәрәкәт ваҡытында телефондан һөйләшкән, 109-ы - мөһим талаптарҙы үтәмәгән, 43 автобус төҙөк булмаған. 200-гә яҡын осраҡ - водителдәрҙең юл ҡағиҙәләренән боҙоуы. Бынан тыш тағы ла бик күп иҫкәрмәләр булған, протоколдар төҙөлгән. Автобуста йөрөү ғүмер өсөн хәүефле! Әллә һәр ҡала транспортына ошо иҫкәртмәне ҡуйырғамы?"
"Кипкән үләнде, сүп-сарҙы үртәмәгеҙ!","Яҙ һәм көҙ миҙгелдәре башланһа республика ҡала-ауылдары төтөнгә сорнала. Кешеләр йорттары янын, баҡсаларын таҙарта, сүп-сарҙы, япраҡтарҙы, кипкән һабаҡтарҙы бер урынға өйөп, ут төртә. Өйҙәр, урамдар төтөнгә мансыла, бар ерҙә һаҫыҡ еҫ... Ошо көндәрҙә генә ""Бәйләнештә"" селтәрендәге Баймаҡ ҡалаһының, Бөрйән районының ""Подслушано ..."" төркөмдәрендә ошондай хәбәрҙәр ҡуйған инеләр:- ""Кешеләр, һеҙ ҡый үртәп ҡаҡшаттығыҙ! Төнгә ҡарай башлана, йыл да шулай яҙлы-көҙлө төтөн еҫкәйбеҙ""... Кемдер ""еҫкәмә"" тип үсәй, бәғзеләре пост авторын ҡеүәтләй. Кипкән үләнде, баҫыу ҡамылын үртәп ерҙе ашлайбыҙ тиҙәр. Был улай түгел. Ут менән бергә үҫемлектәрҙең орлоҡтары, тамырҙары яна, бөжәктәрҙең ҡурсаҡтары-йомортҡалары ла һәләк була. Ялҡын кәртә-ҡураға, йорттарға, машиналарға ла тоҡана. Һөҙөмтәлә бер тинлек ҡуян өс тинлек зыянға - оло янғынға, матди зыянға әйләнә.Ҡоро үләнде, баҡса ҡалдыҡтарын үртәүселәрҙе административ язаға таттырыу ҡаралған. Граждандарға ул ике мең һумдан өс меңгәсә; вазифалы шәхестәргә - 6-15 мең һум, юридик шәхестәргә - 150-200 мең һумға барып етә. Ауыл-ҡалалар, баҡсалар эсендә һәм янында үлән янып китеү осраҡтары тураһында ""01"" телефоны, кәрәҙле телефондан ""112"" номерҙары буйынса шылтыратығыҙ."
Өфө баскетболсылары Рәсәй кубогы өсөн көрәшәсәк,"Баш ҡалабыҙҙың «Уфимец» баскетбол командаһы Рәсәй кубогы өсөн «Спартак-Приморье» клубын 77:71 иҫәбенә еңеп, турнирҙың 1/8 финалына сыҡты.Рәсәй суперлига – 1 беренселеген өс тапҡыр еңгән Владивосток уйынсылары еңеүгә төп фаворит булһа ла, өфөләрҙең ныҡышмаллығына ҡаршы тора алмай, төп бәйгенән төшөп ҡалды. 1/8 финалда «Уфимец» баскетболсылары уҙған миҙгел Рәсәй суперлига – 1 беренселеге еңеүсеһе – «Һамар» командаһы менән осрашасаҡ."
Балалар менән башҡортса фильмдар ҡарарға килегеҙ!,"""Тамыр"" телеканалы кескәй дуҫтар менән яңы осрашыуҙар әҙерләй. Был шаршамбы, йәғни 23 октябрь ул ""Родина"" кинотеатрына саҡыра. Сарала Мостай Кәрим әҫәрҙәре буйынса ""Тамыр"" телеканалы төшөргән ""Беҙҙең өйҙөң йәме"" һәм ""Малайҙар"" фильмдары күрһәтеләсәк.""Дуҫтар! Уйындарҙа ҡатнашып, бүләктәр отоп, туған телдә, фильмдарҙа төшкән геройҙар менән аралашҡығыҙ киләме, улайһа, беҙ һеҙҙе көтәбеҙ!"" - тип яҙа үҙенең сәхифәһендә ""Тамыр"" хеҙмәткәре Гөлназ Ишемғолова."
Радий Хәбиров: “Был өс районға ныҡ оят...”,"Хөкүмәттә үткән оператив кәңәшмәлә БР ауыл хужалығы министры вазифаһын башҡарыусы Илшат Фәйзрахманов, төбәктә һыйырҙарҙы һаҡлап ҡалыу буйынса доклад менән сығыш яһаны. Радий Фәрит улы, өс районға бындай түбән күрһәткестәр өсөн ныҡ оят булырға тейеш, тип белдерҙе. “Мине Дүртөйлө, Стәрлетамаҡ һәм Шишмә райондарында күрһәткестәрҙең минус менән булыуы ғәжәпләндерә. Асҡын тураһында әйтмәйем, сөнки унда башҡа бурыс тора һәм һүҙ бара. Был райондар бөгөн һөт, ауыл хужалығы буйынса ""ҡыҙыл зона""ла буласаҡ”, - тине Радий Фәрит улы."
Был коллективтарҙы оло ҡыҫҡартыу көтә,"Төбәктә оптималләштереү, структуралағы үҙгәрештәр һәм банкротлыҡ арҡаһында ҡыҫҡартыласаҡ коллективтарҙы атанылар. “РН-Сервис” филиалы (Өфө районы) – 152 кеше ҡыҫҡартыуға эләгәсәк. “Яңы Салауат ТЭЦ-ы” (Салауат ҡалаһы) – 100 кеше. Бында, подразделение юҡҡа сығарылыу сәбәпле, эштән бушаталар. Етәкселек хеҙмәткәрҙәрҙе яңы эш урындарына күсерергә вәғәҙә итә. “Башҡортостан йылылыҡ селтәрҙәрен бүлеү” компанияһы (Өфө) – 92 кеше. Баш ҡаланан тағы Өфө дәүләт нефть-техник университеты (73 кеше) һәм Роскомснаббанк (58 кеше) ҡыҫҡартыуҙар буйынса лидер булып тора.Әлегә республикала хеҙмәткәрҙәрен эштән бушатыусылар араһында Роскомснаббанк (216), Нефтекаманың “Әмзә урман комбинаты” (205) һәм “Башинформсвязь” ойошмаһы (193) ""алдынғы"" булып тора."
"""Этно-шәмбе"" тотош районды берләштерҙе","Хәйбуллалар йәнә таң ҡалдыра 19 октябрҙә Хәйбулла районының барлыҡ мәҙәниәт йорттарында тиерлек ""Этно-шәмбе"" ойошторолдо. Унда ауыл халҡы, барлыҡ белем биреү учреждениелары, төрлө ойошма хеҙмәткәрҙәре ихлас, әүҙем ҡатнашты. Ғәлиәхмәттәргә ҡул эше оҫтаһы Светлана Ибраһимова биҙәүестәр яһарға өйрәтһә, мәмбәттәр ""Өләсәйем дандығы"" тигән сара әҙерләгән. Әбүбәкирҙәр милли кейем парады ойошторһа, иҫәнгилделәр ""Халыҡтар дуҫлығы"" дәресен үткәрҙе, һәүәләйҙәр иһә әкиәттәр иленә сәйәхәт итте. Ә Йәнтеш мәҙәниәт йортонда этно-шәмбе менән берлектә ""Мостай -100 тапҡыр беҙҙеке"" тип исемләнгән шиғыр бәйгеһе лә уҙҙы."
Умарк Мозякиндан 60 миллион һумға кәмерәк ала,"«Салауат Юлаев» командаһы һөжүмсеһе, Линус Умарк КХЛ-дың иң күп эш хаҡы алыусылар исемлегенең тәүге бишәүһенә ингән.Швеция легионеры быйылғы миҙгелдә бонусһыҙ ғына 120 миллион һумға байыясаҡ. Һуңғы арала капитан вазифаһын үҙ өҫтөнә йөкмәгән Умарк, уйындарҙа 18 (5 гол, 13 пас) мәрәй туплап, беренселектә юғары бишенсе күрһәткескә өлгәшкән. Шулай уҡ Дания һаҡсыһы Филип Ларсен да кеҫәһен 80 миллион һумға ҡалынайтасаҡ. Ҡапҡа һағында торған Юха Метсола иһә 70 миллион һумға ла риза. Ә инде КХЛ-да иң байы – Сергей Мозякин (180 миллион һум)."
"Уҡыуын ташлап, Инстаграмда ике айҙа 500 мең һум аҡса эшләгән","Стәрлетамаҡта йәшәүсе 18 йәшлек Михаил Двощанскийға 18 йәш, уның мәктәпте тамамлау хаҡында аттестаты ла юҡ. Әммә егеттең «Инстаграм»да 4,7 миллион яҙылыусыһы бар. Ул инстаграмда селфи төшөү өсөн төрлө битлек эшләй. Ике айҙа яратҡан шөғөлө уға 500 мең һум килем алырға булышлыҡ иткән. Егет әйтеүенсә, аҡса эшләү юлын ул 6 йәшенән үк эҙләй башлай. Йорт эштәрендә ата-әсәһенә ярҙам итеп, ҡул аҡсаһы туплай һәм 12 йәшенә уйын приставкаһы һатып ала. Үҫмерҙең ата-әсәһе лә йәшәү урынын йыш алмаштыра: Мәскәү, Таиланд, Ҡытай, тағы ла Стәрлетамаҡ. Был да Мишаға уҡырға ҡамасаулай. Мәктәптәрҙең алмашыуы, программаларҙың төрлө булыуы. Бер аҙҙан уны өй шарттарында уҡырға, аҙаҡ дистанцион уҡыуға күсерәләр. 10-сы класта иһә егет яңынан мәктәпкә йөрөп белем туплауҙы дауам итә. Тик бындай уҡыу уға оҡшамай.Һөҙөмтәлә Михаил мәктәпте ташлай, һәм күңел талабы булған эш менән шөғөлләнеп, яҡшы күрһәткестәргә өлгәшә."
“Етәр! Һиңә күпме йәшәргә була?!”,"Стәрлебаш районында йәшәүсе ир үҙ әсәһен үлтерергә маташҡан.Был кис оло йәштәге хужабикә, мунсанан һуң ҡан баҫымы күтәрелгәнгә күрә, дарыу эсә һәм йоҡларға ята. Бер ваҡыт ул тын етмәүҙән уянып китә. Күҙен асып ебәрһә, иҫерек улы уны шәл менән муйынынан һыға башлаған булған.Әбей ҡысҡырып ебәргәс, ир бысаҡ алып яҡын кешеһенең битенә сәнсә. Улының ҡулына һуҡҡан ыңғайы, ҡорал ситкә ырғый. Ир бысаҡ артынан үрелгән сағында, әбей тышҡа йүгереп сығып өлгөрә. Енәйәтсе: “Һиңә күпме йәшәргә була?! Барыбер үлтерәм!” – тип ҡысҡырып яҡын кешеһенең артынан ташлана. Бәхеткә күрә, әбей күршеләренә ҡасып ҡотола. Улар полицияға һәм “Тиҙ ярҙам”ға шылтырата.Улы быға тиклем әсәһенә үлтереү менән йыш янған булған. Суд уны 6 йыл һәм 3 айға ҡаты режимлы колонияға хөкөм иткән."
Юл ваҡиғалары - 20 октябрь,"Кисәге, 20 октябрҙә, республикала 10 автомобиль аварияһы теркәлеп, 14 кеше йәрәхәттәр алған.Төндә Көйөргәҙе районында Күмертау ҡалаһынан 25 йәшлек водитель ҡатын ""Toyota Corolla"" машинаһында юлдан осоп төшөп ауҙарылған.Аварияла водитель менән 18 йәшлек пассажир ҡыҙыҡай ауыр яраланғандар. Әлеге ваҡытта улар дауаханала.Машинаның ҡарарлыҡ ере ҡалмаған..."
Яңы йыл каникулында алкоголь һатылмаясаҡ?,"Был хаҡта БР Хөкүмәтендә үткән оператив кәңәшмәлә билдәле булды. - Күптәр был мәлдә баш күтәрмәй эсә. Яңы йыл каникулында спиртлы эсемлектәр һатыу буйынса сикләүҙәр индеререргә кәрәк. Был ысул күптәргә оҡшамаясаҡ, әлбиттә, тик айыҡ һабантуйҙар һәм башҡа байрамдар өлгөһөндә алкоголде тыйыу яҡшы һөҙөмтә биреүенә шаһит булдыҡ. Был хаҡта фекерҙәрегеҙҙе көтәм, - тине Башлыҡ Радий Хәбиров. Әйткәндәй, Рәсәйҙә хәмерҙән ағыуланып үлеү былтырғы менән сағыштырғанда 14% артҡан, ә Башҡортостанда был хәл 7,1% кәмегән. Был муниципалитет башлыҡтарының, йәмәғәт ойошмаларының һөҙөмтәле эшмәкәрлеге хаҡында һөйләй түгелме?"
Аҡса етешмәгәнгә сүплектәрҙе юҡҡа сығарыу һүлпән бара,"Башҡортостанда йыл башынан 9 ай эсендә санкцияһыҙ сүплектәрҙең дөйөм һанынан ни бары 11,5 проценты юҡҡа сығарылған. Был һандар теле менән майҙаны 158 гектар тәшкил иткән 337 сүп ташлау урыны. Бының турала бөгөн БР Хөкүмәтендәге оператив кәңәшмәлә экология министры вазифаһын башҡарыусы Урал Искәндәров белдерҙе. Эштең һүлпәнлеге - муниципалитеттарҙа аҡса етешмәү тип аңлатты ведомство етәксеһе. Туғыҙ районда эш бөтөнләй башланмаған. Иң күп сүп ташлау урыны Әбйәлилдә - бында улар 78. Закондан тыш сүплектәрҙе бөтөрөү программаһы 2024 йылға тиклем ғәмәлдә ҡалғанға күрә, район-ҡалалар юл карталары алымы менән этаплы пландар төҙөй ала. Шулай итеп милли проекттың бурыстарын үтәргә мөмкин.Артабан Урал Искәндәров яндырыу ҡоролмаһы менән сүплектәрҙе юҡҡа сығарыуҙы тәҡдим итте. Күсереп йөрөтөлмәле аппарат Свердловск өлкәһендә етештерелә. Уның хаҡы 1,5 мл һумдан (150 кг сүп-сарҙы эшкәртә) 35 млн һумға (2,3 мең кг) тиклем барып баҫа. Сүп-сар 1200 градус ялҡында яна, төтөн фильтрлана. Башҡортостан етәксеһе был вариантты Росприроднадзор менән тикшерергә ҡушты.Республикала барлығы 2918 санкцияһыҙ сүплек бар. Уларҙың дөйөм майҙаны 2301 гектар, ҡыйың күләме 29 млн кубометр тәшкил итә. БР Экология министрлығы мәғлүмәте буйынса 1 кубик метр сүп-сарҙы эшкәртеү 850 һумға барып баҫа."
Ҡырағай эттәр тыныс йәшәргә ҡамасаулай,"Ишембай районының Яңы Әптек ауылы халҡы хәүеф аҫтында йәшәргә мәжбүр. Ауылды көтөүе менән ҡырағайланған эттәр баҫып алған. Яңыраҡ ҡына улар кеше малына һөжүм итеп, бер кәзә, ике бәрәстең башына еткән. Урындағы халыҡ балаларҙың үҙҙәрен генә тышҡа сығарырға ҡурҡа. Бер-бер хәл була ҡалһа, ғәйепте кемдән эҙләргә?Ауыл хакимиәтендә был һорау бер нисә тапҡыр күтәрелә, әммә әлегә тиклем хәл ителмәй ҡала."
Студенттарҙың күпләп ағыуланыуын Роспотребнадзор тикшерә,"Үткән аҙнала баш ҡалала инфекция дауаханаһына ете кеше - Башҡортостан архитектура, төҙөлөш һәм коммуналь хужалыҡ колледжы студенттары эләкте. Беҙ ҙә бының турала яҙып үткәйнек. Буласаҡ архитекторҙар уҡыу йортоноң ашханаһында тамаҡ ялғағандан һуң ағыуланған булған. Был факт тураһында бөгөн БР Хөкүмәтендәге оператив кәңәшмәлә республика буйынса Ғәҙәттән тыш хәлдәр дәүләт комитеты етәксеһе Фәрит Ғүмәров белдерҙе. Әле төбәк Роспотребнадзоры әйтелгән факт буйынса тикшереү алып бара."
"""Башҡорт телен өйрән!""","Мостай Кәрим исемендәге Милли йәштәр театры актеры Шәһит Хамматов, тыуҙырған образдарынан тыш, интернетта позитив шаяртыуҙары менән дә арбай. Харизмалы артистың көлкөгә ҡоролған фото һәм видеоларын ҡулланыусылар көтөп ала.Ә уның Хоттабычы ""Салауат Юлаев"" хоккей командаһының символына әҙерелде, тиһәң дә була.Шәһиттең тағы бер видеоһын ҡарап, был аҙнаны күтәренке кәйеф менән үткәрегеҙ!"
БР Хөкүмәтендәге оператив кәңәшмәне ҡарағыҙ!,"Тура тапшырыу иртәнге сәғәт 10-да башланды.Республика Башлығы Радий Хәбиров үткәргән кәңәшмәлә БР башҡарма власы, федераль министрлыҡтар һәм ведомстволарҙың төбәк органдары етәкселәре ҡатнаша. Видео конференцияһы мәлендә ҡала һәм район хакимиәттәре башлыҡтары менән торлаҡ-коммуналь хужалығындағы, юл-транспорт комплексындағы хәлдәр, 2019 йылдың 9 айында ""БР һөт тармағын үҫтереү"" комплекслы программаһы үтәлеше тикшереләсәк. Шулай уҡ санкцияһын сүплектәрҙе бөтөрөү, янғын извещателдәре ҡуйыу һорауҙары ҡараласаҡ. Ҡар яуғанға тиклем ташландыҡ автомобилдәрҙе күп ҡатлы йорттарҙың ихаталарынан ситкә күсереү буйынса ла фекер алышыу үтәсәк."
Милли проектҡа ярашлы төпкөл ауыл мәктәптәре һәм ФАП-тарына интернет үтәсәк!,"Башҡортостандың алыҫта урынлашҡан ауылдарында мәктәптәргә һәм ФАП-тарға юғары тиҙлекле интернет үткәреү башланды.Ул Рәсәй Президенты Владимир Путиндың ҡушыуы буйынса әҙерләнгән «Рәсәй Федерацияһының һанлы иҡтисады» милли проектының «Мәғлүмәт инфраструктураһы» өлөшөнә ярашлы ғәмәлгә ашырасаҡ. Проект 100-ҙән алып меңгә тиклем кеше йәшәгән тораҡ пункттарҙа социаль әһәмиәтле объекттарҙа интернет үткәреүҙе күҙ уңында тота. Бөгөнгә 50 социаль әһәмиәтле объект мәғлүмәт-технологик инфраструктура менән тәьмин ителгән. Улар араһында – мәктәптәр, ФАП-тар, полиция бүлексәләре, янғын частары, һайлау комиссиялары. «Мәғлүмәт инфраструктураһы» программаһы ярҙамында алыҫта урынлашҡан күп кенә ауылдарға юғары тиҙлекле интернет килә. 2021 йылдың аҙағына тиклем ошо программа буйынса бөтәһе 2774 социаль объектҡа юғары тиҙлекле интернет үткәрелергә тейеш», — тип хәбәр итте БР Мәғлүмәтләштереү һәм «Асыҡ Республика» системаһының эш итеүе мәсьәләләре буйынса дәүләт комитетының матбуғат секретары Алевтина Дауытова. «Мәғлүмәт инфраструктураһы» проекты сүсле-оптик элемтә линияһын төҙөүҙе, элемтә каналдарын үҫтереүҙе, социаль әһәмиәтле объекттарға интернет үткәреүҙе һәм объекттар эсендә ИКТ-инфраструктура булдырыуҙы күҙ уңында тота."
Йәш ҡыҙҙың ғүмере өҙөлгән...,"Юғалғандан һуң бер тәүлек үткәс, Бөрө ҡалаһында 19 йәшлек ҡыҙ үле килеш табылған.Медицина-фармацевтика колледжында белем алған Руфина Ғимазова ҡустыһы менән бергә Ҡариҙел районында аҫрауға алынып тәрбиәләнгән. Яңы ғаиләлә ата-әсә балаларҙы бик ныҡ яратҡан.Әлегә билдәле булыуынса, 18 октябрҙә ғаиләлә кескәй ыҙғыш булған, шунан һуң ҡыҙ өйҙән сығып киткән дә, шылтыратыуҙарға яуап бирмәгән. Иптәштәре әйтеүенсә, ул һуңғы ваҡытта гел күңел төшөнкөлөгөнә бирелеп йәшәгән, депрессиянан ҡотолор өсөн Америкаға - Атлантик океан ярындағы ҡояшлы Майамиға барырға хыялланған... Өйҙән көйөп сығып киткәндән һуң бер тәүлектән уны үле килеш тапҡандар. Мәйетенә осраҡлы үткенселәр юлыҡҡан. Әлеге ваҡытта был фажиғә буйынса тикшереү бара. Ҡыҙҙың үлеме сәбәптәрен асыҡлар өсөн судмедэкспертиза тәғәйенләнгән. Үҙенә ҡул һалған, тигән фараз дөрөҫкә сыҡмаҡсы..."
"""Аҡ барс"" ""Салауат Юлаев""ҡа ҡаршы махсус форма тектергән","Кисә иғтибар итеүселәр булдымы икән: Татарстан хоккейсыларының формаһы бер аҙ башҡасараҡ ине. Баҡһаң, күршеләр яңы миҙгелдә ""йәшел дерби"" матчтарын Ғабдулла Туҡай һүҙҙәре яҙылған формала уҙғарасаҡ. Уйын свитерына Татарстан флагы, гербына тура килтерелгән алтын ҡайма һәм Туҡай шиғырынан: ""Күкрәк киреп ҡаршы торам"" юлының тәржемәһе (""Я недрогнувшей грудью встречаю удары"") сигелгән. Йәнәһе, татар телен белмәгән көйәрмәндәр, ошо рәүешле Туҡайҙың ижады менән танышасаҡ. - Беҙ ""Аҡ барс"" менән ""Салауат Юлаев"" араһындағы көрәштең Татарстан халҡы өсөн мәҙәни кодҡа әүерелеүенә шатланабыҙ, - ти клуб етәкселеге. Тик ""йәшел дерби""ҙың тәүге уйынында махсус свитер уйынсыларҙың үҙенә ярҙам итмәне шул. Күршеләр 1:3 иҫәбенә отолдо."
Таһир Танатов тағы беренсе!,"Әбйәлил районының үҙәге Асҡарҙа Бейеш батыр иҫтәлегенә арналған яндан уҡ атыу буйынса беренсе асыҡ район турнирында бөгөн һыбай килеш ярыштылар.Был бәйгелә, әлбиттә, Учалы егете Таһир Танатов беренсе урын яуланы!Өфөлә йәшәүсе Әбйәлил егете Рушан Хәсәнов икенсе урынға сыҡһа, Салауат районынан Айнур Низаметдинов өсөнсө урынды алды. Ярышта ҡатнашыусылар ""Юрға"" ат-спорт мәктәбенә (директоры Басир Дәүләтшин) аттары өсөн ҙур рәхмәт белдерҙе! ""Торғаны менән ут!"" - тип аттарға һоҡланып бөтә алмағандар. Әйткәндәй, кисә бәйге сиктәрендә балалар араһында ла М.Шайморатов иҫтәлегенэ уҡсылар ярышы үтте бит әле ул! 13 йәшкә тиклем малайҙар араһында еңеүселәр:1-се урын Батыр Хәйретдинов (Учалы). 2-се - Рамазан Фәтхетдинов (Әбйәлил районы).3-сө - Максим Ғибәҙәтов (Әбйәлил районы).Ҡыҙҙар араһында еңеүселәр: 1-се урын - Айһылыу Хәлимова.2-се - Эльвина Йомағужина. 3-сө - Диана Кәримова. 17 йәшкә тиклем үҫмер егеттәр араһында еңеүселәр: 1-се урын Динислам Сәйфуллин (Сибай) 2-се - Даян Юлбирҙин (Бөрйән районы) 3-сө - Йәғәфәр Сәйфуллин (Сибай) Һылыуҙар араһында еңеүселәр:1-се урын Карина Кәримова (Ишембай) 2-се - Гөлнәфис Дилмөхәмәтова (Асҡар) 3-сө Диана Исхаҡова."
Силәбе ҡалаһында башҡорт кафеһы асылған,"""Бай ҡунаҡ"" кафеһы милли аш-һыу тәҡдим итә һәм сит өлкәлә үҙебеҙҙең ризыҡтарҙы таныта. Клиенттар кафе менюһы һәм ризыҡ тәме менән ныҡ ҡәнәғәт. Күмәс, әүмәлә, ҡуллама, бауырһаҡ, йәймә кеүек боронғо аш-һыу ҙа бар. Ә ""Сәйэсәйшн"" башҡорт сәй наборына самауыр сәйе, ҡамыр аҙыҡтары һәм бал инә. ""Бай ҡунаҡ""ҡа бай һәм ҡәнәғәт ҡунаҡтарҙың бик күп булыуын, оҙайлы ғүмер теләйек. Кемдең Силәбегә юлы төшә, Ағалы-ҡустылы Кашириндар урамында урынлашкан 2-се йортҡа инеп сығырға онотмағыҙ!"
Ҡазан-Өфө автобусы ҡабанды тапатмайым тип юлдан осҡан,"Ғәҙәттән тыш хәл бөгөн, 20 октябрь таңында Дүртөйлө районында теркәлгән.Мәскәү-Өфө юлының 1233-сө саҡрымында ""Форд-Транзит"" водителе - Өфөлә йәшәүсе 39 йәшлек ир автобусы менән кюветҡа төшөп киткән. Һөҙөмтәлә өс кеше йәрәхәтләнгән, улар дауаханала.Салонда 11 пассажир булған. Водитель аңлатыуынса, автобус алдынан ҡабан йүгереп үткән. Ир уға төкөмәйем тип рулде ситкә борған."
Ҡыҙҙар өйөнә ҡайтҡан!,"15 октябрҙә Стәрлетамаҡта юғалған апалы-һеңлеле Реана менән Диана табылған.Уларҙы бөгөн таң менән полиция хеҙмәткәрҙәре өйөнә алып ҡайтҡан. Эҙләү отряды координаторының һүҙе буйынса, улар Стәрлетамаҡтан бик алыҫта (100 километрҙан ашыуыраҡ алыҫлыҡта) табылған.Битараф булмаған кешеләрҙең ярҙамы менән полиция һәм эҙләүселәр отряды ҡыҙҙарҙың ҡайҙа булғанын асыҡлай алған. Ни өсөн өйҙән сығып китеп, ҡайҙа, ниндәй маҡсат менән юлланғандары билдәһеҙ.Иң мөһиме, имен-һау табылғандар!"
Табиптар пациентты алты сәғәткә томографта онотҡан,"Болгария табиптары пенсионер ҡатынды томографта тикшереү үткәргән ваҡытта алты сәғәткә онотоп ҡалдырған. 70 йәшлек Асенка Христова медицина учреждениеһында юғала. Ҡыҙы алты сәғәт буйы дауахана буйлап әсәһен эҙләй. Төрлө фараздар була, берәүҙәр ҡатын медицина тикшереүе үтеүҙән ҡасып сығып киткәндер, тип фекер йөрөтә. Икенселәр, диагнозын ишетеп ҡурҡҡандыр, тип күҙаллай. Әммә уларҙы береһе лә дөрөҫкә сыҡмай, пациентты рентгенологтың ассистенты томографта бикләп ҡалдырған. Ҡатын алты сәғәттән ашыу аппаратта ятҡан. Ишек артында аяҡ тауыштары ишетелгәс, меҫкен ҡатын үҙенә иғтибарҙы йәлеп итеү өсөн ҡысҡыра башлаған. Медиктар әйтеүенсә, томограф һүнгән булғанлыҡтан, ҡатынға бер ниндәй ҙә зыян килмәгән.Шулай ҙа туғандары судҡа мөрәжәғәт итергә уйлай, сөнки иғтибарһыҙлығы һәм кешене шундай хәлгә ҡалдырғаны өсөн дауахана хеҙмәткәренә штраф һәм шелтә генә янай."
Һауа торошо,"Иртәгә, 21 октябрҙә, ямғыр һәм ҡар яуыуы көтөлә, тип хәбәр итһә лә синоптиктар, тағы хаталандылар, шикелле. Көн аяҙ булырға оҡшаған. Төндә ҡайһы бер райондарҙа юлдарҙы боҙлауыҡ ҡаплаясаҡ, һауа температураһы +1, -4° C, урыны менән -9° градус буласаҡ, көндөҙ +3,+8° C. Шишәмбе көнө, 22 октябрҙә, республиканың төньяҡ өлөшөндә йәшәүсе дуҫтарыбыҙ, яуым-төшөмгә әҙер булығыҙ. Ел урыны менән ағастарҙы ла шаулатып, ҡалған ғына япраҡтарҙы ҡойоп алыр, моғайын. Һауа температураһы төндә уртаса +1,+6° градус булһа, көньяҡ-көнсығышта -4° градусҡа тиклем һыуығыраҡ, көндөҙ +5,+10° C. Шаршамбы ла шундай уҡ һауа торошо һаҡланасаҡ."
Юл фажиғәләре - 19 октябрь,"Кисәге, 19 октябрҙә, республикала 12 автомобиль аварияһы теркәлеп, бер кешенең ғүмере өҙөлгән, 20 кеше йәрәхәттәр алған.Бөгөн таңғы сәғәт бишенселә Ҡырмыҫҡалы районында, Өфө-Инйәр-Белорет автоюлының 37-се саҡрымында, әлегә билдәһеҙ водитель 25 йәшлек егетте тапатҡан. Егеткәй алған яраларҙан авария булған ерҙә йән биргән.Водитель егетте тапатҡандан һуң ҡото осоп, ахыры, ҡасҡан. Әлеге ваҡытта уны эҙләү бара. Дәүләт автоинспекцияһы аварияға шаһит булыусыларҙан ошо водитель тураһында мәғлүмәттәр көтә. Учалыла кистән ямғыр яуып, таңға табан кинәт көн һыуытып, юлдар боҙ менән ҡапланғас, байтаҡ машиналар төкөштө. Ҡайһы берҙәре юлдан да осоп төштө (фото). Учалылар бер-береһен ташламай, юлдарҙа бер-беренә ярҙам ҡулы һуҙҙы. Тәүлек эсендә 2200-ҙән ашыу юл ҡағиҙәләрен боҙоу теркәлеп, эскән килеш рулгә ултырған 59 водитель тотолған."
Күгәрсендә бүреләр әүҙемләшкән,"Йыртҡыс Юлдыбай ауылында йәшәүсе Миңлебаевтарҙың ваҡ мал-тыуарын тамаҡлап сыҡҡан. Был хаҡта хужабикә Айгөл Миңлебаева былай ти: ""Беҙҙең яҡтар һарыҡтарҙы бер 13 йыл тирәһе ауыл көтөүенә ҡушмай. Ауылдан йыраҡ торғас, көтөүҙән туҙышып, юғалышып бөтә инеләр. Сирутын көтһәк тә, һарыҡтар туғай ситендә генә, йәки йылға аша ғына ялан ҡыҙырыр инеләр.Кисә таңға ҡарай ғүмерҙә былай баҡырышмаған һарыҡтар яу һала.Иптәшем менән аптырап, кейенеп, кәртәгә сыҡтыҡ. Ни бары алты һарыҡ баҫып тора. Ҡалғандары ҡайҙан сыҡҡан, ҡайҙа булғандар тип эҙләп киттек. Һарайҙан илле метрҙай ара үткәс, оло ҡара һарығыбыҙ ята, муйыны ике яҡтан тамаҡланған, ҡорһағы ярылған. Күпер аша сығып, Оҙонтау аҫтындағы элекке баҫыу яланына сыға инеләр, шул ерҙәрҙе эҙләнек, ике һарыҡты табып булмай. Кире ҡайттыҡ.Ирем мәктәп ҡарағайҙары араһында өркөшөп тормайҙар микән, тип шул яҡҡа ыңғайланы, ә мин картуф баҡсаһы осона барып килмәксе булдым. Үҙем дә һиҙмәй сарылдап ебәрҙем, тағы бер оло аҡ һарығыбыҙ ята. Муйынында тәрән теш эҙе, ҡорһаҡ ярылған, бер бот өҙөлөп-йолҡоноп ашалған. Ирем мин ҡысҡырғанға кире боролдо.Өсөнсө һарыҡты табыуы ҡыйын булманы, йылға аша яр ситендә ҡоҙғон, һайыҫҡан, ҡарғалар ризыҡ табыуҙарына ҡыуанғандай көр тауыш менән ҡарҡылдайҙар, сырҡылдайҙар ине. Быныһы йәйләүес өс айлыҡ ҙур ғына орғасы бәрәс булған. Йәш иттең тәмен белеп , ярты бәрәсте һөйрәкләп йөрөп ашаған был йыртҡыс. Ярты сәғәт эсендә бөтөн туғандар, күршеләр, таныш -тоноштар белә ине инде.Кемдәрелер силсәүиткә шылтырат, һунарсылар ни ҡарай икән, һарайыңа килеп малыңды боғаҙларлыҡ бүре ауылға килгәс, тиҙәр: ""Иртәгә һыйырыңа тейһә!"" Аҡыл өйрәтеүе рәхәт ул. Ул силсәүит, район хакимиәте юлын күп тапаным. Күп балалылар ярҙам һорағанда ла, мин гел ситтә ҡалдым, буш бирелгән ерҙе юллап бөтөп тә алалманыҡ, электр утын үҙ көсөбөҙ менән үткәрҙек. Газ һуҙылмай, имеш, ауыл проектынан төшөп ҡалғанбыҙ, беҙҙең өй имеш картала булмаған, һорау тыуа: ""Ә һалымды ниндәй ер өсөн түләгәнбеҙ һуң?"" ""Килер ҡаза шуның менән бөтһөн, тип әйт, әсәй, ҡайғырма инде!"" - тип улым йыуатҡас, бер төйөр тамаҡҡа тығылды ла, эскә йотолдо... Иң мөһиме, барыбыҙ ҙа һау булайыҡ. Килер ҡазаны мал менән алыр, ти, Аллаһы Тәғәлә. Бәлки бик ҙур бәлә-ҡазаны шулай алып киткәндер яратҡан ҡолдарынан. Балаларым, яҡындарым, туғандарым өсөн бер малым да йәл түгел.Баш ҡазаһын бирмә Хоҙайым, шул ғына!.."""
Келәштә обелиск асылды һәм сәскәләр һалынды,Фотола: Келәш ауылы мәҙәниәт йорто янында Бөйөк Ватан һуғышы ҡаһармандарына обелиск асыу һәм сәскәләр һалыу мәле
Келәштә мәҙәниәт йорто асылды,Байрам уңайынан Келәш ауылында заманса талаптарға яуап биргән мәҙәниәт йорто асылды
Бөгөн бөйөк Мостайҙың ауылы Келәштә юбилей саралары үтә,Ҡунаҡтар Илһам ҡоҙоғо һыуынан ауыҙ итте Әле мәктәп янында осрашыу Ағас ултыртыу. Һәр ҡунаҡ үҙенең исемле ағасын ултыртты.
Өфөлә миллион ярым отоусы кешене эҙләйҙәр,"""Рапидо"" тиҙ уйнау лотереяһын ойоштороусылар Башҡортостанда йәшәгән еңеүсеһен эҙләй. Үткән йома, 18 октябрҙә билдәһеҙ кеше 1,5 миллион һум отҡан. Бәхетле комбинация 13, 17, 7, 4, 18, 9, 10, 1 һандарынан торған. Ә лотерея билеты ни бары 150 һум булған."
"«Өфө» футболсылары тарих яҙыр, бәлки","Бөгөн «Өфө» футбол командаһы Рәсәй Премьер-лига беренселегенең сираттағы турында билдәле ЦСКА клубын ҡабул итәсәк.Бөгөнгө көнгә әрме футболсылары 25 мәрәй яулап, турнир таблицаһында бишенсе булһа, «Өфө»ләр иһә, 15 мәрәй менән – етенсе. Быға тиклем булған үҙ-ара осрашыуҙарының статистикаһына килгәндә, улар 11 тапҡыр рәсми рәүештә көс һынашҡан һәм 7-ндә еңеү ЦСКА яғында булған. Ҡалғандарында беҙҙекеләр бер ҙә өҫтөнлөк итмәй, дүрт осрашыу тигеҙ иҫәпкә тамамланған. Шулай булғас Евсеевтың тәрбиәләнеүселәренә бөгөн нисек тә булһа, статистикаға үҙгәреш индерергә кәрәк. Кисә ҡайһы бер командалар турҙы уҙғарып, ярайһы һөҙөмтәләргә өлгәште. Әйтәйек, «Зенит» командаһы лидерҙарҙың береһе – «Ростов» футболсыларын 6:1 иҫәбенә ҡыйратты. «Локомотив» та Грозныйҙа урындағы «Әхмәт» командаһын 2:0 иҫәбенә отоп, бишенсе уйын рәттән еңелеү белмәй килә. Хәҙер улар Питер клубы менән 29-ар мәрәй яулап, беренсе-икенсе урындарҙы бүлешә. Ә бына «Спартак» яңы «баш» аҫтында еңеү кисермәһә лә, «Рубин» менән тигеҙ иҫәпкә таралышты."
"Йәшәп тә өлгөрмәй, китеп бара...","Кисә Советтар Союзының һәм Рәсәйҙең билдәле тенниссыһы Александр Волков 53 йәшендә генә вафат булған.Быға тиклем ул Калининградта йәшәй ине. Үлеменең сәбәбе әлегә билдәһеҙ. Халыҡ-ара спорт мастеры ҙур теннис турнирҙарында 1986 йылдан башлап сығыш яһай. Үҙенең спорт карьераһында шәхси беренселектә өс турнирҙа еңеүсе була. Шулай уҡ Рәсәй йыйылма командаһы составында Дэвис кубогының ике тапҡыр финалында уйнай. Спорттан 1997 йылда китә. 2002 йылдан Рәсәй тенниссыларын шөғөлләндерә. Һуңғы йылдарҙа Калининградта йәшәп, урындағы спортсыларҙы теннис оҫталығына өйрәтә."
"Мостай Кәримгә - 100! Байрам менән, иптәштәр!","Бөгөн бөйөк башҡорт яҙыусыһы, халыҡ шағиры, драматург, публицист, Бөйөк Ватан һуғышы ветераны, Социалистик Хеҙмәт Геройы, күп хәрби һәм хеҙмәт орден-миҙалдары кавалеры, күренекле йәмәғәт эшмәкәре #Мостай Кәримдең тыуған көнө!"
Уҡыусыларға ҡайнар аш бирелмәй?!,"Салауат ҡалаһынан бер әсә мәктәп ашханаһының эшләмәүенә ризаһыҙлыҡ белдерә. ""Уҡыусылар ике ай буйы ҡайнар аш күргәне юҡ, - тип яҙа Ксения Станкина, урындағы хакимиәткә. - 21-се мәктәптә ремонтты 10 октябргә тамамларға вәғәҙә иткәйнеләр. Әлегә ремонт ошондай хәлдә"". Аш-һыу блогының бөгөнгө фотолары менән дә уртаҡлаша ҡатын.Ашхананы яңыртыу йәй үк башланған булған, тимәк, яңы уҡыу йылында уҡыусылар бер тапҡыр ҙа ҡайнар аш менән һыйланмаған. Уларға тик ҡоро паек ҡына таратыла - һут һәм күмәс. ""Ата-әсәләр контейнерҙа ризыҡ әҙерләп ебәрә ебәреүен, тик тейешле туҡландырыу булмау сәбәпле, күптәр балаларын башҡа белем учреждениеларына күсерә башланы.Төҙөкләндереү эштәренең ҡасан тамамланасағын берәү ҙә белмәй"", - тип борсола әсә."
Почта ла сүп-сар өсөн хаҡ һорай,"Хәҙер почта бүлексәләре сүп-сар түләменә бер кеше өсөн 20 һум өҫтәп түләтә, ә ауыл халҡы өсөн был сумма 35 һумға тиклем барып етә! Көпә-көндөҙ халыҡты талау тураһында ""Эко-Сити"" төбәк операторы саң ҡаға. Баҡһаң, почта бүлексәләре хеҙмәт күрһәткән өсөн өҫтәмә түләүҙе ""Рәсәй почтаһы"" федераль дәүләт унитар предприятиеһының 20 сентябрҙә ҡабул ителгән № 198-п һанлы эске приказы нигеҙендә түләтә икән. Ҡалала йәшәүселәр башҡа ысулды һайлай алһа, ауыл халҡы өсөн почта - түләмдәрҙән ҡотолоу өсөн берҙән-бер юл.""Эко-Сити"" был хәлде антисоциаль ҡарар, тип атай һәм тиҙҙән халыҡ ҡый өсөн түләүҙән баш тартасаҡ, тип иҫәпләй. Ысынлап та, бындай яңылыҡ сүп-сар реформаһына аяҡ сала. — Был ҡарар беҙҙең менән килешеп ҡабул ителмәне. Беҙ иҫәп-касса хеҙмәте өсөн почтаға ваҡытында аҡса күсереп барабыҙ. Почта үҙенең монополлеге менән файҙаланып, халыҡтан өҫтәмә комиссия түләтә, тип иҫәпләйбеҙ, — ти компания етәксеһе Артем Кирәйев. Әйткәндәй, ""Рәсәй почтаһы"", монополист булыуы менән файҙаланыуы арҡаһында, баҫма матбуғатҡа яҙылыу хаҡы ҡиммәт килеп сыға. Почта гәзит-журналдың үҙ хаҡына тағы 1,5 - 2 тапҡыр хаҡ өҫтәй."
Өфө студенттары ашханала ағыуланған,"Архитектура, төҙөлөш һәм коммуналь хужалыҡ колледжында белем алыусылар, студенттар ашханаһында тамаҡ ялғағандан һуң, дауаханаға эләккән. ""Ньюс.баш"" сайты беренсе курста белем алыусы ете студенттың республика клиник дауаханаһының инфекция бүлегенә эләгеүен хәбәр итә. Яҡынса диагноз - аш-һыу менән ағыуланыу. Был факт буйынса тикшереү бара."
"Маргарита Васильева үҙен дә, команданы ла урынһыҙ ҡалдырҙы...","Халыҡ-ара биатлонсылар союзы Рәсәй биатлонсыһы Маргарита Васильеваның уҙған миҙгелдәге һөҙөмтәләрен рәсми рәүештә юҡ итте.Белеүегеҙсә, Васильева уҙған миҙгелдә тәғәйен булған өс допинг-тесына бармай ҡағиҙәне боҙа һәм халыҡ-ара биатлон союзы исеменән 18 айға спорттан ситләтелә. Шул уңайҙан Рәсәй йыйылма командаһы көслөләр рәтендә урынын юғалтып, киләһе миҙгелдә ярышҡа сығасаҡ алты биатлонсы урынына биш кешене генә теркәй ала."
Уҡсыларҙы һыуыҡ алмай!,"Әбйәлил районының үҙәге Асҡарҙа бөгөн яндан уҡ атыу буйынса беренсе асыҡ район турниры башланды.Бейеш батыр иҫтәлегенә арналып, Башҡортостан Республикаһының 100 йыллығы айҡанлы ойошторолған бәйгелә Әбйәлил, Ишембай, Бөрйән, Учалы, Өфө, Салауат, Белорет райондарының мәргәндәре көс һынашты. Бөгөн, 19 октябрҙә, йәйәү ярышта ҡатын-ҡыҙҙар араһында Учалынан Динә Вәлиева 1-се урын яуланы! Шулай уҡ Учалы районы Наурыз ауылынан Нилә Исламова 2-се урынға лайыҡ булды. 3-сө урынға Әбйәлил һылыуы Гүзәлиә Хәлилова сыҡты. Ир-егеттәр араһында Бөрйән уҡсылары Дим Юлбирҙин менән Динис Юлбирҙин 1-се һәм 2-се урындарҙы бүлеште.Белоретта йәшәүсе Әбйәлил егете Нуриман Хәйруллин 3-сө урынды алды. Бәйге үҙе лә, бүләктәр ҙә елле булмаҡсы, сөнки бағыусылар ҙа, ярҙам ҡулы һуҙыусылар ҙа байтаҡ бит. - Һәр кемгә рәхмәт, - тине баш судья Рөстәм Баһаув, - көн торошона ҡарамай, ярышҡа килгән уҡсыларға, район хакимиәтенең йәштәр эше буйынса бүлегенә (етәксеһе Шайморат Нәбиуллин), райондың мәҙәниәт бүлегенә (етәксеһе Ирек Мусин), Тал-Ҡусҡар ауылы фольклор ансамбленә (етәксеһе Сәүиә Дәүләтбаева), ""Бейеш"" йырын башҡарған Ласын Мәғәфүровҡа, фатиха биреүсе муллалар Әхмәт хәҙрәт Шәйәхмәтов менән Рәйес Дәүләтбаевҡа, ""Ҡурай"" клубына (апайлы-ҡустылы Юлиә һәм Азамат Атауллиндар), ""Батыр"" физкультура-һауыҡтырыу комплексына (Таһир Сәйфуллин), ""Яҡтыгүл"" санаторийына (Салауат Нафиҡов), ""Агролайф"" предприятиеһына (Вячеслав Олегович) ҙур рәхмәт. Бейеш батырҙың социаль герой икәнен халыҡ белһен! 10 йыл буйына халыҡ араһында йәшенеп йөрөп, байҙарҙы талап, байлыҡтарын халыҡҡа таратып йөрөгән башҡорт Робин Гуды ул. Юҡҡамы ни, ""Уғры ла тиеп әйтмәгеҙ, Ирәндеккә ҡасҡан ирҙәрҙе"" тип йырламағандар. Иртәгә сара дауам итеп, бәйгеселәр һыбай килеш уҡ атыуҙа ярышасаҡ."
Мостай Кәримдең бер быуатлыҡ юбилейы тураһында Рәсәй Президенты Владимир Путинға билдәле булған,"Өфөлә халҡыбыҙҙың мәшһүр әҙибе Мостай Кәримдең 100 йыллыҡ юбилейына арналған саралар дауам итә.Әлеге ваҡытта ""Торатау"" Конгресс-холында тантаналы кисә бара. Уның башында йыйылыусылар алдында Рәсәй Президенты советнигы ВладимирТолстой Владимир Путиндың телеграммаһын уҡып ишеттерҙе:«Дорогие друзья! Поздравляю вас со знаменательной датой – 100-летием со дня рождения Мустая Карима. Мустай Карим был выдающимся поэтом, писателем, драматургом, видным общественным деятелем и просветителем, человеком мощного, щедрого дарования. Его вдохновенное творчество, проникнутое искренней, сыновней любовью к родной Башкирии, землякам, их самобытным традициям и обычаям, утверждало идеалы мира, добра и справедливости, великую ценность единства нашего многонационального Отечества. Наследие Мустая Карима оказало огромное влияние на современников, стало настоящим явлением в литературе, важной, неотъемлемой частью нашего богатейшего исторического, культурного, духовного достояния. Уверен, торжественные мероприятия, посвящённые памяти поэта, объединят в Уфе многочисленных почитателей его таланта, послужат сбережению замечательных традиций национальных литератур России. Желаю вам всего наилучшего. Владимир Путин». Ошо минуттарҙа байрамда ҡатнашыусылар Саида Медведеваның ""Мустай"" документаль фильмын ҡарай."
Барҙала башҡорт телен уҡытыу тергеҙеләсәк!,"Пермь крайының Барҙа ауылында башҡорт теле яңынан өйрәнелә башлаясаҡ. Башҡорт мәҙәниәте һәм мәғрифәте көндәренә ярашлы үткән сараларҙа Барҙа ауылында туған башҡорт телен уҡытыу тураһында ла һүҙ барҙы. Был турала БР мәғариф министры урынбаҫары Әлфиә Ғәлиева хәбәр итә.Ошо арала Пермь крайынан бер төркөм педагогтар Өфөгә юлланасаҡ. Белем биреү учреждениелары етәкселәре Башҡортостан мәктәп-гимназияларының эш тәжрибәһе менән танышасаҡ. ""Бәйләнештә"" сайтындағы Бөтә донъя башҡорттары ҡоролтайы төркөмөнән."
"""Йәшел"" дербиҙа юлаевсылар көслөрәк булып сыҡты","“Салауат Юлаев” хоккейсылары “йәшел” дербиҙа ут күршебеҙҙең “Аҡ барс” командаһын 3:1 иҫәбенә еңеп, ял көнөндә хоккей һөйөүселәргә матур көсөргәнешле спорт байрамын өҫтәне.Был сараны ҡарарға килгән Республикабыҙ башлығы Радий Хәбиров та ҡыуанысын йәшермәй, көйәрмәндәр менән ҡуша юлаевсыларҙы тәбрикләне.Ысынлап та бәйге финал уйынына торошло булды. Унда уйнанылар ҙа, урыны менән сәрмәкләштеләр ҙә, дөрөҫөн әйткәндә, “йәшел” дерби булды. Голдарҙы өфөләрҙән Линус Умарк, Евгений Лисовец һәм Алексей Кадейкин индерһә, ҡунаҡтарҙан Альберт Яруллин уңышҡа өлгәште. Ошо еңеүҙән һуң Цулыгиндың тәрбиәләнеүселәре 24 мәрәй яулап, Көнсығыш конференцияһында бишенсе баҫҡысҡа күтәрелһә, “Аҡ барс” 28 мәрәйе менән лидерлыҡ позицияһын әлегә һаҡлап ҡалды. Был бәйгенән һуң, дөйөм иҫәп тигеҙленде. Хәҙер улар КХЛ тарихында үҙ-ара 76 уйын уҙғарып, һәр ҡайныһы 38-әр еңеү яуланы."
Башҡорт ҡыҙы - Малайзияла һылыулыҡ бәйгеһендә!,"Куала-Лумпур ҡалаһында халыҡ-ара гүзәллек бәйгеһе бара, унда башҡорт ҡыҙы ла ҡатнаша. 23 йәшлек Аймара Нафиҡова - Өфө ҡыҙы, ул Ҡытайҙа йәшәй. Инглиз, ҡытай телдәрен һыу кеүек эскән ҡыҙ Фатима Мостафина исемендәге 20-се башҡорт гимназияһын, артабан Башҡорт дәүләт педагогия университетын тамамлаған. “Мисс Космополитен Мира – 2019” донъяуи һылыулыҡ конкурсында 30-ҙан ашыу гүзәлкәй ҡатнаша. Аймараға еңеү теләйек!"
Яңы Һәйет халҡы зыяратты төҙөкләндергән,"Ишембай районының Яңы Һәйет ауылы ир-егеттәре зыяратта өмә ойошторҙо, тип хәбәр итә ""Торатау"" гәзите. ""Иң тәүҙә зыярат биләмәһе тәртипкә килтерелде, һуңынан тимер менән кәртәләү башланды. Кәртәләүгә тимер бағаналар, профнастил Ҡолғона ауыл биләмәһе хакимиәте тарафынан һатып алынды. Һәр кем үҙ ҡоралдары менән сыҡты, өмәгә өс МТЗ-82 тракторы, ике бензогенератор, иретеп йәбештереү аппараттары һәм башҡа ҡорамалдар йәлеп ителде. Күптән көткән уй, ниһайәт, тормошҡа ашты. Әруахтар төйәге яңынан кәртәләп алынды. Барлыҡ ауылдаштарға ҙур рәхмәт!"" Был гәзит ошо уҡ райондағы Ғүмәр ауылы халҡының әүҙемлеген дә телгә ала: ""Бөгөн Ғүмәрҙә әүҙем ауылдаштар ҡатнашлығында өмә ойошторолдо. Сүп - сар контейнеры урынлашҡан ерҙе тәртипкә килтереп, эргә - тирәһендә ҡарағай үҫентеләре ултыртҡандар"".Афарин, ишембайҙар!"
Ғүмәр ауылында мәсет асылды!,"""Баймаҡ районында иман йорттары арта. Бөгөн Ғүмәр ауылында мәсет астылар. Ул халыҡтың дөйөм ярҙамы менән сафҡа инде. Тантаналы сарала ярҙам күрһәтеүселәргә рәхмәт әйтелде, бүләктәр ҙә тапшырылды. Халыҡ та буш килмәне. Һәр кем мәсеткә мөмкин тиклем кәрәкле әйбер һалды, хәйер таратты"", тип яҙа ""Атайсал"" гәзите."
Рәхмәт халҡы рәхмәт уҡый,"Әбйәлил районының башлығы Илдар Нафиҡов социаль селтәрҙәрҙә түбәндәге яңылыҡ менән уртаҡлашты. ""2018 йылдың 27 октябрендә республика етәксеһе Радий Хәбиров эш сәфәре барышында Әбйәлил районы Рәхмәт ауылында булғайны. Ауыл халҡы мәктәптең күмер менән йылытылғанын әйткәс, ул мәғариф учреждениеһына инеп тә сыҡҡайны. 2006 йылда файҙаланыуға тапшырылған ҙур һәм заманса Рәхмәт урта мәктәбендә 100-ҙән ашыу бала уҡый, педагогик коллективта 15 уҡытыусы. Күрше Яйҡар һәм Аһылай ауылдарынан да йөрөп уҡыйҙар. 2013 йылда мәктәп бинаһында балалар баҡсаһы асыла. Ике ҡатлы бинаны йылытыу өсөн көнөнә тонна самаһы, ә йылына 200 тонна күмер талап ителә ине. Ә ауыл үҙе 2014 йылда ""зәңгәр яғыулыҡ"" ҡа тоташтырыла, тик мәктәпкә, республика бюджетынан финанслау ҡаралмағанға күрә, газ индерелмәй. Радий Хәбиров был проблеманы хәл итергә ҡушты, эш барышын контролдә тотто. Августа Октябрьский ҡалаһының «Тэгмо» яуаплығы сикләнгән йәмғиәте мәктәптең ҡаҙанлығын реконструкциялауҙы башланы. Подрядсы ойошма эште тамамлауға, ""Коммунальник"" ойошмаһы (етәксеһе - Дамир Аллаяров) төп трассанан ҡаҙанлыҡҡа тиклем газ үткәргес һуҙҙы. Ошо көндәрҙә, ниһайәт, Рәхмәт мәктәбе “зәңгәр яғыулыҡ”ҡа тоташтырылды. Был эшкә бөтәһе 2883210 һум тотонолған, аҡса ""Заманса мәктәп"" милли проектының ""Ауыл мәктәптәренә газ үткәреү"" йүнәлешендә бүленгән""."
Уларҙың эш сәғәте ҡыҫҡарыуы ихтимал,"Дәүләт Думаһында ҡайһы бер ҡатын-ҡыҙҙарға айырым өҫтөнлөк тураһында закон проектын икенсе уҡыуҙа ҡабул иттеләр.Документта һүҙ ауыл ерендә эшләүсе ҡатын-ҡыҙҙарға эш сәғәттәрен ҡыҫҡартыу тураһында бара. Ҡыҫҡартыу тигәс тә, иң тәүҙә шуны әйтәйек: был осраҡта эш хаҡы кәмемәйәсәк. Закон проектында аҙнаһына 36 сәғәт эшләү ҡарала. Бер шарты бар: әгәр ҙә унан да ҡыҫҡараҡ норма бығаса федераль закон йә башҡа нормативтар менән нығытылмаған булһа. Документтың авторҙары - Дәүләт Думаһы рәйесе Вячеслав Володин етәкселегендә ""Берҙәм Рәсәй"" партияһының бер төркөм депутаты. Закон сыҡһа, ауылдағы эшсе ҡатындар уларға рәхмәт уҡыр инде."
Республика Хөкүмәтендә кемдәр эшләр икән?,"Тиҙҙән БР Хөкүмәте тулыһынса формалашып бөтәсәк. Беләһегеҙ, әле унда барыһы ла ""и.о."" ҡушымтаһы менән эшләй.Башҡортостан Башлығы Радий Хәбировтың ҡушыуы буйынса, Башлыҡ Хакимиәте етәксеһе Александр Сидякин Хөкүмәт составына ҡарата тәҡдимдәрен еткерҙе. 24 октябргә тиклем улар ҡаралырға тейеш һәм артабан килешеү процедураһы үтәсәк. Премьер-министр, уның урынбаҫарҙары, министрҙар, дәүләт комитеты рәйестәре - тиҙҙән барыһы ла раҫланасаҡ."
Һуҡҡан һөлгөләр - Ғәйнә башҡорттары ҡомартҡыһы,"Барҙа районының музейҙарында 100 ҙән артыҡ ошондай ҡул эше өлгөләре һәм һөлгө һуғыу станоктары һаҡлана. Ҡыҙғанысҡа ҡаршы, был эштең нескәлектәрен белгән оҫталар ҡалмаған тиерлек."
"Өфөлә ""Мостай Кәрим менән көн"" үтте","Бөгөн, 19 октябрҙә, баш ҡаланың М.Кәрим исемендәге майҙанында ""Мостай Кәрим менән көн"" шиғри флешмобы үтте. Унда бар теләүселәр бөйөк әҙиптең шиғри мираҫын уҡып ишеттерҙе.Мөхәббәт һәм һуғыш, Тыуған ил һәм хеҙмәт - Өфө кешеләренең сығышында Мостафа Сафа улының ижады бар тәрәнлегендә асылды. Балалар, уҡыусылар, студенттар, өлкәндәр шиғырҙарҙы төрлө телдә башҡарҙы. Флешмоб баш ҡаланың 11 майҙансығында үтте."
Лувр һарайына тиң мәктәп!,"Екатеринбург ҡалаһында урынлашҡан 106-сы мәктәптең тупһаһын Белем байрамында аша атлаған балалар һәм ата-әсәләр, яңы ремонтты күреп, телһеҙ ҡала. Уҡыу учреждениеһы түгел, әйтерһең дә, һарай! Баҡһаң, мәктәптең бағыусыһы олигарх Андрей Симановский икән. Ул ошо мәктәпте тамамлаған, ә атаһы ҡасандыр бинаның төҙөлөшөндә ҡатнашҡан булған.Рәсәйҙә киң билдәле ""Сима-Ленд"" компанияһының етәксеһе үҙенсәлекле стилдәрҙе яратыуы менән дан алған. Мәктәпте лә фирманың үтә тантаналы стилендә ремонтлағандар. Халыҡ телендә уны ""алтын мәктәп"" тип йөрөтәләр икән. Уҡыусылар интерьерҙы ватмай, уларға был матурлыҡ оҡшай, ти уҡытыусылар. Иҫ китмәле матур бәҙрәф - балаларҙың селфи өсөн яратҡан урыны.Вторчермет районындағы 106 - сы мәктәп кеүек белем алыу учреждениеһы илдә юҡ, уның тураһында хатта сит ил журналистары тапшырыу төшөрә."
Был аҙнала кроссвордты кем дөрөҫ сискән?,"Гәзитебеҙҙең 41-се һа­нында сыҡҡан крос­свордтың яуабын беренсе булып ебәреүсе Айрат ВӘЛИЕВ (Өфөнән) еңеүсе тип билдәләнде, пароль – агломерат (суйын алыу өсөн әҙерләнгән тимер мәғдәне сеймалы).Шулай уҡ дөрөҫ яуапты Октябрьскийҙан Миҙхәт Шә­рипов, Йылайырҙан Мә­ғәмүрә Ғәйетова, Венера Абдуллина, Әминә Лоҡ­манова, Әминә Рәмова, Әл­шәйҙән Зөлфиә Ғәлиул­лина, Әлфиә Ғәлиуллина, Зәйтүнә Ҡунафина, Фәниә Ғәлимова, Фәнүрә Абдуллина, Ейәнсуранан Ғәли Ишкинин, Сәлим Юлдашбаев, Өфөнән Алина Ғә­лимова, Илештән Гөлсәсәк Латипова, Ғәлимә Ғәлиева, Миәкәнән Гүзәл һәм Булат Мөхәмәтйәновтар, Хәйбул­ланан Рәжәп Хәсәнов, Күгәрсендән Фәһимә һәм Салауат Сыңғыҙовтар, Венера Шәйәхмәтова, Әнисә Бикбова, Учалынан Әлфиә Суфьянова, Лилиә Шәғә­лина, Динә Кәримова, Әбйәлилдән Гөлнара Хажина, Фәнүзә Вәлишина, Рита Шәйҙуллина, Нәрисә Уйылданова, Баймаҡтан Рәмил Мәтинов, Рәшиҙә Йылҡыбаева, Гөлшат Мәтинова ебәргән."
Бейеү флешмобы ҡолас йәйә бара,"Республиканың мәҙәни коллективтары бейеү флешмобын дәррәү күтәреп алды. Иҫегеҙгә төшөрәбеҙ, Радий Хәбиров #Башҡортбейеүенөйрәнәм флешмобын хупланы һәм республиканан ситтә йәки сит ил кешеһе үҙебеҙҙә башҡарған иң матур башҡорт бейеүе өсөн бүләк вәғәҙәләне. Сентябрь уртаһында Фәйзи Ғәскәров исемендәге дәүләт академия халыҡ бейеүҙәре ансамбле солистары бейеү флешмобын башлап ебәргәйне.Флешмобтың хештегтары #БашҡортБейеүенӨйрәнәм һәм #БашҡортБейеүенБашҡарам"
Яңы флюорографтар килтерелде,"Бөгөн Башҡортостан Хөкүмәте Премьер-министры урынбаҫары вазифаһын башҡарыусы Ленара Иванова, “Һаулыҡ һаҡлау” милли проектының “Беренсел медицина-санитар ярҙам күрһәтеү системаһы үҫеше” төбәк проектына ярашлы, дауаханаларға Беларуссиянан һатып алынған “МАЗ-Купава” флюорографтары асҡыстарын тапшырҙы. Күсмә флюоорографик ҡоролмалар ҡалаларҙан, район үҙәктәренән алыҫта йәшәгән ауыл халҡын, шулай уҡ төрлө белем биреү учреждениелары уҡыусыларын, ҙур ойошмалар коллективын хеҙмәтләндереүгә уңайлы. Был медицина комплекстары Стәрлетамаҡ һәм Октябрьский ҡалаларындағы клиник дауаханаларға бирелде."
Йәштәр театрында ике таҡтаташ асылды!,"Рәзилә Ырыҫҡужина хәбәр итә:- М.Кәрим исемендәге Милли йәштәр театры Башҡортостандың халыҡ шағиры Мостай Кәримдең 100 йыллыҡ юбилейын үткәреү көндәрен тулҡынланыу менән еткерҙе.Театраль ун көнлөктә Мостай әҫәрҙәре буйынса спектаклдәр уйнау, гастролдәргә сығыу, театрҙа “Беҙҙең ерҙең йәме” тип аталған күргәҙмә ойоштороу менән генә сикләнеп ҡалманы. Бөгөн әҙиптең яҡын дуҫтары – СССР-ҙың халыҡ артисы Иосиф Кобзон һәм яҙыусы, шағир, журналист Андрей Дементьевҡа театр фойеһында таҡтаташ асылды.Сарала хөрмәтле ҡунаҡтар араһында А. Дементьевтың һәм И.Кобзондың йәмәғәттәре Анна Давыдовна Пугач-Дементьева, Неля Михайловна Кобзон ҡатнашыуы оло мәртәбә.Әле 2017 йылдың ошо көнөндә, республикабыҙ Мостафа Сафа улының тыуған көнөн үткәргәндә И.Кобзон һәм А.Дементьев Өфөгә килеп, байрам сараларында ҡатнашҡайны. Мостай Кәрим исемендәге Милли йәштәр театрында “Беҙҙең өйҙөң йәме” спектаклен ҡарап, үҙҙәре лә сығыш яһаны. Үкенескә күрә, уларҙың был сығыштары Өфө тамашасыһы өсөн һуңғыһы булды. Ә театр, матур йолаһына тоғро ҡалып, Мостай Кәрим повесы буйынса сығарылған, инде театр сәхнәһендә ун биш йыл барған “Беҙҙең өйҙөң йәме”спектаклен ҡарарға бөгөн ике, иртәгә бер тапҡыр тамашасы йыя. Театр артистары халыҡ шағирының йөҙ йыллығына арналған төрлө сараларҙа ла әүҙем ҡатнаша."
"Бөгөн беҙҙе ""йәшел"" дерби көтә","Бөгөн КХЛ беренселегенең сираттағы турында “Салауат Юлаев” хоккейсылары принципаль дәғүәсеһе – “Аҡ барс” командаһын ҡабул итәсәк.Ут күршебеҙҙең клубы быйыл яңы “баш” аҫтында чемпионатты уңышлы башлап, 17 осрашыуҙа бары өс тапҡыр ғына отолған. Әле улар 28 мәрәй менән Көнсығыш конференцияһында лидер. Юлаевсылар иһә, 18 уйында һигеҙ тапҡыр отолоп, “Автомобилист” уйынсылары менән 6 – 7-се урындарҙы бүлешә. Ғөмүмән, КХЛ чемпионаты тарихынан алып, “Салауат Юлаев” менән “Аҡ барс” командалары бөтәһе 75 тапҡыр үҙ-ара осрашҡан. 37 уйында өҫтөнлөк өфөләр яғында булһа, 38-ндә күршеләр еңеү байрам иткән. Шайбалар айырмаһында ла (192 – 204) өҫтөнлөк улар яғында.Шуға күрә бөгөн өфөләргә мотлаҡ ҡунаҡтарҙы еңеп, статистиканы тигеҙләргә кәрәк."
Иҫән ҡайтһындар!,"13 октябрҙә юғалған 19 йәшлек Клара Ейәнгированы эҙләүҙәр 17 октябрҙә туҡтатылды. Уны дүрт көн буйына эҙләнеләр.Федоровка ауылында йәшәүсе ҡыҙ өйөнән сығып китеп, юғала. Шөкөр, ул иҫән килеш табыла. Клараны эҙләү тураһындағы иғлан буйынса уны тыныс ҡына сауҙа үҙәгендә йөрөп ятҡанында бер ир кеше танып ҡала. Баҡтиһәң, ул ошо көндәрҙә таныш егетендә йәшәп ятҡан. Ә яҡындары ут йотҡан...Хәҙер Стәрлетамаҡта ла апалы-һеңлеле 17 йәшлек Реана Насирова менән 16 йәшлек Диана Насированы эҙләү эше бара. Улар менән бәйләнеш 15 октябрҙә юғала. Өйҙән сығып китеп, кире ҡайтмайҙар. Реананың билдәләре: буйы 158 см, ябыҡ, оҙон ҡара сәсле, ҡуңыр күҙле. Юғалған көндө ул өҫтөнә йәшел куртка, ҡара джинсы һәм кроссовкалар кейгән.Диананың билдәләре: буйы 157 см, ябыҡ, оҙон ҡара сәсле, ҡуңыр күҙле. Юғалған көндө ҡуйы күк төҫтәге курткала, күк джинсыла була, аяғында кроссовкалар. Юғалыусылар тураһында ниндәй ҙә булһа мәғлүмәт белеүселәргә 8 (987) 106-06-01 телефоны буйынса шылтыратыуҙары, йә полицияға хәбәр итеүҙәре һорала (02)."
Юл фажиғәләре - 18 октябрь,"Кисәге, 18 октябрҙә, республикала 17 автомобиль аварияһы теркәлеп, бер кеше һәләк булған, 22 кеше йәрәхәттәр алған.Төндә Ҡырмыҫҡалы районында, Өфө-Инйәр-Белорет автоюлының 15-се саҡрымында, Белорет районының 50 йәшлек водителе ""Subaru Forester"" машинаһында һулға борола башлаған ЗИЛ автоцистернаһына барып бәрелгән. Еңел машинаның водителен ""Тиҙ ярҙам"" ашығыс рәүештә дауаханаға килтерһә лә, табиптар ауыр яралар алған ирҙе ҡотҡара алмағандар. Яҡындарының ауыр ҡайғыһын уртаҡлашабыҙ...."
Көн торошо,"Синоптиктар кисә генә, әлегә һыуыҡтарҙы көтөргә кәрәкмәй, ямғырлы һәм болотло көндәр торасаҡ, тип ҡыуандырһа ла, кисә кис Учалыла ямғыр яуһа, бөгөн иртәнән ҡар күҙе төшөп тора. Көслө ел электр сымдарын геүелдәтеп ебәрә. Юлдарҙа - боҙ! Ҡала эсендә машиналар яйлап төкөшә лә башланы. Водителдәр һүгенә-һүгенә тәгәрмәс алыштырырға шыуышалар.Һауа температураһы -3. Күрше йортта йәшәүсе бер әбей тайғаҡ юлдан кәлтер-көлтөр икмәк алырға китеп барышлай: ""Был Учалы, балам, ғүмер баҡый беҙҙә шулай көн булманы инде ул"", - тип көйөп, таяғы менән боҙло асфальтты туҡылдатыр урынға, күккә янап ҡуйҙы )))). Әбйәлилдә лә шундай уҡ көн торошо."
Пермь крайында Башҡортостан мәҙәниәте һәм мәғарифы көндәре бара,"Бөгөн, Барҙа ауылының Ял һәм мәҙәниәт үҙәгендә, Ғабдулла Туҡай исемендәге гимназияла ике төбәктең рәсми вәкилдәре ҡатнашлығында сараның йомғаҡлау өлөшө үтә."
Өфөлә ҙур һыуһар эскәмйәлә ултыра,"Билдәле булыуынса, баш ҡалабыҙҙың символы булып һыуһар билдәләнгән. Ҡиммәтле тиреле был йәнлектәр менән Өфө янындағы урмандар элек мыжғып торған, әле лә парктарҙа осрайҙар. Ошо көндәрҙә ҡала үҙәгендә, ""Башҡортостан"" дәүләт концерт залы алдында һыуһарҙың һыны урынлаштырылды. Уны Киров районы хакимиәте идеяһы менән эшләгәндәр. Һыуһар янына ултырырға һәм фотоға төшөргә мөмкин."
Тауыш бирергә онотмаҫһығыҙ!,"""Халыҡ участковыйы-2019"" Бөтә Рәсәй конкурсының 2-се этабы тамам.Уның һөҙөмтәһе буйынса республикабыҙҙағы иң шәп участка инспекторы тип Әбйәлил районынан полицияның өлкән лейтенанты Вәғиз Задин табылды. Ул хәҙер конкурстың финалында ҡатнаша. Үҙебеҙҙең егет өсөн тауыш бирергә онотмайыҡ, дуҫтар!Тауыш биреү 1 ноябрҙән алып 10 ноябргә тиклем дауам итәсәк. Һылтанмаһы билдәле булыу менән иҫкәртербеҙ!"
Автобустар иғтибар үҙәгендә,"Кисәге, 17 октябрҙә, республикала 10 автомобиль аварияһы теркәлеп, 11 кеше дауаханаға эләккән.Төндә Өфөлә (Өфө-Ырымбур автоюлының 20-се саҡрымында) 18 йәшлек ҡыҙ квадроциклда ҡыланып ҡыуып йөрөгәндә, боролошҡа һыймай, түңкәрелгән.Ул әхирәте менән ҡыуып йөрөгән, хәҙер икеһе лә дауаханала бер-береһен әрләп ятамы икән?Ҡыҙҙың водитель танытмаһы юҡ, квадроцикл да иҫәпкә ҡуйылмаған булған. 11-17 октябрҙә Башҡортостан юлдарында пассажир автотранспорты менән бәйле 5 авария теркәлгән, уларҙа 23 кеше төрлө йәрәхәттәр алған.Ошо уҡ осор эсендә юл хәрәкәте хәүефһеҙлеге инспекторҙары тарафынан 1350 автобус тикшерелеп, 900 осраҡта юл хәрәкәте ҡағиҙәләренең үтәлмәгәне асыҡланған.Мәҫәлән, 12 водитель автобус йөрөткәндә телефондан хәбәр һатып килгән; руле йәки тормоз системаһы боҙоҡ тип табылған 20 автобус махсус туҡталҡаға ҡуйылған; 58 тапҡыр водителдәр юл билдәләрен инҡар иткән һ.б. Артабан да автобус водителдәре юл хәрәкәте хәүефһеҙлеге инспекторҙарының иғтибары үҙәгендә буласаҡ."
"""Өс таған"" экрандарға сыҡты","Бөгөн тотош ижади команданың эш һөҙөмтәһен ""Родина"" кинотеатрҙа күрҙек. Мостай Кәримдең ""Өс таған"" повесы буйынса төшөрөлгән өр яңы фильм тамашасылар күңеленә хуш килде. Режиссер Айнур Асҡаров етәкселегендәге ижадсылар ике йылға яҡын был проект өҫтөндә эшләне. Фильм бюджеты 10 миллион һум тирәһе."
Буласаҡ уҡытыусылар Мостай Кәрим исемендәге аудиторияла уҡыясаҡ,"Бөгөн, 18 октябрҙә, М.Аҡмулла исемендәге Башҡорт дәүләт педагогия университетында тағы ла бер күркәм сара үтте. Хәҙер өсөнсө корпустың 401-се аудиторияһы Башҡортостандың халыҡ шағиры Мостай Кәрим исемен йөрөтәсәк.Уҡыу йорто ректоры Салауат Сәғитов 2004 йылда Мостафа Сафа улының университеттың беренсе почетлы профессоры итеп һайланыуы тураһында һөйләп үтте. Әле университет сафтарында бындай титул йөрөткән 17 кеше иҫәпләнә.70 кешегә иҫәпләнгән иркен һәм яҡты аудиторияны М.Кәримдең ҡаралы-аҡлы фотоһүрәтте биҙәй һәм уның әҫәрҙәренән алынған ""Слово — высшее достояние человеческого духа, несущее красоту и нравственность"" цитатаһы яҙылған."
"""Мосафир"" форумына килегеҙ!","""10-12 ноябрҙә баш ҡалабыҙ Өфө глобаль этно-музыка үҙәге исеменә дәғүә итәсәк. Тәүге тапҡыр республикабыҙҙа ""МОСАФИР"" этно-музыкаль форумы уҙғарыла.Европа, Азия, АҠШ, Африка илдәренән 20 музыка белгесе Конгресс-холда ике көн буйы лекция үткәрә. Милли музыканы нисек бар донъяға таратырға? Милли ҡоралдарҙа уйнап, Европа, Азия илдәрендә нисек дан ҡаҙанырға? Сит ил музыкаль фестивалдәренә нисек эләгергә? Америка, Африка, Европа һәм Азия илдәре буйлап нисек гастролдәр ойошторорға? Ошо һәм башҡаһына этно-музыка белгестәре яуап бирә. Форумдың төп өлөшө - Шоукейс. Башҡортостандың һәм башҡа өлкәләрҙең этно- төркөмдәре халыҡ-ара жюри алдында 20 минутлыҡ программалары менән сығыш яһаясаҡ. Барабыҙ! Үҙ ҡолаҡтарыжыҙ менән ишетәбеҙ! Үҙ күҙҙәребеҙ менән күрәбеҙ!"" - тип яҙа ""Тамыр"" телеканалы етәксеһе Гөлназ Ҡолһарина Инстаграмдағы аккаунтында. Бының өсөн ""Бәйләнештә"" сайтында https://vk.com/msfr_ru адресы буйынса теркәлергә онотмағыҙ."
Педагогия университетын Мостай Кәрим бюсы биҙәйәсәк,"Бөгөн, 18 октябрҙә, М.Аҡмулла исемендәге Башҡорт дәүләт педагогия университетында мәшһүр әҙибебеҙ Мостай Кәримдең бер быуатлыҡ юбилейына арналған саралар уҙҙы. Уҡыу йортоноң өсөнсө корпусында тыштан инеүселәрҙе хәҙер Мостафа Сафа улының бюсы ҡаршы аласаҡ. Уны скульптор Юрий Солдатов гипстан яһап, бронза төҙөнә буяған. Әйткәндәй, һындың күсермәһе шағир һуңғы йылдарында йәшәгән Энгельс урамындағы йорттағы барельефты биҙәй.Тантана мәлендә БДПУ ректоры Салауат Сәғитов Мостай Кәримдең университетта почетлы профессор исемен йөрөткәне тураһында әйтеп үтте. Байрамда шулай уҡ әҙиптең туғандары: ҡыҙы, М.Кәрим исемендәге фондтың башҡарма директоры Әлфиә Кәримованы, ейәне - М.Кәрим исемендәге фондтың учредителе Тимербулат Кәримовты, төрлө төбәктәрҙән һәм илдәрҙән ҡунаҡтарҙы күрергә мөмкин булды."
Мәрхәмәтле кондуктор тураһында,"Был мәғлүмәтте беҙ ""Бәйләнештә"" селтәрендәге ""Уфа подслушано"" төркөмөнән алдыҡ «Бөгөн киске 7-лә Булгаков ауылында ""Башавтотранс""тың 110с маршрутына ултырҙым. Юл буйына күргәндәремә һәм ишеткәндәремә ғәжәпләнеп барҙым. Кондуктор бөтәһе менән дә иҫәнләшә, барыһын да урындарына ултырта, пенсионерҙарға ҡул арбаларын индерергә ярҙамлаша. Асыулы йөҙҙәр баҫҡан донъяла бындай күренеш бик һирәк осрай! Ә кешенең үҙ эшен шул тиклем яратыуын күреү һәм белеү күңелгә рәхәтлек бирә!»Был хәбәргә ошо автобустың башҡа пассажирҙары ла комментарий яҙған.Татьяна: «Мин дә уның менән барҙым. Бөтәһенә лә ярҙамлаша, афарин. Шундайҙар күберәк булһын ине.»Наталья: «Беҙ ике тапҡыр ошо кондуктор менән барҙыҡ. Шундай алсаҡ, балалар менән дә һөйләшеп өлгөрҙө»Татьяна: «Ҡасандыр мин дә уның менән барғайным. Сығыр алдынан уға маладис тип әйттем. Ысынлап та, хәҙер ундай кешеләр бик аҙ. Унан йылылыҡ бөркөлә. Хоҙай уға һаулыҡ бирһен»Сергей: «Баҡтиһәң, беҙгә бәхет өсөн күп кәрәкмәй икән, бер йылмайыу етә»."
Депутаттар - моргта!!!,"Депутаттар - моргта!Кисә Стәрлетамаҡ ҡалаһында яңы морг сафҡа индерелде. Уның торошо һәм эшләү шарттары менән танышырға байтаҡ етәкселәр, шул иҫәптән депутаттар саҡырылды. Быға тиклем морг Ҡала балалар дауаханаһы территорияһында урынлашҡан ине. Күҙ алдына килтерәһегеҙҙер: кескәй пациенттар тәҙерәнән мәйеттәрҙең тикшереү ""юлын"" тулыһынса күҙәтеп тора. Ә хәҙер морг икенсе урынға күсерелгән. Ул тулыһынса ҡулланыуға әҙер, ошо көндәрҙә юлдарға асфальт түшәләсәк. 600 кв.м. майҙанлы бинала дүрт экспертиза өҫтәле, лаборатория, документтар һаҡлау архивы, табиптар кабинеты урынлашҡан. Морг ҡаланан тыш яҡын-тирәләге биш районды хеҙмәтләндерәсәк."
""" Һеңлекәш""тәге  Оксана кем ул?","Мостай Кәримдең «Беҙҙең өйҙөң йәме» повесы буйынса ҡуйылған «Һеңлекәш» фильмында украин ҡыҙын ун йәшлек йәш актриса Марта Тимофеева уйнай. Аяуһыҙ һуғыш арҡаһында ауыр яҙмыш һынауына дусар булып, яҡындарын юғалтып, бәхетле осраҡ арҡаһында Башҡортостанға килеп эләккән етем бала ролен бар тулылығында сағылдыра алған был һөйкөмлө ҡыҙ кем һуң ул? Марта – Мәскәү ҡыҙы. Атаһы Андрей Тимофеев – хәрби оркестр музыканты, әсәһе Анна Ребецкая – Ҙур театр балеринаһы. Өс йәшлек кенә сабый тәүге тапҡыр зәңгәр экрандарға подгузниктар рекламаһында ҡатнашып сыға.Үҫә төшкәс бәләкәй ҡыҙҙы балалар кейемдәрен рекламалаған журналдарға фото төшөргә саҡыра башлайҙар. Марта тәүге тапҡыр «Тыква» фильмында төшә. Рәсәй кинематографияһындағы иң популяр ҡыҙ ете фильмда төп геройҙы уйнаған, бөтәһе 47 кинокартинала уның роле бар. Әле лә уны телесериалдарҙа ҡатнашырға саҡыралар. Мартаға кинола төшөү бик оҡшай һәм ул үҙенең киләсәген кино сәнғәте менән бәйләргә теләй."
"Әйҙәгеҙ, Илешкә!","Илеш ерҙәрендә ""Ауаз"" яңғыраясаҡ!24 октябрҙә ""Ауаз"" башҡорт этник мәҙәниәте һәм заманса сәнғәт фестивале старт ала. Күп жанрлы асыҡ фестиваль быйыл 3-сө тапҡыр ойошторола. Уны Илеш районы ҡабул итә. Әлеге көндә сарала 600 кеше ҡатнашырға теләк белдергән. Улар араһында ижади коллективтар, талантлы ғаиләләр, студенттар һәм айырым башҡарыусылар, рәссамдәр, ҡул эше оҫталары бар.Фестиваль программаһында төрлө осрашыуҙар, фәнни-ғәмәли конференция, оҫталыҡ дәрестәре, ижади сығыштар ҡаралған. Ә 25 октябрҙә, ""Ауаз"" фестиваленең Гала-концертында икенсе ҙур сараға - ""Йырсы ауыл"" республика конкурсына старт биреләсәк!"
"Халыҡтарҙың мәҙәниәтен, кәсептәрен һаҡлап...","Беҙ - энциклопедияға индек!Башҡортостандың Ейәнсура, Архангел райондарының, Өфө, Октябрьский ҡалаларының ижади коллективтары һәм биҙәү-ҡулланма ижады оҫталары ""Тамырҙарға ҡайтыу"" аудиовизуаль энциклопедияһын төшөрөүҙә ҡатнашты. Документаль этнографик цикл 14 фильмдан тора һәм Волга буйы федераль округындағы һәр төбәкте һүрәтләй. Проект Рәсәй Федерацияһы Президенты грантына ғәмәлгә ашырыла. Уны ""Берҙәмлек"" социаль һәм мәҙәниәт-ара партнерлыҡ үҙәге менән берлектә Этник-ара журналистика гильдияһы әҙерләгән. Фильмда республиканың ижади коллективтары, кейеҙ менән эшләү традицияһын һаҡлап килгән биҙәү-ҡулланма ижады оҫталары, шулай уҡ музыкант Земфира Рәшитова төштө. Энциклопедияның исем туйы декабрь айына планлаштырылған, артабан ул зәңгәр экрандарға һәм интернет киңлектәренә сығарыла."
Иртәнге аш көндөң нисек үтеүенә лә бәйле,"Көндө нисек башлайһың, ул шулай үтәсәк. Барыһы ла иң тәүге сиратта беҙҙең сәләмәт булыуыбыҙға бәйле. Шуға ла дөрөҫ туҡланыу тәү сиратта торорға тейеш. Табиптар иң файҙалы иртәнге ризыҡтың һоло һәм ҡара бойҙайҙы билдәләй. Был бутҡаларҙа аҡһым, күҙәнәклек күп. Улар аш эшкәртеү, эсәктәр эшмәкәрлеген яҡшырта, организмда таштар барлыҡҡа килтереүен тотҡарлай. Ҡарабойҙай аҡһым һәм аминокислоталар күләме буйынса эремсектән ҡалышмай. Унда тимер күп. Ә бына иртә менән йомортҡа ҡыҙҙырып ашаусылар һаҡ ҡыланырға тейеш. Майҙа ҡурылған омлет холестеринға бай. Ә ул йөрәк һәм ҡан тамырҙары эшмәкәрлегенә насар тәьҫир итә. Йомортҡаны помидор һәм йәшелсә менән ҡыҙҙырырға кәңәш ителә."
«Дом–2» ҡумыҙ сиртеп күрһәткән,"Белорет ҡалаһының эшҡыуары киң билдәле «Дом–2» телешоуында ҡатнашып, ҡумыҙҙа уйнап күрһәткән . 35 йәшлек Роман Горбатовтың бер нисә төр бизнесы һәм отеле бар. Ир шоуға үҙенең яҡташы,Ишембай ҡыҙы Анастасия Иванованың һөйөүен яулау өсөн килгән. Әммә уның сығышы уңышлыларҙан булмай, хатта ҡумыҙ сиртеүе лә ярҙам итмәй.Роман 13 йыл ғаилә ҡороп йәшәй, бөгөн уның 3 һәм 14 йәшлек улдары бар. Әммә ҡатынына һәм балаларына үҙ йортон ҡалдырып, уларҙан башҡа йәшәргә ҡарар итә. Ҡатыны менән айырылыша. Телешоуға үҙенә тиң йәр табыу өсөн килгән. Ишембай ҡыҙы ирҙе оҡшатмаһа ла, башҡа ҡыҙҙар уны үҙ итә һәм ойоштороусыларҙан проекта ҡалдырыуҙарын һорай."
Полиэтилен ҡапсыҡтар етештереүҙе тыясаҡтар,"Тиҙҙән кибеттәрҙә аҙыҡ- түлекте ҡағыҙ пакеттарға ғына һалып ала башларбыҙ, моғайын. Роспотребнадзорҙа бер тапҡыр ҡулланыла торған полиэтилен пакеттарҙы етештереүҙе этаплап кәметеү, уларҙы етештереүҙе сикләү тураһында закон проекты әҙерләйҙәр. РФ Тәбиғәт ресурстары һәм экология министрлығы был тәҡдимде хуплаған. Белгестәр, экологик проектты кисекмәҫтән ил күләмендәге профиль проектҡа индерергә һәм 2024 йылдан пластик пакеттарҙы ҡулланыуҙы тыйырға кәрәк , тип иҫәпләй. Әйткәндәй, күп кенә илдәр хәҙер ҡағыҙ пакеттарға күсеп бөттө.Полиэтилен ҡапсыҡтар көнкүрештә кәрәкле әйбер, әлбиттә. Әммә беҙҙә әлегәсә пластикты сортировкалау, уны үтилләштерерү һаман да яйға һалынмаған. Тирә-яҡ мөхиткә оҙаҡ йылдар тарҡалмай ятҡан был материалдың зыяны ҙур."
Хәйбуллаларға - афарин! Йәш белгестәргә ярҙам итәләр!,"Сәлимә Ғафарова-Байгилдина хәбәр итә:- Хәйбулла районында йәш белгестәрҙе йәлеп итеү буйынса эш һуңғы йылдарҙа һиҙелерлек әүҙемләште. Бында федераль, республика кимәлендәге программаларҙан тыш, йәштәр сәйәсәтен үҫтереү буйынса муниципаль программа ла эшләй башланы. Ул өс йылға иҫәпләнгән. Ауыл хужалығы, мәғариф, мәҙәниәт һәм һаулыҡ һаҡлау өлкәләренә районға эшкә ҡайтҡан белгестәргә бер тапҡыр аҡсалата пособие түләнә.Бөгөн, 18 октябрҙә муниципаль район хакимиәте башлығы Раил Хазморат улы Ибраһимов тантаналы шарттарҙа тәүге сертификаттарҙы тапшырҙы. Улар – медиктар: акушер-гинеколог Гүзәл Ильясова, терапевтар - Фируза Сурина, Юлия Пручай, фельдшер Мария Миляева. Пособие күләме теге йәки был белгестәргә мохтажлыҡтан сығып билдәләнгән. Мәҫәлән, юғары медицина уҡыу йортон тамамлап ҡайтыусыларға 200 мең һум, урта махсус медицина уҡыу йортон тамамлаусыларға – 100 мең һум тәшкил итһә, башҡа тармаҡтағы белгестәргә 50-әр мең һум түләү ҡаралған."
Яңы һанға күҙәтеү,"“Йәшлек” гәзитенең 42-се һанына күҙәтеү2018 йылдың тәүге көндәренән үк “Йәшлек” гәзите редакцияһы мөхәрририәте Башҡортостандың Яҙыусылар союзы һәм Зәйнәб Биишева исемендәге “Китап” нәшриәте менән берлектә Мостай Кәрим исемендәге әҙәби конкурс иғлан иткәйне. Халыҡ шағирының 100 йыллыҡ юбилейын билдәләгән көндөрҙә конкурсҡа йомғаҡ яһалды. ”Йәшлек”тең был һаны ошо яңылыҡ менән асыла. Кемдең еңеүсе булыуын гәзитте уҡып белерһегеҙ. Ил президентының мосолман иленә сәфәре тураһында Алһыу Ишемғолова “Сәйәсәт кенә түгел” рубрикаһында бәйән итә. Мәктәптәрҙә туҡланыу тураһында бәхәстәр ҡыҙа бара. Хатта республика Башлығының был мәсьәләне күҙәтеүгә алыуы ла хәлде әлегә үҙгәртә алмай шикелле. Уҡыусы балалар һәм ата-әсәйҙәр туҡланыуҙан ҡәнәғәтме? “Көнүҙәк мәсьәлә” рубрикаһы бөгөн шул һорауға яуап эҙләй.“Баймаҡтарға – афарин!” тип яҙа хәбәрсебеҙ Айбулат Ишназаров. Сөнки районда үткән Матбуғатҡа яҙылыу көнө һәм ауыл хужалығы йәрминкәһендә беҙҙең дуҫтар тағы ла артҡан! Ошо һәм башҡа материалдарҙы уҡып, яҙылыусыларыбыҙ гәзиттең яңы һанынан илһам, белем, рух күтәренкелеге туплар, тип өмөтләнәбеҙ!"
Йомортҡанан рулет,"Рулет өсөн 4 йомортҡа, 175 г майонез ( омлетҡа һәм эслеккә), 2 йомшаҡ сыр, 2 тырнаҡ һарымһаҡ, укроп, тоҙ кәрәк. 4 йомортҡаға майонез менән тоҙ ҡушырға ла, яҡшылап болғатып күпертергә. Килеп сыҡҡан массаны формаға йәйелгән пергамент ҡағыҙына һалып, ҡыҙған мейестә 10 минут бешерергә. Һыуынғас, ҡағыҙы менән йөҙтүбән әйләндереп һалырға. Ике йомшаҡ сырҙы, һарымһаҡты эре ҡырғыс аша үткәреп,укропты ваҡ ҡына итеп турап, майонез һалып, бутарға. Омлет эсенә әҙер эслекте һыларға ла, рулет итеп төрөргә. Аҙыҡ пленкаһына урап, һыуытҡысҡа ҡуйырға. Түңәрәкләп киҫергә."
Башҡортостандың халыҡ шағиры Мостай КӘРИМДЕҢ тыуыуына -100 йыл,"Башҡортостандың халыҡ шағиры Мостай КӘРИМДЕҢ тыуыуына - 100 йыл ҠОШТАР ОСОРАМВаҡ мәшәҡәт, ығы-зығы тамам,Бар эшемдең сыҡтым осона.Шуға күрә бөгөн таңдан алыпКүкрәгемдән ҡоштар осорам.Аҡлыҡ, хаҡлыҡ өсөн көрәшселәр!Тәү бүләгем һеҙгә, ҡарағыҙ:Ҡанаттарын ғорур ҡаға-ҡағаКүтәрелде күккә ҡарағош.Юлдағылар! Һеҙгә ебәрәменЕл-дауылдар үтер торнаны.Сирлеләрем, кәкүк осорам һеҙгә –Оҙаҡ-оҙаҡ саҡыра торғанын.Сығып осто ярһыу бер һандуғас,Ғашиҡтарым, һеҙҙең өлөшкә.Көткәндәргә – аҡ күгәрсен килер,Яңы өмөт өҫтәп өмөткә.Хыялыйҙар, сая һәм йыуаштар!Һәммәгеҙгә тейер ҡошом бар.Ғәмһеҙҙәргә генә һис нәмә юҡ –Әйҙә улар ҡошһоҙ торһондар.Ығы-зығы, ваҡ мәшәҡәт тамам,Бар эшемдең сыҡтым осона.Шуға күрә һәр көн таңдан алыпКүкрәгемдән ҡоштар осорам. Мостай КӘРИМ."
"""Һеңлекәш""тә төшөү ғүмер буйы онотолмаясаҡ!""","”Фильм был тиклем күңелгә үтеп инер, тип уйламаған инек. Бәләкәй актерҙарҙың оҫталығына таң ҡалдыҡ. Үҙебеҙҙең яҡтың тәбиғәте ниндәй хозур, тигән ғорурлыҡ күкрәккә һыйманы”, - ти Белорет районының Яңы Хәсән ауылы кешеләре, премьеранан һуң. Иҫегеҙгә төшөрәбеҙ, Мостай Кәримдең ""Беҙҙең өйҙөң йәме"" повесына нигеҙләнгән, көндән-көн популярлыҡ яулаған ""Һеңлекәш"" фильмы тап ошо ауылда төшөрөлгән. Нисек “иҫке ауыл”ды төҙөүҙәре, шул осорҙо һүрәтләүҙәре хаҡында былай тиҙәр: “Барыһын да яңы ағас-таҡталарҙан эшләнеләр, һуңынан иҫке булып күренһен өсөн буяу (морилка) менән буянылар. Беҙгә тәүҙә улар тәҡдим иткән кейемдәр оҡшамаған ине – һоро, ҡара төҫтәрҙә. Һуғыш заманына тура килтереп эшләргә кәрәк тигәс, ризалаштыҡ. Шулай ҙа мин өләсәйемдән ҡалған ҡомартҡы кейемдәрҙе – камзул, алъяпҡыс һәм үҙем теккән күлдәкте кейҙем. Биткә лә ҡара һәм һоро тондағы макияж яһанылар. Ни тиһәң, ауыр заманалар, халыҡтың эшкә егелгән ваҡыты. Ә Еңеү сәхнәһе өсөн матур, сағыу боронғо кейемдәрҙе һайланылар. Байрам табынына боронғо милли аш-һыуҙы үҙебеҙ әҙерләп килтерҙек”, - һөйләй Рәфиҙә исемле ҡатын. Ауыл халҡы әйтеүенсә, фильм төшөрөү ҡара төнгә тиклем һуҙылған мәлдәр булған. Режиссер Галибин актерҙарҙы һәр саҡ хуплап, дәртләндереп торған, урындағы халыҡ менән ихлас аралашҡан. Балалар менән айырыуса асылып һөйләште, ти улар.Белореттар был хәтирәләрҙе ғүмер буйы онотмай, күңел түрендә йөрөтәсәкбеҙ, ти."
Белорет балалар йортон япмауҙарын һорайҙар,"“Ярҙам итегеҙ! Белорет балалар йорто 2020 йылдың 1 ғинуарынан ябыласаҡ. Ул 1942 йылда асылған булған. Етәкселек учреждениеның башҡаса кәрәге юҡ, тип иҫәпләй. Уларҙың фекеренсә, балаларҙы ата-әсәләре тәрбиәләргә тейеш, ғаилә имен булмаған хәлдә лә.Балалар йорто коллективы, ҡыҫҡартыу тураһында уведомление алғас, борсоуға ҡалған. Уларҙы үҙ яҙмышынан бигерәк балаларҙың киләсәге борсой. Былтыр учреждениеның ҡыйығына капиталь ремонт яһалды, төркөмдәр ҡиммәтле йыһаз менән тултырылды, уйынсыҡтарға байытылды. Был йорт бер-нисә район етемдәре өсөн – берҙән-бер, ҡарауһыҙ сабыйҙарҙы ҡайҙа итмәк кәрәк?” – тип яҙған Башҡортостан Башлығының сәхифәһенә Светлана Агеева исемле ҡатын. Был хәлде артабан күҙәтеп барасаҡбыҙ һәм гәзит биттәрендә яҡтыртасаҡбыҙ."
Төш һөйләү гонаһмы?,"Ислам динендә төш һөйләү, юратыу – гонаһ. Әгәр ҙә мосолман яҡшы төш күрһә, уны яҡындарына ғына һөйләй ала. Насар төш күргәндә, берәүгә лә һөйләмәйенсә яҡшыға юрап, доғалар уҡып ҡуйығыҙ. Аллаһы Тәғәләнән әлеге яуызлыҡтан һәм шайтандан ҡотолоу юлдарын һорағыҙ. Төш күреп, ҡурҡып уянғанда Мөхәммәт бәйғәмбәр : « Әғүҙү билләһи минәш- шайтаанир- ражиим», – тип әйтергә һәм һул яҡҡа өс мәртәбә өрөргә ҡушҡан. Һуңынан икенсе яҡҡа әйләнеп ятырға кәрәк. Тороп, тәһрәтләнеп ике рәҡәғәт намаҙ уҡыһаң, тағы ла яҡшыраҡ."
Яран гөлдөң файҙаһы,"Ярандың дауалау үҙенсәлектәре тураһында Урта быуаттарҙа уҡ билдәле булған. Халыҡ медицинаһында уның төнәтмәһен диабеттан, диареянан, бөйөр, бауыр ауырыуҙарынан, йөрәк тибеше көслө булғанда, ревматизмдан, шулай уҡ баш ауыртыуынан, бөйөрҙә таш булғанда һәм ҡанды туҡтатыу сараһы булараҡ ҡулланғандар. Ҡайһы бер халыҡ табиптары яранды онкология сирҙәренә ҡаршы файҙалана. Төнәтмә әҙерләү өсөн бер аш ҡалағы яран япрағына ике стакан ҡайнап бүлмә температураһына тиклем һыуынған һыу ҡойоп, төнгөлөккә ҡалдыралар. Иртәгәһенә көн дауамында әҙ-әҙләп йотомлап эсергә кәрәк.Ҡан баҫымын нормаға килтереү өсөн яран япрағын беләҙектәге пульсҡа ҡуйырға мөмкин. Невралгиянан яңы ғына өҙөп алынған гөл япрағы ауыртҡан урынға ҡуйып, өҫтөнән етен туҡыма ябып, йылы шарф менән бәйләргә. Был осраҡта япраҡты бер нисә тапҡыр алмаштырып торорға кәрәк. Отит ваҡытында яран япрағын ҡолаҡҡа ҡуйырға мөмкин. Экземаны дауалау өсөн бер нисә япраҡты һыуҙа 5-7 минут ҡайнатырға, һуңынан шул ҡатнашманан ауыртҡан урынға сылатҡыстар ябырға була. Арығанда, деперессиянан, баш ауыртҡанда гөлдө еҫкәү кәрәк. Бының өсөн гөлгә ҡағылыу ғына ла етә, йәиһә бер япрағын алып бармаҡтар араһында ыуаларға мөмкин. Йоҡо тыныс булһын өсөн бер-нисә көршәк яран гөлөн йоҡо бүлмәһендә тоторға кәңәш ителә. Майы күҙәнәктәрҙе яңыртып, йәшәртеү көсөнә эйә.бының өсөн дарыуханала һатылған ярандың эфир майын бер тамсы төнгөлөккә биткә һөртә торған кремға ҡушырға кәрәк. Бер аш ҡалағы зәйтүн майына бер тамсы яран майын ҡушһаң, янған урындың эҙемтәләрен, сабыртмаларҙы бөтөрөргә ярҙам итә. Яран гөлөн йортто кире энергиянан һаҡлаусы тылсымлы үҫемлек булараҡ та үҫтерергә мөмкин. Шулай уҡ ул өй эсендәге һауаны хәҙерге заман биҙәү материалдары, газ приборҙары бүлеп сығарған ағыулы матдәләрҙән, микробтарҙан таҙарта. Уның еҫен серәкәйҙәр, себендәр, көйә һәм сысҡан яратмай."
Рататуй. Бешереп ҡарайбыҙмы?,"Рататуй Францияла уйлап табылған икән. Ошо исем аҫтында йәнһүрәт сыҡҡас, ул Рәсәйҙә лә популяр булып китте. Был ризыҡты ярлылар йәшелсәләр өлгөргән осорҙа бешергән. Тора-бара ул байҙар өҫтәленә лә күскән, хәлле кешеләр рецептҡа ит өҫтәп ебәргәндәр. Баклажан –1-2 башТашҡабаҡ – 1-2 баш Помидор – 1-2 баш Картуф – 1-2 баш Тауыҡ итенән фаршКөнбағыш майы Иғтибар! Йәшелсәләрҙең бер диаметрҙа булғандарын һайлап алырға тырышығыҙ. Ә фаршты алдан уҡ тоҙлап, һуған менән бутап ҡуйығыҙ.Түңәрәкләп ҡырҡылған йәшелсәләрҙе тоҙлайбыҙ һәм ит менән сиратлаштырып майлы табаға теҙәбеҙ. Мәҫәлән, баклажан, картуф, ташҡабаҡ, фарш, помидор.Рататуй мейестә сама менән 40 минут бешә.Интернеттан."
Ҡариҙел районында 4 миллиард һумға төҙөлгән күпер асылды,"Кисә, 17 октябрҙә, Ҡариҙел ауылын урап үтә торған юл участкаһында яңы күпер һәм 10 саҡрымлыҡ юл асылды. Улар Бөрө — Таҙтүбә — Һатҡы юлының бер өлөшө булып тора. Эштәр бында өс йыл буйына барҙы. Проекттың дөйөм хаҡы 4 миллиард һумға баһалана, аҡсаны республика бюджеты бүлде. Төҙөлөштөң генераль подрядсыһы — «Башкиравтодор» акционерҙар йәмғиәте.Рәсми тантана онлайн режимда уҙҙы, трансляция юл эшселәренең һөнәри байрамына һәм республика юл тармағының 95 йыллығына арналған тантаналы саралар барған Башҡорт дәүләт опера һәм балет театрына алып барылды. Башҡортостан Башлығы Радий Хәбиров юл эшселәрен һәм күпер төҙөүселәрҙе ошо әһәмиәтле ваҡиға менән ҡотланы. «Хәрәкәтте асырға, хәйерле юл», — тине республика етәксеһе. Ҡариҙел районы хакимиәте башлығы Илдар Ғарифуллин республика етәксеһенә һәм хөкүмәтенә ошо мөһим объект өсөн рәхмәт белдерҙе. Был – төньяҡ-көнсығыштың иҡтисадын үҫтереүгә йүнәлтелгән ҙур төбәк проекттарының береһе. Төҙөлөш тамамланғас, Башҡортостандың ошо төбәгенең республиканың үҙәк райондары менән тоташыу, М5 һәм М7 федераль трассаларына, «Яңауыл» тимер юл станцияһына һәм Бөрө, Дүртөйлө йылға порттарына сығыу мөмкинлеге була. Ҡариҙел ауылы аша урау юл һәм Ҡариҙел йылғаһының ике ярын тоташтырған күпер һалыу «Башҡортостандың 100 йыллығына – 100 объект» программаһы исемлегендә ҙур объект булды."
"Картуфты тәмле итеп бешерәм, тиһәң...","Картуфты һыуҙа бешереп алғанда 3-4 тырнаҡ һарымһаҡ йәки бер аҙ укроп һалығыҙ.Бер ҡалаҡ маргарин һалһағыҙ, ул тиҙерәк бешәсәк.Яҙғы картуфты бешергән саҡта, уның ҡара таптары барлыҡҡа килмәһен тиһәгеҙ, саҡ ҡына аш һеркәһе өҫтәгеҙ. Әйткәндәй, картуф иҙмәһенә мотлаҡ ҡайнар һөт ҡойорға кәрәк, был саҡта ул ныҡ тәмле була.Интернеттан."
"Башҡортостанда балаларҙың 24,4 проценты ғына тулыһынса һау-сәләмәт тип табылған","Профилактик тикшереүҙең тәүге этабынан һуң, Башҡортостанда 17 йәшкә тиклемге балаларҙың 24,4 проценты ғына һау-сәләмәт тип табылған. Ҡалғандарының сәләмәтлегендә ниндәйҙер тайпылыш бар. Бөтәһе 626 мең бала тикшереү үткән. БР Һаулыҡ һаҡлау министрлығының статистик мәғлүмәттәре буйынса, беренсел медицина тикшереүе үткән балаларҙың иң күп өлөшө – 61,7 проценты - сәләмәтлегендә функциональ үҙгәрештәр булған төркөмгә индерелгән. 11,6 проценты ремиссия хәлендәге хроник сирлеләр төркөмөнә ҡарай. 0,7 проценты әүҙем стадиялағы хроник сирлеләр төркөмөнә инә. 1,6 проценты – даими дауалау талап ителеүсе ауыр сир менән интегеүселәр.17 йәшкә тиклемге балаларҙа нервы системаһына, аш эшкәртеү органдарына, һөйәк-мускул туҡымаларына, күҙгә, ҡалҡан биҙенә бәйле проблемалар йыш осрай. Шулай уҡ Башҡортостанда инвалид балалар һанының 4,3 процентҡа артыуы күҙәтелә. 2018 йылға ҡарағанда 687-гә күберәк. Республикала 1310 белем биреү учреждениеһында 529 медицина кабинеты һәм 152 стоматология кабинеты эшләй. Уҡыусыларға белем биреү системаһында эшләүсе 325, һаулыҡ һаҡлау учреждениеларынан 723 медицина хеҙмәткәре табип ярҙамы күрһәтә. Әбйәлил, Баҡалы, Краснокама райондарында бындай кадрҙарға ҡытлыҡ кисерә."
Матур бүләктәребеҙ һеҙҙе көтә!,"Гәзит- журналдарға ташламалы хаҡҡа яҙылыу 21 октябргә тиклем барасаҡ. Ошо ваҡытҡа тиклем киләһе йылға «Йәшлек»кә яҙылып, квитанцияһын редакцияға ебәрегеҙ. Дуҫтарыбыҙға күп матур бүләктәр әҙерләнек. Сәй сервиздары, ике бензобысҡы, электр сәйнүктәре, дрел- шөрөп борғостар, электробысҡы үҙ эйәләрен көтә. Хатығыҙҙы ебәргәндә конверт тышына « Аҙна һайын – бүләк» уйынына тип яҙырға онотмағыҙ."
Динис Ҡорбанаев бөтә Башҡортостанды таң ҡалдырҙы,"«Терра Башкирия» турниры еңеүсеһе – Күгәрсен районының жокейы Динис Ҡорбанаев. Ул ат спорты турнирының иң йәш ҡатнашыусыһы булыуға ҡарамаҫтан, бер кемгә лә бирешмәй, беренсе урынды яуланы. Динис Күгәрсен районының Үрге Сирбай ауылы мәктәбе уҡыусыһы, уға ни бары 13 йәш. «Терра Башкирия»турнирында үҫмергә төп бүләк – Чемпион кубогы һәм 150 мең һум аҡса тапшырылды.Турнирҙың иң бәләкәй ҡатнашыусыһы үҙенән олораҡ һәм тәжрибәлерәк һыбайлыларҙың танауына сиртте. Афарин, Динис! Артабан да тик уңыш ғына йылмайһын!"
Ауылда йәшәгәндәргә – ташламалы ипотека,"2020 йылдың 1 ғинуарынан Рәсәйҙә ауылда йәшәгәндәр өсөн льготалы ипотека булдырыласаҡ. Әлеге көндә ике банк был йүнәлештә эшләй. «Ауылда эшләгәндәр өсөн ташламалы ипотека алыуға бюджеттан аҡса бүлеү ҡаралды», – тип белдергән РФ ауыл хужалығы министры урынбаҫары Оксана Лут. Ипотека 3 процент ставка менән булһа ла , төбәктәр уны 0,1 процентҡа тиклем төшөрә ала. Хәтерегеҙгә төшөрәбеҙ, ауыл халҡына льготалы ипотека алыу мөмкинлектәрен булдырыу тәҡдимен май айында РФ Хөкүмәте премьер-министры Дмитрий Медведев белдергәйне."
"Һатып, аҡса эшләмәкселәр","ЦСКА футбол клубында сығыш яһаған алыштырғыһыҙ Бразилия легионеры Марио Фернандесты команда етәкселеге һатырға уйлай.Улар уйлауынса, үҙ позицияһында уңышлы уйнаған Фернандесҡа хаҡы артып, уны 35 – 40 миллион евроға һатып булыуы мөмкин. Сөнки әгәр эш килеп сыҡҡандай булһа, ул суммаға бер нисә һәйбәт уйнаған футболсыны һатып алыуы мөмкинлеге тыуасаҡ, тип баралар клуб хужалары.Ул шулай уҡ Рәсәй гражданлығын алып, төп командала үҙ урынын тапты. Улар составында 2017 йылдан уңышлы уйнап, 21 осрашыуҙа ике гол индерҙе. Шуға ла баҫым яһап, ЦСКА командаһы киләсәккә өмөт итә. Марио Рәсәйгә 2012 йылда килә. Уны әрме етәкселеге 16 миллион евроға йәлеп итә."
"""Һеңлекәш""те телевизорҙа ҡарайыҡ!","Йәкшәмбелә, 20 октябрҙә оло байрам - Башҡортостандың халыҡ шағиры Мостай Кәримдең тыуған көнө мәлендә ""Россия 1"" телеканалы ""Беҙҙең өйҙөң йәме"" повесы буйынса Александр Галибин төшөргән ""Сестренка"" фильмын күрһәтәсәк. Төшкө сәғәт 3 тула 15 минуттан тигәндә башлана. Барығыҙҙы ла был фильмды ҡарарға саҡырабыҙ! Дуҫтарығыҙға ла әйтегеҙ!"
Хәтер һәм ҡәҙер кисәһенә килегеҙ!,"Башҡортостан Республикаһының Мәҙәниәт министрлығы, ""Башҡортостан"" дәүләт концерт залы, БР Яҙыусылар союзы, ""Табын ырыуҙары берләшмәһе"" йәмәғәт ойошмаһы, Заһир Исмәғилев исемендәге Өфө дәүләт сәнғәт институты тәҡдим итә:25 октябрҙә күренекле яҙыусы, публицист, драматург, тәржемәсе һәм фольклорсы, Башҡортостандың Салауат Юлаев исемендәге дәүләт премияһы лауреаты һәм башҡа күп наградаға лайыҡ булыусы Ғәзим Шафиҡовтың тыуыуына 80 йыл тулыуға бағышланған Хәтер һәм ҡәҙер кисәһе үтә. Сара ""Башҡортостан"" дәүләт концерт залының Бәләкәй залында 19.00 сәғәттә башлана."
Башҡорт теле олимпиадаһында еңеүселәргә вузға ингәндә балдар өҫтәләсәк,"Башҡорт теле һәм әҙәбиәте олимпиадаһының йомғаҡлау этабында еңеүселәргә һәм призлы урындар яулаусыларға Башҡортостан вуздарына ингәндә өҫтәмә балдар билдәләнде. Башҡорт дәүләт университеты еңеүсегә 10 балл, призерға – 7 балл, Өфө дәүләт нефть - техник университеты – 10 балл, призерға – 7 балл, Заһир Исмәғилев исемендәге Өфө дәүләт сәнғәт институты еңеүсе менән призерға – 10 балл, Өфө дәүләт авиация- техник университеты еңеүсе менән призерға –7 балл, М. Аҡмулла исемендәге Башҡорт дәүләт педагогия университеты еңеүсе менән призерға – 7 балл, Башҡорт дәүләт медицина университеты еңеүсегә – 3 балл, призерға – 2 балл өҫтәй. Олимпиаданы Бөтә Рәсәй олимпиадаһы һәм конкурстары исемлегенә индереү башҡорт теленең мәртәбәһен тағы арттыра."
Нуғайҙа мәргән уҡсылар ярышты,"Ғәфүр Рахманғолов хәбәр итә: - Был шаршамбыла, 16 октябрҙә Баймаҡ районының Үрге Яйыҡбай ауылында (халыҡ телендә Ҙур Нуғай тип йөрөтөлә) Башҡортостан Республикаһы көнөнә арналған ""Мәргән уҡсы"" район турниры үтте. Был ярыш ""Айыҡ ауыл-2019"" республика конкурсына ярашлы үтте. Уны Баймаҡ районы башҡорттары ҡоролтайы башҡарма комитеты, муниципаль район хакимиәтенең спорт һәм йәштәр эштәре буйынса комитеты ойошторҙо. Үҙ көстәрен тикшереп ҡарарға Арҡайым, Ниғәмәт, Байым, Икенсе Эткол, Түбәнге Яйыҡбай, Таулыҡай, Әхмәр, Темәс ауылдарынан, шулай уҡ Баймаҡ, Сибай һәм күрше өлкәләге Магнитогорск ҡалаларынан да килделәр. Сара дини йолаларыбыҙҙы һаҡлап, Үрге Яйыҡбайҙың ""Әл-Фатиха"" мәсетендә аят уҡыуҙан башланды. Унда ауылдың тарихы, һуңғы йылдарҙа башҡарылған йәмәғәт эштәре, киләсәктә ниндәй маҡсаттар менән яныуҙары тураһында ҡыҫҡаса таныштырып үттеләр. Килгән ҡунактар мәсет баҡсаһында ""Йәшел Башҡортостан"" акцияһына ҡушылып, ағас ултыртты.Сауаплы эш башҡарғандан һуң уҡсылар ярыш урынына күсте. Уҡ атыу бәйгеһе бик ҡыҙыу барҙы. Бигерәк тә 17 йәшкә тиклемге ҡыҙҙар араһында көсөргәнешле булды. Үҙҙәренең оҫта уҡ атыуҙары менән тамашаны хайран ҡалдырҙылар.Ярыштың һөҙөмтәләренә килгәндә 17 йәшкә тиклемге малайҙар араһында Сибай ҡалаһынан Латыпов Рәил бик юғары мәрәйҙәр йыйып 1 урынды алды (200-ҙән 72 мәрәй). Шул уҡ йәш айырмаһында ҡыҙҙар араһында: 1. Әбдисова Физәлиә (Әхмәр ауылы)-76 мәрәй; 2. Хәсәнова Йәнгүзәл (Әхмәр ауылы)-56 мәрәй; 3. Кәримова Азалия (Баймаҡ ҡалаһы)-49 мәрәй. 18 йәштән өлкән ир-егеттәр араһында: 1. Рахманғолов Ғәфүр (Үрге Яйыҡбай ауылы)-105 мәрәй;2. Өмөтбаев Әхәт (Әхмәр ауылы)-71 мәрәй; 3. Мәжитов Әхиәр (Ниғәмәт ауылы)-59 мәрәй. Шул йәш айырмаһында ҡатын-ҡыҙҙар араһында: 1. Латыпова Резеда (Сибай ҡалаһы)-50 мәрәй; 2. Йәғәфәрова Альбина (Магнитогорск ҡалаһы)-30 мәрәй; 3. Рахманғолова Сәғиҙә (Үрге Яйыҡбай)-24 мәрәй.Баймаҡ районы башҡорттары ҡоролтайы башҡарма комитеты рәйесе Ришат Вәкил улы Ишембәтов ярышта ҡатнашыусыларҙы ҡотланы һәм киләһе номинацияларҙа еңеүселәрҙе тәбрикләне: - ""Иң оло ҡатнашыусы"" - Таулыҡай ауылынан 64 йәшлек Ҡоланбаева Рита; - ""Иң кесе ҡатнашыусы"" - Әхмәр ауылынан 8 йәшлек Хәсәнова Зөбәржәт;- ""Иң әүҙем ҡатнашыусы"" - Түбәнге Яйыҡбай ауылынан Әмиров Азат; - ""Еңеүгә ынтылыш"" номинацияһында Баймаҡ ҡалаһынан Сафин Рөстәм. Еңеүселәрҙе һәм ҡатнашыусыларҙы ҡайнар ҡотлайбыҙ!"
Финдар Европа тарихын яҙмаҡсы...,"Киләһе йыл буласаҡ футбол буйынса Европа чемпионатында ҡатнашасаҡ 24 илдең әле үк алтыһы билдәле булды.Яңыраҡ уҙған һайлап алыу төркөм осрашыуҙары һөҙөмтәһе буйынса Бельгия, Рәсәй, Италия, Украина, Испания һәм Польша командалары уңышлы уйнап, алдан финал уйындарына путевка яуланы. Ноябрь урталарында һуңғы төркөм осрашыуҙары үтеп, уның һөҙөмтәһе буйынса тағы 16 команда бәхетен кисерәсәк. Улар араһында Англия, Германия, Хорватия, Австрия, Франция хатта Финляндияның да булыуы ихтимал. Сөнки һуңғыһы үҙ тарихында бер ҙә Европа беренселегендә ҡатнашҡаны булмай. Ҡалған дүрт команда милләт-ара лигаһының һөҙөмтәһе буйынса билдәле буласаҡ."
"""Торлаҡ һәм ҡала мөхите"" милли проекты программаһында ҡатнаш һәм өйлө бул","Башҡортостандың Торлаҡ төҙөлөшөнә тупланма программаһы (""Жилстройсбережения"") ил күләмендә үтәсәк социаль-иҡтисади үҫештең иң яҡшы практика һәм башланғыстар конкурсында ҡатнаша.Был программа ипотекаға торлаҡ алыуға ярайһы ҙур булышлыҡ итә. Ул беҙҙә 2014 йылдан алып эшләй. Программаға ярашлы, граждандың тәүге иғәнәһенә ҡаҙнан ла өлөш индерә. Һуңынан ипотеканы 5,5 - 7 процент менән алырға мөмкин. ""Жилстройсбережения"" программаһы хаҡында беләһегеҙҙер. Уның аша 1,7 мең ғаилә торлаҡ шарттарын яҡшыртҡан. - Напомню, с 1 марта этого года, в рамках реализации федерального проекта «Ипотека» национального проекта «Жилье и городская среда», участником программы «Жилстройсбережения» может стать любой житель республики. Ранее это могли сделать только льготные категории граждан. Начиная с 2019 года, из бюджета республики на ее реализацию ежегодно будет направляться до 235 млн рублей, — тигән БР Төҙөлөш буйынса дәүләт комитетының матбуғат секретары Анастасия Сабликова."
"Владимир Путин Рәсәйҙәге иң ""ҡарт"" уҡыу йорттарының береһендә булды","Президент илдең оҙаҡ йылдар эшләүсе ижади юғары уҡыу йортонда байтаҡ урынды ҡараны, әңгәмәләште, хатта концертта булырға ла өлгөрҙө.Владимир Путин С. герасимов исемендәге Бөтә Рәсәй дәүләт кинематография институтына барҙы. Бында уға ҙур теләк менән уҡыу бүлмәләрен, анимация һәм мультимедия факультетының эшен, ҡурсаҡ эшләү буйынса оҫтахананы, операторҙар павильонын күрһәттеләр. Тап ошо көндө сығарылыш курсы концерт та әҙерләгән. Президент уны ла оҡшатты шикелле, кәйефе күтәренке сыҡты, буғай. Осрашыуҙа ла төрлө темаға һөйләштеләр. Был вуз кино һәм телевидение белгестәрен әҙерләй. Бынан 100 йыл элек, 1919 йылдың 1 сентябрендә дәүләт кино мәктәбе булараҡ ойошторолған. Кино тармағы өсөн һөнәри белгестәр әҙерләү буйынса донъялағы тәүге дәүләт белем биреү учреждениеһы була ул."
Антон Бабиков командалағы төп урын өсөн көрәшәсәк,"Рәсәй биатлонсылар союзы оҙаҡламай башланасаҡ донъя кубогы этаптарына барасаҡ кандидаттар исемлеген теркәне.Ир-аттарҙан Александр Логинов, яҡташтарыбыҙ Антон Бабиков менән Эдуард Латыпов, Евгений Гараничев, Дмитрий Малышко, Матвей Елисеев, Никита Поршнев, Александр Поварницын, Игорь Малиновский, Василий Томшин, Кирилл Стрельцов, Дмитрий Иванов, Ильназ Мөхәмәтйәнов, Евгений Сидоров, Вячеслав Малеев, Андрей Вьюхин, Карим Халили һәм Вадим Филимонов булһа, ҡатын-ҡыҙҙарҙан Екатерина Юрлова-Перхт, Ульяна Кайшева, Светлана Миронова, Лариса Куклина, Евгения Павлова, Анастасия Поршнева, Анастасия Егорова, Виктория Сливко, Наталья Гербулова, Валерия Васнецова, Кристина Резцова, Полина Шевнина, Екатерина Мошкова, Ирина Казакевич, Тамара Воронина менән Анастасия Гореевалар бар. Шулай уҡ Екатерина Глазырина менән Ирина Старых өсөн дә урын булыуы мөмкин. Тик улар төп командаға эләгер өсөн һайлап алыу ярыштарында яҡшы һөҙөмтәгә өлгәшергә тейеш. Логинов, Гараничев һәм Юрловаа-Перхт уҙған миҙгелдәге уңыштары өсөн Донъя кубогының тәүге этаптарында тура ҡатнашасаҡ. Ә бына ҡалғандары өсөн үҙ-ара көс һынашырға тура киләсәк, сөнки ике яҡҡа ла алтышар ғына урын бар. Тәүге этап 30 ноябрҙә Швецияла башланасасаҡ."
Дзюба менән итальяндар ҡыҙыҡһына,"Италияның “Интер” футбол клубы Рәсәй йыйылма командаһының лидеры Артём Дзюбаға ҡыҙыҡһыныуын белдергән.Команда етәкселеге Дзюбаны киләһе йылда ылыҡтырмаҡсы була, сөнки уның “Зенит” менән булған килешеүе 2020 йылда тамамлана.Улар уны 15 миллион евроға баһалай. Рәсәй һөжүмсеһе быйылғы миҙгелдә Питер командаһы өсөн 15 осрашыуҙа уйнап, 7 гол индерә һәм 7 тапҡыр гол индереүҙә булышлыҡ итә. Шулай уҡ Рәсәй йыйылма командаһы составында Европа беренселегенең һайлап алыу төркөм осрашыуында 9 гол индереп, бомбардирҙар араһынла икенсе урынды биләй."
"Шәл бәйләнем, шәл бәйләнем...","16 октябрҙә Көйөргәҙе районының Айсыуаҡ ауыл мәҙәниәт йортонда “Башҡорт шәле” район фестиваль-конкурсы үткән. Башҡорт мамыҡ шәле данын артабан таратыу һәм оҫтабикәләрҙең оҫталығын камиллаштырыу йәһәтенән ойошторолған фестивалдә райондың бөтөн ауыл хакимиәттәренән дә вәкилдәр ҡатнашҡан. Ҡул эштәренән матур күргәҙмә һәр кемдең күңеленә хуш килгән, үҙ-ара шәл бәйләү серҙәре менән уртаҡлашыу, йәнле аралашыу ҙа күңел күтәренкелегенә булышлыҡ иткән.Фестивалдең программаһына йәрминкә лә, иң яҡшы ҡул эшенә конкурс та, командалар араһында «Башҡорт шәленә реклама ролигы» тип аталған ижади бәйге лә һыйған.Фестиваль-конкурстың гран–приһын иһә Яңы Мораптал ауылынан Ғишҡиә Килдебаева яулаған! Бынан тыш Йәүһәр Мирасова (Яҡут ауылы) - «Оҫталыҡ өсөн»; Нурия Әхтәмова (Илкәнәй ауылы) - «Иң яҡшы мамыҡ шәл»; Нурия Солтанова (Шәбағыш ауылы)- «Иң яҡшы селтәр әйбер»; Мәҙинә Әлибаева (Мәмбәтҡол ауылы) - «Оригиналлек өсөн»; Регина Басирова (Шәбағыш ауылы) - «Иң йәш оҫтабикә» ; Вәсилә Ғаббасова (Кинйәбай ауылы) -«Кәзә мамығынан иң заманса әйбер өсөн” номинацияларында еңгән. Реклама ролигы конкурсында гран–приҙы «Суенбика» (етәксеһе Р.Акберова) татар фольклор ансамбле яулаған. «Умырзая» фольклор ансамбле (Г.Сәғитова) 1-се дәрәжә диплом менән бүләкләнһә, «Хазина» фольклор ансамбле (Г.Мифтахова) 2-се дәрәжә дипломға лайыҡ булған. Башҡа оҫтабикәләр ҙә дипломдар, маҡтау һәм рәхмәт ҡағыҙҙары менән бүләкләнгән."
Элвин Грей күңел йылыһын йәлләмәй өләшә!,"Элвин Грей кисә Төмән ҡалаһында дауаханала ятҡан Алина исемле ҡыҙҙың хәлен белешеп, уны ихлас ҡыуандырып сыҡҡан.Элвин Грей Алина тураһында белмәҫ тә ине, әгәр ҡыҙҙың бер туған Диана апаһы уға был турала хәбәр итмәһә.Оҙаҡ ваҡыт дауаханала дауаланған һеңлеһенең кәйефен күтәрергә теләп, ул йырсыға мөрәжәғәт иткән, форсаты булһа, инеп, хәлен белешеүен һораған. Йырсы ярҙам итеүҙән баш тартмай, бүләктәр алып, дауаханаға инеп сыҡҡан. Алина янына палатаға Элвин Грей килеп ингәс, көтөлмәгәнлектән ҡыҙыҡай күҙ йәштәрен тыя алманы. Йырсы уны 20 йәше тулыуы менән ҡотлап, йомшаҡ уйынсыҡ бүләк итте, күстәнәстәр ҡалдырҙы, башҡа ауырымауын, йышыраҡ йылмайыуын теләне. Кешегә күп кәрәкме инде - бер йылы һүҙ етә... Ә инде яратҡан йырсың да шулай килеп ҡотлаһа - башың күккә тейер!"
“Мостай Кәрим - беҙҙең тормошта”,"Хәйбулла районының үҙәге Аҡъярҙа 16 октябрҙә башҡорт әҙибенең тыуыуына 100 йыл тулыу айҡанлы “Мостай Кәрим - беҙҙең тормошта” тип аталған әҙәби-музыкаль кисә үткән.Кисәлә мәктәп уҡыусылары, ауыл халҡы ҡатнашҡан. Сәхнәнән Мостай Кәримдең шиғырҙарына яҙылған йырҙар яңғыраған, биографияһына байҡау яһалған. Үҙәк район китапханаһы хеҙмәткәрҙәре һәм Яңы Ергән ""Ағинәйҙәр"" клубы ағзалары ""Ҡыҙ урлау"", «Айгөл иле» спектаклдәренән өҙөктәрҙе күрһәткән. Кисә бер кемде лә битараф ҡалдарманы, тимәк Мостай Кәримдең ижади мираҫына ҡыҙыҡһыныу һүнмәйәсәк, тип яҙа Хәйбулла районы хакимиәтенең матбуғат хеҙмәте."
Юл фажиғәләре - 16 октябрь,"Кисәге, 16 октябрҙә, республикала 17 автомобиль аварияһы теркәлеп, бер кеше һәләк булған, 18 кеше йәрәхәттәр алған.Көндөҙ Өфө районында ҡара-ҡаршы ""Datsun on-DO"" машинаһы менән Кушнаренко районынан килеүсе ""Газель"" машинаһы бәрелешкән. ""Datsun""-дың 39 йәшлек водителе ""Тиҙ ярҙам"" килгәнгә тиклем йән биргән.Бөгөн төндә, сәғәт икенсе яртыла, Өфө ҡалаһының Зәки Вәлиди менән Аксаков урамдары сатында юл-патруль хеҙмәте инспекторҙары каршеринглы (ҡуртымға алыу варианты) ""Hyundai Solaris"" автомобилен күреп ҡалып, уны туҡтатырға теләгән. Әммә водитель полиция хеҙмәткәрҙәренең талабын һанға һуҡмай, ҡасырға маташҡан.Шулай ҙа уны Бехтеров урамында ҡыуып етеп, туҡтата алғандар. 20 йәшлек водитель иҫерек булған. Аҙаҡ асыҡланыуынса, ул быйыл апрель айында уҡ иҫерек килеш тотолоп, машина йөрөтөү хоҡуғынан мәхрүм ителгән. Хәҙер уға енәйәт эшен асыуҙары ихтимал."
Эттәрҙән һаҡланығыҙ!,"Эттәр бер ҡоторһа-аа! Яман икән...Беҙҙә түгел, күрше Пермь крайында булған. Мотовилихинский районында йәшәүсе бер 80 йәшлек әбей кеше йөрөмәгәнерәк урындан үҙенең пекинес тоҡомло этенең ҡәберенә китеп барған (ҡайһы бер сығанаҡта былай ғына йөрөргә сыҡҡан, тип яҙылған). Әммә уға барып етергә насип булмай - юлында бер төркөм эт осрай ҙа, уны һөйрәкләп, йырынға алып төшөп, талай. Ә был ваҡытта оҙаҡлаған әсәһен улы эҙләргә сыҡҡан. Тапмағас, полицияға мөрәжәғәт иткән. Улары әбейҙең ныҡ ҡанһыраған кәүҙәһенә, айырым ҡул суҡтарына юлыҡҡан. Әлбиттә, был тиклем таланыуҙан оло кеше тере ҡала алмаған... Әле тикшереү бара. Яңғыҙ йөрөһәгеҙ, зинһар, һаҡ булығыҙ!"
"Күҙгә арпа сыҡһа, нишләргә?","Күҙгә сыҡҡан арпа (керпек ҡыуыҡсаһы һәм күҙ ҡабағындағы май биҙҙәренең эренләп шешеүе) хаҡында белмәгән кешеләр һирәктер. Йыш ҡына ул бысраҡ ҡулъяулыҡ, таҫтамал менән ҡулланғандан һуң барлыҡҡа килә.Шулай уҡ уның үҫеүенә хроник сир һөҙөмтәһендә организмдың һаҡланыу көсө ҡаҡшауы, һалҡын тейҙереү, матдәләр алмашыныу процесы боҙолоуы, авитаминоз һәм аҙ ҡанлылыҡ та сәбәпсе булыуы ихтимал. Тәүҙә күҙ ҡабағының сите ҡыҙарып, бәләкәй генә шеш барлыҡҡа килә, ә 3 - 4 көндән һуң уның башы ағарып, эренләп сыға. Арпа айырыуса ҡатын-ҡыҙҙарҙы ярата һәм көҙөн һәм ҡышын әүҙемләшә. Мәлендә дауалағанда арпа нисек тиҙ килеп сыҡһа шулай юҡҡа ла сығасаҡ. Тәүге билдәләренә иғтибар бирмәй йөрөгәндә, 3 - 4 көндән һуң ул эренләйәсәк. Күп осраҡта был эрен үҙе үк асылып, ауыртыу үтә. Ә инде эш оҙаҡҡа китһә, мотлаҡ табипҡа мөрәжәғәт итергә кәрәк. Арпаны һытырға ярамай. Инфекция башҡа биҙҙәргә күсеп, ҡанға таралыу һәм тағы ҡурҡынысыраҡ һөҙөмтәләргә килтереү ихтималлығы бар. Шулай уҡ уны йылытыу ҙа тыйыла. Халыҡ медицинаһы• Алоэ япрағын яҡшы итеп йыуып һутын һығырға һәм 1: 10 нисбәтендә ҡайнаған һыу ҡойоп болғатырға. Һуңынан шуға мамыҡты йәиһә марляны манып, күҙгә ябырға мөмкин.• 10 – 15 кипкән тырнаҡ гөлө сәскәһенә бер стакан ҡайнар һыу ҡойоп, 30 – 40 минут төнәтергә. Һуңынан унан да күҙгә япма әҙерләргә. Арпа йыш ҡына ашҡаҙан-эсәк тракты хроник сирҙәренән, диабеттан һәм башҡа төрлө инфекцион ауырыуҙан һуң барлыҡҡа килә. Был иммунитеттың ҡаҡшауын күрһәтә. Витаминдар эсеү, иммуностимуляторҙар ҡулланыу уны нығыта.Был сирҙе иҫкәртеү өсөн, һалҡын алдырыуҙан да һаҡланырға ла кәрәк. Шулай уҡ сифатлы косметика ла мөһим роль уйнай. Иң мөһиме ябай гигиена ҡағиҙәләрен тоторға: бысраҡ ҡул менән күҙгә ҡағылмаҫҡа, таҙа ҡулъяулыҡ һәм таҫтамалды ғына ҡулланырға."
Абдулла Солтановтың фотоларын ҡарайыҡ,"Абдулла Афзал улы Солтанов 1928 йылдың 25 сентябрендә Башҡорт АССР-ның Тамьян-Ҡатай кантоны (хәҙерге Учалы районы) Ҡобағош ауылында донъяға килә. ""Башҡорт халыҡ йырҙарын, оҙон көйҙәрҙе киң диапазонда, көслө тауыш менән башҡарған Абдулла Солтанов халҡыбыҙҙың йыр һәм ҡурай сәнғәтен донъя кимәлендә таныта. 1986 йылда БАССР-ҙың атҡаҙанған мәҙәниәт хеҙмәткәре, 1996 йылда Башҡортостандың халыҡ артисы исеме бирелә. 1992 йылда Салауат Юлаев исемендәге дәүләт премияһы лауреаты.Абдулла Солтанов — үҙенсәлекле яҙмышлы шәхес. Профессионал сәхнәгә сығып, Мәскәү, Санкт-Петербурге, Һамар, Екатеринбург, Болгария, Румыния, Япония, Германия, Португалия, Польша тамашасыларын әсир иткән дәүерҙә тыуған ауылында көтөүсе булып эшләй. Яратҡан хеҙмәтен ул 40 йыл, пенсияға сыҡҡансы, башҡара. Уның тәбиғәт ҡосағында тауҙар иңрәтеп йырлағаны, ҡурайҙа һыҙҙырғаны хаҡында әле һаман ауылдаштары матур хәтирәләр һаҡлай. Тәүге тапҡыр сәхнәгә уны уҡытыусыһы Мәфтуха Суфиян ҡыҙы алып сыға. 7 йәшлек баланың халыҡ йырҙарын иҫ киткес моңло итеп, еренә еткереп йырлауына тамашасы хайран ҡала. Баҡһаң, башҡорт халыҡ йырҙарына һөйөүҙе һәм уларҙы башҡортҡа ғына хас моң, илаһи бер һәләт менән башҡарырға әсәһе өйрәткән икән. Атаһы һәм ағалары көслө ҡурайсылар булған. Уларҙан өйрәнгән ""Урал"", ""Томан"", ""Буранбай"", ""Йәмәлекәй тау"", ""Зөлхизә"", ""Сибай"" йырҙарын Абдулла Солтанов һуңынан донъя сәхнәләренә сығара. 1993 йылда репетициянан ҡайтып килешләй аварияға осрап Абдулла Солтанов һуҡыр ҡала. Уның йырҙары радио һәм телевидениеның алтын фондында һаҡлана"", тип яҙа ""Бәйләнештә""ге ""Ашҡаҙар"" радиоһы төркөмө."
Биатлонсылар ситкә китә...,"Ольга Подчуфарова артынан, ә ул Словения командаһы өсөн сығыш яһаясаҡ, тағы бер Рәсәй биатлонсыһы Аделина Сабитова гражданлығын алыштырырға булған.22 йәшлек спортсы Белорусь өсөн йүгермәксе булып, Рәсәй биатлон федерацияһынан рөхсәт һорай. Улары ризалығын белдерә. Тик әлегә уны халыҡ-ара биатлонсылар союзы тергеҙмәгән. Сабитова быға тиклем Рәсәй йыйылма командаһына алынмай халыҡ-ара ярыштарҙа ҡатнашҡаны булмай."
Ысын ауыл ҡатын-ҡыҙҙары  йәшәй Бөрйән-Йылғала,"Халыҡ-ара ауыл ҡатын ҡыҙҙары көнө уңайынан Бөрйән-Йылға ауылында ”Ҡатын ҡыҙ – илһам, һөйөү, йәшәү сығанағы” тип аталған матур сара үтте. Баштарына үҙҙәренең яратҡан яулыҡтарын ябынып, алъяпҡыстар таҡҡан апай-инәйҙәр йыйылды мәҙәниәт усағына. Сараны ауылыбыҙҙың депутаты Земфира Хөрмәт ҡыҙының “Ҡатын-ҡыҙ –йәмғиәттә”, ауыл фельдшеры Роза Кинйәғәли ҡыҙының “Ҡатын-ҡыҙ һаулығы”исемле телмәрҙәре байытты.Байрамдың икенсе өлөшө ҡомалаҡ икмәгенә бағышланды. Уны Альбина Памир ҡыҙы ойошторҙо. Әңгәмә барышында һәр кем ҡомалаҡ икмәгенә бәйле йылы хәтирәләргә бирелде. Гөлназ Камил ҡыҙы менән Әлиә Гәрәй ҡыҙы балаларҙы ҡомалаҡ менән таныштырып ҡына ҡалманы, күмәкләшеп ағаста эленеп, ишелеп уңған ҡомалаҡты тиреп, бәләкәс кенә яҫтыҡ та тегеп ҡуйҙылар. Бөрйән-Йылға ауылы ҡатындары әлегәсә ҡомалаҡ икмәге бешерә. Байрамға ла һәр береһе ҡабарып бешкән икмәктәрен, бөйөрөктәрен, бәрәмәстәрен алып килгән.Һаулыҡ өсөн дә файҙалы ул ҡомалаҡ әсеткеһе. Ҡышын тәнгә сығып ыҙалатҡан һыҙлауыҡҡа шифа. Бер аҙ шәкәр һалып, иртәле-кисле берәр балғалаҡ ҡына эсергә кәрәк. Бер беребеҙҙең ҡомалаҡ әсеткеһенән бешерелгән икмәкте ауыҙ итеп, сәй эскәндән һуң, шау-гөр килеп бейешеп тә алдылар.Гөлназ ХӘСӘНОВА."
Башҡортостанда эшһеҙҙәр армияһы кәмегән,"Башстаттың һуңғы мәғлүмәттәренә ярашлы, республикала рәсми теркәлгән эшһеҙҙәр һаны 18,3 мең кеше тәшкил итә. Был ағымдағы йылдың 1 сентябренә ҡарағанда 6,7 процентҡа аҙыраҡ. 1 октябргә ҡарата Башҡортостанда 16,7 мең кешегә эшһеҙлек пособиеһы түләнгән. Теркәлгән эшһеҙлек кимәле эшсе көстәр һанына 0,9 процент тәшкил итте. Бөгөн Башҡортостанда эшсе көстәр — 1,884 миллион кешенән ашыу. Волга буйы федераль округында — 14,762 миллион, Рәсәйҙә — 75,541 миллион кеше."
Шикле дини китаптар менән сауҙа итмәгеҙ!,"Дини китаптар менән сауҙа иткәндә иғтибарлы булығыҙ. Сөнки уларҙың тыйылғандары ла ҡулығыҙға килеп эләгеүе ихтимал. Беҙҙә тыйылған экстремистик әҙәбиәттең федераль исемлеге менән РФ Юстиция министрлығы сайтында танышырға мөмкин. Ейәнсура районы прокуратураһы ла районда дини атрибутика, китаптар һатҡан бер эшҡыуарҙың тауарын тикшергән һәм экстремистик материал һаналған китаптар тапҡан. Коммерсант экстремистик әҙәбиәтте таратҡаны өсөн административ яуаплылыҡҡа тарттырылған,әйбере тартып алынған."
Балағыҙға Рәсәй тип исем ҡушыр инегеҙме?,"Ә бына Мәскәү янындағы Орехов-Зуев ҡалаһында йәшәүсе Олег һәм Инна Солнышкиндар ҡыҙҙарына Рәсәй тип исем ҡушҡан. Йәш атай-әсәй әйтеүенсә, балаларға йыш ҡына билдәле кешеләрҙең исемдәрен бирәләр. Мәҫәлән, Юрий Гагарин хөрмәтенә ҡушылған Юралар күп. Күп ерҙә булған ғаилә башлығы, ҡыҙына Рәсәй исемен ҡушыуын үҙ илен яратыуы менән дә бәйләй: “ Мин Рәсәйҙе яратам һәм, ҡыҙыма илебеҙҙең исемен ҡушып был тойғомдо күрһәтке килде. Донъяны күп гиҙҙем, күп илдә булырға тура килде. Әммә һәр ваҡытта ла тыуған яҡ үҙенә тартты”, – тигән йәш атай.Йәш әсәй ҙә иренең бындай исем һайлауын хуплаған."
Балыҡ менән ҡыҙҙырылған помидор,"500 г балыҡ, 2 баш һуған, 4–5 помидор, 3 ҡалаҡ аҡ май, 1 ҡалаҡ аш һеркәһе, бер бәйләм петрушка, тәменә ҡарап тоҙ кәрәк буласаҡ. Һуғанды ваҡ ҡына турап ҡыҙҙырырға. Әҙер балыҡты киҫәктәргә бүлеп, онлап тоҙ һибергә һәм табаға һалырға. Туралған помидор менән балыҡтың өҫтөн ҡапларға. Ярты стакан һыу, май, борос өҫтәп, ҡапҡасты ҡаплаған килеш 20 минут духовкала бешерергә. Әҙер ризыҡҡа йәшелсә һәм аш һеркәһе һалырға."
Ҡабаҡ менән алма бәлеше,"200 грамм ҡабаҡ 3 алма 3 йомортҡа 100 грамм аҡ май 5 ҡалаҡ он 1 стакан кефир 5 ҡалаҡ шәкәр 1 семтем тоҙ алына. Таҙартылған ҡабаҡты ҡырғыстан үткәрәбеҙ. Алманы ваҡ итеп турайбыҙ. Аҡ майҙы “һыу мунсаһы”нда иретәбеҙ. Һыуынған майға йомортҡа, кефир, он, тоҙ һалып болғатабыҙ. Ҡамырға алма менән ҡабаҡты өҫтәйбеҙ һәм майлы табаға ҡоябыҙ.Мейестә 40 минут тирәһе бешерәбеҙ. Интернеттан."
Бөйөк Мостайҙың юбилейына ҡарата саралар теҙмәһе,"Өфөлә ошо көндәрҙә Башҡортостостандың халыҡ шағиры, яҙыусы, драматург һәм йәмәғәт эшмәкәре Мостай Кәримдең бер быуатлыҡ юбилейын билдәләйәсәктәр. Бының өсөн сит илдәрҙән һәм Рәсәйҙең төрлө төбәктәренән, республиканың барлыҡ ҡала-райондарынан ҡунаҡтар йыйыласаҡ. 18 октябрь - Башҡорт дәүләт университетында әҙиптең исемен йөрөткән ижади лабораторияла Мостай Кәрим исемедәге фонд гранттары тапшырыласаҡ. Был сара йыл да үтә. М.Аҡмулла исемендәге Башҡорт дәүләт педагогия университетында иһә БДПУ-ның Беренсе почетлы профессоры Мостай Кәрим исемен йөрөткән аудиторияны һәм бюст асыу тантанаһы уҙасаҡ. Шулай уҡ бында М.Кәрим конкурсы йомғаҡланасаҡ. ""Родина"" кинотеатрында Айнур Асҡаровтың ""Өс таған отряды"" фильмы күрһәтеләсәк. 19 октябрь Мостай Кәрим исемендәге скверҙа (Профсоюздар йорто янында) көнө буйы шағирҙың шиғырҙары төрлө телдәрҙә яңғыраясаҡ. Сарала яҙыусылар, шағирҙар, актерҙар, балалар һәм студенттар ҡатнашасаҡ. Әҙиптең һәйкәленә сәскәләр һалынасаҡ. М.Кәрим исемендәге Милли йәштәр театрында СССР-ҙың халыҡ артисы Иосиф Кобзонға һәм СССР-ҙың дәүләт премияһы лауреаты Андрей Дементьевҡа таҡтаташтар асыласаҡ. Көн дауамында баш ҡаланың бер нисә урынында әҙәби флешмоб үтәсәк. Киске сәғәт 7-лә ""Торатау"" Конгресс-холында шағирҙың юбилейына арналған тантаналы кисә уҙасаҡ. 20 октябрҙә, Мостай Кәримдең тыуған көнөндә Шишмә районының Келәш ауылында юбилей саралары ойоштороласаҡ."
Һөйөнсө! 2020 йылдан беренсе һәм икенсе балаға түләүҙәр арта!,"Киләһе йылдан Рәсәйҙә беренсе һәм икенсе балаға айлыҡ түләүҙәр күләме арта, тип хәбәр итә ТАСС Хеҙмәт министрлығының матбуғат хеҙмәтенә һылтанма менән. Әйтәйек, быйыл илдә түләүҙәрҙең уртаса күләме 11,2 мең һумға тиң икән, киләһе йылдан, төбәккә ҡарап, ул яҡынса 12 мең һум буласаҡ.Быларҙың барыһы ла «Балаһы тыуған ғаиләләргә финанс ярҙамы» проектын ғәмәлгә ашырыу барышында арттырыла. Республика Хеҙмәт министрлығында билдәләүҙәренсә, 2020 йылдан ошо түләүҙәрҙе тәғәйенләү өсөн критерий үҙгәрә. Хәҙер йән башына уртаса килеме 1,5 йәшәү минимумы тәшкил иткән ғаиләләрҙең ошондай хоҡуғы булһа, 2020 йылдан ике йәшәү минимумы критерийы индерелә. Өҫтәүенә 2020 йылдан әлеге пособиеларҙы түләү ваҡыты балаға өс йәш тулғансы оҙайтылды. «Хәҙер Башҡортостанда пособиеның күләме — 9 182 һум. 2020 йылда ул 9 789 һумға еткерелә — 2019 йылдың икенсе кварталында бала өсөн билдәләнгән йәшәү минимумы күләме шундай», — тип асыҡлыҡ индерҙе Башҡортостан Хеҙмәт министрлығының матбуғат секретары Роза Кузьменко."
Өфө автобустарында кондукторҙар ҡырылған ахыры,"Яңыраҡ ошо яҙманың авторы оло бәләгә ҡала яҙҙы.Эш былай булды. Иртәнсәк 74-се маршрутлы автобус менән эшкә килеш. Һуңғы ваҡытта ""Башавтотранс""тың оло ""НефАЗ""дары кондукторһыҙ йөрөй - был автобустан да кешеләр алғы ишектән төштө, водитель шунан ғына уртансыны һәм артҡыны асып, буласаҡ пассажирҙарҙы индерҙе. ... ""Едем"". Сығыусылар алға үтә, тәҙрәнән водителгә аҡсаларын, ""Алға""ларын һуҙа. Сыға торған ишек янына ""Семья"", ""Галле"", ""Фирма ""Мир"" туҡталыштарында ""бөкө"" барлыҡҡа килә. Водитель хас Юлий Цезарь - рулде бора, ишекте аса, аҡса һанай, карталарҙы ала-бирә, терминалды баҫҡыслай - данлыҡлы Рим императоры кеүек бар эште бер юлы башҡара. Ярай ""коробка""лары автомат, ""двойной выжим сцепления""-маҙар менән йонсорҙар ине. ... ""Матбуғат йорто"" туҡталышына етә борон юл түбәнгә китә. Мин карта аша түләнем, алғы ишек янына баҫтым. Минһажев урамы сатын үттек, хәҙер туҡталыш кеҫәһенә инеп туҡтарға кәрәк. Водитель рулде уңға бора башланы, бер ыңғайы ишекте аса, сығам тиеүселәрҙән юл түләүе ала. Төшәм тип тупһа аша ашаҡлауым булды, нимәлер шул секунд өлөшөндә кире туҡтатты - шул мин атлаясаҡ урындан ""Форд-Транзит"" автобусы үтеп тә китте. Баҡтиһәң ""НефАЗ"" водителе ""карман""ға боролған ыңғайы, көҙгөләргә ҡарамайынса ишекте асҡан - бер ике-өс эште бер юлы эшләү касафаты. Әгәр туҡтамайынса хәрәкәт итһәм, туп һымаҡ ""Форд""тан ҡаҡлығып алға осор йәки үҙем ултырған автобус аҫтына инеп китер инем... ""Че, один на дороге чтоле!"", - бәләкәй автобустың водителе тәҙрәһен аса һалып минең аша ""НефАЗ""дыҡы менән әрләшеп алды.Бына шулай. Был осраҡта үҙемә ҡабаланмаҫҡа кәрәк булған. Ә бына салонда хужабикә - кондуктор йөрөһә ул аҡсаны алыр, билет бирер, пассажирҙар ҙа үҙҙәрен тәртипле тоторҙар ине. ""Алға"" кеүек карталарҙы терәтеп кенә юл өсөн түләргә мөмкин дә ул, шулай ҙа водитель тик автобус йөрөтөү менән мәшғүл булырға тейеш!Көндөҙ ошондай ""НефАЗ"" кешене тапатыуы мәғлүм булды. Уныһында ҡатын кеше Октябрь проспекты аша тура сығып барған. Автобус үҙенең һыҙатынан шәп хәрәкәт иткән һәм быны бәрҙергән. Бөгөн дә кондукторһыҙ ""Башавтотранс"" ""НефАЗ""дарын күрергә һәм ултырып барырға тура килде."
Тағы ла беҙҙең вахтала булғандар һәләк булған,"Төмән ҡалаһын Екатеринбург менән бәйләгән Свердловск өлкәһе трассаһының 195-се саҡрымында ҙур авария булған. «Renault Megan» автомобиле ҡаршы һыҙатҡа сығып, фура аҫтына инеп киткән. Руль артында ултырған водитель һәм уның ике пассажиры шунда уҡ һәләк булған. Шофер йоҡлап киткән , тигән фараз бар.«Renault Megan» автомобилендә беҙҙең республиканың вахтасылары эштән өйҙәренә ҡайтып барған."
Октябрь проспекты бушап ҡалырмы икән?,"Өфөнөң тағы бер урамынан йәмәғәт транспортын күпләп ебәрәсәктәр. Был Октябрь проспектын бер аҙ булһа ла бушатыу өсөн эшләнелә.Һүҙ Комсомол урамын тураһында бара. Беләһегеҙ, был урам киң генә, унда автобустар, моғайын, һыйыр ине. Әле унан өс маршрут йөрөй. 39-сы һәм 224-се автобустар Шәфиев урамынан борола. Тағы 202-се микроавтобус бар. Ул 20.00 сәғәткә тиклем йөрөй. Октябрь проспектында иһә ""Аграр университет"" һәм ""Спорт"" туҡталыштары араһында бик тығыҙ була. Бында бер үк маршруттарҙың күпләп йөрөүе лә йоғонто яһай. Шуға уларҙың ҡайһы берҙәрен Комсомол урамына сығарыу дөрөҫтөр, минеңсә. Етәкселек әйтеүенсә, Һәҙиә Дәүләтшина бульвары һәм Урман техникумы урамында реконструкция тамамланыу менән Комсомол урамында йәмәғәт транспортын күбәйтәсәктәр."
"Үәт, шулай ҙа була икән...","Ҡолға менән бейеклеккә һикереү буйынса ике тапҡыр Олимпия уйындары призеры Игорь Транденков, Рәсәй еңел атлетика федерацияһын допинг ғауғаһында ғәйепләгән.Элекке спотсы әйтеүенсә, 2000 йылдарҙа спортсыға көсләп тыйылған препарттарҙы һатҡандар. Һуңынан алғандарҙы белә күрә дисквалификация менән ҡурҡытып, Федерация уларҙан аҡса талап иткән. Дөрөҫөрәге, үҙенсә ҡурсалай имеш. 53 йәшлек спортсы ғәйеплелеләрҙең исемен атамаған. Әммә еңел атлетика федерацияһын етәкләгән Валентин Балахничевтың ул хаҡта белеүен раҫлай. Балахничев 1990 йылдан 2015 йылға тиклем федерацияны етәкләп, допинг ғауғаһынан һуң эшен ҡалдыра."
КХЛ-да иң байы - Мозякин,"Континенталь хоккей лигаһында иң күп эш хаҡын «Металлург» клубында сығыш яһаған билдәле Сергей Мозякин ала икән.Ул йылына кеҫәһен 180 миллион һумға байыта. Икенсе урында «Автомобилист» командаһында уйнаған Канада легионеры Найджел Доус тора. Ул Мозякиндан 30 миллион һумға кәмерәк ала. КХЛ-да Гагарин кубогына биш тапҡыр эйә булған берҙән-бер Данис Зарипов, «Аҡ барс»та йылына 130 миллион һум алып, килем яғынан өсөнсө урынды биләй. Шулай уҡ ЦСКА клубында ла байҙар күп уйнай. Уларҙа 70 миллион һумдан кәм алмаған 14 хоккейсы бар. Башҡа командаларҙа ла, йәғни КХЛ-дың туғыҙ клубында ошо уҡ сумманы алыусылар бихисап."
Иң матур ауыл асыҡланды,"""Башҡортостан Республикаһының иң матур ауылы"" конкурсында Учалы районының Наурыҙ ауылы еңеүсе тип табылды. Икенсе урынға- Ишембай районының Маҡар, өсөнсө урынға Дүртөйлө районының Шаран ауылы лайыҡ булды. Еңеүселәр бөгөн Башҡортостан юлдаш телевидениеһының иртәнге «Сәләм» тапшырыуында бүләкләнде. Беренсе урынға – 500 мең, икенсе урынға – 300 мең, өсөнсө урынға 200 мең һумлыҡ аҡсалата бүләктәр тапшырылды. Бынан тыш, Күгәрсен районының Тәүәкән, Стәрлебаш районының Ямғырсы, Стәрлетамаҡ районының Талас, Салауат районының Әлкә, Ҡариҙел районының Яугилде, Өфө районының Лекаревка, Асҡын районының Ҡышлауйылға, Бөрйән районының Ғәҙелгәрәй, Ейәнсура районының Байдәүләт, Саҡмағош районының Иҫке Бәшир, Яңауыл районының Киҫәкҡайын, Мишкә районының Сосновка төрлө номинациялар буйынса билдәләнеп, дипломдарға һәм 20 мең һумлыҡ бүләккә лайыҡ булды."
Пенсионер ҡатын нисек 58 мең һумға отолған?,"Өфө ҡалаһынан пенсионер Надежда Рязанова кредит һаҙлығына батҡан. 79 йәшлек ҡатын «Сәләмәтлек үҙәге» яуаплылығы сикләнгән йәмғиәт менән килешеү төҙөй. Компания хеҙмәткәрҙәре уның оло йәштә булыуы һәм һаулығының булмауы менән файҙаланып, 58 мең һумлыҡ кредитты көсләп бирә. Үҙәктә бөтә поцедуралар өсөн түләгәндән һуң, вәғәҙә ителгәнсә, ҡатындың һаулығы шәбәйеп китмәй. Өҫтәүенә, оло йәштәге ауырыу кеше кредитын да түләй алмай. Аптырағандан Надежда Егоровна ярҙам һорап «Берҙәм Рәсәй» партияһының йәмәғәтселекте ҡабул итеү бүлмәһенә мөрәжәғәт итә. Граждандарҙың мөрәжәғәттәре менән эшләүсе Илнур Әйүпов хәбәр итеүенсә, «Сәләмәтлек үҙәге» вәкилдәре менән һөйләшеүҙән һуң, ҡатынға дәғүә төҙөү өсөн юридик ярҙам күрһәтелә. Әммә «һаулыҡ хаҡында хәстәрлек күреүселәр» пенсионерҙың ғаризаһын иғтибарһыҙ ҡалдыра. Артабан «Берҙәм Рәсәй» партияһының йәмәғәтселекте ҡабул итеү бүлмәһе хеҙмәткәрҙәре район судына ғариза яҙырға булышлыҡ итә. Ошо көндәрҙә үткән суд ултырышы ғариза биреүсе файҙаһына ҡарар сығара. 11 ноябрҙә Федераль суд приставтары хеҙмәтенә тапшырыу өсөн башҡарма документ алынырға тейеш. Пенсионер ҡатындың мөрәжәғәте аҙағынаса партияның төбәк йәмәғәтселекте ҡабул итеү бүлмәһенең күҙәтеүе аҫтында буласаҡ."
Айгөл Һағынбаева ул тапҡан!,"Башҡортостандың һәм Татарстандың атҡаҙанған артисы өсөнсөгә әсәй булыуы хаҡында Инстаграмда яҙған: ""Төклө аяғың менән, балам. Көтөп алынған улым тыуҙы! Аллам, мең рәхмәт һиңә, мең шөкөр!"" Йырсының тағы Әмилә һәм Ғәйшә исемле ике ҡыҙы бар. Ҡотлайбыҙ һине, Учалы һандуғасы!"
Катарҙа беренсе пляж уйындары уҙҙы,"Катарҙа уҙған беренсе бөтә донъя пляж уйындарында Рәсәй йыйылма командаһы футболсылары финалда Бразилия уйынсыларына 3:9 иҫәбенә еңелеп, көмөш миҙал яуланы.Шулай уҡ беҙҙең ҡатын-ҡыҙ командаһы ла бронза миҙал өсөн Бразилия һылыуҙарына ҡаршы уйнап, призер булыр өсөн саҡ ҡына бәхет йылмайманы. Улар осор буйынса өҫтөнлөк итеп, һөҙөмтәлә Бразилия футболсылары беҙҙекеләрҙе 3:4 иҫәбенә отто. Дөйөм алғанда Рәсәй спортсылары ике алтын, ике көмөш һәм өс бронза миҙал яулап, командалар араһында алтынсы күрһәткескә өлгәште. Беренсе – Испания пляжсылары. Улар ете алтын, бер көмөш һәм ике бронза миҙаллы булды. Бразилия биш алтын, дүрт көмөш һәм өс бронзалы булып, икенсе булһа, Италия спортсылары – өсөнсө (дүрт алтын, бер көмөш һәм бер бронза миҙал). Тәүге тапҡыр уҙған уйындарҙа 97 илдең 1237 спортсыһы 13 спорт төрөндә: акватлон (бер этап йүгереү, йөҙөү, һуңынан тағы бер этап йүгереү), баскетбол 3х3, (боулдеринг) ҡаяға үрмәләү, пляж гандболы, карате-шәхси ката, пляж көрәше, елкән спорты, скейтбординг-парк, пляж футболы, асыҡ һыуҙа йөҙөү, пляж теннисы, пляж волейболы 4х4, һыу саңғыһы һәм вейкбордта көс һынашты. Киләһе пляж уйындары 2021 йылда Парагвайҙа уҙасаҡ."
"Юлсыларҙың яңы техникаһы көйлө эшләһен, юлдарыбыҙ таҙа булһын!","Бөгөн ""Башкиравтодор"" акционер йәмғиәте паркы 54 берәмек яңы техника менән тулыланды. Тимер ғифриттәр төбәк, район, ҡала, ауыл араларындағы юлдарҙы тәртиптә тотоуҙа, ремонтлауҙа һәм төҙөүҙә ҡулланыласаҡ. Машиналар предприятиеның райондарҙағы 36 филиалына оҙатыласаҡ. Яңы техника асҡыстарын Башҡортостан етәксеһе Радий Хәбиров тапшырҙы. Ул юлсыларҙы һөнәри байрамдары менән ҡотланы һәм Башҡортостар Рәсәйҙә юлдар оҙонлоғо буйынса икенсе урында тора тине. ""Был эшегеҙгә яуаплылыҡ өҫтәй, һеҙ күп тораҡ пункттарҙы хеҙмәтләндерәгеҙ, юлдар йыл әйләнәһенә асыҡ булырға тейеш. Беҙ һеҙгә ярҙам иттек һәм итәсәкбеҙ. Сифатлы, бәлә-ҡазаһыҙ эшләүҙе теләйем. Эшегеҙ ауыр, юлсы хеҙмәте иң ҡатмарлы һөнәрҙәрҙән һанала. Тап һеҙ комфорт һәм хәүефһеҙлек менән тәьмин итәгеҙ"", - тине Радий Фәрит улы."
Радий Хәбиров иң матур башҡорт бейеүе өсөн бүләк әҙерләй,"Радий Хәбиров башҡорт бейеүе флешмобын хуплап, иң яҡшы номер өсөн бүләк вәғәҙә итте. Башҡортостан Башлығы социаль селтәрҙәрҙә республика кешеләренең сит илдәрҙә һәм ҡалаларҙа бейегән бер-нисә видеоһын һалған: “Әйҙәгеҙ былай итәбеҙ: республика сиктәренән тыш йәки үҙебеҙҙә, тик ситтән килгән ҡунаҡ тарафынан башҡарылған иң матур башҡорт бейеү өсөн шәхси бүләгемде тапшырасаҡмын!” Әйткәндәй, беҙ Заһир һәм Салауат Зәйнетдиновтарҙың флешмобты ҡабул итеп, Ҡыҙыл майҙанда бейеүҙәре хаҡында яҙып сығыу менән, икенсе көнөнә Радий Фәрит улы әлеге посын һалды. Тимәк, Башлыҡ башҡорт милли матбуғаты менән даими танышып бара! Флешмобты Фәйзи Ғәскәров исемендәге дәүләт академия халыҡ бейеүҙәре ансамбле солисткаһы Миләүшә Хәйбуллина иғлан иткәйне. #ятанцуюбашкирскийтанец #учубашкирскийтанец хештегә менән Миләүшә Рәсәйҙең төрлө ҡалаларында һәм илдәрҙә башҡорт бейеүен бейеп, видеоларын интернетҡа һала һәм башҡаларға челлендж (саҡырыу) ебәрә."
"Рәсәйҙә ""физраствор"" бөтөүе ихтимал","Илебеҙ дауаханалары йәшәү өсөн мөһим препарат - физиологик шыйыҡсаның етешмәүенә дусар булыуы бар. Был дарыуҙы операциянан һуң һәр пациентҡа бирәләр һәм ул организмды нормаль хәлгә ҡайтара.Препаратты эшләүсе төп дәүләт ""Солофарм"" компанияһы производствоны туҡтатырға янаған. Ни өсөн тигәндә киләһе йыл башында дарыу ҡаптарын мотлаҡ маркалау ғәмәлгә инәсәк. Производство быға әҙер түгел, яңы ҡоролмалар алыу өсөн субсидиялар ҡаралмаған. Бынан тыш, мәғлүмәт базаһы һәм маркалауҙың коды менән хәлдәр аңлайышһыҙ."
"""Мәғариф"" милли проекты: һандар һәм факттар","""Мәғариф"" милли проектын ғәмәлгә ашырыу өсөн барлығы 17,5 миллиард һум аҡса бүленә. Теүәлерәк әйткәндә, был сумма 2019 йылдың 1 ғинуарынан 2024 йылдың 31 декабренә тиклем арауыҡҡа йүнәлтелә. 2019 йылда - 4,8 млрд2020 йылда - 2 млрд 181 млн 2021 йылда - 2 млрд 192 млн2022 йылда - 3 млрд 243 млн 2023 йылда - 2 млрд 265 млн 2024 йылда 2 млрд 492 млн һум. Был милли проект составында түбәндәге төбәк проекттары булыуын иҫегеҙгә төшөрәбеҙ (атамалары русса бирелә): «Современная школа», «Успех каждого ребенка», «Поддержка семей, имеющих детей», «Цифровая образовательная среда», «Учитель будущего», «Молодые профессионалы», «Новые возможности для каждого», «Социальная активность». ""Мәғариф"" милли проектына ярашлы, Башҡортостанда 2024 йылға төрлө түңәрәктә һәм секцияла шөғөлләнеүсе 5 - 18 йәщлек балалар бөтә ошо йәштәгеләрҙең 80 процентын тәшкил итергә тейеш.Республиканың һәр районы уҡыусыларҙа заманса технологик һәм гуманитар белем формалаштырыу өсөн матди-техник базаны яңыртыуға субсидия аласаҡ. Алты йылдан беҙҙә заманса ҡорамаллы 55 оҫтахана барлыҡҡа киләсәк. Быйыл алты колледж базаһында World Skills стандарттарына тап килтереп эшләнгән 30 оҫтахана сылырға тейеш."
Владимир Путин үткәргән кәңәшмә темаһы - оборона-сәнәғәт комплексы,"Рәсәй Президенты оборона-сәнәғәт комплексы ойошмаларын финанс йәһәттән һауыҡтырыу программаһын ғәмәлгә ашырыу буйынса кәңәшмә уҙғарҙы.Бында шулай уҡ РФ Хөкүмәте Рәйесенең беренсе урынбаҫары - финанс министры Антон Силуанов, сәнәғәт һәм сауҙа министры Денис Мантуров доклад менән сығыш яһаны. Владимир Путин кәңәшмәнең темаһын, бик мөһим, тип билдәләне. Әйткәндәй, ул мәсьәлә иң юғары етәкселек тарафынан йыш ҡарала. Президент алдағы эшмәкәрлек осорона етди маҡсат ҡуйылыуын белдерҙе (Кремлдең рәсми сайтынан стенограмма): - Перед организациями ОПК помимо профильной работы, создания заделов для техники новых поколений, стоят масштабные задачи по увеличению выпуска гражданской, причем высокотехнологичной продукции, востребованной, конкурентоспособной как у нас внутри страны, так и на мировых рынках. Широкое поле для реализации такой продукции открывается в рамках выполнения национальных проектов. Особенно нужна медицинская, строительно-дорожная техника, телекоммуникационные системы и оборудование для переработки отходов и мусора. В целом, по оценкам экспертов, потенциальный спрос довольно высок – порядка шести с лишним, 6,2 триллиона рублей. И необходимо, чтобы большая часть этого спроса была удовлетворена именно отечественными производителями. Разумеется, работа предприятий ОПК на этом направлении требует принятия организационных, технологических, кадровых и, конечно, финансовых мер... Владимир Путин әйтеүенсә, оборона предприятиеларының финанс хәлен яҡшыртыу буйынса тәҡдимдәр иң тәү сиратта етештереү төрөн киңәйтеүгә бәйле мәсьәләләрҙе хәл итеүгә ҡағылышлы булырға тейеш."
"Подчуфарова Словенияға ""һатылды...""","Рәсәй биатлонсыһы Ольга Подчуфарова киренән спортҡа ҡайтып, киләһе миҙгелдән Словения командаһы өсөн сығыш яһаясаҡ.27 йәшлек спортсы 2017/2018 миҙгел тамамланғас, яратҡан шөғөлөнән киткәйне. Быйыл ҡабаттан ҡайтасағын белдереп, күнекмәләргә тотона һәм Рәсәй йыйылма командаһына эләгеүҙе төп маҡсат итеп ҡуя. Әммә Словения биатлон федерацияһына мөрәжәғәт итеп, улар составында сығыш яһауҙы һорай. Тегеләр риза була һәм уға гражданлыҡ бирәләр. Шулай итеп Подчуфарова киләһе миҙгелдән Словения флагы аҫтында сығыш яһаясаҡ. Ольга Рәсәй йыйылма командаһы составында донъя чемпионатында ҡатнаш эстафетала бронза миҙал яулай. Шулай уҡ донъя кубогы этабында бер алтын һәм бер бронза миҙалға эйә була."
Месси алтынсы “Алтын бутса”һын алды,"Донъяның билдәле футболсыһы, “Барселона” клубы һөжүмсеһе Лионель Месси уҙған миҙгел һөҙөмтәһе буйынса Европаның иң яҡшы уйынсы исеменә лайыҡланып, сираттағы “Алтын бутса” призына эйә булды.Аргентина уйынсыһы ул уңышҡа алтынсы тапҡыр өлгәшеп, ул йәһәттән Европала рекордсмен булып һанала. Быға тиклем Месси 2009/2010, 2011/2012, 2012/2013, 2016/2017, 2017/2018 миҙгелдә “Алтын бутса”лы булғайны. 32 йәшлек һөжүмсе уҙған миҙгел клубы өсөн 36 гол индереп, ПСЖ командаһы уйынсыһы Килиан Мбаппеның күрһәткесен өс тупҡа уҙҙы."
М.Ғафури музейына буласаҡ автотранспортсылар килгән,"Мәжит Ғафуриҙың Мемориаль йорт-музейында Республика көнөнә арналған “Тыуған еремде данлайым” тип аталған лекция-викторина ойошторолдо. Ҡунаҡтар - Өфө автотранспорт колледжының 2-се курс студенттары һәм уларҙың уҡытыусылары Гөлнур Хөснитдинова, Ләйсән Ғәлиева алдында музей хеҙмәткәрҙәре тәү сиратта, Башҡортостан Республикаһы суверенитетының ҡабул ителеү тарихы, илебеҙҙең өс төп дәүләт символдары – гимн, герб, флаг менән яҡынданыраҡ таныштырып үтте.Артабан студенттарға Башҡортостан тураһында викторина һорауҙары тәҡдим ителде. Фәһемле сара ҡунаҡтары ла буш килмәгән. Улар республика тураһында шиғырҙар һөйләп ишеттерҙе, хатта башҡорт теле уҡытыусыһы Гөлнур Әнүәр ҡыҙы башҡорт иленә бағышлап, үҙе ижад иткән ҡобайырҙы башҡарҙы. Башҡортостаныбыҙҙың барлыҡ ҡиммәттәрен сағылдырыусы видеоролик ҡарау ҙа бик йәмләне бөгөнгө сараны. Студенттар үҙҙәренең тәьҫораттары менән бүлеште, илебеҙ өсөн ғорурлыҡ тойғоларын кисереүҙәре хаҡында белдерҙе. БР Милли әҙәбиәт музейының методик бүлеге мөдире Э. М.Хәйбулина учреждение менән тығыҙ хеҙмәттәшлеге өсөн колледждың башҡорт теле һәм тарих уҡытыусыһы Ләйсән Зөлфир ҡыҙына Рәхмәт хаты тапшырҙы.Музей буйлап ойошторолған экскурсия сараның йомғаҡлау өлөшө булып торҙо."
Баланы фотоға төшөрөү өсөн паспорт кәрәк буласаҡ,"Бала табыу йортонан сығып өлгөрмәйһең, әрһеҙ фотографтар шалт та шолт сабыйыңды төшөрә башлай. Шәфҡәт туташының биләүгә төрөүен, нисек атаһына тапшырғанын һәм башҡаһын. Фотоаппараттың гөлт итеп тоҡанған утынан күҙҙәрен сытырайтып йомған баламды йәлләп, фотографты ситкә этеп ебәреүем хәтеремдә.Был хәл менән күп ҡатындар таныштыр. Әлеге фотографтар бала табыу йортонда эшләү өсөн үҙ-ара килешеү төҙөгән, шуға күрә рөхсәтһеҙ төшөрә башлай. Һуңынан, ҙур ғына сумманы атай, йәнәһе, эш үткән, онотолмаҫ минуттар мәңгеләштерелгән, түләмәйенсә башҡа юлығыҙ юҡ.2020 йылдың 1 ғинуарынан Рәсәйҙә яңы тыуған сабыйҙарға уҙғарылған фотосессия өсөн ГОСТ стандарттары индереләсәк.Был студияла, өйҙә, парк һәм башҡа ерҙәрҙә ойошторолған фотосессияға ла ҡағыла.Стандарт буйынса, тыуғандан алып 28 көнгә тиклем фотосессияға заказды ата-әсә йәки баланың законлы вәкиле генә бирә ала. Баланы фотоға төшөргәндә ата-әсәнең эргәлә булыуы мотлаҡ. ГОСТ стандарты баланы киҫкен яҡтылыҡтан һәм тауыштан да һаҡлай. Фотостудия йәки бүлмәнең таҙа, елләтелгән, температура күрһәткесе яҡынса 22 градус, һауа дымлылығы 50-70 процент булырға тейеш.Фотореквизиттарҙың хәүефһеҙлек талаптарына яуап биреүе мотлаҡ. Ә фотографтың үҙенә 18 йәш тулған, хроник һәм психик сирҙән яфаланмаған, хөкөмгә тарттырылмаған булыуы һәм фотосессия мәлендә паспорт һәм медицина кенәгәһен йөрөтөүе зарур."
Айгиздең китабын үзбәктәр ҙә уҡыясаҡ,"Яҙыусы, Шәйехзада Бабич исемендәге дәүләт йәштәр премияһы лауреаты Айгиз Баймөхәмәтов социаль селтәрҙәрҙә үҙенең оло шатлығы менән бүлеште. Баҡтиһәң уның ныҡ популяр ""Ҡалдырма, әсәй!"" китабы ""Колдирманг, она!"" тип үзбәксә сыҡҡан. Тәржемәне Мәхбүбә Темирова менән Мортаз Һатыбалдиев эшләгән. Баш һүҙҙе филология фәндәре докторы, Андижан дәүләт университеты профессоры Салимахон Мирзаева яҙған.Айгиз Ғиззәт улы Үзбәкстанға китап туйына барырға йыйына."
Ирекмәндәр әүҙем эшләй,"Аналог тапшырыуҙарынан һанлы форматтағы эфирға күсеүҙе телевизор ҡараусылар ҙур яңылыҡ итеп ҡабул итмәне, иҫке телевизорҙар менән ҡулланыусылар алдан приставкалар алып ҡуйғайнылар. Уны ҡуйыуҙы тик оло йәштәгеләр генә белмәй. Инвалидтарға, ҡарт оло инәй- бабайҙарға волонтерҙар ярҙам итешә. Өфөнөң Дим районы ирекмәндәре бик әүҙем эшләй. Ике көндә 15-ләп заявка ҡабул ителгән. Ирекмән сифатында йөрөгән политехник колледж студенттары ярҙам кәрәккәндәргә тиҙ арала фатирҙарына барып, һанлы форматҡа тоташтырып бирә. Бөгөн улар Дим биҫтәһендә йәшәгән Шәмсүн менән Земфира Сөләймәновтарҙа булдылар. Ололар бер йыл элек антенна менән приставка алып ҡуйған. Әммә иҫке телевизорҙарына уны тоташтырырға белмәй. Ирекмәндәр был юлы уларға ярҙам итә алманы, сөнки приставканы телевизорға тоташтырырға ҡулайлама булмай сыҡты. Егеттәр бабайға ниндәй яйланма кәрәклеген күрһәтеп, яҙып бирҙеләр һәм бөгөн кистән үк заявка биреп ҡуйып, ирекмәндәрҙе иртәгә лә саҡырырға кәңәш иттеләр. Һанлы форматтағы телевидениены ҡабул итеү өсөн иҫке телевизорҙарға приставка, дециметрлы йәки күп тулҡынлы антенна кәрәк. Был ҡоролмаларҙы урынлаштырғанда йорттоң телебашнянан йыраҡ урынлашыу- урынлашмауын, телетапшырғыстың ҡеүәтен, ландшафтты, түбәндә, бейектә йәшәүҙе, тәҙрәләрҙең ҡайһы яҡҡа ҡарауын да иҫәпкә алырға кәрәк."
Илешкә ҙур суднолар килә ала,"Илеш элеваторынан «Йылға - диңгеҙ» класындағы судно менән сит илгә 3 мең тонна иген оҙатылды. Илеш районы менән экспорт әйләнешен булдырыу өсөн Груздевка ауылы һәм Татарстандың Әзәкүл ауылдары араһындағы Ағиҙел йылғаһының 20 саҡырымының төбөн тәрәнәйтеү эштәре башҡарылған. Былтыр Илештән сит илдәргә 27 баржала 47,9 мең тонна бойҙай, һоло, арыш, көнбағыш ебәрелгән ."
Юлай Кәримов төшөргән фотоларҙы барлайыҡ,"Фотографтар күҙәтеүсән, иғтибарлы, ижади кешеләр. Беҙҙең Юлай ағайға, эше буйынса, бик күп кешеләрҙе, тәбиғәт күренештәрен, хайуандарҙы төшөрөргә тура. Бөгөндән билдәле фотограф Юлай Кәримовтың фотоларын өр-яңы хештег менән һала башлайбыҙ. Әгәр ҙә уның фотолары бар икән, һеҙ ҙә һалығыҙ, дуҫтар! Был фотола ул 1989 йылда Баймаҡ бала табыу йортонда төшкән. Әйткәндәй, фотографтар үҙҙәре бик һирәк кадрға эләгә. Әлеге медицина учреждениеһында күпме кеше донъяға килгән икән, әйҙәгеҙ, лайктар буйынса иҫәпләйек."
Тамаҡ - тамуҡ?,"Бөгөн, 16 октябрҙә, Мәсетле районында Әй йылғаһынан 56 йәшлек ирҙең кәүҙәһен табып сығарғандар.Дыуан-Мәсетле ауылы кешеһенең йылғаға балыҡ тоторға барғанда батҡаны асыҡланған. Кәмәһе түңкәрелгәс, һалҡын һыуҙа тәне ҡорошоп, етмәһә ҡалын кейеме лә аҫҡа тартҡандыр инде. Яҡындарының ауыр ҡайғыһын уртаҡлашабыҙ..."
Вируслы ауырыуҙарҙан сыр һаҡлай,"Рәсәй ғалимдары сырҙың вируслы ауырыуҙарҙан һаҡлауын иҫбатлаған. Һалҡын тейҙермәү өсөн көн һайын 50 грамм сыр ашарға кәрәк икән. Ул иммунитетты нығыта, организмға сирҙәргә ҡаршы торорға ярҙам итә."
Елмерҙәк бөгөлөндә ҡар күҙе төшөп тора,"Юлдарҙа һаҡ булығыҙ, водителдәр! Бөгөн ҡайһы бер райондарҙа ямғыр яуыуы көтөлә (тимәк, юлдар боҙ менән ҡапланасаҡ), ҡар яуыуы ла ихтимал. 17 һәм 18 октябрҙә шулай уҡ ямғыр ҡатыш ҡар яуасаҡ. Бынан тыш ел дә көсәйәсәк. Иртәгә төндә һауа температураһы 0 градустан түбәнерәк буласаҡ, көндөҙ +4 до+9 градус. Ял көндәрендә һауа температураһы 0 градустан -5 градусҡа тиклем төшәсәк. Елмерҙәк бөгөлөндә (урыҫса рәсми булмаған атамаһы - Тещин язык) әле үк ҡар күҙе төшөп тора, тип хәбәр итә водителдәр."
Яһалма ит етештерә башлағандар,"Ауылдар бөтә, шәхси хужалыҡтар һаны кәмей, тип ҡайғырырға түгел. Тиҙҙән ауылда етештерелгән продукцияның барыһының да яһалма аналогы барлыҡҡа киләсәк. Тик улар беҙҙең һаулыҡҡа зыян килтермәҫме, быныһы инде сер булып ҡала.Әле Рәсәй ғалимдары лаборатория шарттарында яһалма ит етештереп ҡараған. Итте кес кенә туҡыма киҫәген үҫтергәндәр. Әлегә ит етештереү технологияһы иҫ китерлек ҡиммәт, тәүге яһалма иттең 40 граммы 900 мең һумға төшкән. Белгестәр, биш йылдан лабораторияла үҫтерелгән һыйыр итенең 1 килограмы 800 һум буласаҡ, тип белдерә. Яһалма ит кеше өсөн зыянһыҙ, һаҡланыу ваҡыты ла ғәҙәти иттән ике тапҡырға оҙонораҡ, тип белдерә ғалимдар."
Картуф һимертәме?,"Картуфтағы крахмал, глюкоза, сахароза һәм фруктоза кеше организмы өсөн бик тә файҙалы. Дөрөҫ әҙерләгәндә, ул кешенең организмының углеводтарға булған ихтыяжын тулыһынса ҡәнәғәтләндерә ала. Тағы бер мөһим мәғлүмәт – картуфтағы крахмал төҙөлөшө бик тә ҡатмарлы, шунлыҡтан ул яй тарҡала. Һөҙөмтәлә организмда шәкәрҙең күпләп тупланыу ҡурҡынысы юҡ. Ошо сифаты уны аҡ икмәктән өҫтөнөрәк итә. Ғалимдар хатта ондан әҙерләнгән ашамлыҡтарҙы картуф менән алмаштырыуҙы, һимереү ихтималлығын булдырмауҙа бик яҡшы сара, тип иҫәпләй."
Һирәк сир менән интегеүселәргә ярҙамға,Башҡортостанда һирәк осрай торған сир менән ауырыусыларға махсус үҙәк төҙөләсәк. БР һаулыҡ һаҡлау министрлығы Республика медицина-генетик үҙәгендә Орфан (һирәк) ауырыуҙар үҙәге асырға планлаштыра. Ведомствоның рәсми сайтында тейешле ҡарар баҫылған. Үҙәк бындай пациенттарҙы дарыуҙар менән тәьмин итеү һәм медицина ярҙамы күрһәтеү сифатын яҡшыртырға тейеш. Планлаштырған үҙәктә сирлеләргә молекуляр-генетик тикшереү үтеү һәм тәжрибәле белгестәрҙән кәрәкле консультация алыу мөмкинлеге буласаҡ. 2018 йылға ҡарата Башҡортостанда һирәк ауырыуҙар менән сирләүселәр исемлегенә 434 кеше индерелгән. Шуларҙың 226-һы – балалар. Һирәк ауырыуҙар төркөмөнә әҙ генә кешелә күҙәтелгән тыумыштан йәки бала саҡта күренгән паталогиялар инә. Бөтәһе бындай 7000-ләп ауырыу билдәле.
Күп балалыларға – таныҡлыҡ,"Хәҙер күп балалы ғаиләләргә үҙҙәренең статусын раҫлау өсөн балаларының таныҡлыҡтарын, паспорттарын алып йөрөү кәрәкмәй. Халыҡты социаль яҡлау үҙәктәре уларға күп балалы булыуҙарын раҫлаған таныҡлыҡ бирә башланы. Әлегә был документ 600 ғаиләгә тапшырылған. Республикала барлығы 48 меңдән ашыу ишле ғаилә йәшәй. Яңы документты алыу өсөн социаль яҡлау үҙәктәренә, күп функциялы үҙәккә мөрәжәғәт итергә мөмкин."
Йүтәлде йомшартыу өсөн,"Көслө ҡоро йүтәлдән дарыу үләндәренән эшләнгән ингаляция ярҙам итә.Берәр ҡалаҡ татлы тамыр менән андыҙ алып, шуға ярты литр ҡайнар һыу ҡойоп, талғын утта 10 минут ҡайнатығыҙ. Һуңынан бер балғалаҡ ҡарағай бөрөһө (булмаһа, 20 тамсы эвкалипт төнәтмәһе) ҡушып, тағы ла бер нисә минут ҡайнатығыҙ. Артабан ҡайнап торған һыуға ике ҡалаҡ үгәй инә үләне һәм бер балғалаҡ ромашка менән һаҙанаҡ үләне (багульник болотный) һалығыҙ. Тағы ла ике минут ҡайнатһағыҙ, төнәтмә әҙер. 60 тапҡыр тын алып, кире сығарыу ҙа етә, шулай уҡ төнәтмәне әҙ генә уртлап йоторға ла мөмкин. Ингаляция эшләгәндән һуң ике сәғәт тышҡа сығырға ярамай."
Номер ҡуйылмаған яңы  автомобилдә йөрөп булмаясаҡ,"2020 йылдың 1 ғинуарынан номер ҡуйылмаған автомобилдә йөрөүҙе тыясаҡтар. Әммә ул ҡулдан алынған машиналарға ҡағылмай. Техниканы иҫәпкә ҡуйыу өсөн бирелгән 10 көн ваҡыт ғәмәлдән сығарыла. Машинаны теркәү менән автомобилде һатҡан дилер шөғөлләнәсәк. Автосалонға документтарҙы ЮХХДИ - ға ебәреү, номерҙар әҙерләү, шулай уҡ асҡыстар һәм номер яҙыуҙары менән бөтә документтарҙы автомобилде һатып алыусыға тапшырыу хоҡуғы биреләсәк."
Диниә назараты башлығы раҫланды,"Бөгөн Башҡортостан Диниә назаратының отчет һайлау йыйылышы үтте. Һигеҙенсе съезда мәрхүм Нурмөхәммәт хәҙрәт урынына яңы рәйес раҫланды.Йыйынға 152 делегат килгәйне. РФ Диниә назаратының баш мөфтөйө Рауил Ғәйнетдин ҡунаҡ булараҡ саҡырылған. Уның менән бергә тағы ла хөрмәтле диндарҙар бар ине. Сарала алдағы көндәргә эшмәкәрлек мәсьәләләре ҡаралды. 17 сентябрҙәге пленум ултырышы ҡарарына ярашлы, рәйес вазифаһын Айнур Бирғәлин башҡарып торғайны. Әле съезда ҡатнашыусыларҙың күпселеге уны рәйес итеп раҫлау тураһында тауыш бирҙе. Диниә назараты мөфтөйө биш йылға һайлана.Был юлы Уставҡа ла бер аҙ үҙгәрештәр индерелде. Уға ярашлы, назарат президиумы вәкәләттәре киңәйә, Аҡһаҡалдар һәм Ғөләмәләр советы (диндәге уҡымышлылар, совет улемов) булдырыла."
Шәхси балалар баҡсаһын ас!,"«Демография», «Мәғариф», “Бәләкәй һәм урта эшҡыуарлыҡ һәм шәхси эшҡыуарлыҡ башланғыстарына булышлыҡ итеү” милли проекттарын тормошҡа ашырыу маҡсатынан Башҡортостандың социаль өлкәһе инновациялары үҙәге ""Бала саҡ"" ойошмаһы менән бергә ""Шәхси балалар баҡсаһын ас"" тип аталған оҫталыҡ дәрестәрен үткәрә.Ошо өлкәлә уңыштарға өлгәшкән, ""Иң яҡшы социаль проект"" республика конкурсы лауреаттары үҙ тәжрибәләре менән бүлешәсәк. Дәрестәрҙең үткәрелеү урыны һәм ваҡыты: 17 октябрҙә сәғ. 10.00-17.30 Стәрлетамаҡ ҡалаһының Сакко һәм Ванцетти урамында, 63-сө йортта. 23 октябрҙә сәғ. 10.00-17.30 Өфө ҡалаһының, Индустриаль шоссе урамында, 44/1, 6-сы павильондың 2-се ҡатында (конференц-зал). Теркәлеү өсөн телефондар һәм почта: +7(347)264-62-90; +7(347)243-38-37; mail@ciss-rb.ru"
Шаяралар ғына!,"Башҡорт юниор КВН лигаһының VII миҙгелен асыу фестивале хәтәр гөрләп үтеп китте!14 октябрҙә иң яҡшылар исеме һәм финалдың сирегенә путёвка алыу өсөн республикабыҙҙың 22 командаһы ярышты. Был көндө инде исемдәре күптән билдәле командалар менән бер рәттән өр-яңы шаяндар һәм шуҡтар ҙа сәхнәгә сыҡты. Һәр команда бер нисә блокка бүленеп, урындарҙы үҙ-ара түбәндәгесә бүлеште:I БЛОК - 1 урын - Бер юл (Салауат районы) - 2 урын - Мәсем йондоҙсоҡтары (Бөрйән районы) - 3 урын - Һарыҡты кем ашаған (Ғафури районы) II БЛОК - 1 урын - ЖэКа (Стәрлетамаҡ) - 2 урын - XX централ (Өфө) - 3 урын - Арый туҡталышы (Дыуан районы) III БЛОК - 1 урын - Корпорация билмән (Баймаҡ районы) - 2 урын - Башҡорттар. ru (Өфө) - 3 урын - Ҡорт (Стәрлебаш районы) IV БЛОК - 1 урын- Балаяндар (Нефтекамск) - 2 урын - Ҡаҙ тәпәйе (Борай районы) - 3 урын - Кендек (Сибай) Шәхси номинацияларҙа еңеүселәр: - Иң шәп шаярыу - Мәсем йондоҙсоҡтары (Бөрйән районы) - Иң яҡшы дебют - Ҡаҙ тәпәйе (Борай районы) - Иң яҡшы ир-егет роле- Айнур Ситдиҡов (Балаяндар) - Иң яҡшы ҡатын-ҡыҙ роле - Даяна Ишмөхәмәтова (Арый тукталышы) Ә фестивалдең төп еңеүсеһе тип ""Балаяндар"" (Нефтекамск) командаһы табылды! Еңеүселәр исемлегенә инмәгән түбәндәге командаларға ла рәхмәт һүҙҙәре әйтелде: - Ялҡын (Ҡариҙел районы) -Ҡыҙҙар. com (Өфө) - Тик ҡыҙҙар (Учалы районы) - Ҡорос (Әбйәлил районы) - Замана балалары (Мәсетле районы) - Interспорт (Өфө) - Ок' егеттәр (Октябрьский) - Төньяҡ амурҙары (Дыуан районы) - Искәндәр бабай (Өфө) - Йор үҙән (Салауат районы) Бер-ике көндән финалдың сирегенә үткән командаларҙың исеме билдәле буласаҡ."
Ҡыҙыл майҙан тултырып бейей башҡорттар!,"""Башҡорт бейеүенең бөтә донъяла танылыуы хаҡында хыялланам. Күп милләтле илебеҙҙең йөрәге - Мәскәүҙә Салауат ҡустым ошондай бейеү башҡарҙыҡ әле"", - тип яҙа Заһир үҙенең сәхифәһендә. Ул Фәйзи Ғәскәров исемендәге дәүләт академия халыҡ бейеүҙәре ансамбле солисткаһы Миләүшә Хәйбуллина иғлан иткән #ятанцуюбашкирскийтанец #учубашкирскийтанец флешмобына ҡушылған. Миләүшә донъяның төрлө илдәрендә майҙандарҙа башҡорт бейеүен бейеп, видеоларын интернетҡа һала."
"Ай, афарин, Илдар ағай!","Алтай Республикаһының Тау-Алтай ҡалаһында XVI Халыҡ-ара сәсәндәр ҡоролтайы үтте. Театр йылы һәм билдәле алтай сәсәне Шалбаа Марковтың тыуыуына 130 йыл тулыу айҡанлы ойошторолған сарала иң-иңдәр араһынан 30 сәсән ҡатнашып, Милли драма театрының ҙур залында сығыш яһаны. Алтай Республикаһынан тыш Хакасия, Бүрәт Республикаһы, Ҡырғыҙстан сәсәндәре лә үҙ көсөн һынаны был ижади бәйгелә. Башҡортостандың намыҫын Хәйбулла районынан Илдар Юнысов яҡланы.БР атҡаҙанған мәҙәниәт хеҙмәткәре, ""Түңгәүер"" халыҡ ҡурайсылар ансамбле етәксеһе Илдар Әбделмән улы ""Көйләп һөйләү"" номинацияһында 1 дәрәжә лауреаты тип танылды, тип хәбәр итә Хәйбулла районы хакимиәтенең матбуғат хеҙмәте. Еңеүсене ҡотлайбыҙ!"
Юл фажиғәләре - 15 октябрь,"Кисәге, 15 октябрҙә, республикала 17 автомобиль аварияһы теркәлеп, 20 кеше йәрәхәттәр алған.Иртән Күмертау ҡалаһында 30 йәшлек ир ""Лада Гранта"" машинаһында үткәүел аша юлды сығып барған 55 йәшлек ҡатынды төрттөргән. Травмалар алған ҡатын дауаханаға эләккән. Кисен Учалы районының Туңғатар ауылында, Ирәндек урамында, 24 йәшлек ҡыҙ ВАЗ-2107 машинаһында 57 йәшлек ҡатынды төрттөргән. Әле ул ҡатын дауахананың травматология бүлегендә. Водителдең һүҙе буйынса, ҡатын юл ситенән ыңғай йүнәлештә китеп барған, кейемендә яҡтылыҡ сағылдырыусы элементтар булмаған. Тәүлек эсендә 2200 юл ҡағиҙәләрен боҙоу теркәлеп, эскән килеш рулгә ултырған 34 водитель тотолған. Урланған өс машина табылған."
Жердев мәргәнлеген юғалтты...,"Элекке билдәле хоккейсы, Рәсәй йыйылма командаһы составында ике тапҡыр донъя чемпионы булған Николай Жердев Рәсәй беренселегенең юғары лигаһында ла урын таба алманы.34 йәшлек һөжүмсе «Рязань» хоккей клубына юлығып, унда ла нығына алманы. Ул туғыҙ осрашыуҙа бер гол индерә алмай, ике тапҡыр ғына уға булышлыҡ иткән. Етәкселек уның сығышы менән риза булмай уртаҡ фекергә килеп, контрактын өҙөргә булған. Жердев заманында НХЛ-ға китеп, «Коламбус Блю Джекетс», «Нью-Йорк Рейнджерс» һәм «Филадельфию Флайерс» кеүек командаларҙа уйнай.."
Һарыҡты кем ашаған?,"Мишкә районының Старовальский ауылында йәшәүсе 63 йәшлек ҡатындың һарайына инеп, бурҙар һарыҡтарын урлап сыға! Күҙ төбәп кенә аҫраған малының юғалыуы хаҡында зыян күреүсе полицияға хәбәр итә.Юғалған мал хаҡы 4 мең һум тәшкил итә. Тикшереү барышында һарыҡтың башына етеүсе тотола. Тик, ҡыҙғанысҡа ҡаршы малҡайҙың ите ашалған, тиреһе һәм баш-тояҡтары ғына тороп ҡалған.Кеше малына ҡул һуҙыусыға ҡарата енәйәт эше ҡуҙғатылған."
Юл фажиғәләре - 14 октябрь,"14 октябрҙә республикала 9 автомобиль аварияһы теркәлгән. Өс кеше һәләк булған, 6 кеше йәрәхәттәр алған.Иртән Өфө районында (Һамар-Өфө-Силәбе автоюлының 1451-се саҡрымында) 70 йәшлек Өфө кешеһе ""Ford C-Mах"" машинаһында, бер фараз буйынса, юл сатына еткәс, ниңәлер артҡа биргән һәм был ваҡытта ыңғай килеүсе ""Isuzu"" йөк машинаһы уға барып төртөлгән. Һөҙөмтәлә еңел автомобиль водителе алған йәрәхәттәрҙән шунда уҡ йән биргән. Кисен Мәсетле районында 33 йәшлек ир ""Лада Гранта"" машинаһында Әзекәй ауылына етәрәк велосипедта килгән 39 йәшлек ирҙе төрттөргән. ""Тиҙ ярҙам"" килгәнгә тиклем ирҙең йөрәге туҡтаған. Төнгә ҡарай Өфө районында (Һамар-Өфө-Силәбе автоюлының 1464-се саҡрымында) 49 йәшлек ир ""Lexus NX"" машинаһында 26 йәшлек ҡатынды тапап, ғүмерен өҙгән (ҡатын Иглин районыныҡы). Водителдең һүҙе буйынса, ҡатын юлды ярамаған ерҙән үтеп барған булған."
Федерер бишенсе Олимпиадаға йыйынды,"Донъяның билдәле тенниссыһы, Швейцария спортсыһы Роджер Федерер киләһе йыл буласаҡ Йәйге Олимпия уйындарында ҡатнашыуын белдерҙе.38 йәшлек тенниссы өсөн был бишенсеһе була инде. Ул 2008 йылда уҙған уйындарҙа парлы ярышта Олимпия чемпионы булып, 2012 йылда шәхси беренселектә көмөш миҙал призеры була. Федерер донъя ир-ат тенниссылары араһында иң данлыҡлыһы булып тора. Ул «Ҙур шлем» турнирҙарында 20 тапҡыр еңеү байрам итеп, әлегә рекордсмен булып һанала. Бөгөнгө көнгә Федерер донъя рейтингы буйынса өсөнсө урынды биләй."
Үҫмер ҡыҙҙы ике йыл дауамында көсләгән,"Өфөлә йәшәүсе үзбәк ҡатыны өс ҡыҙ тәрбиәләнгән. Балалар мәктәпкә йөрөгән, тик әсәнең документтары теүәл булмаған.Ҡатын 44 йәшлек Тажикстан мигранты менән йәшәй башлаған. Ир үҙенең әшәке теләген тормошҡа ашырыу өсөн план ҡорған. Ул 2017 йылдан алып ҡыҙҙарҙың иң өлкәнен даими рәүештә көсләй башлаған, ул саҡта үҫмергә ни бары 13 йәш булған. Ҡыҙҙы, был хаҡта берәйһенә әйтһәң, әсәйеңде Үзбәкстанға оҙатасаҡтар, ә һеңлеләреңде мәктәптән ҡыуасаҡтар, тип ҡурҡытҡан.Берҙән-бер көндө түҙер әмәле ҡалмаған ҡыҙ ниндәй йәбергә дусар булыуы хаҡында дуҫына серен сисә. Тегеһе уның әсәһе менән һөйләшә һәм полицияға ғариза яҙырға күндерә.Бөгөн ҡыҙҙар социаль приютҡа урынлаштырылған, ә әсә – ваҡытлыса сит ил граждандарын тотоу пунктында. Ә енәйәт ҡылыуҙа ғәйепләнеүсе Камилджон Турабаев һаҡ аҫтына алынған."
50 миллион евронан баш тартҡан,"Франция йыйылма командаһы футболсыһы, әлеге ваҡытта ПСЖ клубында сығыш яһаған Килиан Мбаппе, командаһы менән килешеүен оҙайтыуҙан баш тартҡан.ПСЖ етәкселеге һөжүмсегә йылына 50 миллион евро вәғәҙә итеп, контракты 2024 йылға тиклем оҙайтмаҡсы була. Тик 20 йәшлек футболсы ул сумманан баш тартып, «Реал»ға күсеүен теләй. Тегеләр иһә, һөжүмсене үҙенә ылыҡтырыр өсөн ПСЖ клубына 280 миллион евро тәҡдим иткәндәр. Әгәр килешә алһалар, Мбаппе донъяла иң ҡиммәтле уйынсы булып һаналасаҡ. Әлеге ул йәһәттән Бразилия һөжүмсеһе Неймарға етеүселәр юҡ. Уны ПСЖ командаһы «Барселона»нан 222 миллион евроға һатып ала. Мбаппе ПСЖ клубында 2017 йылдан алып сығыш яһай һәм улар менән ике тапҡыр Франция беренселеге чемпионы була."
"Афарин, сәйғәфәрҙәр!","Сәйғәфәрҙәр Афғанстан ветеранына ярҙам итте. 14 октябрь көнө Сәйғәфәр мәктәбе коллективының ир-егеттәре һәм Хәлит Яһанур улы Юнысбаев Сәйғәфәр ауылында йәшәүсе Афғанстан ветераны Искәнйәр Йосоп улы Юнысбаевтың артҡы яҡтан ауған ҡоймаларын рәтләне, сатнаған тәҙрә быялаларын алмаштырҙы. Өй хужаһы һуңғы йылдарҙа ауырый. Әлеге ваҡытта дауаланыу йортонда һаулығын нығыта."
Сәтләүек ашау файҙалы,"Көс һәм энергия алыу өсөн кешью сәтләүеге иң шәбе һынала. Унда тиҙ үҙләштерелә торған углеводттарға, протеиндарға һәм магнийға бай. Был элементтар кешенең сыҙамлығын арттыра. Шуға ла был сәтләүекте көндөң беренсе яртыһында һәм фитнес-клубҡа барыр алдынан ашарға кәңәш итәләр. Ә бына аш эшкәртеү процесын етен орлоғо яҡшырта. Ул оҙаҡ ваҡытҡа аппетитты баҫҡан балласт матдәләргә бай.Миндалдә лә аҡһым күп. Ул матдәләр алмашыныуын яҡшырта, ябығырға ярҙам итә. Нервыларҙы нығытыу өсөн урман сәтләүеге (фундук) ашарға кәрәк. Унда нервыларҙы нығытыуға булышлыҡ иткән лецитин тигән матдә бар.Арахистағы триптофан аминокислотаһы бәхет гормоны бүленеп сығыуҙы арттыра. Был кешегә тыныс, тормоштан ҡәнәғәт булыу өсөн кәрәк. Ләкин шуны онотмағыҙ: сәтләүекте көндөң беренсе яртыһында ашау хәйерле. Саманы ла оноторға ярамай. Көнлөк норма 10 сәтләүектән артмаҫҡа тейеш."
Бөгөн гәзитебеҙҙең элекке баш мөхәррире Артур Иҙелбаевҡа 50 йәш тулды!,"90-сы йылдарҙа үҙенең яүынан яңы идеялары менән күптәрҙең хәтеренә уйылып ҡалған йәштәр лидеры бөгөн нимә менән шөғөлләнә? Бөгөн 17.00 сәғәттә ул ""Йәшлек"" гәзите редакцияһына үҙенең юбилей интервьюһына килә. Әйҙәгеҙ, Артур Мирас улы менән әңгәмәне бергә эшләйек. Һеҙҙән һорауҙар көтәбеҙ, хәрмәтле уҡыусылар! Әгәр техник яҡтан мөмкинлек булһа, әңгәмәне ""Бәйләнештә"" социаль селтәрендә тура трансляцияла күрһәтәсәкбеҙ."
Бөгөн - халыҡ-ара икмәк көнө,"16 октябрь - Халыҡ-ара икмәк көнө тип билдәләнгән.Яҙыуҙарынса, икмәк бынан 5000 йылдар әүәлерәк Мысырҙа барлыҡҡа килгән. Бер ҡолдоң хатаһы арҡаһында, имеш.Ҡол ҡамырҙы яңылыш төнгөлөккә йылы урынға ҡалдырған да, уныһы ҡабарған. Икмәк бешереүсе барыбер уны мейескә тыҡҡан. Һөҙөмтәлә ул башҡаларҙан тәмлерәк килеп сыҡҡан. Икмәкте төрлөсә бешерәләр. һәр кем үҙенә оҡшағанын һатып та ала ала. Ауылдарҙа ла үҙҙәре һалыусылар кәмене. Ә мейестә һалынған икмәктең тәме-еее! Бер ниндәй ризыҡҡа ла алмаштырмаҫ инем. Әсәй мейестә һалған икмәк йөрәктә мәңге ҡала ул. Төрлө халыҡ төрлө атамаһы менән йөрөтә. Икмәк, хлеб, лаваш, бриош, маца, экмек, әпи, фокачча... Икмәктең ҡәҙерен белегеҙ, тип үҫтерҙеләр беҙҙе. Һеҙ ҙә, үҙ сиратығыҙҙа, балаларығыҙға, ейәндәрегеҙгә шулай өйрәтегеҙ."
"Рәсәйҙә бензин 1 тингә, ә авиация кәрәсине 25 һумға ҡыйбатлаған","Берәмләп һатыуҙа Аи-92 – 42,56, Аи-95 – 45,79, дизель яғыулығының бер литры 46,68 һум тора. Ә бына бер тонна авиация кәрәсине 59 403 һум тәшкил итә.РФ Президенты Владимир Путин, авиаяғыулыҡ ҡиммәтләнеү сәбәпле, РФ Хөкүмәтенең резерв фондынан авиакомпанияларҙың сығымдарын ҡаплау өсөн компенсация түләргә ҡушты."
Тиҙҙән барлыҡ ат-һыйырға паспорт тапшырыласаҡ,"Тиҙҙән һыйырҙарҙың да, аттарҙың дә үҙ паспорты буласаҡ. Был хаҡта Мәскәүҙәге “Алтын көҙ” ауыл хужалығы йәрминкәһендә хәбәр иттеләр.Республикалағы барлыҡ малдарға электрон танытма биреләсәк. Был халыҡҡа уларҙы банк кредитын рәсмиләштергәндә залогҡа биреү мөмкинлеген асасаҡ. “Алтын көҙ” йәрминкәһендә төбәк агросәнәғәтен һанлаштырыу тураһындағы килешеүгә ҡул ҡуйылды. Һүрәттә: ""Паспортың бармы, әйҙә, киттек ЗАГС-ҡа..."""
«Әсәлек даны» миҙалдары тапшырылды,"Биш баланан күберәк бала тәрбиәләүсе 47 әсә «Әсәлек даны» миҙалына һәм аҡсалата премияға лайыҡ булды. Күп балалы әсәләргә бүләктәрҙе БР Дәүләт Йыйылышы – Ҡоролтай рәйесе Константин Толкачев тапшырҙы. Парламент спикеры тантанала ҡатнашыусыларға рәхмәт белдереп, балалар тәрбиәләүҙәге еңел булмаған эштәрендә уңыштар теләне. «Һеҙҙең төп һәм мөһим бурысығыҙ – ул ғаилә, уның именлеген һаҡлау. Һөйөү һәм наҙға сорналған күп балалы ғаилә – ул үҙе оло бәхет һәм ҙур байлыҡ. Бындай ғаиләләрҙәге әсәләр – ысын геройҙар. Һеҙ– үҫеп килеүсе быуын өсөн лайыҡлы өлгө. Бөгөн илдәге демографик хәлгә бәйле мәсьәлә көнүҙәк булып ҡала. Беҙҙең киләсәк, республиканың киләсәге власть органдарының, йәмәғәтселектең был йүнәлештә эште ни тиклем уңышлы алып барылыуына бәйле», – тине Константин Толкачев. Башҡортостанда 46 күп балалы ғаилә иҫәпләнә, уларҙа 160 мең бала тәрбиәләнә."
"Дмитрий Медведев ""Һаулыҡ һаҡлау"" милли проекты маҡсаты буйынса күрһәткестәрҙе дөрөҫ әйтергә саҡырҙы","Ошо көндәрҙә Стратегик үҫеш һәм милли проекттар буйынса РФ Президенты ҡарамағындағы Совет президиумының ултырышы үткәйне. Унда Премьер-министр Дмитрий Медведев үлем кимәле статистикаһы менән манипуляция яһамаҫҡа һәм күрһәткестәрҙе үҙгәртмәҫкә ҡушты.Әгәр ҙә төбәктәрҙә боҙоҡлоҡтар теркәлә икән, быға етәкселәр ҡәтғи яуап бирәсәк. ""Һаулыҡ һаҡлау"" милли проектына ярашлы, тағы ла һигеҙ проект ғәмәлгә ашырыла. Шулар буйынса, 2024 йылға беҙҙең илдә үлем күрһәткестәрен, шул иҫәптән онкологик сирҙәр арҡаһында ла, һигеҙ процентҡа кәметеү күҙаллана. Ә уртаса ғүмер оҙонлоғо 78 йәшкә етергә тейеш. 2030 йылға инде ул күрһәткестең 80 йәш булыуы шарт. ӘйткәндәйРәсәй статистикаһы мәғлүмәттәре буйынса, 2019 йылдың 1 ғинуарына ҡарата, илдә 20 582 йөҙйәшәр иҫәпләнә. Йәғни 100 һәм унан да артығыраҡ йәштәгеләр. Шуларҙың 70 проценты - ҡатын-ҡыҙҙар."
Владимир Путин - Берләшкән Ғәрәп Әмирлектәрендә,"Рәсәй Президентының ғәрәп илдәренә китеүе тураһында яҙғайныҡ инде. Кисә ул етәкләгән делегация Сәғүд Ғәрәбстанында сәфәрен тамамлап, Берләшкән Ғәрәп Әмирлектәренә килде.Абу-Дабиҙағы Ҡаср Әл-Ватан һарайында Владимир Путин тәхет вариҫы, Әмирлектәрҙең Ҡораллы көстәренең Баш командующийы урынбаҫары Мөхәммәд бин Зәйед Әл-Нахайян менән осрашты. Хужа яҡ беҙҙең делегацияны бик йылы ҡаршыланы. Шәйех (Президент) Әл Нахайяндан ҙур сәләм еткерҙеләр.Мөхәммәд әфәнде беҙҙең Президентҡа, ҡәҙерле ҡәрҙәш, дуҫ, тип өндәште. Рәсәйҙе икенсе йорто итеп тә иҫәпләүен әйтте. - Һеҙҙең был сәфәрегеҙ тәрән эҙ ҡалдырыр һәм беҙҙең стратегик партнерлыҡты сифатлы үҫтереүгә, яңы кимәлгә сығарыуға булышлыҡ итер, тип өмөтләнәм, - тине шәйех вариҫы. Владимир Путин да, үҙ сиратында, саҡырыуҙарына рәхмәт әйтеп, илдең йылдам үҫеүен, матурайыуын белдерҙе. Осрашыу һөҙөмтәләре буйынса байтаҡ документҡа ҡул ҡуйылды. Хужалар беҙҙең делегацияға инвестиция проекттары күргәҙмәһен дә күрһәтте. Әлбиттә, Владимир Путин менән Мөхәммәд бин Зәйед Әл-Нахайян бер-береһенә бүләк тә биреште. Беҙҙеке аҡ шоңҡар алып килгәйне. Ә ғәрәп партнерыбыҙ элегерәк Әмирлектәрҙең президенты резиденцияһы булған Ҡаср Әл-Хосн һарайының макетын тапшырҙы."
"""Ағай-эне - аҡ мыйыҡ, бер-беребеҙҙе ҡаҡмайыҡ!""","Рәмил Туйсин үҙенең сәхифәһендә тиҙҙән сәхнәгә сығасаҡ яңы проектты һөйөнсөләй. ""Тиҙҙән ошо исем аҫтында афиша күреп ҡалһағыҙ, шаяртыу, тип уйламағыҙ, дуҫтар! Беҙ, бер нәҫел ир-егеттәре, яңы концерт менән сәхнәгә сығыуыбыҙ ихтимал"", - тип яҙа йырсы. ""Туйсы ҡарттың заты бит һеҙ, афарин!"", - тип ҡыуана был йырсыларҙың моң-ижадын һөйөүселәр."
Әбйәлилдәр - Пермдә,"Башҡорт мәҙәниәте мәғрифәте көндәренә ярашлы, Пермь өлкәһенең төрлө тарафтарында милли инструменттар, вокал, хореграфия, фольклор, ҡумыҙ, кейеҙ баҫыу, милли биҙәүестәр буйынса оҫталыҡ дәрестәре башланды.""Оҫталыҡ дәрестәрен Рәми Ғарипов исемендәге 1-се башҡорт гимназияһы уҡытыусыһы, БР-ҙың атҡаҙанған мәҙәниәт хеҙмәткәре Әнүәр Шафиҡов, Учалы районының Уральск сәнғәт мәктәбе уҡытыусыһы Ильгиз Йомағужин, Әбйәлил районынан БР-ҙың атҡаҙанған мәҙәниәт хеҙмәткәрҙәре Зөмәрә Хызырова, Йәзилә Тайыпова, Марс Сәйетғәлин, Роза Хәйруллина, Асҡар сәнғәт мәктәбе уҡытыусыһы Миңлегөл Солтанбаева, Боранғол мәҙәниәт йорто янындағы ""Кейеҙ йорто"" етәксеһе Зөлфирә Махийәнова,Байым ауылы мәҙәниәт йорто хеҙмәткәрҙәре Ирес Илһамов, Гүзәлиә Зәйтүнова, Нурзилә Дауытова, Мәрзиә Юламанова, Зәмирә Мөхәмәтова, Зилбәр Мөхәмәтйәрова, Ғәлиә Кинйәбаева, Зөлфирә Баһаутдиновалар ихлас күңелдән башҡорт мәҙәниәтен үҙ итеүсе ҡәрҙәштәренә өләшә. Башҡорт мәҙәниәте, йолалар, халыҡ йырҙары, көйҙәр, милли бейеүҙәр, ғөрөф-ғәҙәт, шөғөл менән ҡыҙыҡһынып килеүсе төрлө йәштәге милләттәштәр Башҡортостандан килгән ҡунаҡтарҙы әүҙемлеге, ихласлығы, остаздар биргән дәрестәрҙе өйрәнеп ҡалырға тырышыуы, рухи ынтылышы менән таң ҡалдырҙы. Пермь, Чайковский, Оса ҡалаларында, Көйәҙе ҡасабаһында, Ҡуян, Барҙа райондарында үткән оҫталыҡ дәрестәре һөҙөмтәләре буйынса концерт ойоштороласаҡ"", - тип яҙа Марс Сәйетғәлин."
Ғаиләңдең бюджетын тәртиптә тоторға өйрәтеүсе фестивалдә ҡатнаш,"Ғаилә финанс фестивале. Шундай сара көтөлә тиҙҙән.""Торатау"" Конгресс-холында 26 октябрҙә Бөтә Рәсәй аҡса тупланмалары аҙнаһы сараларына ярашлы, ғаилә финанс фестивале үтәсәк. Был сара ""күңел асыу аша белем алыу"" (edutainment) форматы буйынса ойошторола. Бында ҡатнашыусылар ғаилә бюджеты менән идара итеү үҙенсәлектәре менән танышасаҡ, финанс инструменттарын ҡулланырға өйрәнәсәк, мутлашыусыларҙы танып белеү серҙәре тураһында ла мәғлүмәт аласаҡ. Һәм, әлбиттә, хоҡуҡтарҙы яҡлау буйынса фекер алышасаҡ. Рәсәй һәм Башҡортостандың Финанс министрлыҡтарының, Волга буйы федераль округтарҙағы белгестәр ҡатнашлығында ""түңәрәк өҫтәл"", оҫталыҡ дәрестәре, лекторийҙар, интеллектуаль уйындар ҙа ҡаралған. Бик ҡыҙыҡ сара булмаҡсы, шулай бит? Килегеҙ, финанс белемегеҙҙе тикшерергә ҙур мөмкинлек. Ҡатнашыу бушлай. Бары тик алдан finfest.tilda.ws/ufa сайтында теркәлергә генә кәрәк.Сәғәт иртәнге 10.00-да башлана."
Ҡыҫтыбый,"Ҡыҫтыбый ҡамыры эшләү өсөн 1 стакан магазин ҡаймағы, 2 йомортҡа, тоҙ, 2 стакан он кәрәк. Ингредиенттарҙы барыһын да бергә ҡушып, ҡамыр баҫҡандан һуң уны ваҡ киҫәктәргә бүлергә. Ҡамырҙы йоҡа ғына итеп йәйеп, ике яғын да ҡоро, ҡыҙған табала бешерергә. Йәймәне табанан алыу менән эслекте төрөп, ҡыҫтыбыйҙы һары май менән майларға. Эслекте бешерелгән тары ярмаһынан, картуфтан эшләргә мөмкин."
Төньяҡ Кореяла тамашасаһыҙ футбол уҙған,"Яңыраҡ Төньяҡ Кореяла футбол буйынса донъя чемпионатының һайлап алыу төркөм осрашыуында урындағы команда Көньяҡ Корея йыйылма командаһы менән осрашты.Уйын 50 мең һыйҙырышлы буш стадионда 0:0 иҫәбенә тамамланды. Осрашыуға хатта журналистарҙы ла индермәйҙәр. Телевидение тураһында әйтеп тороуы ла урынһыҙ.Бәйгене ҡарарға килгән ФИФА президенты Джанни Инфантиноға ғына рөхсәт була. Был осрашыуҙан һуң, икеһе лә 3 уйындан һуң 7-шәр мәрәй яулап, үҙ төркөмөндә беренсе-икенсе урындарҙы бүлешәләр. Төркөм еңеүселәре һәм икенсе урын алған дүрт яҡшы команда киләһе раундҡа сығып, донъя чемпионатына эләгеү өсөн көрәшен дауам итәсәк."
Иренең һөйәркәһен үлтерергә киллер яллағандар,"Ишембай ҡалаһында ике ҡатын кеше ғүмерен ҡыйырға йыйыныуҙа ғәйепләнә. Улар «ике кешене, шул иҫәптән кесе йәштәге баланы, яллап үлтерергә нәитләү» статьяһы буйынса хөкөм ҡаралған, тип белдерә БР Прокуратураһы. Тикшереү барышында – 2018 йылдың авгусында был ҡатындарҙың киллер яллауҙары асыҡлана. Улар быға ҡәҙәр хөкөм ителгән бер кешегә барып, уларҙың береһенең иренең һөйәркәһен һәм балаһын үлтереүҙәрен һораған. Һәм киллерға «эш» тамамланғас, 250 мең һум аҡса биреүҙәре хаҡында белдергәндәр.Тик киллерҙары ышаныслы булмаған, ҡатындарҙың мәкерле эше хаҡында полицияға хәбәр иткән. Эске эштәр хеҙмәткәрҙәренә ҡатындарҙы тотоу өсөн спектакль уйнарға тура килгән. Үлтерергә тейешле ҡатынды һәм баланы ваҡытлыса йәшергәндәр. Бынан һуң киллер үтенесте үтәүе хаҡында хәбәр иткән. Яуыз ниәтле әҙәм аҡтыҡтары уға аҡса биргәндә тотҡандар.Кеше ғүмерен ҡыйырға теләүселәр үҙ ғәйептәрен өлөшләтә таныған. Енәйәт эше тиҙҙән Ишембай судына тапшырыласаҡ."
Квитанциялар яңыса буласаҡ,"Рәсәйҙә торлаҡ-коммуналь хеҙмәттәр өсөн барлыҡ хеҙмәттәрҙе бер түләү ҡағыҙына берләштерергә ниәтләйҙәр. Берҙәм түләү документының маҡсаты – торлаҡ - коммуналь идараһына тотонолған сығымдарҙы ябайлаштырыу, тарифтар үҫешен контролдә тотоу. Был квитанцияла йорт менән идара иткән өсөн, йортто ҡарап тороу , ремонт, коммуналь түләүҙәр һәм ресурстар, капиталь ремонт һәм сүп сығарған өсөн взнос кеүек графалар барлыҡҡа килергә тейеш."
Ласицкене донъя спортсыһына номинант,"Рәсәй еңел атлеты, бейеклеккә һикереү буйынса өс тапҡыр донъя чемпионы Мария Ласицкене, халыҡ-ара еңел атлетика ассоциацияһының федерацияһы исеменән донъя спортсыһы исеменә номинант тип индерелде.26 йәшлек спортсы быйыл уҙған донъя беренселегендә сиарттағы «алтын»ын яулап, бейеклеккә һикереүселәр араһында өс алтын миҙалға эйә булған берҙән-бер спортсы булып һанала. Шулай уҡ ул быйыл уҙған Европа беренселегендә лә алдынғылыҡты бирмәне."
"Үәт, үҙебеҙҙең “Абҙаҡ”!","Башҡортостандың «Абҙаҡ» тау саңғыһы курорты “ТурСтат” порталы рейтингында сноубордта шыуыу өсөн иң шәп өс урын иҫәбенә инде. Рейтинг интернетта ниндәй курортта сноубордта шыуыу яҡшыраҡ тигән һорауҙарға яуаптарға нигеҙләнеп төҙөлгән.""Сноубордта шыуыу өсөн Рәсәйҙең тәүге ун курорты иҫәбенә «Роза Хутор» һәм «Курорт Красная Поляна» (Сочи), «Абҙаҡ» (Башҡортостан), «Шерегеш» (Кемерово өлкәһе), «Белокуриха» (Алтай крайы), «Архыз» һәм «Домбай» (Ҡарасәй-Черкес), «Сорочаны» (Мәскәү өлкәһе), Чусовой (Пермь крайы), «БигВуд» (Мурманск өлкәһе), «Гора Белая» (Свердловск өлкәһе), «Завьялиха» (Силәбе өлкәһе), «Игора» (Ленинград өлкәһе) һәм «Свияжск убалары» ла (Татарстан) инде. “ТурСтат” мәғлүмәттәре буйынса, «Абҙаҡ» өсөн 13% тауыш бирелгән"", - тип яҙа ""Башинформ"" мәғлүмәт агентлығы. Рәсәйҙә 3 миллиондан ашыу кеше сноуборд менән мауыға, башлыса улар — 30 йәшкә тиклемгеләр."
Балағыҙҙы нисек ашаталар?,"Иҫегеҙгә төшөрәбеҙ, күптән түгел белем биреү учреждениеларында балаларҙы туҡландырыуҙа байтаҡ етешһеҙлектәр барлығы асыҡланды. Өҫтәлдәргә ҡулланыу ваҡыты сыҡҡан аҙыҡ-түлек, тулы булмаған порциялар ҡуйылырға тейеш түгел. Республика башлығы Радий Хәбиров етешһеҙлектәрҙе бөтөрөргә бер аҙна ваҡыт бирҙе. Ашханалар тәртипкә киләме?Ата-әсәләр, ошо хаҡта һеҙҙән комментарийҙар көтәбеҙ! Аноним яҙырға теләүселәр булһа, төркөмгә шәхси хәбәр менән ебәрегеҙ, исемһеҙ ҙә баҫасаҡбыҙ."
Бразилияның диңгеҙ ярында совет диңгеҙселәренең хаты һалынған шешә табылған,"Бразилия туристары үткәндәрҙән хат алып аптыраған. Бында ял итеүсе студенттар төркөмө совет диңгеҙселәре хат яҙып һалған шешәгә юлыҡҡан. Тик был хатта нимә яҙылғанын шунда уҡ уҡый алмағандар, сөнки яҙма рус телендә булған. Яҙма ҡыҙыҡһыныу уятҡан һәм уны студенттар интернет битенә ҡуйып, тәржемәһен һораған. Уларҙың һорауына бик күп кеше яуап ҡайтарған.Әлеге хатта диңгеҙселәрҙең, ҡоро законды боҙоп, был шешәне бушатыуҙары хаҡында яҙылған. Белгестәр фаразлауынса, хат 90-сы йылдарҙа диңгеҙгә ташланған."
Тәҙрәнән осоп төшә яҙған күршеһен ҡотҡарған,Мәскәүҙең Черкизовская урамынан үтеп-һүтеп йөрөүселәр бер ғәжәп хәлгә шаһит булған. Был урамда йәшәүсе ҡатын-ҡыҙ күп ҡатлы йорт тәҙрәһенән йығылған күршеһен ҡулынан эләктереп ҡалған һәм ярҙамға кешеләрҙе саҡырған. Әммә ярҙам килгәнсе ҡотҡарыусы бәләгә тарыусы күршеһен 20 минут буйына ҡулынан тотоп торған.
Рәсәй волейболсылары уңышһыҙ сығыш яһаны,"Японияла уҙған волейбол буйынса донъя кубогы турнирында Рәсәй йыйылма командаһы һуңғы уйында Тунис волейболсыларын 3:0 (25:16, 25:16, 25:13) иҫәбенә отоп, һөҙөмтәлә алтынсы урын яуланы.Улар уҙғарған 11 осрашыуҙың 5-ндә еңеп, бөтәһе 15 мәрәйгә эйә булды. Әлбиттә, беҙҙекеләр турнирға икенсе состав менән сығыш яһаны. Шуға һөҙөмтәһе лә яраҡлыҙыр тип уйлайыҡ.Сөнки Рәсәйҙең төп сотавы быйыл уҙған милләт-ара лигаһында еңеүсе булып, икенсе йыл рәттән уңышҡа өлгәште. Шулай уҡ улар киләһе йыл буласаҡ Олимпия уйындарына ла тура путевка яуланы.Төп призды Бразилия командаһы яуланы. Улар 11 осрашыуҙы ла дәғүәселәренә бирешмәй, лайыҡлы рәүештә кубоклы булды. Уҙған донъя чемпионаты еңеүсеһе – Польша уйынсылары икенсе булһа, АҠШ командаһы өсөнсө урын менән ҡәнәғәтләнде. Иҫегеҙгә төшөрәбеҙ: ошоға тиклем уҙған ошо уҡ турнирҙа Рәсәй йыйылма ҡатын-ҡыҙ командаһы өсөнсө күрһәткескә өлгәшкәйнеләр."
Олимпия чемпиондары сирекфиналға сыға алманы,"Японияла барған регби буйынса донъя чемпионатында сирекфиналсылар билдәле булды.Беренсе сирекфиналда Англия командаһы Австралия менән осрашһа, Яңы Зеландия регбисылары Ирландия менән көс һынашасаҡ. Уэльс йыйылма спортсылары Францияға һынау тотһа, беренселек хужалары Көньяҡ Америка командаһы менән ярымфиналға сығар өсөн көрәшәсәк. Регби буйынса Олимпия уйындарының чемпионы – Фиджи Республикаһы командаһы донъя беренселегендә ике тапҡыр отолоп, сирекфиналға сыға алманы. Фиджи тигәндән, уларҙа регби иң популяр спорт төрҙәренең береһе булып һанала. Шуға ла 2016 йылда уҙған Олимпия уйындарында улар үҙ тарихында тәүгә ҙур уңышҡа өлгәште."
102-се башҡорт гимназияһы шағир исемен йөрөтәсәк,"Рауил Бикбаевтың исеме мәңгеләштереләӨфө ҡалаһының 102-се башҡорт гимназияһы Башҡортостандың халыҡ шағиры Рауил Бикбаев исемен йөрөтәсәк.Был турала республика Башлығы Радий Хәбировтың махсус указы сыҡты. Уға ярашлы, ҡәләм оҫтаһының тормошо, йәмәғәт, фән һәм ижади эшмәкәрлеге тураһында дәүләт мультимедиялы материалдар архивын булдырылып, сайт әҙерләнәсәк. Йыл һайын халыҡ шағирының тормошона һәм ижадына арналған шиғриәт фестивалдәре, ғилми-ғәмәли конференциялар уҙғарыу ҡаралған. Башҡортостан студенттары актив йәмәғәт эшмәкәрлектәре өсөн Рауил Бикбаев исемендәге стипендия алыу мөмкинлегенә эйә буласаҡ. Тағы ла гимназия ғына түгел, ҡаланың бер урамына ла Рауил Бикбаев исемен бирелә."
20 октябрҙә телевизор ҡарарға онотмағыҙ!,"""Һеңлекәш"" - үҙәк каналда күрһәтелә20 октябрь - Башҡортостандың халыҡ шағиры Мостай Кәримдең тыуған көнөндә ""Россия 1"" телеканалы ""Беҙҙең өйҙөң йәме"" повесы буйынса Александр Галибин төшөргән фильмды күрһәтә. Был көндө тағы ла ""Мостай"" документаль фильмы ла эфирға сыға. Ә ""Культура"" каналында иһә ""Беседы с мудрецами"" шәлкеменән ""Мостай Кәрим"" документаль хрониканы ҡарарға мөмкин."
"Байрамың менән, ауыл ҡатын-ҡыҙы!","Шундай иҫтәлекле дата бар. Халыҡ-ара статуслы. Бөтә донъяныҡы тип тә әйтәләр.Нисек кенә атамаһындар, шундай көндөң булыуы яҡшы. Ауыл ҡатын-ҡыҙы тигәс тә, ниндәйерәк гүзәл затты күҙ алдына килтерәһегеҙ?Көйәнтә күтәргән, тимәҫһегеҙ, моғайын. Хәҙер һыу өйҙә. Хәйер, төпкөлдә, бәлки, улай ҙа түгелдер. Һәнәк тотҡан, тип тә әйтеп булмайҙыр, хәҙер ауылда малды бигүк аҫрамайҙар кеүек. Аш-һыу бүлмәһендәге роле сикһеҙ инде алай ҙа.Шәхсән үҙем иһә, ауыл балаһы булараҡ, ауыл ҡатын-ҡыҙын өй менән ихата буйлап өлтөрәп йөрөгән (хатта йүгерекләп), ҡулында мотлаҡ нимәлер булған, бер ыңғай ашлыһыуын да түгеп, тауыҡтарын да ҡарап, юл ыңғайы баҡсаһына инеп-сығып йөрөгән, кухняһында тәмле еҫтәр сығарған, мәңге арымаған, һин йоҡонан торғанда өҫтәл тултырып ризыҡ теҙгән, йоҡларға барыһынан да һуңыраҡ ятҡан, һәр саҡ көр кәйефле, бер аҙ уҫаллыҡ та күрһәткән кеше итеп күҙ алдына килтерәм.Ауыл ҡатын-ҡыҙының көн тәртибе тәүлек әйләнәһенә кеүек. Йәйен бигерәк тә. Һалҡын миҙгелдә, исмаһам, әҙерәк ял итеп ҡалһалар ине улар! Ауылдарҙан ир-аттың күпләп Себергә йә башҡа яҡҡа китеүен дә иҫәпкә алғанда, тормош көтөү башлыса ҡатындар иңендә.Йорт гөлт итеп тора икән, тимәк, бында егәрле ауыл ҡатын-ҡыҙы йәшәй. Эйеме? Байрам менән, ауыл ҡатындары! Үҙегеҙҙе һаҡлағыҙ!"
"""Иҙеүкәй менән Мораҙым"" сәхнәләштерелә!","Салауат башҡорт дәүләт драма театры яңы премьера әҙерләйМөхәмәтша Буранғоловтың ""Иҙеүкәй менән Мораҙым"" әҫәре Олжас Жанайдаров инсценировкаһында сәхнәгә сыға. Проект ""Берҙәм Рәсәй"" партияһының ""Бәләкәй Ватан мәҙәниәте"" программаһына ярашлы тормошҡа ашырылды. Режиссеры - Шәйехзада Бабич исмендәге дәүләт йәштәр премияһы лауреаты Илсур Ҡаҙаҡбаев. Республиканың 100 йыллығы уңайынан ҡуйылған спектаклде тамашасылар 7 декабрь көнө ҡарай ала."
Екатеринбургта машинаһын һатҡан ҡатын юғалған,"Екатеринбург ҡалаһында 27 йәшлек ҡатындың юғалыуы хаҡындағы хәбәр күптәрҙе тетрәндергәндер. Ксения Каторгина үҙенең Audi Q5 автомобилен һатырға була. 10 октябрҙә һатып алыусылар менән осрашырға китә һәм юҡҡа сыға. Телефоны ла һүнгән.Һуңынан ҡатындың автомобилен табалар, уны алыпһатарҙар яңынан һатыуға сығарған. Улар автомобилде сиғандарҙан һатып алыуы хаҡында хәбәр итә. ""Документтары теүәл, яндарында Ксенияға оҡшаған ҡатын да булғас, бер ниндәй ҙә шик тыуманы"", - ти улар. Тикшереү барышында машинаның эсендә йыуылған ҡан таптары булыуы асыҡлана. Уның кемдеке булыуы билдәһеҙ. Ә Ксения хаҡында әлегә бер хәбәр ҙә юҡ. Уны эҙләү дауам итә. Был хәл буйынса енәйәт эше ҡуҙғатылған. Йәш әсәнең 9 йәшлек ҡыҙы ҡалған. Ошондай уҡ хәл көҙгөһөн Новосибирск ҡалаһында ла була. 6 сентябрҙә 36 йәшлек Наталья Устинова Mazda Demio машинаһында сығып китә һәм юғала. Уның ике балаһы ҡала. Һуңынан асыҡланыуынса, ҡатын сауҙа үҙәге янында машинаһын ҡалдырып, үҙе таксиҙа яңы машина ҡарарға китә. 1 октябрҙә ҡатындың үле кәүҙәһен такси төшөрөп киткән урындан алыҫ түгел ерҙә табалар."
Донъя рекордын бушҡа ҡуя...,"Кения спортсыһы Элиуд Кипчоге 42 саҡырым 195 метр арауыҡтағы марафон дистацияһын 1 сәғәт 59 минут 40 секундта үтеп, донъя рекордын ҡуя.Сөнки быға тиклем йүгереүселәр шул арауыҡты 2 сәғәттән кәмерәк уҙғаны булмай. Әммә халык-ара еңел атлетика ассоциацияһының федерацияһы Кения спортсыһының һөҙөмтәһен һынамаҫҡа булған. Сөнки ярыш официаль рәүештә уҙмаған. Шуға ҡарамаҫтан официаль донъя рекорды уның иҫәбендә. Кипчоге 2018 йылда уҙған Берлин марафонында дистанцияны 2 сәғәт 1 минут 39 секундта үтә. Шулай уҡ ул 2016 йылда уҙған Олимпия уйындарының марафон чемпионы булып та һанала."
Байрам көнөндә эшләгәндәргә – икеләтә хеҙмәт хаҡы,"Ял һәм байрам көндәрендә эшләгән өсөн икеләтә күләмдә хеҙмәт хаҡы түләнергә тейеш йәки ял алырға мөмкин, тип аңлата Хеҙмәт һәм мәшғүллек федераль хеҙмәте.Аҡсамы, ялмы – хеҙмәткәр үҙе һайлау хоҡуғына эйә. Ә бына ял һәм байрам көндәрендә хеҙмәткәр риза булған һәм айырым осраҡтарҙа ғына эшкә йәлеп итергә мөмкин. Һәм был рәсми ҡарар йәки бойороҡ менән нигеҙләнергә тейеш. Айырым осраҡтарға килгәндә, улар – бәхетһеҙлек, эш биреүсе, дәүләт йәиһә муниципалитет милкенең юҡҡа сығыуына юл ҡуймау, производство аварияһын, катастрофаны булдырмау, уларҙың һөҙөмтәләрен бөтөрөү, ғәҙәттән тыш хәл һәм хәрби положение индереү һ.б.Хөкүмәт раҫлаған профессияға ҡараған ижади һөнәр вәкилдәре коллектив йәки хеҙмәт килешеүе, локаль документ тарафынан ҡаралған тәртиптә ял көндәрендә эшләтергә мөмкин."
«Экстрасенстар алышы» тапшырыуын судҡа биргән,"8 йыл элек ТНТ телеканалындағы «Экстрасенстар алышы» популяр тапшырыуында Өфөнән Станислав Булатовты кеше үлтереүҙә ғәйепләйҙәр. Тапшырыуға килгән йәш ҡатын үҙенең буласаҡ ирен үлтереүсене табырға ярҙам итеүҙе һорай. Шулай уҡ уның гомосексуалист булыуы хаҡында ла бәйән итә.Экстрасенстар Стасҡа күрһәтә. Һуңынан был ғәйепләүҙе инҡар итәләр, әммә халыҡ һүҙе уны судҡа мөрәжәғәт итергә мәжбүр итә. Мещан суды ирҙең ғаризаһын кире ҡаға, хәҙер уны Мәскәү ҡала судында ҡарарға тейештәр."
Күпер аҫтында мина табылған,"Кисә Стәрлетамаҡ ҡалаһының Ольховка йылғаһы күпере аҫтында минаға оҡшаған билдәһеҙ әйбер табыла. Хоҡуҡ һаҡлаусылар әйтеүенсә, ваҡиға урынында белгестәр тикшереү алып бара һәм был әйберҙең – пехотаға ҡаршы “Ведьма” минаһы икәнен асыҡлай.Әйткәндәй, был урындан 4 саҡрым ғына арауыҡта кешеләрҙең йорттары һәм 2 саҡрым алыҫлыҡта Ольховка санаторийы урынлашҡан."
Киҙеүгә ҡаршы  прививка яһатырға ваҡыт,"Башҡортостанда 800 меңдән ашыу кешегә киҙеүҙән прививка эшләнгән.Әлеге ваҡытта республикала миҙгелгә бәйле киҫкен респиратор инфекциялар менән ауырыу осраҡтары күбәйә. Киҙеү әлегә юҡ. Әммә табиптар, ауырыу көсәйгән мәлгә һөҙөмтәһе булһын өсөн, әле үк киҙеүгә ҡаршы прививка яһатырға тәҡдим итә. Әлеге көнгә республика халҡының 19,7 проценты, йәғни 801916 кеше, шул иҫәптән 177 мең бала киҙеүгә прививка яһатҡан да инде. Белгестәр әйтеүенсә, медицина учреждениелары тәҡдим иткән киҙеүгә ҡаршы вакциналар әлеге эпидемиологик миҙгелдә актуаль булған вирус төрҙәренән һаҡлаясаҡ."
Башҡортостан егеттәре супергеройҙар шлемдары яһай,"Оҫталар командаһын туплаусы Айҙар Миһранов тәүҙә маскаларҙы папье-машенан эшләгән, аҙаҡ 3D принтерҙа баҫа башлаған. Әҙер шлемдарҙы билдәле артистарға бүләккә ебәргән. Бер аҙҙан быға донъя киноһы йондоҙары иғтибар иткән һәм интернет аша һөйләгән. Әле егеттәр заказдарҙан бушамай, күптәр ҡыҙыҡһына тиҙәр."
Владимир Путин - Сәғүд Ғәрәбстанында,"Эр-Рияд ҡалаһындағы Әл-Ямама һарайында Рәсәй Президенты Владимир Путин менән Сәғүд Ғәрәбстаны короле Сәлмән бин Әбдел Ғәзиз Әл-Сәғүд осрашты.Әңгәмә темалары - нефть хаҡтарын тотороҡландырыу буйынса уртаҡ фекер эҙләү, Сүриәлә һәм Фарсы ҡултығы төбәгендәге хәл-торош, Фәләстан һәм Израиль араһын көйләү һ.б. Әлбиттә, күп яҡлы хеҙмәттәшлек итеү тураһында ла һөйләштеләр. Байтаҡ килешеүгә ҡул да ҡуйылды. Владимир Путин белдереүенсә, Рәсәй дуҫтарса һәм партнерҙарса бәйләнешкә ҙур әһәмиәт бирә. Ике яҡлы мөнәсәбәттәр алыҫ 1926 йылда уҡ булдырылған. Ул саҡта Сәғүд Ғәрәбстаны дәүләте ойошҡан саҡ булған. Советтар Союзы әлеге батшаның атаһы хакимлыҡ иткән йәш илде тәүгеләрҙән булып хуплаған. - Укрепляется торгово-экономическое сотрудничество. В прошлом году товарооборот увеличился на 15 процентов, превысив миллиард долларов, а в январе-июле [текущего года] прибавил еще 38 процентов. Эффективно работает межправкомиссия, очередное заседание которой прошло в июне в Москве. Создан Российско-саудовский экономический совет, в состав которого вошли представители крупного бизнеса наших стран. Мы планируем сегодня принять участие в первом заседании этого совета. В ходе переговоров рассмотрим основные аспекты двустороннего сотрудничества, наметим планы на перспективу, естественно, обменяемся мнениями по международной проблематике. Саудовская Аравия в следующем году председательствует в «Группе двадцати», играя важную роль в решении ключевых вопросов глобальной экономической повестки дня. На саммите в японском городе Осака в июне провели очень полезную беседу с Наследным принцем Мухаммедом бен Сальманом. Условились, в частности, о продлении договоренностей в формате ОПЕК+ в целях стабилизации мирового нефтяного рынка. Рассматриваем российско-саудовскую координацию как необходимый элемент обеспечения безопасности на Ближнем Востоке и в Северной Африке, - тине Рәсәй лидеры. Әлеге сәфәргә һәм ошонда имзаланған документтарға ҙур өмөт бағлана. Бәйләнештәр тағы ла нығыныр, килешеүҙәр тулыһынса ғәмәлгә ашырылыр, тигән ышаныс бар."
"""Демография"" милли проектына ярашлы, тағы бер сертификат","Республика Хөкүмәтендә яңы ҡарар ҡабул ителде.Ул Башҡортостандың шәхси балалар баҡсаларынан урын алыу өсөн сертификат биреү тәртибенә арнала. Раҫланған тәртип буйынса, республика һәм урындағы ҡаҙнанан шәхси балалар баҡсаһына йөрөүсе һәр балаға ай һайын 6000 һум бүленәсәк. Хәҙер ошоно Стәрлетамаҡта ғәмәлгә ашырып ҡарайҙар. Ул уңышлы килеп сыҡһа, 2020 йылдың 1 сентябренән шундай ҡағиҙә башҡа ҡалалар һәм райондарға ла тараласаҡ. Шуны белеү мөһим: сертификат муниципаль балалар баҡсаһына урын көткәндә шәхси баҡсаға йөрөп тороу хоҡуғы бирә. Ҡарарҙа шулай яҙылған: «Право на получение сертификата имеют родители (законные представители) детей в возрасте от двух месяцев до трех лет, не обеспеченных местом в детсадах и состоящих на учете в государственной информационной системе «Единая республиканская очередь в дошкольные образовательные организации в электронном виде». ӘйткәндәйСертификат биреү тәртибе Рәсәй Президенты Владимир Путиндың 2021 йылғаса өс йәшкә тиклемге балаларҙы мәктәпкәсә белем биреү учреждениеларында урын менән 100 процент тәьмин итергә ҡушыуы буйынса әҙерләнгән.Шулай уҡ дәүләттеке булмаған балалар баҡсаларына ла булышлыҡ күрһәтеү маҡсаты бар. Ҡыҫҡаһы, ""Демография"" милли проектын ғәмәлгә ашырыу эштәре күренә башланы шикелле."
Пермь халҡын башҡорт милли музыкаль ҡоралдарында уйнарға өйрәтәләр.,"14-19 октябрҙә Пермь крайында Башҡорт мәҙәниәте һәм мәғрифәте көндәре үтә. Чернушка ҡалаһында милли музыкаль инструменттар буйынса оҫталыҡ дәрестәре башланды. Йыр-моң һөйөүселәрҙе Әбйәлил районы Асҡар ауылының балалар сәнғәт мәктәбе һәм Учалы сәнғәт мәктәбе уҡытыусылары өйрәтә. Миңлегөл Солтанбаева ҡыл-ҡумыҙ һәм думбырала, ә Илгиз Йомағужин ҡурайҙа уйнау серҙәрен аса. Миңлегөл Бәхтинур ҡыҙы әйтеүенсә, теләге булһа, музыка ҡоралдарында һәр кем уйнай ала, ә профессиональ кимәлгә еткереү өсөн ныҡлап тырышырға кәрәк.Оҫталыҡ дәрестәренә килеүселәр музыканттарҙың виртуоздарса уйынын тыңланы, уйнау техникаһы буйынса һорауҙар бирҙе, башҡорт мәҙәниәте, йолалар тураһында ла һөйләште. Ошондай уҡ дәрестәр Пермь, Чайковский, Оса ҡалаһында, Көйәҙе ҡасабаһында, Барҙа, Ҡуян ауылдарында үтә. Оҫталыҡ дәрестәре һөҙәмтәләре буйынса концерт ойоштороласаҡ."
Президент грантына конкурста еңеүсе проекттар  асыҡланды,"2019 йылда Президент грантына икенсе конкурста Башҡортостандың коммерция булмаған ойошмаларының 55 гранты еңеүсе тип табылды. Уларҙы тормошҡа ашырыу өсөн 63,8 млн һум аҡса бүленәсәк.2019 йылдың беренсе конкурсында 38 коммерция булмаған ойошмаға 44,8 млн һум аҡса йәлеп ителгәйне. Һөҙөмтәлә быйылғы йылда Президент грантына конкурстарҙа бөтәһе 108,5 млн һумлыҡ 93 проект еңеүсе булды.Барлығы беҙҙең республиканан конкурсҡа 323 проект тәҡдим ителгән. Улар араһында иң популяр йүнәлештәр: граждандарҙың сәләмәтлеген һаҡлау, сәләмәт йәшәү рәүешен пропагандалау, шулай уҡ социаль хеҙмәтләндереү, граждандарға социаль ярҙам күрһәтеү. Конкурс һөҙөмтәләре буйынса, дүрт ойошма - 3 млн һумдан ашыу, 22 ойошма 500 меңдән 3 млн һумға тиклем аҡса алды, 29 коммерция булмаған ойошма 500 мең һумға тиклем грант отто.Иң ҙур грантты (9 млн һумдан ашыу) “Йәш этнополитолог мәктәбе” проектын тормошҡа ашырыу өсөн, “Социомәҙәни моделләштереү үҙәге” ижтимағи һәм гуманитар фәндәрҙе үҫтереү буйынса автономиялы коммерция булмаған ойошмаһы алды. Ошоға оҡшаш темалы тағы бер проект бар –“Торатау: этноконфессиональ төрлөлөктө нығытыуҙа дәүләт-ижтимағи партнерлыҡ” интеграцион майҙансығы.Иң бәләкәй грантты (129 мең һум тирәһе) “Васильев уҡыуҙары” проекты өсөн Яңауыл районының “Эрвел Марий” Мари милли-мәҙәни автономияһы отто. “Планета” крайҙы өйрәнеү, туризмды һәм экопроекттарҙы үҫтереү ойошмаһы Миәсс һәм Абдулла ҡалалары араһында Европа – Азия веломаршрутын төҙөү өсөн 1,5 млн һумдан ашыу аҡса аласаҡ. “Килешеү биләмәһе” проектын тормошҡа ашырыу өсөн 2,3 млн һум аҡса йүнәлтеләсәк. Был проект айырылышырға ҡарар иткән ғаилә парҙарын яраштырыу өсөн медиаторҙарҙы уҡытыуға һәм килешеү бүлмәләре булдырыуға тотоноласаҡ. “Мәрхәмәт” шәфҡәтлелек фонды – 2,5 млн һум, “Содействие” инвалид балаларҙың ата-әсәләр ойошмаһы – 3,8 млн һум, “Башҡорт пираттары” Следж-хоккей клубы 5 млн һум аласаҡ. Тағы ла бер нисә ҡыҙыҡлы проект грант ярҙамына лайыҡ булды."
"Уның фекеренсә, Хәбиб улай уҡ көслө түгел...","Американың билдәле киноактеры, айкидо мастеры Стивен Сигал, ҡатнаш стиль буйынса донъя чемпионы, Рәсәй көрәшсеһе Хәбиб Нурмагомедовты көслө көрәшсе тип һанамай.Сигал әйтеүенсә, әгәр ул уның уҡыусыһы булһа, уға кәңәш бирер ине. Ул Бразилия көрәшселәре Андерсон Сильва һәм Лиото Мачидо менән аралышып, уларға кәңәш биргән булған. Шулай уҡ Америка актеры Рәсәйгә килеп, айкидо буйынса мастер-класс уҙғарғайны. Уның күнекмәләрен билдәле көрәшсе Александр Емельяненко ла барып ҡараны."
Кейемегеҙҙә яҡтылыҡ сағылдырыусы элемент бармы?,"Һуңғы айҙа көн һайын тиерлек юлдарҙа кеше тапала. Ағымдағы йылдың 9 айында бындай 921 осраҡ теркәлгән. Уларҙың 455-ендә йәйәүле кеше үҙе ғәйепле.106 осраҡ кешенең үлеме менән тамамланған. Ҡурҡыныс һандар... Йөҙ ҙә алты йорттоң ҡапҡаһына ҡайғы ишек асып ингән, 106 ғаилә ағзаларының йөрәгенә ғүмерлек яра һалынған. Ҡағиҙә булараҡ, тәүлектең ҡараңғы ваҡытында, юлдарҙың яҡтыртылмаған ерендә булған ул авариялар. Ҡараңғы кейемдәге кеше юл буйлап килә. Ҡай саҡ һалмыш та. Көн ямғырлап та торһа (йә ҡар яуып), бындай шарттарҙа водитель кешене бик һуң ғына аңғарып ҡала һәм бер ни ҙә эшләп өлгөрә алмай...Юл хәрәкәте хәүефһеҙлеге инспекторҙары бындай хәлдәргә юл ҡуймаҫ өсөн ябай ҡағиҙәләрҙе үтәүҙе кәңәш итә: күҙ бәйләнгәндән һуң юлда йөрөгәндә асыҡ төҫтәге кейемдә булыуың хәйерле. Бынан тыш яҡтылыҡ сағылдырыусы элементтар, әйберҙәр булырға тейеш. Хәҙер һатыуҙа төрлө браслеттар, ""фликерҙар"", значоктар, таҫмалар бар, уларҙы алып ҡулланыу ғүмерҙе һаҡларға ярҙам итәсәк. Иң тәү сиратта балаларҙы уйлағыҙ. Уларҙың кейемендә, сумкаһында яҡтылыҡ сағылдырыусы элементтар мотлаҡ булһын! Юл ҡағиҙәләрен ҡат-ҡат иҫләтеп тороғоҙ. Юлға кинәт йүгереп килеп сыҡмаһындар, юл аша сыҡҡанда шаярмаһындар, этешеп-төртөшмәһендәр - оҙон ғүмерле, сәләмәт булһындар!"
Симона Байлз ир-аттарҙы ла уҙып китте,"Американың билдәле гимнасткаһы, дүрт тапҡыр Олимпия уйындары чемпионы Симона Байлз йәнә донъя чемпионатының рекордын яңыртты.Ул донъя беренселектәрендә бөтәһе 24 миҙал яулап (12-һе алтын), хатта ир-ат араһында 23 миҙал яулаған Беларусь гимнасты Виталий Щербоны үтеп китте. Быға тиклем Симона, Рәсәй гимнасткаһы Светлана Хоркинаны уҙып киткәйне. Хоркинаның иҫәбендә – 20 миҙал."
СНИЛС электрон формала буласаҡ,"1 октябрҙән Рәсәй Пенсия фонды идаралығының индивидуаль иҫәп страховка номеры таныҡлығының формаһын раҫлау буйынса ҡарары үҙ көсөнә инде. Хәҙер шәхси иҫәп номеры яҙылған йәшел карточка урынына (СНИЛС) Пенсия фондынан алынған электрон документ күрһәтеү генә талап ителәсәк. Яңы документта мәғлүмәттәр элеккеһендәге кеүек.11 һандан торған шәхси иҫәп номеры, , хеҙмәткәрҙең исеме, фамилияһы, атаһының исеме, тыуған көнө һәм тыуған урыны, енесе һәм шәхси иҫәпкә алыу системаһында теркәлеү ваҡыты була. Документты фондтың территориаль органдарында, күп функциялы үҙәктәрҙә, шулай уҡ фондтың сайтында йәки дәүләт хеҙмәттәре порталында шәхси кабинет аша алырға мөмкин."
"Афарин, Наҙгөл! Артабан да һынатма.","Өфө ҡыҙы Монте-Карло академияһында йырлаясаҡ!Наҙгөл Ибраһимова йәш опера йырсылары конкурсының еңеүселәре иҫәбенә инде. Бәйгелә ҡатнашырға 129 йәш талант ғариза ебәргән. Унда 18 йәштән алып 30 йәшкә тиклемге академик вокал класы студенттары һәм сығарылыштары һынау тота ала. Жюри ағзалары һәр береһенең башҡарыу оҫталығын, музыкаль һәләтен, тембрын баһалағандан һуң, еңеүселәрҙе билдәләгән. Һөҙөмтәлә, Монте-Карло академияһында ун Рәсәй таланты, шулар иҫәбендә Наҙгөл Ибраһимова ла белем аласаҡ. Был уҡыу йорто өсөнсө йыл рәттән йәш таланттарҙы үҫтереүгә үҙ өлөшөн индерә. Наҙгөл Заһир Исмәғилев исемендәге Өфө дәүләт сәнғәт академияһының 5-се курсында белем ала, республика конкурстары лауреаты."
Һауа торошо,"Башгидрометеорология үҙәге хәбәр итеүенсә, иртәгә, 15 октябрҙә, республика буйынса елдең 15-20 м/с тиклем көсәйеүе көтөлә.15 октябрҙә - болотло көн, ямғырҙар. Ел 9-14 м/с, көндөҙ урыны менән - 20 м/с. Һауа температураһы төндә +1, +6°, көндөҙ +6, +11°. 16 октябрҙә - көн торошо шулай уҡ һаҡланасаҡ. Ел - 7-12 м/с, айырым райондарҙа 17 м/с. Һауа температураһы төндә 0, +5°, көндөҙ +4, +9°. 17 октябрҙә - урыны менән ҡарлы ямғыр яуасаҡ. Төндә һәм иртән юлдарҙа боҙлауыҡ. Ел - 7-12 м/с. Һауа температураһы төндә 0,-5°, көндөҙ +2, +7°."
Бәшмәктән голубцы,"Голубцы өсөн 300- 400 г бәшмәк, 1 баш һуған, кишер , кәбестә, 1-2 татлы борос, 80-100 г ҡарабойҙай ярмаһы, 5-6 картуф, 75-100 мл томат һуты йәки 2-3 помидор, борос, йәшел тәмләткестәр, үҫемлек майы кәрәк. Бәшмәкте 40 минут тоҙло һыуҙа бешергә. Туралған һуған, кишер, татлы борос, укроп һәм петрушка һалып, үҫемлек майында ҡыҙҙырырға. Тоҙ, борос һибергә. Һыуынғас, алдан һыуҙа бүрттерелгән ҡарабойҙай ярмаһын өҫтәргә. Эслекте кәбеҫтә япраҡтарына төрөргә. Кәстрүл төбөнә түңәрәкләп туралған кишер, картуф теҙергә. Голубцыларҙы һалып, өҫтөнә томат һуты , ҡайнар һурпа ҡойорға, лавр япрағы, помидор телемдәре һалырға. Голубцы 20-25 минутта бешә.Табынға ҡаймак һәм йәшел тәмләткестәр менән бирелә."
Беҙҙекеләр еңеүсе!,"Ике көн элек Ырымбур өлкәһенең Медногорск ҡалаһында тренер А.В.Франковский иҫтәлегенә волейбол буйынса ир-егеттәр араһында төбәк-ара турнир уҙған.Күҙгә лә элмәҫ инек был яңылыҡты, әгәр унда беҙҙекеләр беренсе урын яуламаһа. Эйе, Ейәнсура районының волейбол командаһы ырымбурҙарҙың танауына сиртеп, еңеүсе булды! 2-се урынды Ҡыуандыҡ ҡалаһы командаһы алһа, 3-сө урында Медногорск командаһы. Бынан тыш команда капитаны Руслан Хөсәйенов айырым номинацияла ла еңеүсе булып танылған. Ҡыуандырҙы спортсылар!"
"Хәйерле юл һеҙгә, артистар!","Мәжит Ғафури исемендәге Башҡорт академия драма театры коллективы кисә Ҡаҙағстанға юлланды. Был аҙанала Алматы ҡалаһында башҡорт театрының юбилей гастролдәре үтә. Ҡаҙағстан тамашасыларына ""Шәүрәкәй"" (М. Буранғолов), ""Mouse story"" (Д.Урбан) һәм ""Хыялға ҡаршы"" (А. Баймөхәмәтов, А.Ишбулдина) спектаклдәрен тәҡдим ителә. Артистарҙы алыҫ сәфәргә дуҫтары,туғандары оҙатып ҡалды."
Юл фажиғәләре - 13 октябрь,"13 октябрҙә республикала 18 автомобиль аварияһы теркәлгән. Бер кеше һәләк булған, 20 кеше йәрәхәттәр алған.Иртән Бәләбәй районында Бәләбәй-Аксеново автоюлының 21 саҡрымында 24 йәшлек егет ВАЗ-2114 машинаһында 21 йәшлек егетте төрттөрә. Алған йәрәхәттәрҙән йәш егет шунда йән бирә.Бер күҙ асып йомған арала ике ғаиләгә ҡайғы килә. Ғүмере өҙөлгән егет тә йәл, уның үлеменә сараһыҙҙан сәбәпсе булған кеше лә йәл... Был ваҡиға буйынса тикшереү бара. Тәүлек эсендә 200 юл ҡағиҙәләрен боҙоу теркәлеп, эскән килеш рулгә ултырған 57 водитель тотолған."
«@» билдәһе нимә аңлата?,"«@» билдәһе урта быуаттарҙа барлыҡҡа килгән тигән фекер йөрөй. Монахтар латин теленән трактаттар тәржемә иткәндә, яҙмаларында ошо ҡойроҡло тамғаны ҡулланғандар. Ә XV быуатта испан сауҙәгәрҙәре «собачка» менән мал-тыуар ауырлығын һәм спирт миҡдарын билдәләгән. Һуңынан был билдә бухгалтерҙарҙың иҫәп-хисабында ла күренә башлаған. Америка компанияларының береһендә почта программаларын, виртуаль почта йәшниктәрен өйрәнеүсе Рэй Помленсон 1971 йылда «собачка» тамғаһын һайлап ала. Русса был һүҙ « собачка». Кореяса «@» – әкәм- төкәмде, финса – сысҡан балаһын, ә шведса булканы аңлата. Ҡырғыҙҙар был билдәне – маймыл, ҡаҙаҡтар –айҙың ҡолағы, белорустар – ҡусҡар тип йөрөтә."
Әжәле шунда булған икән...,"Урманға барып бәләгә тарыған... Ял көндәрендә Яңауыл районында йәшәүсе ир урманға утын ҡырҡырға бара. Эш менән булғанда уның өҫтөнә ҡороған ағас ҡолай. Ярҙамлашырға барған иптәше шунда уҡ ""Тиҙ ярҙам"" машинаһын саҡырта. Тик ҡыҙғанысҡа ҡаршы табиптар уның ғүмерен ҡотҡара алмай, зыян күреүсе мәрхүм була. Әлеге ваҡиға буйынса тикшереү эштәре бара."
Ә һеҙҙең алда бөтә юл да шымамы?,"Эш эшләнде, тиҙәр, ә соҡор - һаман урынында. Радий Хәбиров тәнҡитләрлек тә шул.Башҡортостан Башлығы ""Дорожный эксперт"" мобиль ҡушымтаһын еренә еткереп эшләргә ҡушты. Баҡһаң, юлдарҙағы, ихаталарҙағы соҡор-саҡырҙы бөтөрөүгә ярҙамсы булараҡ барлыҡҡа килгән ҡушымта ""төҙөк түгел"". - Говорят, что ликвидировано 500 тысяч ям, а те, которые заложены в мобильном приложении, до сих пор не все ликвидированы. Давайте все ямы зацифруем, чтобы я четко понимал… Я буду принимать к отчету только те ямы, которые зацифрованы, – тип ризаһыҙлыҡ белдерҙе Радий Хәбиров хөкүмәттең бөгөн иртән үткән оператив кәңәшмәһендә. ""Дорожный эксперт"" тураһында ул эшләнгән ваҡытта күп яҙҙыҡ, күп һөйләнек. Был ҡушымта кешегә соҡорҙар тураһында тейеш ергә хәбәр итергә мөмкинлек бирер өсөн булдырылғайны. Ҡушымта менән генә соҡорҙарҙы ямап бөтөп булмай шул әлегә. Етмәһә, асфальт һалырлыҡ миҙгел дә бөтөп бара.Яҙын беҙҙең алда тағы ла бик күп соҡор йәйелеп ятмаҫ, тип кем гарантия бирә ала?"
Тәрән соҡорға төшөп киткән,"Бөгөн иртән Өфөлә 38 йәшлек ир ҡоҙоҡҡа ҡолап төшкән. Ваҡиға урынына килеп еткән ҡотҡарыусылар бау менән тәрән соҡорға төшөп, бәләгә тарыусыны сығарған. Шунда уҡ «Ашығыс ярҙам» хеҙмәте уға медицина ярҙамы күрһәткән. Бәлә аяҡ аҫтында, тиҙәр. Аяҡ аҫтына ҡарап йөрөмәһәң, соҡорға ла осоп төшөүең бар."
Студенттар хаҡында хәстәрлек күреп,"Өфөнөң Зәки Вәлиди менән Туҡай урамдары араһында урынлашҡан - В. Ленин паркында студенттар өсөн спорт зонаһы булдырыласаҡ һәм йүгереү өсөн юлдар һалынасаҡ. Был хаҡта БР Хөкүмәтендә уҙғарылған « Инвестиция сәғәте»ндә Өфө ҡалаһы мэры Өлфәт Мостафин белдергән. Ошоғаса БДУ, БДМУ, ӨДАТУ, яҡын тирәләге колледж студенттары ошонда физкультура дәрестәрендә йүгерә ине. Хәҙер улар төрлө спорт ҡоролмалары урынлаштырылған көплө урында спорт менән шөғөлләнәсәк."
Ҡаланы ташландыҡ машиналарҙан таҙарталар,"Сентябрҙә Өфө ҡалаһында ташландыҡ автомобилдәрҙе асыҡлау буйынса махсус комиссия төҙөлдө. Ҡала хакимиәтенең матбуғат хеҙмәтенән хәбәр итеүҙәренсә, комиссия ағзалары хужаһыҙ машинаны табып, акт төҙөй һәм фотоға төшөрә. Алғы тәҙрәһенә машинаны махсус урынға күсереп ултыртырға ҡушылған ҡағыҙ ҡалдырыла. Бының өсөн 10 көн ваҡыт бирелә.Әгәр ҙә автомобилдең хужаһы 10 көн эсендә әйтелгәнде үтәмәһә, был машина тураһында мәғлүмәт Өфө хакимиәтенең рәсми сайтына ҡуйыла. Бынан һуң тағы 15 көн ваҡыт бирелә. Шул ваҡыт үтеүгә хужаһы машинаһын күсереп ултыртмаһа, уны махсус урынға алып китәләр. Ә машинаны унда һаҡлаған өсөн автомобиль хужаһынан түләтәсәктәр. Бындай рейдтар ҡаланың Дим, Октябрь һәм Совет райондарында үткәрелгән дә инде. Бөтәһе 116 хужаһыҙ автомобиль асыҡланған."
Әллә ҡабан сусҡаһы менән мышыны бутанымы икән ?,"Бөрө районында БР-ҙың тәбиғәттән файҙаланыу һәм экология министырлығы, полиция хеҙмәткәрҙәре берлектә үткәргән рейд барышында мышы атып алыусылар тотолдо.Енәйәтселәр Бөрө районының Десяткино ауылынан өс саҡрым алыҫлыҡта мышыны тунаған ваҡытта эләгә.Тикшереү барышында ҡанун боҙоусы һунарсыларҙың ике мылтығы тартып алына. Әйткәндәй, уларҙың береһендә ҡабан сусҡаһына һунар итергә рөхсәт ҡағыҙы ла була.Әле мышы атыусыларға енәйәт эше ҡуҙғатылған.Ҡанун буйынса, законһыҙ һунар итеп хөкөмгә тарттырыусыларға ике йыл холоҡ төҙәтеү эштәр, йәиһә 6 айға иректән мәхрүм ителеү һәм 200 мең һум штраф һалыу ҡаралған."
Анжеликаны Бузова үткәрмәгән,"ТНТ каналында «План Б» телешоуында комик Тимур Батрутдинов менән йырсы, алып барыусы Ольга Бузова бер- береһенә тормош иптәше һайлаша. Сираттағы тапшырыуҙа яҡташыбыҙ, фотомодель, йырсы Анжелика Якусева ҡатнашҡан. Ул Тимурҙың йөрәген яуларға тейеш ине. Әммә һайлап алыу турында жюри составындағы Ольга Бузова ҡыҙҙы үткәрмәгән. - Телевидениела күп нәмәне монтаж хәл итә. Иң ҡыҙыҡлы сығыштар кадр артында ҡалған. Ни эшләптер мине Оля үткәрергә теләмәне. Әгәр Тимур мине күрһә, мин проектта ҡалыр инем, – тип яҙған Анжелика үҙенең социаль селтәрҙәге сәхифәһендә. Ольга Бузова беҙҙең һылыуҡайҙы конкуренткаһы итеп күрҙеме икән?"
Доброжелательная һәм Звездопадная урамдары барлыҡҡа киләсәк,"Өфөлә яңы урамдар өсөн исемдәр һайлайҙар. Ҡала советы депутаттары Калинин, Совет, Киров, Октябрьский райондарында яңы объекттары өсөн бер-нисә вариантты һайлаған да инде. ""Например, в квартале №35 села Нагаево (Октябрьский район) есть девять безымянных улиц. Им предлагают дать следующие названия: Доброжелательная, Европейская, Кофейная, Лепестковая, Славянская, Облепиховая, Пасечная, Почетная, Рельефная. В Максимовке (Калининский район) может появиться улица Звездопадная, она будет идти параллельно улице Новомаксимовской.В Советском районе одной из улиц хотят присвоить имя башкирского поэта и педагога Гали Ибрагимова. А в Кировском районе улицу вдоль Набережной назовут Симферопольской. Окончательное решение будут принимать депутаты на заседании Горсовета 16 октября"", - тип яҙа bash-news сайты."
Телевизорҙарығыҙ күрһәтәме?,"Бөгөндән аналог телевидениеһы һүндерелде, һанлыға күстек.Телевизорығыҙ иҫке маркалы булып, приставка алып, уны ҡуя алмайһығыҙ икән, 8800- 347- 00 - 55 номеры буйынса эшләгән «ҡыҙыу линия»ға шылтыратып, ярҙамға волонтерҙар саҡыра алаһығыҙ. Улар инвалидтарға, урамға сығып йөрөй алмаған ололарға тәүге сиратта киләсәк. Әммә Өфөлә баҡсасылыҡ ширҡәттәрендә йорттары булғандарға бармаясаҡтар. Әйткәндәй, бөгөн төбәктәге ""ҡыҙыу линия""ға 400 -ләп шылтыратыу булған. Әгәр ҙә приставка алырғамы- юҡмы икәнлеген асыҡларға теләһәгеҙ, 8800-220-20-02 номерына РТРС-тың «ҡыҙыу линия»һына шылтыратып, телевизорығыҙҙың маркаһын операторҙарға әйтеп, белешергә мөмкин. Антенна кәрәклеген дә улар әйтәсәк."
Тоҙ зыянлымы?,"Күптәр өсөн тоҙҙоң артыҡ зыяны юҡ. Әммә халыҡтың 20 проценты өсөн (һәр бишенсе кешегә) ул бик тә зыянлы. Билдәле булыуынса, ул организмда һыуҙың тотҡарланыуына булышлыҡ итә. Һөҙөмтәлә йөрәккә, бөйөрҙәргә көс төшә. Баш ауырта, кешенең шешенеүе ихтимал.Ғөмүмән, артыҡ тоҙ бер кемгә лә файҙалы түгел. Шуға күрә ашҡа тоҙҙо күп һалырға кәрәкмәй. Төрлө сығанаҡтар буйынса, тәүлегенә тәҡдим ителгән норма – 0,5 – 3 г. Шул иҫәпкә икмәктәге, колбасалағы һәм башҡа ризыҡтарҙа йәшеренгән тоҙ ҙа инә. Әммә хәҙер айырыуса йәштәр яратҡан ризыҡтарға күҙ һалһаң, бер бигмакта ғына 1 г тоҙ бар, пиццала ул 1,5 грамға етә, ә тоҙло сәтләүектәр һәм чипсыларҙа тағы ла күберәк. Тиҙ әҙерләнә торған лапша һәм туҡмастарҙа ла ул бер грамдан арта. Шулай итеп, беҙ туйғансы ашарға ла өлгөрмәйбеҙ, ә тоҙҙоң тейешле нормаһы артығы менән йыйылып та китә. Ә инде кемдәр һәр ашҡа тоҙ һибеп ашарға өйрәнгән, быны организм талабы түгеллеген аңларға кәрәк. Был һеҙҙең ғәҙәткә генә ингән. Шул уҡ ризыҡтарҙы тоҙ өҫтәмәй генә ашап ҡарағыҙ әле, бәлки, улай нығыраҡ та оҡшап китер."
Түш яман шешен булдырмаҫ өсөн нимә ашарға кәрәк?,"АҠШ-тың Нью-Йорк университеты белгестәре түш биҙҙәренең яман шеше хәүефен кәметә торған йәшелсәләрҙе атаған. Баҡтиһәң, көн һайын һуған менән һарымһаҡ ашаусы ҡатын-ҡыҙҙарҙа бындай яман шеш 67 процентҡа кәмерәк була икән.Әлеге һөҙөмтәне Мексика, Ҡытай һәм Франция ғалимдары ла раҫлаған.Ауыҙҙан насар еҫ килә, тип, гүзәл зат күп осраҡта был ризыҡтарҙан баш тарта. Тимәк, һуған менән һарымһаҡты рационда күберәк ҡулланырға кәрәк. Сөнки уларҙың башҡа күп сирҙән дә файҙаһы киң билдәле."
Енәйәтсене табыусыға - 3 млн һум,"Волга буйы федераль округының Тәфтиш комитеты оло йәштәге ҡатындарҙы быуып үлтереп йөрөүсе енәйәтсене эҙләй. Ул 2011 – 2012 йылдарҙа 30 ҡатындың ғүмерен өҙгән. Үлтереүсе 75-90 йәштәрҙә яңғыҙ йәшәүсе ҡатындарҙы ҡараштырып йөрөп, социаль хеҙмәттәр, ЖЭУ хеҙмәткәре тип үҙен танытып, уларҙың фатирҙарына ингән. Ир 20-35 йәштәрҙә. Буйы – 175 см тирәһе. Ябыҡ кәүҙәле . Тулы булмаған ғаиләлә үҫкән. Енәйәтсенең ҡайҙалығын әйтеүселәргә полиция 3 млн. һум аҡса вәғәҙә итә."
Яңы номер,"“Йәшлек” гәзитенең 41-се һаны Республика көнөнә бағышлана. Тәүге биттән башлап Башҡортостан Башлығы Радий Хәбировтың бер йыл эшләү осорона күҙәтеү яһала.“Шулай итеп, бер йыл да үтеп китте. Рәсәй Президентының беҙгә яһаған сюрпризын әйтеүебеҙ. Хәйер, яҡшы сюрприз ине ул. Владимир Путин үҙенең указы менән Рөстәм Хәмитовты ваҡытынан алда вазифаһынан бушатты ла, 11 октябрҙә, Башҡортостан Башлығы вазифаһын ваҡытлыса башҡарыусы итеп Радий Хәбировты ҡуйҙы. 13 октябрҙә РФ Президентының Волга буйы федераль округындағы тулы хоҡуҡлы вәкиле Игорь Комаров килеп, БР Дәүләт Йыйылышы – Ҡоролтайҙа рәсми рәүештә республиканың яңы етәксеһе менән таныштырҙы. Һәм беҙҙең Башҡортостаныбыҙ яңы маҡсаттар, яңы һулыш, үҙгәрештәр менән йәшәй башланы”, — тип башлана Алһыу Ишемғолованың сәйәси мәҡәләһе. Һандар һәм факттарға күҙ һалғанда, теүәл бер йылда исеме 8 йыл буйына тыйылған Мортаза Рәхимовҡа ҡабаттан хөрмәт һәм ихтирам күрһәтелә башланы, мәктәптәр биш көнлөк уҡыу аҙнаһына күсте, “Юл эксперты” мобиль ҡушымтаһы эшләй башланы, автобус паркы яңыртылды, “Башҡортостан” дәүләт нәшриәте банкротлыҡтан йолоп алып ҡалынды, “Һөт кухнялары”ның эше яңынан йәйелдерелде, урамдарҙы яҡтыртыу буйынса программа ғәмәлгә ашырыла, “Әр-Рәхим” мәсете төҙөлөшө тергеҙелде, 36 яңы ФАП һәм амбулатория төҙөлдө, “Алданған өлөшсөләр” проблемаһы әүҙем хәл ителә башланы һәм башҡа.Шулай уҡ, Уҡытыусылар, Бөтә халыҡ матбуғатҡа яҙылыу көндәренә арналған, ауыл хужалығы, сәләмәтлек, спорт темаларына мәҡәләләр һәм даими психолог кәңәштәре, сканворд, аҙналыҡ ТВ программа урын алған. Әҙәбиәт һәм шиғриәт һөйөүселәргә Рәйес Түләктең шиғырҙары, Мостай Кәрим исемендәге әҙәби конкурсҡа килгән “Еңеүсе” (А. Истый), “Һәр кемдә лә була бер сер” тормошсан хикәйәләр баҫылған. Башҡорт эстрадаһын яратыусыларға Гөлнур Ҡыуатованың Ябай малай һәм Вилли исемдәре аҫтында сығыш яһаусы Йәмил Баймырҙин һәм Вилдан Шәмсетдинов менән әңгәмәһе тәҡдим ителә. Әйткәндәй, бөгөн ташламалы хаҡҡа яҙылыуҙың һуңғы көнө, яратҡан “Йәшлек”кә осһоҙлата яҙылып ҡалығыҙ!"
Рәсәй бокссылары - беренсе,"Улан-Удэла бокс буйынса ҡатын-ҡыҙҙар араһында донъя чемпионаты уҙҙы.Рәсәй йыйылма командаһы өс алтын, бер көмөш һәм ике бронза миҙал яулап, командалар араһында алдынғылыҡты бирмәне. Юғары уңышҡа Екатерина Пальцева (48 килограм ауырлыҡҡа тиклем), Лилия Айытбаева (51 килограм ауырлыҡҡа тиклем) һәм Земфира Магомедалиева (81 килограм ауырлыҡҡа тиклем) өлгәште. Көмөш миҙалды Людмила Воронцова (57 килограм ауырлыҡҡа тиклем) яулап, «бронза»ға Екатерина Дынник (64 килограм ауырлыҡҡа тиклем) менән Саадат Далгатова (69 килограм ауырлыҡҡа тиклем) эйә булды."
Еңел байырға уйлағандар ҙа бит…,"БР прокуратураһы енәйәтсел наркотөркөмдөң 18 ағзаһына хөкөм ҡарарын раҫлаған. Улар ойошҡан төркөм менән ҙур күләмдә наркотиктар таратыуҙа ғәйепләнә. 2017 йылда Стәрлетамаҡ ҡалаһынан 37 йәшлек ир илерткес матдәләр таратыуҙағы үҙенең «бизнесы""на ике егетте ылыҡтыра. Һуңынан улар Өфө, Стәрлетамаҡ ҡалаһынан да кешеләр йәлеп итә. Төркөмгә күмәртәләп наркотиктар һатып алған курьерҙар ҙа инә. Улар фатирҙа порошоктарҙы бәләкәй пакеттарға тултыра. Ғәйепләнеүселәрҙән хоҡуҡ һәм тәртип һаҡылары 10 кг наркотик матдә тартып алған. Егеттәр еңел генә байырға теләгәндер ҙә бит,әммә хәҙер уларға ун йылдан ашыу төрмәлә ултырыу янай."
Гран-при - беҙҙә!,"Башҡортостан ""Алтын көҙ"" Бөтә Рәсәй агросәнәғәт күргәҙмәһендә һәр йылдағыса үҙен лайыҡлы күрһәтте. БР Хөкүмәтенең бөгөнгө аҙналыҡ оператив кәңәшмәһендә республиканың ауыл хужалығы министры вазифаһын башҡарыусы Илшат Фазрахманов тармаҡта барған эштәргә бер ни тиклем йомғаҡ яһаны. Әле ураҡ тотошлай тамамланмаған - техник культураларҙы йыйып бөтәһе бар, шулай ҙа иген күләме тураһында һөйләргә мөмкин. Быйыл Башҡортостанда 3,3 миллион тонна иген йыйып алынған. Былтыр был күрһәткес өс миллион тонна ине. Беҙҙең алға ҡуйылған ҙур маҡсат буйынса, 2024 йылға ул һанды дүрт миллион тоннаға еткерергә ниәт. Ә быйылға гектар ҡеүәте иң ҙур күрһәткес (уртаса алғанда) - 41 центнер - Саҡмағош районында. Райондың ""Базы"" хужалығында - 50 центнер. Ауырғазы, Ҡырмыҫҡалы, Стәрлетамаҡ игенселәре лә яҡшы күрһәткестәргә ирешкән - гектарынан уртаса 29 центнер иген йыйылған. Ошо көндәрҙә Ауыл хужалығы һәм эшкәртеү сәнәғәте хеҙмәткәрҙәре көнө лә билдәләнә. ""Башҡортостан"" дәүләт концерт залында үтәсәк тантанала автомобиль асҡыстары ла тапшырыласаҡ. ""Алтын көҙ"" Бөтә Рәсәй күргәҙмәһенә килгәндә, беҙҙекеләр был саранан ""ҡосаҡ-ҡосаҡ"" миҙал алмайынса ҡайтҡандары ла юҡ.Был юлы 171 миҙаллы булдыҡ. шуларҙың 95-е - алтын, 51-е - көмөш, 25-е бронза миҙал. Дөйөм һөҙөмтәләр буйынса Гран-при ла беҙҙә! Афарин! Киләһе йылдарҙағы уңыштарға ла бергәләп һөйөнөргә яҙһын!"
Рәсәй халҡы аҡсаһын нимәгә сарыф итергә йәлләй?,"Һуңғы күҙәтеүҙәр буйынса, илебеҙ халҡының 46 проценты, аҡса етмәүгә һылтанып ял итеүгә аҡсаһын йәлләй. 29 проценты киноға һәм театрға йөрөмәй, 27 проценты аҡсаһын дарыуҙарға, медицина процедураларына тотонмай, 24 проценты туғандары һәм дуҫтарына ҡунаҡҡа йөрөүҙән баш тарта, 21 проценты кейем һатып алмай.Һуңғы дүрт йылда белем алыуға ла аҡсаһын йәлләүсе кешеләр һаны артыуы күҙәтелә."
Күршеһенең картуфын урлаған,"Быйыл картуф мул булыуға ҡарамаҫтан, арабыҙҙа кеше уңышына ҡул һуҙыусылар булыуы аптырата. Яңыраҡ Шишмә районының Шиңгәк-Күл ауылында 31 йәшлек ир, күршеһенең өйҙә юҡлығынан файҙаланып ишеген емереп, 4 тоҡ картуфын алып сыға.Хужабикә өй ишеге емерелеүе һәм 100 килограмм картуфты юғалыуы хаҡында полицияға ғариза яҙа. Эске эштәр хеҙмәткәрҙәре енәйәтсене һәм урланған картуфты таба. Енәйәтсе картуфты һатып, аҡсаһына спиртлы эсемлек алыу маҡсатында урлағанын әйтә. Әле уға ҡарата енәйәт эше ҡуҙғатылған."
Киләһе йыл нимә йылы буласаҡ тип уйлайһығыҙ?,"БР Хөкүмәтенең бөгөнгө оператив кәңәшмәһендә Башҡортостан Башлығы 2020 йылды ниндәй маҡсатлы йыл итеп билдәләү тураһында һөйләне. Күп фекер алышыу һәм анализдар яһау шуны күрһәткән: беҙҙә төҙөкләндереү, уңайлы йәшәү мөхите булдырыу өсөн ҙур эш башҡарырға кәрәк. Республика етәксеһе, маҡсатлы йылды ниндәйҙер абстракт әйбергә бәйле итеп түгел, ә аныҡ, халыҡ мәнфәғәттәренә яуап бирерлек булған эшкә арнарға кәрәк, тине. Шулай итеп, Радий Хәбиров тәҡдименсә, киләһе йылды Республика тораҡ пункттарының эстетикаһы йылы: газондар, тротуарҙар, яҡтылыҡ, ҡоймалар тип атауыбыҙ ихтимал. Был йәһәттән ҙур эш башҡарыу талап ителә. Тиҙҙән тейешле указ сығасаҡ. Радий Хәбиров әҙерлек эштәрен башларға ҡушты. Халыҡ та тирә-йүнде күркәмләндереү буйынса әүҙемлек күрһәтһен ине. Уларҙың башланғыстарына ҡолаҡ һаласаҡтар. Кеше нимәнелер эшләүҙә үҙе ҡатнашһа, ул был эшен һаҡлаясаҡ, тигән ышаныс та бар."
Рәсәй волейболсылары АҠШ-ҡа отолдо,"Рәсәй йыйылма командаһы волейболсылары донъя кубогының сираттағы турында АҠШ командаһына 3:0 (25:23, 25:11, 25:16) иҫәбенә отолоп, турнирҙа алтынсы еңелеү кисерҙе.Хәҙер улар бары 12 мәрәй менән 7-се урынды биләй. Һуңғы осрашыуын Тунис волейболсылары менән уҙғарасаҡ. Бәйгелә бер Бразилия командаһы ғына еңелеү кисергәне юҡ. Улар – беренсе. Икенсе урында Польша уйынсылары урынлашҡан."
"Хуш ябай ТВ, һаумы ""цифра""!","Бөгөн ғәҙәти телевизорҙан цифрлыһына күсәбеҙ. Моғайын, тейешле аппаратура ҡуйып өлгөргәнһегеҙҙер. Заманса телевидениеға күсеү халыҡтың 15-20 процентына ҡағыласаҡ. Әле 60 проценты тиерлек кабель ТВ ҡарай. Улар өсөн бер нимә лә үҙгәрмәй, нисек кабель буйынса ҡарағандар, артабан да шулай дауам итәсәк. Кемгә приставка алырға кәрәккән, алғандарҙыр. Кемдәр өлгөрмәгән, телевизор экранында махсус ролик күрәсәк һәм артабан нимә эшләргә кәрәклеген беләсәк. Ҡайһы бер төбәктәрҙә кабелле эфир ҙа юҡ. Уларға юлдаш ҡорамалдары алырға кәрәгер. Алдан хәбәр иткәнебеҙсә, аҙ тәьмин ителгән категорияһында булған граждандарға ҡорамал алыу һәм ҡуйыуҙа ярҙам күрһәтелергә тейеш. Ундайҙар беҙҙә ике мең самаһы икән.8 (800) 347 00-55 - был ""ҡайнар линия"" һандары. Ярҙам кәрәкһә, шылтырата алаһығыҙ."
БР Хөкүмәтендәге оператив кәңәшмәнең тура тапшырыуы иртәнге сәғәт 10-да башланасаҡ,"Республика Башлығы Радий Хәбиров үткәргән кәңәшмәлә БР башҡарма власы, федераль министрлыҡтар һәм ведомстволарҙың төбәк органдары етәкселәре ҡатнашыуы көтөлә. Ҡала һәм район хакимиәттәре етәкселәре менән видео конференцияһы элемтәһе мәлендә торлаҡ-коммуналь хужалығындағы, юл-транспорт комплексындағы хәлдәргә, ""Алтын көҙ - 2019"" 21-се Рәсәй агросәнәғәт күргәҙмәһендә ҡатнашыуға йомғаҡ яһаласаҡ. Кәңәшмәлә Нефтекама, Октябрьский, Сибай, Белорет ҡалаларында һөт кухнялары асыу даталары әйтеләсәк. ""Урман картаһы"" мобиль ҡушымтаһын булдырыу проекты ҡараласаҡ. Ағымдағы йылдың 9 айында торлаҡ төҙөлөшө, социаль объекттарҙы сафҡа индереү темаһына ла әңгәмә ҡороласаҡ.Бынан тыш, балалар уйын майҙансыҡтарында ҡаты тағылмалы бәүелсәктәрҙе алмаштырыу һорауы ҡараласаҡ."
"Әгәр балағыҙға дуҫ булһағыҙ, уға «аниме» сире йоҡмаясаҡ","16 йәшлек ҡыҙым аниме менән ныҡ мауыға. Юҡ ваҡытын бар итеп шуны ҡарай. Көнө-төнө компьютерға тексәйеп ултыра ала. Әгәр ҙә унан торғоҙһаң, телефонынан ҡарай. Аңлауымса, хәҙер йәштәр күпләп шул йәнһүрәткә әүрәгән. Ҡыҙымды унан нисек айырырға икән? Минеңсә, ул бигерәк тә күп ҡарай. Земфира.Йәнһүрәт яратмаған бала юҡтыр: унда бит шундай төҫлө донъя, иҫ киткес батырлыҡтар, мөғжизәләр, матур ке­йем, тәмлекәстәр, тылсымсылар, ярҙамсылар, дуҫтар... Хатта бәләкәй ҡыҙым­дың “Лунтик”тан күҙен алмай ултырғанын күрһәм, янына ултырып, үҙем дә ҡарап алам. Балалар ҙурайыу менән улар ҡараған йәнһүрәттәр, тыңлаған музыка, яратҡан фильмдары ла үҙгәреш кисерә. Ә нисек улай булмаҫҡа тейеш? Был бик дөрөҫ бит! Әлбиттә, хәҙерге йәнһүрәттәр элеккеләрҙән төптө айырыла. Изгелек, игелек, тоғролоҡ, дуҫлыҡ тураһындағыларын агрессив көс ҡулланырға әйҙәгән, талашҡан-ирешкән, үс алырға өндәгән, хәйләкәр-мәкерлектәрен алға ҡуйған атышлы-һуғышлы йәнһүрәттәр баҫа башланы. Балаһын ҡайғыртҡан һәр ата-әсәне ошондай фильмдарҙың күп булыуы һәм ҡайһы саҡта малай-ҡыҙҙарҙың телевизор алдынан тора алмай уларҙы ҡарауы уйландырмай ҡалмай, әлбиттә. Ҡасан саң ҡағырға һуң? Хөрмәтле ата-әсәләр, әгәр ҙә ҡыҙ йә улығыҙ һеҙ әйткән эштәрҙе атҡара алмай, уҡыуын ҡалдыра, яратып йөрөгән түңәрәктәрен онота, дуҫтары менән аралашмай, йәнһүрәттәге ниндәйҙер геройға әйләнә башлаһа, борсолорға була. “Ни өсөн беҙҙең балабыҙ ситләшә, ни өсөн ул ысынбарлыҡты йәнһүрәткә алмаштыра? Шул рәүешле күңелендәге ниндәй бушлыҡты тултырырға маташа икән? Нисек ярҙам итергә ?” – тип уйлайһы урынға, күптәребеҙ ҡәтғи ҡылана. Йәнәһе лә, һүндерҙем, ҡарамайһың, онот! Йәштәр араһында киң танылыу яулаған аниме тураһында һүҙем. Күп кенә үҫмер уларҙы ныҡ яратып ҡарай, әммә һирәктәрҙә генә бәйлелек барлыҡҡа килә. Тимәк, ул йәнһүрәттең үҙенең генә тамашасыһы бар. Аниме ҡармағына кемдәр эләгә икән? Балалыҡтан оло тормошҡа күсеү бер кемгә лә еңел бирелмәй һәм бирелмәгән дә, шулай бит? Бала өсөн пубертат (отрочество) осор – ата әсәнән “ысҡыныу” мәле. Үҫмер ҡапыл юғалып ҡала, сөнки тормоштоң ошоғаса тойолғанса хәүефһеҙ түгел икәне аңлашыла. Тик ул үҙен әлегә яҡларға һәм һаҡларға өйрәнмәгән. Ата-әсә лә: “Үҫтерҙек, хәҙер инде һин бәләкәс түгел”, – тип кенә ебәрә. Ошо мәлдә улар үҙҙәренең борсолоу-ҡурҡыуҙарынан, хәүефләнеүҙәренән арыныу, бер аҙға булһа ла онотолоу ысулын эҙләй башлай. Һәм таба. Кемдер тап шул аниме йәнһүрәттәрен ҡарап тынысланыу таба ла инде. Сөнки улар өсөн “аниме һәйбәт түгел, ә ысынбарлыҡ ауыр”. Аниме күңел һыҙланыуынан ҡотҡарыусы булып ҡабул ителә башлай. Виртуаль ысынбарлыҡ баланы үҙенә тиҙ генә “йолҡоп” алыу көсөнә эйә. Аниме менән сиктән тыш ҡыҙыҡһыныу, үҫмер нисек йәшәргә белмәй, тигәнде аңлата. Ул әлегә үҙен дә аңлап етмәй, ололарҙың һәм башҡаларҙың да уны ҡабул итеүен күрмәй, һиҙмәй; тормош юлының йүнәлешен күҙалламай, йәштәштәре менән аралашыуҙан ҡыуаныс тапмай; үҙе һәм башҡалар өсөн мөһим һөҙөмтәләргә өлгәшеү өсөн һәләтен ҡайҙа йүнәлтергә белмәй – был үҙ сиратында ҡәнәғәтһеҙлек тойғоһо артыуға килтерә. Ошондай кө­сөргәнешле мәлдә үҫмер йәнһүрәттә күңел тыныслығы таба, үҙ фантазияһына ирек бирә, ундағы геройҙар урынына үҙен ҡуйып ҡарай. “Нимә таптың шул нәмәлә?!”- тигән һорауҙы был осраҡта балаға биреү артыҡ. Ул үҙе лә тәфсирләп кенә аңлата алмаясаҡ. Ә бына һеҙ үҙегеҙ, пубертат осорон ҡасандыр үткәргән кешеләр, бик тырышһағыҙ, үҫмерҙе аңлай алаһығыҙ. Бының өсөн иғтибар кәрәк. Ғаиләгеҙгә ҡарашығыҙҙы йүнәлтегеҙ – унда психологик климат нисек? Ҙурайып килгән бәлә­кәсегеҙҙең йөрәгендә ниндәй хыял ята? Уға һеҙ дуҫмы? Үҫмер бер ҙә ҡурҡмай, оялмай һеҙгә эс серҙәрен, күңел кисерештәрен аса аламы? Әгәр минең һорауҙарыма яуаптарығыҙ ыңғай икән, тимәк , “анимешка” сире йоҡмаясаҡ йәиһә уның ваҡыты бик ҡыҫҡа буласаҡ."
Йондоҙнамә (14-20 октябрь),"Ылаҡ (22.12 – 20.01)Матди хәлегеҙ бик тотороҡло түгел һымаҡ. Был турала етди уйланырға кә­рәк. Бөтөнләй көтөлмәгән сығымдар булыуы ихтимал. Аралашҡанда ла ҡы­йынлыҡтар осрар. Төрлө дәғүә лә килеп сығыр. һыуғояр (21.01 – 19.02)Аҙна бер аҙ мәшәҡәтле үтер. Борсо­лоуҙарһыҙ ҙа булмаҫ, моғайын. Ҡайһы саҡ бының өсөн етди сәбәп юҡ кеүек, ҡайһы осраҡта хәл, ысынлап та, ҡат­мар­лашыр. Был арала иң мөһиме – булған мөнәсәбәттәрҙе һаҡлап ҡалыу. Балыҡ (20.02 – 20.03)Көндәр көсөргәнешле килһә лә, өйҙәге эштәр тураһында онотмағыҙ. Яҡын­дарығыҙҙан кемдер һеҙҙең ярҙамға мохтаж кеүек. Аҙна араһында үҙегеҙгә мөмкин тиклем ял бирергә тырышығыҙ. Йомала яҡшы белгән кешеләр менән дә уяу булырға ҡушыла. Ҡуҙы (21.03 – 20.04)Осор бер аҙ ҡыйыныраҡ башланыр. Кешеләр менән уртаҡ тел табыу ауырлашыр, уйламаған дәғүәләр килеп сығыуы ла ихтимал. Бер-ике көн түҙегеҙ. Шаршамбынан һуң һеҙҙең тирәләге хәл һәйбәтләнергә тейеш. Буға (21.04 – 21.05)Аҙна араһында үҙаллы эшләргә тыры­шығыҙ. Кеше кәңәштәре башығыҙҙы бутар. Был арала һеҙҙең өсөн яңы мөмкинлектәр асылыр. Бәғзеләр ҙур эштәрҙе башлап ебәрер, моғайын. Игеҙәктәр (22.05 – 21.06)Икеле көндәр. Йондоҙҙар бер ниндәй ҙә әүҙемлек күрһәтмәҫкә ҡуша. Артыҡ күҙгә салынмайынса, эргә-тирәләге ваҡи­ға­ларҙы тыныс ҡына күҙәтеүегеҙ дөрөҫөрәк булыр. Кесе йомала хәл тулыһынса асыҡланыр. Ҡыҫала (22.06 – 23.07)Күптәр үҙ мөмкинлектәрен дөрөҫ баһаламаҫ һымаҡ. Был мотлаҡ хаталарға килтерер. Осор барышында аҡыллы кәңәш бирерлек кеше лә табылмаҫ. Аҙна араһында һис тә көтөлмәгән сәфәргә юлланырһығыҙ. Арыҫлан (24.07 – 23.08)Аҙна башы һеҙҙән иғтибарлыҡ талап итер. Бигерәк тә яҡындарығыҙ менән аралашҡанда ошо хаҡта онотмағыҙ. Юҡ ҡына сәбәптән мөнәсәбәттәрҙең оҙаҡҡа боҙолоуы ла ихтимал. Был арала ниндәйҙер яңы эш менән булырһығыҙ кеүек. Ҡыҙ (24.08 – 23.09)Осорҙо әүҙем һәм файҙалы үткә­рерһегеҙ. Ҡайһы бер эштәрҙән бөтөнләй баш тартырға ла мәжбүр булырһығыҙ. Ләкин был һеҙҙең кәйефегеҙҙе төшөрмәҫ. Уңышҡа өлгәшеү өсөн бик етеҙ эш итергә кәрәк. Үлсәү (24.09 – 23.10)Аҙна өмөтлө осрашыуҙарға бай булыр. Бер юлы кәрәкле мәғлүмәттәрҙе бе­лер­һегеҙ. Аҙаҡ уларҙың файҙаһын күрер­һегеҙ. Шаршамбыла тәжрибәгеҙ нин­дәйҙер сетерекле мәсьәләне анһат ҡына сисергә ярҙам итер. Саян (24.10 – 22.11) Был арала яҡындарығыҙ менән бәйле ниндәйҙер ҡаршылыҡ килеп сығыр һымаҡ. Уның сәбәбе аҡса мәсьәләләре менән бәйле булыуы бар. Үҙ-ара уртаҡ тел таба алырһығыҙ. Осор аҙағы бигерәк тә уңышлы көтөлә. Уҡсы (23.11 – 21.12)Көндәр һәйбәт килер. Барыһы ла һеҙ алдан фаразлағанса барыр. Шаршамбы һәм кесе йомала файҙалы мәлдәр күп булыр. Тик уларҙы күрергә тырышығыҙ. Йомала бер аҙ тулҡынланырға ла тура килер."
Владимир Путин милли проект күрһәткестәренә ирешеү өсөн коллективтарҙа спорт буйынса инструктор ставкаһы булдырыу ихтималлығын әйтте,"Ил башлығы рәйеслегендә Түбәнге Новгород ҡалаһында Физик культураны һәм спортты үҫтереү буйынса Президент ҡарамағындағы Советтың сираттағы ултырышы үтте.Фекер алышыуҙарҙың төп маҡсаты - төбәктәрҙең сәләмәт тормошто пропагандалауҙағы һәм 2024 йылға ил халҡының 55 процентын физкультура менән даими шөғөлләнеүгә ылыҡтырыуҙағы роле. Беләһегеҙ, бындай маҡсатҡа ирешеү ""Демография"" милли проектының да төп күрһәткестәренең береһе буласаҡ. Уның биш федераль проекты араһында ""Спорт - йәшәү нормаһы"" тигәне лә бар. Владимир Путин белдереүенсә, ҡуйылған маҡсаттар һанды ғына түгел, ә сифатлы күрһәткестәрҙе лә талап итә. Иң мөһиме - кеше һаулығы. Ил төбәктәре башлыҡтары муниципалитеттарҙа физик культураны үҫтереүгә яуаплы етәкселек менән айырыуса тығыҙ бәйләнештә эшләргә тейеш. Президент былай тине: - В целом выполнение поставленных в национальных проектах задач требует от всех исполнителей плотного, чёткого взаимодействия, ведь подавляющее большинство проектов носит межотраслевой характер. Спортивная тематика – лучший тому пример. Она одинаково важна для успешной реализации программ и здравоохранения, и образования, и культуры. Имеет значение как в решении задач укрепления обороноспособности страны, так и во внешнеполитической деятельности. Важно сформировать новые возможности для спортивной самореализации людей и сделать это при активном участии самих граждан. У нас уже есть практика обсуждения итогов Совета по спорту членами Общественной палаты. Рекомендации, которые они подготовили, надо обязательно учесть, при этом реализовать такой же подход и в регионах. Прошу местные власти в полной мере использовать потенциал общественного участия в решении задач развития спорта. Вместе с жителями городов, деревень, посёлков создавать все условия для занятий спортом, обеспечить разнообразие форматов физкультурных мероприятий. В этой связи поддерживаю предложение рабочей группы Совета подготовить и принять межведомственную программу развития физкультуры и спорта в сельской местности, предусмотрев модернизацию действующей и строительство новой, многофункциональной спортивной инфраструктуры. Особое внимание следует уделить вопросам её кадрового обеспечения и создания безбарьерной среды. Необходимо также организовывать и системно поддерживать физкультурно‑спортивные клубы по месту жительства и работы. Возможно, стоит подумать о введении в штатное расписание трудовых коллективов и муниципальных организаций ставок инструкторов по спорту и, конечно, о мерах стимулирования занимающихся спортом работников и работодателей."
Кәбеҫтә һатып алам тигәнсе...,"Салауат районы Малаяҙ ауылында йәрминкә ваҡытында күңелһеҙ хәл була. Кәбеҫтә һатыусының ҡулында оло йәштәге ир уҙаманы йән бирә. 86 йәшлек бабай йөрәк өйәнәгенән вафат була. Был хаҡта кәбеҫтә һатыусы Гөлшат бына нимәләр һөйләй: “Ҡарап тороуға теремек кенә бабай яныма килеп, кәбеҫтә һораны. Ҙур ғына кәбеҫтәне эләктереп алыу менән күҙ алдымда сүгә һәм ҡолай башланы. Тотоп өлгөрҙөм. Ярай эргәлә Үҙәк район дауаханаһы табибы булған, икәүләп бабайҙы ипләп кенә ергә һалдыҡ. Табип беренсе ярҙам күрһәтеп ҡараны, әммә бабайҙың тын алыуы һиҙелмәй ине”."
Калифорнияла  йәнлек тиреһенән тун тегеү тыйыласаҡ,"Калифорнияла тиреһенән тундар һатыуҙы һәм хайуандарҙың циркта сығыш яһауын тыясаҡтарАмериканың Калифорния штаты губернаторы Гэвин Ньюсом шәмбе көнө хайуандарҙы яҡлауға йүнәлтелгән бер нисә сараға ҡул ҡуйған. Улар араһында йәнлек тиреһенән кейем тегеү һәм һатыуҙы, шулай уҡ хайуандарҙы циркта файҙаланыуҙы тыйыу ҙа бар. “Калифорния хайуандарҙы һаҡлау мәсьәләһендә лидер булып тора. Бөгөн ул йәнлек тиреһен һатыуҙы тыйыуҙы күҙ уңында тота. Әммә беҙ бының менән генә сикләнмәйәсәкбеҙ һәм айыу, юлбарыҫ кеүек шәп хайуандар ут аша һикереп йөрөргә тейеш түгел, тип белдерәбеҙ”, – ти губернатор. Калифорния Америкала йәнлек тиреһенән әйбер етештереүҙе һәм һатыуҙы тыйыусы тәүге штат буласаҡ. Закон 2023 йылда ғәмәлгә инәсәк."
Ҡала уртаһында ҙур соҡор  барлыҡҡа килгән,"Өфөлә йәнә ер убылған.13 октябрҙә Рабкоров урамындағы 4/4 һанлы йорт янында ер емерелеп, ҙур соҡор барлыҡҡа килгән. Ваҡиға урынында ҡала хеҙмәте вәкилдәре, ҡотҡарыусылар һәм ”Өфө һыу каналы” бригадаһы эшләй. Хәүефле урынды уратып алғандар, авария-тергеҙеү эштәре ойошторолған. 14 октябргә соҡорҙо күмеп, асфальт түшәү эштәрен тамамларға ниәтләйҙәр."
Илаҡ ямғырҙар килде,"Бөгөн кистән алып ҡала һәм райондарҙа көслө ел сығасаҡ - секундына 18 метрға тиклем.Күкте ҡаплаған болоттар ҙа таралырға ашыҡмай, көҙгө илаҡ ямғырҙар дауам итәсәк. Төндә һауа температураһы +2… +7 градус булһа, көндөҙ — +7… +12 градус. Иртән юлдарҙа айырыуса һаҡ булырға кәрәк - урыны менән томан төшәсәк."
"""Хагибис"" тайфуны","Японияға кисә «Хагибис» тайфуны ауҙарылды. Туҡтауһыҙ яуған ямғырҙар ташҡындарға килтерҙе. Ел сәғәтенә ҡайһы ваҡыт 225 км тиклем булған (секундына 60 метрҙан ашыу). Бындай көслө ел йөк машинаһын ауҙара, ағастарҙы, бағаналарҙы төбө-тамыры менән йолҡоп ала. 3 млн кеше эвакуациялана. Сөнки тағы ла 14 йылғаның ярҙарынан сығыуы көтөлә. Бөгөнгә (сәғ. 14:00) 26 кешенең һәләк булыуы билдәле. Ҡотҡарыу эштәрендә 27 мең хәрбиҙәр һәм ҡотҡарыусылар ҡатнаша. «Хагибис» тайфуны Япония өсөн һуңғы илле йылда иң ҡурҡынысы булыуы ихтимал. 1958 йылда булған шундай уҡ көслө «Ида» ураганы 1200-ҙән ашыу кешене һәләк итә. Тайфундың килеүе тураһында алдан хәбәрҙар булған япондар бер нисә көн алдан магазин кәштәләрен бушатып, икмәк, һыу, туҡмас, газ баллондарын һатып алып әҙерләнгән. Ләкин бындай уҡ ғәрәсәт булыр, тип уйламаған..."
"""Ҡара"" ҡаҙыусылар эҙләй байлыҡ","Бронза дәүеренең уникаль Улаҡ ҡаласығында (Баймаҡ районы Байыш ауылынан алыҫ түгел ерҙә) ""ҡара"" ҡаҙыусыларҙың ерҙә соҡонғандары асыҡланған. Был турала Башҡортостан Республикаһының Күсмәй торған мәҙәни мираҫ объекттарын һаҡлау һәм ҡулланыу буйынса ғилми-производство үҙәге хәбәр итә.Тарихи ҡомартҡы территорияһында ""ҡара"" ҡаҙыусыларға хас соҡорҙар күренә. Табылаһы әйберҙәрҙең табылып бөткәнен белмәгәндәр, ахыры..."
Ян-уҡтар әҙерме?,"Ян-уҡтарығыҙҙы әҙерләгеҙ, мәргәндәр, сөнки Әбйәлил районының үҙәге Асҡарҙа 19-20 октябрҙә яндан уҡ атыу буйынса беренсе асыҡ район турниры үтәсәк.Бәйге Бейеш батыр иҫтәлегенә арналып, Башҡортостан Республикаһының 100 йыллығы айҡанлы ойошторола. - 19 октябрҙә - йәйәү ярыш; - 20 октябрҙә - һыбай килеш уҡ атыу ярышы. Башлана: сәғәт 10.30! Бейеш батырҙың портреты авторы - Ринат Атауллин. Бейеш Ваҡыт һине ниңә онотмаған, Хәтер һине ниңә гел ҡурсалай? Әле аңлап, әле аңламайса, Ярылып та китәмме урталай. Кем ул, тиһәң, гел ат буры, тиҙәр, Ат ҡарағы, тиҙәр, атаҡлы. Исемдәрең ниңә һаман телдә, Тарихтарың бигерәк сатаҡлы... Беҙҙең батыр, тиҙәр, һорағанда, Беҙҙең кеше, тиҙәр, Бейеш бер ул. Ысын булмышыңды сер итәләр, Өндәшмәгәс, шулай тейештер ул. Ҡырҡты һырттарында бер Бейештау, Ҡыраҡала ята бер Бейеш. Батыр ғына тиҙәр, һөйләмәйҙәр, Батҡан таштай һинең йәшәйеш. Бейеш, Бейеш тиҙәр бәләкәстән, Бейеште беҙ гел белергә тейеш. Ҡәғбә ташы минең ауылымдың, Гелән саҡырып торған бер мөйөш. Ваҡыт һине ниңә онотмаған, Мин дә беләм һине йүргәгемдән. Хәтерләйем Бейеш мәмерйәһен Бергәләшеп эҙләп йөрөгәнде. Г.Хәлфетдинова."
Юл фажиғәләре - 12 октябрь,"12 октябрҙә республикала 12 автомобиль аварияһы теркәлгән. Тағы ла дүрт кеше һәләк булған, 27 кеше йәрәхәттәр алған.Кисен Өфө районында Курасково-Николаевка автоюлында 44 йәшлек ир ""Lifan X50"" машинаһында 21 һәм 25 йәшлек егеттәрҙе төкөтөп, кюветҡа төшөп киткән. Ике егеттең дә ғүмере авария булған ерҙә өҙөлгән. Водителдең һүҙе буйынса, һәләк булған егеттәр юл ыңғайы китеп барған, кейемдәрендә яҡтылыҡ сағылдырыусы элементтар булмаған... Күпме кеше һәләк була шулай ҡараңғыла ((( Өфөлә төндә Әхмәтов урамында 43 йәшлек водитель ВАЗ-2109 машинаһында юлды ярамаған ерҙән үтеп барған кешене тапай. Ҡарамаҡҡа 40-45 йәшлек ир шунда йән бирә. Стәрлетамаҡта төндә Көнбайыш урамында 30 йәшлек ир ВАЗ-2112 машинаһында ағасҡа барып бәрелеп, һәләк була. Тәүлек эсендә 2200 юл ҡағиҙәләрен боҙоу теркәлеп, эскән килеш рулгә ултырған 67 водитель тотолған."
Әбйәлилдә бер машина өс атты үлтергәнсе бәрҙергән,"Был хәл кисә, 12 октябрь кисендә теркәлгән. Таштимер ауылы янында Магнитогорск ҡалаһында йәшәүсе Дмитрий Миронов исемле ир үҙенең ""Мицубиси АSX"" автомобилендә бер өйөр йылҡыны бәрҙергән.- Бер ҡаршыға килгән машиналарҙы үткәрҙек һәм күҙ асып йомғансы алдыбыҙға аттар килеп сыҡты, - тип белдергән аҙаҡтан водитель. - Урап үтергә йәки туҡтарға өлгөрә алманыҡ. Фарҙарҙың яҡын яҡтыһында һәм хәрәкәт көслө урында юлға һикергән малды күреүе бик ауыр.Һөҙөмтәлә көслө бәрелеүҙән өс ат үлгән, машинаның алды ныҡ йәнселгән. Ярай эстә ултырғандар артыҡ ҡазаланмаған.Баймаҡ һәм Әбйәлил райондарында аттарҙан һаҡ булығыҙ, иптәштәр!"
"Белорус турғайҙары ""чык-чырык"" тип аралаша, бесәйҙәре ""мыу"" тип мыяулай","Баҡтиһәң, белорус теле тәртибе буйынса ҡайһы бер тартынҡылар йомшаҡ яңғырамай. Аңлатабыҙ: ""Че-Чи"" ""Чэ"" менән ""Чы""ға әйләнә. Читаны ""Чыта"" тиҙәр, турғайҙар ""Чык-Чырык"" ти. Башҡа тартынҡы өндәр менән дә шулай. Бесәйҙәре ""мыу"" тип тауыш бирә, сусҡалары ""хру-хру"" ти, йыландары ""шшыыы"" тип ыҫылдай. #чыкчырык #батька #Йәшлек #мыу"
Бөгөн “Салауат Юлаев” Финляндияла ҡунаҡ буласаҡ,"[b“Салауат Юлаев” хоккейсылары ситтәге уйынын дауам итеп, бөгөн Финляндияла урындағы “Йокерит” командаһы менән сәкәләшәсәк.[/b] Быға тиклем өфөләр Түбәнге Новгородта “Торпедо” менән осрашып, уларҙы буллит серияһында ғына алдырҙы. Әлегә юлаевсылар 19 мәрәй яулап, “Себер” менән Көнсығыш конференцияһында 6 – 7-се урындарҙы бүлешә.Бөгөнгө дәғүәсеһе 17 мәрәй менән Көнбайышта 7-се баҫҡыста урынлашҡан.Сәфәрен дауам итеп, аҙаҡтан юлаевсылар “Витязь” клубында ҡунаҡ буласаҡ. Мәскәү өлкәһе уйынсылары быйыл уңышлы старт алып, 25 мәрәй менән өсөнсө урында килә."
Бөгөн Ауыл хужалығы һәм эшкәртеүсе сәнәғәт хеҙмәткәрҙәре көнө билдәләнә,"Был байрам октябрь айының икенсе йәкшәмбеһендә үткәрелә һәм быйыл ул 13-нә тура килде.Бөгөн ауыл хужалығы хеҙмәткәрҙәре, фермерҙар, етәкселәр һәм ғалим-аграрийҙар байрамды билдәләй. Иген игеүселәрҙе һәм мал көтөүселәрҙе ҡотлайбыҙ!"
Алтынсы финал рәттән уйнаясаҡ,"Рәсәй тенниссыһы Даниил Медведев Ҡытайҙа барған “Мастерс” турнирының финалына сығып, төп приз өсөн Германия спортсыһы Александр Зверев менән уйнаясаҡ.23 йәшлек Рәсәй теннисыһы быйыл уҙған турнирҙарҙың 58 осрашыуында еңеп, алтынсы финалында рәттән сығыш яһаясаҡ. Медведев ҡайһы бер белгестәр әйтеүенсә, ҡот осҡос миҙгел уҙғарып, киләсәктә донъя тенниссылары араһында алдынғылар рәтен биләйәсәк."
Эльбрус бәһлеүән Өфөлә гимназистар менән осрашты,"Донъялағы иң көслө башҡорт, стронгмен Эльбрус Ниғмәтуллин кисә, 12 октябрҙә баш ҡаланың Мостай Кәрим исемендәге 158-се Башҡорт гимназияһы уҡыусылары менән осрашты.Эльбрус Хәмит улы үҙенең дуҫтары - Башҡортостан һәм Силәбе өлкәһенән килгән бәһлеүәндәр турнирында ҡатнашыусы стронгмендар менән гимназистарға спорттың экстремаль төрҙәре тураһында һөйләне, көс алымдарын күрһәтте. Балалар, үҙ сиратында, көслө ҡунаҡтарға башҡортса шиғырҙар һөйләне һәм Мостай Кәрим исемендәге музейға экскурсия яһаны."
Рөстәм Сөләймәнов ниңә аслыҡ иғлан иткән?,"Өфө скрипкасыһы һәм дирижеры Рөстәм Сөләймәнов ғәҙәти булмаған ижади проектта - ""Тирмә"" перфомансында ҡатнаша. Ул бер аҙна дауамында ас көйөнсә скрипкала концерт марафоны башҡасаҡ.Перформанс кисә, 11 октябрҙә башланды. Ул баш ҡалалағы ""Арт-квадрат"" ижад үҙәгендәге быяла бүлмәлә үтә. Музыкант шулай итеп башҡорт халҡының милли инструменталь сәнғәтенә, халыҡ ижадына иғтибар йүнәлһен, ул киләсәк быуынға тапшырылһын ти. Рөстәм Сөләймәнов өҫтөнә пижама кейгән, мөйөштәге түшәктә ял итәсәк. Ул тәүлек әйләнәһенә тиерлек башҡорт көйҙәрен башҡарасаҡ һәм ҡараңғы төндә ятып йоҡлаясаҡ. Ара-тирә таблеткалар ҡабып һыу эсәсәк. Концертты ҡарау өсөн М.Кәрим, Чернышевский, Ленин урамдары яғынан ""Арт-квадрат""ҡа килегеҙ. Ул 18 октябргәсә дауам итәсәк. ""Фейсбук""та тура тапшырыу ҙа алып барыласаҡ.Һылтанмаһы:https://m.facebook.com/rustem.suleymanov.524/videos/2664959403570800/"
"""Кино"" төркөмө кире тергеҙеләсәк","Билдәле булыуынса, был рок төркөмө 1990 йылда лидерҙары Виктор Цой һәләк булғас ""Ҡара альбом"" яҙҙыра һәм тарҡала. Музыканттары төрлө проекттар менән сығыш яһай, 2013 йылда ""Густав"" - барабансы Георгий Гурьянов үлеп ҡалды. Ошо көндәрҙә ""Кино"" төркөмө тергеҙелеүе тураһында мәғлүм булды. Ижади коллектив үҙҙренең көйәрмәндәренә шулай итеп ғәйәт оло бүләк яһаясаҡ. Ике концерт ойоштороласаҡ. Виктор Цойҙың тауышы оригиналь күп каналлы фонограмманан яңғырап, гитара партияһын Юрий Каспарян, баста Александр Титов менән Игорь Тихомиров уйнаясаҡ. Барабандар артында кем булыуы билдәһеҙ. Мәрхүм Гурьяновты Сергей ""Африка"" Бугаев алмаштырыуы мөмкин. Концерттарҙы Виктор Цойҙың улы Александр ойошторам тигән. Улар 2020 йылдың 31 октябрендә Санкт-Петербургтың Боҙ һарайында һәм 21 ноябрҙә Мәскәүҙең ВТБ Аренаһында үтәсәк."
“Металлург” аҡһаҡалы эштән китте,"Хоккей буйынса Магнитогорскиҙың “Металлург” клубының алыштырғыһыҙ вице-президенты Геннадий Величкин отставкаға китергә булды.Величкин командала 1991 йылдан алып эшләп, 2010 – 2012 йылдарҙа ғына бер аҙға китеп тора.Әлеге ваҡытта “Металлург” хоккейсылары 17 осрашыуҙан һуң 14 мәрәй яулап, турнир таблицаһында 10-сы урынды биләй."
Ярты ғүмере Олимпиадала үтә...,"Үзбәкстан гимнасткаһы Оксана Чусовитина киләһе йыл булсаҡ Япониялағы Олимпия уйындарына барып, үҙ карьераһында һигеҙенсе уйындарҙа ҡатнашасаҡ.44 йәшлек спортсы быға тиклем 2016 йылда уҙған Олимпиадаға барып, гимнастар араһында иң өлкәндәренән һаналып, Гиннес рекордтары китабына ингәйне. Ул ваҡтта уға 41 йәш була. Чусовитина заманында СССР һәм Германия йыйылма командаһы составында сығыш яһап, 1992 йылда Олимпия уйындары чемпионы була."
"Өфөлә ""ПАЗ"" автобусы менән ҡаты авария","Ул 12 октябрь кисендә Октябрь проспектының ""Спорт"" туҡталышында теркәлде. Видеояҙмала күренеүенсә, СССР-ҙың 50 йыллығы урамынан Ростов урамына проспектты киҫеп үткән машина ""ҡыҙыл""ға хәрәкәт иткән һәм автобусҡа бәрелгән. Уныһы, үҙ сиратта, туҡталыш янында тротуарға менеп китеп, фонарь бағанаһына уң яғы менән төкөгән.Ҡазаланыусылар бар - 10 кеше йәрәхәтләнгән. Уларҙың ҡайһы берәүҙәрен үтеп барған водителдәр туҡтап, дауаханаға алып барған. Әйтергә кәрәк, был юл сатында светофор эше уйлап еткерелмәгән. Һулға, Ростов урамына йүнәлгәндәр үтеп бөтһөн өсөн йәшел уттың ваҡытын 5-7 секундҡа оҙайтырға кәрәк."
«Бер ваҡытта ла бер кемгә лә оҡшарға тырышманым»,"Рушана ВӘЛИЕВА... Бәләкәй буйлы, нескә билле, һөймәлекле генә һипкелле ҡыҙҙың көслө һәм моңло тауышына һоҡланмау мөмкин түгел. Ул үҙенең таланты менән Башҡортостан данын үҙәк телевидениела, “Голос” тапшырыуында яҡлап сығыш яһаны. Хәҙер инде башҡорт ҡыҙын Рәсәйҙең һәр төбәгендә беләләр, тыңлайҙар, яраталар. Бөгөн беҙ Рушананың үҙе һәм әсәһе Нурия Урал ҡыҙы менән бергәләп әңгәмә ҡорҙоҡ.– Рушана, мин һинең талантың менән 2013 йылдан, “Голос. Дети” проектында ҡатнашҡан ваҡыттан, танышмын. Тик ул саҡта остаздарҙың береһе лә һине үҙ командаһына алманы. 13 йәшлек ҡыҙ баланың быға күңеле төшмәнеме?– Әлбиттә, күңел төпкөлөндә өмөт бар ине, үтмәгәс, ауыр булды. Шулай ҙа мөмкинлектәремде айыҡ аҡыл менән баһаланым. Ул саҡта тапшырыуға осраҡлы ғына, хатта ниндәйҙер кимәлдә әҙерлекһеҙ барып эләктем. Зәңгәр экрандарҙан “Голос. Дети” проектының тәүге миҙге­лендә ҡатнашырға саҡырып, реклама башланды. Шул йылдың август айында Нуриман районында урынлашҡан балалар лагерында ял иттем. Гитарамды үҙем менән алғайным, мәҙәни сараларҙа сығыш яһа­ным. Яңы дуҫтарым күмәкләшеп мине ошо конкурста ҡатнашырға өгөтләне. Тәүҙә етди ҡабул итмәһәм дә, һуңға табан ҡыҙығып киттем. Өйгә ҡайттым. 31 август, конкурсҡа ғариза биреүҙең һуңғы көнө. Ағайым гитарала уйнай, мин йырлайым. 2 – 3 тапҡыр репетиция яһаныҡ та, атайым видеоға төшөрә башланы. Шунда уҡ ул яҙманы беркетеп, интернет аша ғариза ебәрҙек. Ике аҙна үтеүгә саҡырыу ҙа килде. Нурия Урал ҡыҙы:– Саҡырыуға өмөт юҡ ине, тәүҙә аптырап ҡалдыҡ. Атаһы Риф, эштән китә алмағас, баш тартырға ла уйланыҡ. Бала күңелен уйлап ҡына Мәскәүгә үҙем барырға батырсылыҡ иттем. Киләһе этапҡа үтмәгәс, Рушананы йыуатып, талаптар юғары булыуын аңлатырға тура килде. Ул саҡта тәүге этапҡа эләгеү ҙә беҙҙең өсөн оло еңеүгә тиң ине. – Ә нисә йәштә сәхнәгә сыҡтың?– Дүрт йәш ине. Әсәй тураһында йырлағанымды хәтерләйем, ә үҙемдең теләк менәнме әллә атай-әсәйем өгөтлә­неме – иҫтә ҡалмаған. Ғаиләбеҙ менән йыр яратабыҙ, атайым оҙаҡ йылдар мәҙәниәт өлкәһендә эшләне. Әсәйем яҡлап ҡарта­тайым башҡорт халыҡ йырҙарын матур башҡара, ә атайым яҡлап ҡартатайым – оҫта гармунсы. Үҙемде белә-белгәндән йырлайым. Өйҙәге архивта йырҙарым менән видеояҙмалар һаҡлана. Нурия Урал ҡыҙы:– Үҫә килә бер осор Рушана тик инглиз телендәге генә йырҙарҙы тыңлай, йырлай башланы. Башҡорт, татар, хатта рус эстра­даһына битараф булыуы беҙҙе аптыратты. Шулай ҙа ҡаты бәрелмәнек, бала күңе­лендәге йырға ҡыҙыҡһыныуҙы һүндерге килмәне. Хәҙер инде ҡабат туған моңдары менән ҡыҙыҡһына башланы. Рушана:– Йырҙан тыш, балалар баҡсаһынан уҡ бейеү түңәрәгенә йөрөнөм. Телевизорҙан ғына күреп, моңона ғашиҡ булғайным, атай-әсәйемдән скрипка таптыра башланым. Улар риза булмағас, Яңы йыл байрамында Ҡыш бабайҙан һорап хат яҙҙым. Теләгем тормошҡа ашты. Унан инде музыка мәктәбенең скрипка класында белем алдым. – Хәҙер был ҡоралда уйнайһыңмы?– Һирәк кенә. Сөнки скрипка атай йортонда ҡалды. Үҙем менән алып барырға намыҫым етмәне. Былай ҙа дөйөм ятаҡ бүлмәһен музыка студияһына әйлән­дерҙем (көлә – авт.): гитара, синтезатор, ноутбук һәм башҡалар менән тулы. Улар янына скрипка ла алып барыу артыҡ булыр ине. Ярай әле музыка менән шөғөлләнеү өсөн махсус бүлмә бар. – Белеүемсә, һинең ағайың да – талантлы егет...– Артур ағайым менән беҙҙең йәш айырмаһы биш йыл булһа ла, татыу, дуҫ булдыҡ. Ул да матур йырлай, тик музыкаға өҫтөнлөк бирә. Музыка мәктәбен тамамланы, гитарала уйнай. Шулай уҡ үҙен оҫта аранжировка яһаусы итеп танытты. Ҡазан архитектура-төҙөлөш институтын тамамлап, Өфөлә эш башланы. Миндәге музыка зауығын ул тәрбиәләне. Хәҙер ҙә унан кәңәштәр һорайым. Байтаҡ йырҙарыма аранжировка эшләне. – Вокал буйынса уҡыныңмы?– 7 – 8 йәштәге күнекмәләрҙе иҫәпкә алмағанда, махсус белемем юҡ. Ниңәлер үҙем белгәнсә, тәбиғи тауыш менән йырлауҙы өҫтөн күрҙем. Кумирҙарым күп, төрлө йырсы оҡшай. Әммә бер ваҡытта ла бер кемгә лә оҡшарға тырышманым. – Ә һине бар Рәсәйгә танытҡан “Голос” проектының етенсе миҙгеленә нисек эләктең?– 2013 йылдағы кеүек үк, алдан ғариза яҙып. Дөрөҫөн әйткәндә, 10 класта уҡы­ғанда ла бәхетемде һынап ҡараным. Тик ул йылда кастингтан үтә алманым. Ныҡышлыҡ күрһәтеп, былтыр тағы ла бәхетемде һынап ҡарарға булдым. Шулай ҙа, өсөнсө тапҡыр үтә алмаһам, башҡаса йөрөмәм, тип үҙемә һүҙ биргәйнем. – Проект барышында вокал белемең булмауы ҡамасауламанымы?– Юҡ, артыҡ һиҙелмәне. Беҙҙең командала ноталарға эләгеү, музыка теүәллеге буйынса ҡаты талаптар булманы. Оста­зыбыҙ Сергей Шнуров башҡарыу манера­һына, кисерештәргә, йырҙың йөкмәт­ке­һенә, ижади алымдарға баҫым яһаны. Ә икенсе команда йырсылары менән вокал уҡытыусылары махсус шөғөлләнә ине. Уларҙа башҡарыу техникаһы ныҡлы эшләнде. – Командала конкурентлыҡ көслөмө? Ғәҙәттә, шоу-бизнеста төрлө интрига күп була...– Юҡ, интригаларға ваҡыт юҡ. Беҙҙең арала дуҫлыҡ булды. Күңелле итеп аралаша инек, бер-беребеҙҙе конкурент күрмәнек. Сергей Мушта, Шаэн Оганесян менән һаман да бәйләнеш тотам. – Проекттың финал осоро хәтереңдә нисек ҡалды?– Матур ҙа, ҡурҡыныс та төш кеүек. Декабрь айы, сессия ваҡыты. Имтихандар, зачеттар, улар араһында – оҙайлы репетициялар, йырҙар өйрәнеү, тапшырыуға төшөү... Тура эфирҙар күп булды. Ҡурҡыу, тулҡынланыу, ашҡыныу, дәрт һәм башҡа төрлө меңәрләгән күңел кисереше... Студиянан дөйөм ятаҡҡа тиклем – сәғәт ярымлыҡ юл. Төнгө сәғәт 12-лә ҡайтам да, ашарға ла хәл ҡалмай, йоҡлап китә инем. Ике имтиханды кисектереп торорға ла тура килде. Нисек кенә булмаһын, мин башлаған юлды аҙағына тиклем алып барып еткерергә тейеш инем. Матур һәм лайыҡлы итеп. Ошо маҡсат көс-ҡеүәт бирҙе. – Йырсы ҡыҙҙың юғары белемде математика йүнәлешендә алыуы бер аҙ аптырата. Һәм ҡайҙа әле, Мәскәүҙең үҙендә!– Өлкән кластарҙа уҡығанда өс йүнәлеш буйынса һайлау алдында торҙом: йыр, режиссерлыҡ һәм математика. Бик оҙаҡ икеләнгәндән һуң, һуңғыһын һайланым. Был фәнде электән яраттым, олим­пиадаларҙа ҡатнашып йөрөнөм. Һандар, ҡатмарлы формулалар менән эшләү миңә файҙаға ғына, хыялланырға яра­тыусан романтик булмышымды улар бер аҙ “ергә яҡынайта”. Ниңәлер элек-электән Мәс­кәү тураһында ғына хыялландым. Әсәйемдәр Өфө йә Ҡазан университетына барырға тәҡ­дим итте, тик ризалашманым. Тыуған йорттан айырылыуы тәүге осорҙа ауыр ине, һағы­нып илаған ваҡыттар ҙа булды. Шулай ҙа өйҙәгеләргә һиҙҙер­мәнем, ни тиһәң дә, үҙем һайлаған юл ине бит. Хәҙер инде өйрәндем. Етмәһә быйыл Башҡортостанда үткән концерт-фестивалдәрҙә сығыш яһарға саҡырыу буйынса йыш ҡайтып йөрөнөм. – Һабаҡташтарыңдың, уҡытыусы­ларыңдың һиңә мөнәсәбәте нисек? Имтихандар мәлендә ташламалар буламы?– Университетта минең уңыштарымды беләләр, хуплайҙар, маҡтайҙар. Тап­шырыуҙы ҡарап, мине ҡеүәтләп торҙолар. Башҡа факультеттан студенттар ҙа, уҡытыусылар ҙа килеп, танышып китәләр. Тик имтихандар ваҡытында миңә башҡалар менән бер талаптар ҡуйыла. Сөнки беҙҙә талантлы һәм спорт алдынғыһы булған йәштәр күпләп белем ала. Концерттарға ебәрәләр, әммә ҡалдырылған дәрестәрҙе үҙаллы үҙләштерергә тейешмен. – Интернет бөгөн аралашыу майҙанын үтәй, социаль селтәрҙәрҙә һиңә иғтибар бермә-бер артты. Аралашырға ваҡыт ҡаламы? “Ҡара тәнҡит” комментарийҙарына иғтибар итәһеңме?– Хаттар күп килә, мөмкин тиклем яуап яҙырға, рәхмәт һүҙҙәремде еткерергә тырышам. Тик һәр саҡ интернетта ултырырға ваҡыт булмай. Башлыса хуплау һүҙҙәре яҙалар. Шулай уҡ кире эмоцияларға тулы хәбәрҙәр ҙә, комментарийҙар ҙа осрай. Тәүҙә күңелемә яҡын ала инем. Бигерәк тә проект барышында ҡыйын булды. Киләһе этапҡа үтә алмаған конкурсанттарҙың дуҫтары, туғандары кире фекерҙәрен күп яҙҙы. Аҙаҡ үҙ-үҙемде уларға иғтибар итмәҫкә яйланым, сөнки ундай кисерештәр менән еңеү яулау, алға барыу бик ауыр. Тәнҡит булғас, ул йырға йәки башҡарыу оҫталығына ҡағылырға тейеш. Ә башҡа һүҙҙәр – көнләшеү хисе йә күңел бысраҡлығы ғына. Хәҙер инде маҡтауҙарға маһаймаҫҡа, тәнҡиттәргә күңел төшөрмәҫкә өйрәндем. – Рушана, йәйге ялдарыңды быйыл нисек үткәрҙең?– Мәскәү ритмынан һуң Талбазылағы тынлыҡҡа өйрәнеп китеүе бер аҙ ҡыйын булды. Сентябрь-октябрь айҙарында Өфө, Стәрлетамаҡ, Ҡазан, Санкт-Петербург ҡалаларына концерттар ҡуйырға ниәтләгәс, ялдар башлыса ижад менән үтте. Яңы йырҙар өйрәндем, әҙерлек эштәре лә күп булды. Туғандар, дуҫтар менән аралаштым. Ҡыҫҡаһы, ялдарҙа ял итмәнем. – Бындай ҙур концерттар, ғәҙәттә, килем килтермәй, тиҙәр...– Әлеге ваҡытта минең аҡса эшләргә тигән маҡсатым юҡ. Бары матур итеп тәүге концертымды ойоштороп, тамашасылар алдында сығыш яһарға теләйем. Әлбиттә, залды арендалау, сәхнә ҡорамалдары табыу, реклама һәм башҡа ойоштороу эштәре сығымдар ғына түгел, ваҡыт та талап итә. Уларҙы атҡарып сығырға ярҙам иткән атай-әсәйемә оло рәхмәтемде еткергем килә. – Продюсер менән эшләү еңелерәк булмаҫ инеме?– Ойоштороу һәм финанс мәсьәләләре буйынса еңелерәк булыр ине. Тәҡдимдәр булды, әлегә баш тартып киләм. Беренсенән, продюсерҙың күҙаллаған форматында ижад итергә кәрәк буласаҡ. Ә минең үҙем ижад икән йырҙарҙы күңелем ҡушҡанса башҡарғым килә. Икенсенән, әле минең төп эшем – уҡыу. Ижадҡа буш ваҡыттарымды ғына бүлә алам. Ике йылдан, ҡулға диплом алғас, был турала ныҡлап уйлаясаҡмын. – Башҡорт эстрадаһы менән ҡыҙыҡһынаһыңмы? Үҙеңә ижадташ дуҫтар таптыңмы?– Әлбиттә! “Голос” проектының тауыш биреү этабында күп йырсы миңә ярҙам итте. Интернет аша аралашабыҙ, концерттар ваҡытында ла минең менән үҙ күреп аралашалар. Бигерәк тә ихлас күңелдән көс-ҡеүәт биреп тороусы Зәйнетдин оҡшай. – Нурия апай, баланың Мәскәүҙә уҡыуы, ижад итеүе иң тәүҙә ата-әсәнең кеҫәһенә һуға. “Әлегә уҡы, аҙаҡ...” – тигән өгөтләүҙәр булманымы? Нурия Урал ҡыҙы: – Рушана бала саҡтан ҡиммәтле кейем- һалымға, биҙәүестәргә битараф булды. Хәҙер ҙә артыҡ ихтыяжы юҡ. Икенсенән, ул университеттың бюджет бүлегендә уҡый, шуға ла әллә ни сығым китмәй. Ижадҡа килгәндә, күберәк үҙенең көсө менән алдыра. Йырҙарҙы үҙе ижад итә, аранжировканы ағаһы йә дуҫтары эшләй. Әлбиттә, ҡулыбыҙҙан килгәнсә ярҙам итәбеҙ. Сөнки баланың талантын үҫтереү, башланғыстарына булышлыҡ итеү – ата-әсәнең бурысы. Уның киләсәге хәл ителә. – Рушана, киләсәккә үҙеңә ниндәй ижади маҡсаттар ҡуяһың?– Хәҙер инде “Голос” проектынан арынып, үҙаллы Рушана Вәлиева тигән йырсы булырға теләйем. Башлаусы артист булараҡ, “Голос” тормошомда үтә лә мөһим роль уйнаны, билдәлелек яуларға ярҙам итте. Әммә һәр ваҡыт уның исеме артында йәшәп булмай, артабан үҙ юлымды табырға тейешмен. – Әңгәмә өсөн һеҙгә ҙур рәхмәт! Алда үтәсәк концерттарҙа һиңә уңыштар насип булһын!"
Бал файҙалы.  Әммә барыһына ламы?..,"Балдың шифаһы хаҡында борон замандарҙан билдәле. Бал хаҡында Ҡөрьәндә һәм Библияла әйтелә. Икенсе донъя һуғышы ваҡытында яраларҙы эшкәрткәндә балды дезинфекциялау сараһы булараҡ ҡулланғандар. Уның составында В1, В5, В6, В9, С, РР витаминдары, йод, калий, кальций, марганец, фосфор, тимер, баҡыр, хлор кеүек макро һәм микроэлементтар бар. Бал ни тиклем ҡарараҡ төҫтә, шул тиклем составында тимер, баҡыр һәм марганец күберәк. Бал организм тарафынан тулыһынса үҙләштерелә. Уның 100 грамында – 80,3 г углевод, 0,8г аҡһым. Фруктоза менән глюкоза татлы тәм бирә.Бер ҡалаҡ балда – 98,4, бер балғалаҡта – 29,5, 100 грамда – 328 ккал. Дауалау үҙенсәлектәреӘленән-әле үткәрелеп торған ғилми тикшеренеүҙәр ҙә балдың файҙалы үҙенсә­лек­тәрен иҫ­батлай. Уларға ентек­ләберәк туҡталып үтәйек. Организмдың һаҡлаусы көсөн күтәрә. Бигерәк тә һалҡын тейгәндә файҙаһы ҙур. Йөрәктәге етди патологик үҙгәрештәргә юл ҡуймай. Сос­тавындағы глюкоза һәм магний иҫәбенә йөрәккә һәм ҡан та­мырҙарына ыңғай йо­ғонто яһай. Глюкоза тиҙ таралып, йөрәк мускулдарына энергия бирә. Бал коронар ҡан тамырҙарын киңәйтә һәм ҡан әйләнешен яҡшырта. Ә даими рәүештә ҡулланғанда, мус­кулдарҙың тонусын күтәрә. Бактерияларға һәм ялҡын­һыныуға ҡаршы тороу көсөнә эйә. Бал микробтарға ҡаршы көрәшә. Ҡайһы бер төрҙәрен 10 сәғәттә, икенселәрен бер-ике тәүлектә юҡҡа сығара. Бауырға, үт ҡыуығына ыңғай йоғонто яһай.Бал шәкәрҙе алмаштыра, әм­мә шул уҡ ваҡытта тештәрҙең эмаленә зыяны юҡ. Ауыҙ ҡыуышлығын бактерия­ларҙан таҙарта, шунлыҡтан кариес булмай.Ул ҡыҙамыҡ, герпес кеүек ауырыуҙарҙы дауалауҙа уңыш­лы файҙаланыла. Антиоксидант ролен үтәй, организмды токсиндарҙан һәм тоҙҙарҙан таҙарта. Бынан тыш, кеше өсөн иң хәүефле булған радиация элементтарына ла ҡаршы тора. Баланың нервы системаһын формалаштырыуға ярҙам итә. Ул тынысландыра, арыуҙы бөтөрә, көсөргәнештән ары­нырға ярҙам итә.Һөт менән ҡушып ҡуллан­ғанда, йоҡоһоҙлоҡҡа һәм стрестарға ҡаршы көрәшә. Баш мейеһе нейрондарын көйләп, хәтерҙе яҡшырта. Ашҡаҙан-эсәк ауырыуҙарын иҫкәртә, эсәктәрҙең микро­фло­раһын яҡшырта, мотори­каһын көсәйтә. Иртәнсәк бер стакан һыуға бал бутап эскәндә, аш эшкәртеү органдарын «уятырға» ярҙам итеп, тотош көнгә энергия бирә. Ололарға ла балды йышыраҡ ашарға тәҡдим ителә. Сөнки ул көс бирә, мейе күҙәнәктәренә тарҡалырға юл ҡуймай. ЗыяныШифалы үҙенсәлектәре күп булыуға ҡарамаҫтан, уны ҡул­ланғанда бик һаҡ булырға кәрәк. Мәҫәлән, бауыр циррозы, үт ҡыуығында таш булғанда йә үт ҡыуығы булмаһа, бал ашауҙы сикләү талап ителә.Инфаркттан һуң ашҡаҙан әселеге көслө булған кеше­ләргә лә бал зыянлы булыуы ихтимал. Аллергиктарға һәм һимеҙҙәргә лә балды күпләп ашарға ярамай. 100 г балда 328 ккал булыуын онотмағыҙ.Йөрәк ауырыуы менән сирләүселәргә балды эҫе сәйгә һалып эсеү хәүефле: йөрәккә көс төшә.Балды йылытҡанда, эҫет­кәндә файҙалы үҙенсә­лектәрен юғалта. 60 градусҡа тиклем йылытҡанда унда организмда шештәр үҫеүенә йоғонто яһаусы гидроксиметилфурфурол тигән матдә барлыҡҡа килә. Балды ике йәшкә тиклемге балаларға, аллергиктарға, һи­мереү менән интегеүселәргә һәм диабетиктарға ҡулланыу тыйыла. Баллы рецепттар ЙоҡоһоҙлоҡтанЙоҡларға ятырҙан 30 – 40 минут алда бер стакан йылы һөткә йә һыуға бер ҡалаҡ бал ҡушып эсергә. Йөрәк-ҡан тамырҙары ауырыуҙарынанАтеросклероздан бал ҡушып әҙерләнгән дауаның файҙаһы тейеүе мөмкин. Бер стакан керәнде ҡырғыстан үткәреп, 5 тәүлек төнәтергә. Бер ҡалаҡ бал, сөгөлдөр һәм кишер һуты, бер лимон һуты алырға һәм барыһын бергә бутап, көнөнә ике тапҡыр ашарҙан 40 – 60 минут алда эсергә. Дауаланыу курсы – 1,5 ай. Бронхиттан Оҙайлы йүтәлдән балға аҡ май ҡушылған дауа ярҙам итә. 100 г балды, аҡ майҙы, какаоны, 15 г алоэ һутын бергә ҡушып бутарға һәм бер аҙ йылытырға (ҡайнатырға ярамай). Бер ҡалаҡ ошо ҡатнашмаға бер стакан һөт ҡушып, иртәле-кисле эсергә. Ауыҙ ҡыуышлығы ауырыуҙарынанБер-ике ҡалаҡ кип­терелгән ромашка сәс­кәһенә 400 мл ҡайнар һыу ҡойоп, 10 – 15 минут парҙа тоторға. Һуңынан төнәтмәне һөҙөп алып, бер-ике балғалаҡ бал өҫтәргә һәм ауыҙҙы сайҡатырға. Көслө күремдән йә бала ятҡылығынан ҡан килеүҙе туҡтатыу өсөнБер ҡалаҡ ирәүән менән бөтнөк үләне ҡатнашмаһына ике стакан ҡайнар һыу ҡойоп, ярты сәғәт парҙа тоторға. Әҙер булғас, һөҙөп алып, ике ҡалаҡ бал ҡушырға һәм көнөнә ике тапҡыр 200 мл эсергә."
"Еңеүселәр Динис, Айбулат һәм Виталий!","Республика көнөндә, 11 октябрҙә, «Аҡбуҙат» ипподромында «Терра Башҡортостан» турнирының финалы үтте.Һайлап алыу этабында еңгән Дыуан, Илеш, Дүртөйлө, Белорет, Федоровка, Ҡыйғы, Бишбүләк, Стәрлетамаҡ, Көйөргәҙе, Күгәрсен, Борай һәм Хәйбулла райондарының жокейҙары чемпион титулы өсөн көрәште. Башҡортостандың 100 йыллығына арналған сара ҡыҙыу барҙы һәм был ярһыу бәйгелә Күгәрсен районынан 13 йәшлек Динис Ҡорбанаев еңеү яуланы! Икенсе урынды Көйөргәҙенән Айбулат Әбдрәхимов алды, өсөнсө урын Хәйбулла егете Виталий Роголевта. Еңеүселәргә приз фонды - 750 мең һум!"
Немец телеканалы башҡорт байрамын күрһәтәсәк,"Германияның ZDF федераль телеканалы Белорет районы Ҡоҙғон-Әхмәр ауылындағы байрам тураһында репортаж әҙерләй. ""Ижади төркөм ауыл халҡы менән интервью яҙҙыра. Харуновтар ғаиләһе менән яҡындан таныштылар. Ғаилә башлығы Раян -фермер, уның хужалығында 100 баштан ашыу мал. Ҡатыны Гөлфинә менән 3 бала тәрбиәләйҙәр.Журналистар ""Ҡоҙғон-Әхмәр йыйыны"" тураһында ла һөйләйәсәк. Байрам ""Айыҡ ауыл-2019"" республика конкурсы сиктәрендә үтә.Мәғлүмәт өсөн. Немец телевидениеһының ZDF каналы- Европала иң эре каналдарының береһе. Германияла ғына аудиторияһы- яҡынса 80 миллион тамашасы. Көнбайыш һәм Көнсығыш Европаның бөтә илдәре ҡарай"", тип яҙа Бөтә донъя башҡорттары ҡоролтайының матбуғат хеҙмәте."
Әбйәлилдә йәнә фажиғә,"Был аҙнала унда Тупаҡ ауылында үлтереш осрағы теркәлде. Бөгөн иһә Ташбулатта янғында өс ир үлгән.Фажиғә тураһында ҡотҡарыусыларға бая көндөҙ мәғлүм булған. Төҙөлөп ятҡан йорт урамында ултырған тимер будкаға ут ҡапҡан. Үкенескә күрә, унда янғын һүндереүселәр өс ирҙең кәүҙәһен табып алған. Әле Ташбулатта тәфтишселәр, янғын лабораторияһы белгестәре, дознаватель эшләй."
Ҡурҡыуҙы онота кеше талаусылар,"Туймазы ҡалаһында көпә-көндөҙ 50 йәшлек ҡатынды талай яҙғандар. Әлдә үҙе бирешмәгән.Уның һөйләүе буйынса, урамда тыныс ҡына китеп барғанда бер ир кинәт уның аяғына типкән дә, муйынындағы алтын сылбырға үрелгән. Ҡатын саҡ йығылмаһа ла, уның ҡулына йәбешеп, ныҡ итеп ҡысҡыра башлаған, ярҙамға саҡырған. Бындай ҡаршылыҡҡа әҙер булмаған ир юғалып ҡалған һәм тайыу яғын хәстәрләгән. Ҡатын шунда уҡ полицияға барып, ғариза яҙған, уның ярҙамы менән кеше талаусының фотороботы төҙөлгән.Оперативниктар фотороботта алдан хөкөм ителгән ирҙе шунда уҡ таныған. Шартлы рәүештә сығарылған ваҡытта кешенең сылбырын урламаҡсы булған. Күп тә үтмәгән ул үҙе ғәйебен танып, полицияға килгән. Был факт буйынса, әлбиттә, енәйәт эше асылған."
Хәтерһеҙлек хаҡы 90 мең һум,"Кредит учреждениеһы клиенты иҫке сим-картаһында мобиль банкты һүндерергә онотҡан. Һәм шул арҡала күңелһеҙлеккә тарыған.Нефтекамск ҡалаһының полиция бүлегенә 47 йәшлек ҡатын ғариза яҙған: баҡтиһәң, банкта уға кредит картаһы буйынса 89 мең һумдан ашыу бурысы барлығын иҫкәрткәндәр. Полицияға ғаризаһында ҡатын, ул аҡсаны кредит картаһынан алманым, тип яҙған. Ғариза буйынса тикшереү барышында ҡатындың мобиль банк менән ҡулланғаны асыҡланған, 60 мең һум ятҡан кредит карта шул уҡ номерға бәйле булған. Бер нисә ай элек ҡатын номерын алыштырған, тик иҫке телефон номерында мобиль банкты һүндерергә онотҡан. Телефон номерының яңы хужаһы ҡатындың кредит картаһы менән идара итеү хоҡуғына эйә булған, ахыры. Шул аҡсаны тотонғандыр ҙа инде. Был факт буйынса тикшереү бара. Нефтекамск ҡалаһының полиция бүлеге хеҙмәткәре Сөмбөл Вәлиева телефон номерын алыштырғанда, банк карталарын иҫке номерҙан һүндерергә кәрәклеге тураһында иҫкәртә."
Юл фажиғәләре - 11 октябрь,"11 октябрҙә республикала 12 автомобиль аварияһы теркәлгән. Дүрт (!) кеше һәләк булған, ун кеше йәрәхәттәр алған.Таңда Октябрьский ҡалаһының Кооператив урамында ХМАО-нан килгән 58 йәшлек ир ""Daewoo Nexia"" машинаһында бетон бағанаға барып бәрелгән. Бәрелешеү бик көслө булған, ир алған йәрәхәттәрҙән шунда йән биргән. Өфө районында ""Daewoo Matiz"" менән ""Hyundai Sonata""ның бәрелешеүе һөҙөмтәһендә ""Daewoo""-ның 65 йәшлек водителе һәләк булыуы хаҡында яҙғайныҡ. Камеранан күренеүенсә, ул юл ҡағиҙәләрен боҙоп, ярамаған ерҙә ""обгон""ға сыҡҡан булған. Шул сәбәпле ул ҡаршы килгән машина водителенең дә ғүмерен хәүеф аҫтына ҡуйған - 46 йәшлек ир ауыр йәрәхәттәр алған. Төштән һуң Нефтекамск ҡалаһының Еңеү урамында 23 йәшлек егет ""ГАЗ"" йөк машинаһында артҡа биргән ыңғайы 91 йәшлек әбейҙе төрттөргән. Әбекәйҙе дауаханаға килтергәндәр ҙә бит, тик бер аҙҙан ул йән биргән. Ҡуҙғалырға торған машинаның үтеп киткәнен көтөргә кәрәк, айырыуса ул артҡа биргәндә: көҙгөләр аша күренмәгән ""һуҡыр"" зоналар барлығын һәр саҡ иҫегеҙҙә тотоғоҙ, йәмәғәт.Кискә ҡарай Стәрлетамаҡ районында, Өфө-Ырымбур автоюлының 102-се саҡрымында, Мәләүез районынан 32 йәшлек ир ""Chevrolet Aveo""-ла Ырымбур яғына китеп барышлай 55 йәшлек Ауырғазы кешеһен төрттөргән. Ир ""Тиҙ ярҙам"" килгәнгә тиклем вафат булған. Ирҙең юлды ярамаған ерҙән үтеп барғаны билдәле. Кейемендә яҡтылыҡ сағылдырыусы элементтар булмаған... Шул ғүмерен һаҡлар ине. Тәүлек эсендә 2700 юл ҡағиҙәләрен боҙоу теркәлеп, эскән килеш рулгә ултырған 60 водитель тотолған."
Психологтар ярҙам күрһәтә,"Башҡортостан Республикаһында Ғаилә йылы айҡанлы барған саралар күп. Шуларҙың береһе - телефон аша ата-әсәләргә психологик ярҙам күрһәтеү. 8-800-347-5000 номерына шылтыратһағыҙ (бушлай!), линиялағы психологтар балалар менән аралашыуҙа тыуған аңлашылмаусанлыҡтарҙы, шәхес-ара, ғаилә конфликттарын сисергә ярҙам итәсәк, балаларҙы тәрбиәләүҙә һорауҙарға яуап бирәсәк. Бөтә проблемаларҙы ла хәл итергә мөмкин, шуны онотмағыҙ, дуҫтар!"
Был аҙнала кроссвордты кем дөрөҫ сискән?,"Гәзитебеҙҙең 40-сы һанында сыҡҡан кроссвордтың яуабын беренсе булып ебәреүсе Фидан ВӘЛИШИН (Әбйәлилдән) еңеүсе тип билдәләнде.Шулай уҡ дөрөҫ яуапты Йылайырҙан Венера Абдуллина, Әминә Лоҡманова, Әлшәйҙән Әлфиә Ғәлиуллина, Фәниә Ғәлимова, Фәнүрә Абдуллина, Ейән­суранан Венера Юлдашбаева, Ғәли Ишкинин, Өфөнән Алина Ғәлимова, Илештән Ғәлимә Ғәлиева, Миәкәнән Гүзәл һәм Булат Мөхәмәтйәновтар, Хәйбул­ланан Рәжәп Хәсәнов, Бөрйәндән Фәниә Яҡ­шыбаева, Күгәрсендән Фәһимә һәм Салауат Сыңғыҙовтар, Венера Шәйәхмәтова, Әнисә Бикбова, Учалынан Динә Кәримова, Әбйәлилдән Гөлнара Хажина, Фәнүзә Вәлишина, Шәрифә Иҙрисова, Рита Шәй­ҙуллина, Баймаҡтан Көнһылыу Сө­ләймәнова ебәргән."
Гөлназ Ишемғолованан сыр эшләү ысулы,"1 литр һөттө ҡайнатырға ҡуябыҙ. Ул арала 3 йомортҡаны туғыйбыҙ ҙа 200 гр. магазин ҡаймағын ҡушабыҙ. Әйткәндәй, ҡаймаҡ ҡуйы булһын, 20% яҡшы, ә бына ауыл ҡаймағы менән эшләп ҡарағаным юҡ.Һөт ҡайнап сыҡҡас, йомортҡалы ҡаймаҡты өҫтәйбеҙ ҙә, бер ҡалаҡ тоҙ һалабыҙ. Эргәһенән китмәй генә болғап тороғоҙ, йәме. Һөттөң кәстрүлдән ҡаса торған шаян холҡо бар. Бына ҡаймаҡлы-йомортҡалы һөт йәнә ҡайнап сыҡты, хәҙер утын яй ғына итәбеҙ һәм теүәл 7 минуттан, эремсеге айырылып сығыу менән һүндерәбеҙ.Тағын 7 минут көтәбеҙ ҙә, ваҡ итеп туралған йәшел тәмләткес үләндәр, әгәр булһа паприка йә әҙ генә ҡыҙыл борос ҡушып бутап, 10 минутҡа тыныслыҡта ҡалдырырға кәрәк.Шунан инде һарҡытырға һәм килеп сыҡҡан сырҙы һауытҡа һалып берәй ауыр нәмә менән баҫтырырға ҡалды. Мин башта дуршлагҡа йәтеш кенә сепрәк салфетка һалып һарҡыттым да, аҙаҡ сепрәген алып дуршлагтағы сырҙың өҫтөнә бәләкәй тәрилкә, уның өҫтөнә ҡайнатмалы банка ҡуйып баҫтырып ҡуйҙым. Иртән бына ошондай тәмле сыр менән сәй эстек!Әҙерәк Адыгей сырына ла оҡшаған. Ҡыяр менән помидор салатына ла ҡушып ебәрергә бына тигән! Ниңә минутлап һанайһың тимәгеҙ инде, әйтә алмайым, шулай өйрәнгәнмен. Сәйҙәрегеҙ тәмле булһын, дуҫтарым!"
Өфө мэры Мортаза Рәхимовты Республика көнө менән ҡотланы,Өфө ҡалаһы хакимиәте башлығы Өлфәт Мостафин Башҡортостандың беренсе Президенты Мортаза Рәхимовты Республика көнө менән тәбрикләне.Осрашыуҙа Өлфәт Мансур улы Мортаза Ғөбәйҙулла улы менән Башҡортостан һәм Өфөнөң үҫеше тураһында әңгәмәләште. Аҙаҡтан баш ҡала башлығы Мортаза Рәхимовҡа оҙон ғүмер һәм һаулыҡ теләне.
Ниагара шарлауығы башҡорт байрағы төҫөндә яҡтыртылды!,"Республика көнөндә, 11 октябрҙә Ниагара шарлауығы башҡорт байрағы төҫөнә инәсәк тип алдан хәбәр иткәйнек. Был акцияға Канада башҡорттары ҡоролтайы рәйесе Фәриҙә Сәмерхәнова нигеҙ һалған. Уның тәҡдименә шарлауыҡтың хакимиәте ризалашҡан.11 октябрҙә урындағы ваҡыт буйынса киске сәғәт 10-да бында бик шәп күренеш булды - шарлауыҡты яҡтыртҡан уттар Башҡортостан флагы төҫөндә зәңгәр, аҡ һәм йәшел төҫтә янды. Июллюминация беҙҙеңсә ваҡыт менән 12 октябрҙең иртәнге сәғәт 7-лә үтте. Видеояҙманы ""Бәйләнештә""ге төркөмөбөҙҙә ҡарағыҙ.""Инстаграм""да:instagram.com/thebestfromrushadrakhimov3978/"
Сүп-сар өсөн интернетта түләгеҙ,"Башҡортостандың көньяҡ, көньяҡ-көнсығышында йәшәүселәр иғтибарына! Сүп-сар сығарыусы ""Эко-Сити"" операторы түләүҙәрҙе интернет аша ҡабул итә башланы. Бының өсөн ул Һаҡлыҡ банкы менән килешеү төҙөгән. Аҡса түләү өсөн: - сайтҡа үтеп, шәхси иҫәп (лицевой счет, ҡағыҙ квитанцияла яҙылырға тейеш) менән шәхси кабинетҡа инергә; - бурысты ҡарарға; - банк картаһы һандарын яҙырға һәм түләргә. Visa, MasterCard һәм Мир ҡабул ителә; - яуапҡа электрон чек киләсәк. Интернет аша түләгәндә банк комиссияһы алынмай. Кабинетта күсерелгән аҡса суммаһын ҡарарға, перерасчет яһатырға, квитанциялағы хатаны төҙәтергә лә мөмкин."
"""Сәләм"" телеканалы эшләй башланы!","Кисә, 11 октябрҙә Сибай телерадиотапшырыуҙар студияһы яңы ""Сәләм"" төбәк телеканалында үҙ эшен башланы. Шуның менән СТВ яңы ресурста тапшырыуҙарын тәҡдим иткән тәүге муниципаль телестудия исемен алды.Рәсәйҙең цифралы эфир тапшырыуҙарына күсеүе һөҙөмтәһендә аналог эфир йышлыҡтары һүндерелде. Шуның арҡаһында урындағы телестудиялар үҙҙәренең тапшырыуҙарын аналог формаһында күрһәтә алмаясаҡ. Уларҙың күбеһе кабель йәки IP форматына күсә алмай. Ошоно күҙ уңында тотоп, республика етәкселеге һәм БР Башлығы Радий Хәбировтың ярҙамы менән Башҡортостандың яңы телеканалы булдырылды. ""Сәләм"" шулай итеп район-ҡала телестудиялары ижадын күрһәтәсәк. Хәҙер Сибай телевидениеһы үҙ эфирын тәүлек әйләнәһенә үҙҙәренең каналында, ""Сәләм"" телеканалында һәм ""Башҡортостан - 24""-тә тапшыра аласаҡ."
Айгизә БОҪҠАНОВА,"2001 йылдың 25 февралендә Көйөргәҙе районының Көйөргәҙе ауылында донъяға килгәнмен.2019 йылда Күмертау ҡалаһының Республика политехник лицей-интернатын уңышлы тамамланым. Унан һуң Башҡорт дәүләт университеты Бөрө филиалы филология һәм мәҙәниәт-ара коммуникациялар факультетының башҡорт-рус бүлегенә уҡырға индем. Бала саҡтан шиғырҙар яҙам. Мәктәптә уҡығанда ғилми-тикшеренеү эштәре менән конкурстарҙа ҡатнашып, тәүге урындарҙы яулай инем. Студент булғас, ижади офоҡтарым тағы ла киңәйер, тип өмөтләнәм. КВН кеүек сараларҙы бигерәк тә яратам. Волейбол уйнайым. Төрлө ҡул эше менән дә ихлас шөғөлләнәм: шәл, ойоҡбаштар, ултырғыс япмалары бәйләйем. Киләсәктә атай-әсәйемдең йөҙөнә ҡыҙыллыҡ килтермәй, өмөттәрен аҡлап, юғары уҡыу йортон тамамлап, балаларға яҡшы белем бирергә уйлайым."
Шәкәр диабетын дауалау,"- Өс аҡ фасолде төнгөлөккә ярты стакан ҡайнап һыуынған һыуға һалып ҡалдырырға. Иртәнсәк фасолен ашарға һәм һыуын эсергә. - Бер стакан ҡайнар һыуға бер балғалаҡ куркума һалып бутарға. Ашарҙан бер сәғәт алда йә ашағандан һуң бер сәғәт үткәс эсергә. Дәрсен менән куркуманы шулай алмашлап эсергә мөмкин. Ә иртәнсәк фасолде ҡулланырға.- Биш гөлйемеш емешен яҡшы итеп иҙеп, бер стакан ҡайнар һыу ҡойорға һәм биш минут ҡайнатырға. Һуңынан 4 сәғәт төнәтергә. Һөҙөп алғас, көнөнә дүрт тапҡыр ашарҙан ярты сәғәт алда эсергә. Дауаланыуҙың һөҙөмтәһе булһын өсөн төнәтмәне бер ай буйы көн һайын эсергә кәңәш ителә. - Тауыҡ үте ҡандағы шәкәрҙе яҡшы төшөрә! Ул яңы һуйылған йәш ҡоштоҡо булырға тейеш. Әгәр ҙә уны бауыры менән ҡуша ашаһағыҙ, бауырығыҙға ла файҙаһы ҙур булыр. Әлбиттә, күптәр уны ашарға йөрьәт итмәҫ. Әммә һөҙөмтәһе бик яҡшы. - Көнөнә өс тапҡыр 1/3 стакан ҡайын бөрөһө төнәтмәһе эсергә. Ул түбәндәгесә әҙерләнә: өс ҡалаҡ ҡайын бөрөһөнә ике стакан ҡайнар һыу ҡойоп, 6 сәғәт төнәтергә һәм һөҙөп алырға. - Көҙгөһөн кәбеҫтәне тоҙлап, ҡыш буйы яртышар стакан тоҙло һыуын эсергә. - Һуған һыуын да ҡулланырға мөмкин. Бер баш һуғанды түңәрәкләп ҡырҡып, бер литрлыҡ банкаға һалырға һәм тултырғансы һалҡын һыу ҡойорға һәм капрон ҡапҡас менән ябып, ете көн буйы йылы урында төнәтергә. Әҙер булғас, һөҙөп, көн һайын ас ҡарынға 50 г эсергә. - Бешкән һуған да бик яҡшы ярҙам итә. Уның өсөн бер баш һуғанды ҡабығы менән алып, табала бешерергә. Ҡыҙҙырырға түгел, ә бешерергә. Бешкән һуған йомшаҡ була, тәме лә татлы. Уны бер ай буйы көн һайын иртән ашарға мөмкин. Әкренләп ҡандағы шәкәр кимәле төшөр, өҫтәүенә, ябығырһығыҙ ҙа. - Өс стакан ҡайнар һыуға 100 г һоло ярмаһы һалып, ҡапҡасын ябып, 15 минут пар өҫтөндә тотоп, йылытырға. Һуңынан 45 минут бүлмә температураһында һыуытырға. Һө­ҙөп, өс стакан ҡайнаған һыу өҫтәргә һәм быяла һауытҡа ҡойоп, һыуытҡыста һаҡларға. Ҡапҡасы ныҡ итеп ябылырға тейеш. Көн һайын ашарҙан ярты сәғәт алда йылы килеш яртышар стакан эсергә."
Бөгөнгө көн байрамдарға тулы!,"Бөгөн, әйткәндәй, Халыҡ-ара ҡыҙҙар көнө лә ул.Ҡыҙҙарҙы ҡотлап, именлектә, ҡыуаныста сәләмәт үҫһендәр, тип теләйбеҙ!Бынан тыш Бөтә донъя йомортҡа көнө лә бит әле ул.Һәм һимереүгә ҡаршы көрәш көнө лә.Һимереү беҙҙең милләткә артыҡ янамай, тип уйлайым, сөнки фастфуд ашап бармайбыҙ, күп хәрәкәт итергә тырышабыҙ: бейергә, уҡ атырға, бесән сабырға, утын ярырға, ҡош-ҡорт ҡарарға, мал баҫтырырға яратабыҙ. Яратмаған хәлдә лә, барыбер иртәнән кискәсә эш менән булышып сабабыҙ. Ашаған ғына ризығыбыҙ көнөндә сарыфланып бөтөп тора, ҡайҙан май йыйыу, ти ул! Бер грамм артыҡ майыбыҙ юҡ, булғанына иһә шөкөр итәбеҙ - тоторлоҡ ер булырға тейеш тәһә!"
Республикаға бүләк!,"Кескәй балалар ҡатнашлығындағы интернетта яңы ток-шоу премьераһы! «БАЛАЛАР»!Youtube-тағы ""Башҡорт ғаилә каналы""нда ҡарағыҙ!«BALALAR"" проекты менән берлектә!"
Был афәттән һаҡлаһын...,"Иң күп алкоголиктар ҡайҙа йәшәй, тип уйлайһығыҙ? Һаулыҡ һаҡлау министрлығының мәғлүмәттәренә ҡарағанда, иң күп алкоголиктар Чукотка автоном округында икән. Унда һәр ун мең өлкән кешегә 29 алкоголик тура килә (уларға шундай диагноз ҡуйылған). Икенсе урында — Яҡутстан (һәр ун мең кешегә 23 пациент), уларҙан ҡала Ненец автоном округы ( ун мең кешегә 20 пациент). Һәр унынсы яңы сирле-алкоголик Пермь крайы, Башҡортостан, Татарстан, Пенза өлкәһендә йәшәй. 2018 йылда алкоголде күп ҡулланыу арҡаһында ярҙамға мохтаж ике миллиондан ашыу кеше медицина учреждениеларына мөрәжәғәт иткән, 76 мең кешегә тәүге тапҡыр «алкоголизм» йәки «алкоголь психозы» диагнозы ҡуйылған."
Төпкөл райондарға вертолетта,Бөгөн Өфөлә санавиация өсөн беренсе вертолет майҙансығы асылған. Был турала социаль селтәрҙәге сәхифәһендә республиканың һаулыҡ һаҡлау министры вазифаһын ваҡытлыса башҡарыусы Максим Забелин хәбәр итә. Вертолет майҙансығы республика перинаталь үҙәге территорияһында урынлашҡан һәм файҙаланыуға тулыһынса әҙер. Республикала санавиация өсөн шундай һигеҙ майҙансыҡ асыу планлаштырыла.
"""КамАЗ"" ""самосвалы""ның Башҡортостанда эшләнгәнен беләгеҙме?","1977 йылдың 11 октябре. Тап ошо көндө Башҡорт АССР-ының Нефтекама ҡалаһында үҙбушатҡыстар заводы эшләй башлаған. Яр Саллынан шасси килтерелгән, бында уға күтәреү механизмы һәм кузов ҡуйғандар - шулай итеп барыбыҙға ла таныш ""КамАЗ-5511"" үҙбушатҡысы йыйылған. Машинаның конструкцияһын эшләүҙә КамАЗ белгестәренә Мәскәү өлкәһендәге Мытищи машиналар төҙөү заводы ярҙам иткән.Үҙбушатҡыс өс күсәрле, икәүһе приводлы, уға 10 тонна ҡойолмалы төҙөлөш һәм сәнәғәт йөктәре тейәп булған."
"""Сығанаҡтарға ҡайтыу""","""Ейәнсура таңдары"" (""ЗИАНЧУРИНСКИЕ ЗОРИ"") гәзите хәбәр итеүенсә, 11 октябрҙә район мәҙәниәт йортонда Һамар телевидениеһы «Сығанаҡтарға ҡайтыу"" аудиовизуаль энциклопедия» проекты сиктәрендә «Йырау» халыҡ фольклор ансамблен, халыҡ музыка ҡоралдары йыйылма ансамблен, гармунсылар ансамблен, ""Үҫәргән егеттәре"" халыҡ вокаль ансамблен төшөргән. Был проект Рәсәй Федерацияһы президенты грантына башҡарыла. Проектҡа ярашлы Волга буйы федераль округындағы һәр 14 төбәк буйынса фильмдар әҙерләнәсәк. Проекттың ойоштороусылары Лилиә Вәлиева менән Александр Каракульконың фекеренсә, Ейәнсура районының мәҙәниәт йорто коллективтары республикабыҙҙы лайыҡлы күрһәткән. Фильмдарҙы төбәк телеканалдары һәм «Жар-птица» каналы буйынса ҡарарға мөмкин буласаҡ."
Легендар шәхестәр китә,"Космонавт Алексей Леонов вафат булған. Асыҡ йыһанға иң беренсе сыҡҡан легендар Алексей Архипович, ике тапҡыр Советтар Союзы Геройы, оҙайлы ауырыуҙан һуң Бурденко исемендәге госпиталдә йән биргән. Уны 15 октябрҙә ерләйәсәктәр."
Быйыл журналистарҙың Шәһит Хоҙайбирҙин исемендәге премияһын кем алды?,"2019 йыл өсөн Шәһит Хоҙайбирҙин исемендәге Башҡортостан Республикаһы Хөкүмәте премияһы лауреаттары билдәле булды. . Премия Лариса Абдуллинаға, Рафиҡ Әхмәтшинға, Азат Ғиззәтуллинға һәм Фәнүз Хәбибуллинға тапшырылды Абдуллина Лариса Хашим ҡыҙы, «Башҡортостан» гәзитенең әҙәбиәт һәм мәҙәниәт бүлеге мөдире. Ошо гәзиттә баҫылып сыҡҡан публицистик мәҡәләләр серияһы өсөн гәзит редакцияһының ижади коллективы тәҡдим итте. Әхмәтшин Рафиҡ Үзбәк улы, «Башҡортостан» телерадиокомпанияһы дәүләт унитар предприятиеһының Башҡортостан юлдаш телеканалы хәбәрсеһе. Ошо телеканалда эфирға сыҡҡан телерепортаждар серияһы өсөн телеканал хеҙмәткәрҙәренең ижади коллективы тәҡдим итте. Ғиззәтуллин Азат Әмир улы, «Башинформ» мәғлүмәт агентлығы хәбәрсеһе. «Башинформ» мәғлүмәт агентлығы таҫмаһында баҫылған мәҡәләләр серияһы өсөн мәғлүмәт агентлығы хеҙмәткәрҙәренең ижади коллективы күрһәтте. Хәбибуллин Фәнүз Афғал улы, «Кызыл тан» гәзите редакцияһының сәйәсәт бүлеге мөдире. Ошо баҫмала донъя күргән мәҡәләләр серияһы өсөн гәзит редакцияһының ижади коллективы тәҡдим итте."
17 генә йәш бит әле үҙҙәренә,"Кисә төнгө сәғәт ун берҙә Өфөлә йәшәүсе 18 йәшлек егет фатирҙа яңғыҙы ғына булғанда ишеккә шылтыратҡандар. Ул ишекте асыу менән медицина битлеге кейгән икәүҙең береһе уның өҫтөнә һикергән, икенсеһе уға газ баллонынан һиптергән. Егетте бәйләп, фатирҙы тентегәндәр. Тапҡан табыштарын - 19 мең һум аҡсаны алып тайғандар.Полиция хеҙмәткәрҙәре оператив-эҙләү саралары үткәреп, кеше талаусыларҙы асыҡлаған. Улар 17 йәшлек егеттәр булып сыҡҡан.Уларға ҡарата енәйәт эше асылған, тип хәбәр итә Өфө ҡалаһы буйынса Эске эштәр министрлығы идаралығының матбуғат хеҙмәте."
Юл фажиғәләре - 11 октябрь,"Бөгөн юл-транспорт ваҡиғаһында 65 йәшлек ирҙең ғүмере өҙөлгән.Авария иртән сәғәт ун тирәһендә Өфө районында булған.Ҡара-ҡаршы килгән ""Daewoo Matiz"" менән ""Hyundai Sonata"" бәрелешкән.""Daewoo"" водителе ""Тиҙ ярҙам"" машинаһы килгәнгә тиклем йән биргән. Икенсе водитель, 46 йәшлек ир, ауыр йәрәхәттәр менән дауаханаға эләккән. Полиция аварияның сәбәптәрен асыҡлай."
Республика көнөндә Ҡабаҡ байрамы,"Рҽспублика көнө хөрмәтҽнә Һайран ауыл мәҙәниәт йортонда ""Дан һиңә, нурлы Башҡортостан!"" исҽмлҽ концҽрт программаһы мҽнән асып ҽбәрҽлгән Ҡабаҡ байрамы үттҽ.Сараның төп ҡунағысәләмәтлҽк өсөн бик файҙалы һәм шифалы ҡабаҡ булды. Конкурсанттар тарафынан ҡабаҡтан төрлө композициялар, тәмлҽ-татлы ризыҡтар тәҡдим итҽлдҽ. Балаларға йәшҽлсәләр тураһында йомаҡтар ҡойолһа, конкурсант хужабикәләр Башҡортостан тарихына һәм мәҙәниәтҽнә арналған викторинала тапҡырлыҡта, зирәклҽктә көс һынашты.Һайран ауыл мәҙәниәт йортоноң изгҽ йолаһына әүҽрҽлгән Ҡабаҡ байрамы күңҽл асыу сараһы ғына түгҽл, ә йәйгҽ эштәргә йомғаҡ яһау, мул уңыш үҫтҽрҽү сҽрҙәрҽ мҽнән уртаҡлашыу, тәжрибә алмашыу ҙа булды. Фәһҽмлҽ һәм тәмлҽ ярышта дуҫлыҡ ҽңдҽ. Сара байрам табыны һәм иҫтәлҽккә бүләктәр мҽнән тамамланды, тип яҙа ауыл мәҙәниәт йорто хеҙмәткәрҙәре."
Бабич премияһына кемдәр лайыҡ булды?,"Ҡоштар нимә тураһында йырлай?” концерт-әкиәтенең авторлыҡ коллективы – Линар Дәүләтбаев, Шәүрә Сәғитова, Екатерина Хәйбуллина, Лиана Ниғәмәтйәнова. Илгиз Таһиров, Рәмзил Сәлмәнов, Радмир Абдуллиндан торған ижади коллектив – “Бабич” тарихи фильмындағы юғары актерлыҡ оҫталығы өсөн; Арғымаҡ” төркөмө – Ринат Рамазанов, Алик һәм Эмиль Гәрәевтар, Радмир Исмәғилев, Айрат Нәзиров – башҡорт халыҡ милли мираҫын тергеҙгән һәм таратҡан өсөн."
Учалылар - уңған халыҡ,"Учалыла Республика көнө уңайынан байрам саралары бер нисә көн алда башланды: производство алдынғыларын, ветерандарҙы тәбрикләнеләр, йәш ғаиләләргә торлаҡ сертификаттарын тапшырҙылар, бай йөкмәткеле концерттар уҙҙы.Ә 11 октябрҙә учалылар - уңған халыҡ - иртәнге сәғәт һигеҙҙән үк ауыл хужалығы йәрминкәһенә йыйылды.Гүзәл байрам айҡанлы ""Йәшмә"" кинотеатрында «Беренсе республика» фильмы бушлай күрһәтелде.Уның фойеһында, әйткәндәй, Республика көнөнә арналған күргәҙмә эшләй: Учалы сәнғәт һәм мәҙәниәт колледжы студенттарының эштәре ҡуйылған. Күргәҙмә 31 октябргәсә буласаҡ. Һәр эш үҙенсәлекле, зауыҡлы, матур! Тиҙҙән, киске алтынсы яртыла, Дан стелаһы янында Башҡортостан гимнын башҡарыу буйынса флешмоб ойоштороласаҡ, уны Учалы ауылы мәҙәниәт йорто коллективы ҡатнашлығында концерт дауам итәсәк."
Балаҡатайҙа ла күңелле!,"Балаҡатай районы үҙәгендә лә Республика көнө айҡанлы йөкмәткеле байрам программаһы әҙерләнгән! ""Көҙ бүләктәре"" йәрминкәһендә ауыл хужалығы продукцияһынан тыш, ҡул эштәрен дә һатыуға сығарғандар.Байрам концертын асыҡ микрофон дауам иткән - ""Йырсы ауыл"" бәйгеһендә теләгән һәр кем ҡатнаша алған (шиғыр йә лаҡап һөйләгәндәр, йыр йырлағандар). Йәштәр (14-25 йәшлектәр) флешмоб ойошторған. Уйын һәм спорт майҙансыҡтары ла буш тормаған, конкурстарҙа, ярыштарҙа өлкәндәр ҙә, бәләкәстәр ҙә ихлас ҡатнашҡан. Көн һалҡынсараҡ булыуға ҡарамаҫтан, бүләк отоу уйыны ла ҡыҙыу барған!"
"Әбйәлилдәр, афарин!!!","Әбйәлил районы үҙәге Асҡарҙа байрам саралары сәғәт иртәнге унда башланып китте.Үҙәк майҙанда хужасылдар ауыл хужалығы йәрминкәһендә кәрәк-ярағын алып ҡыуанһа, дәртлеләр концертты тамаша ҡылды, әүҙемдәр флешмобта ҡатнашһа, рухлылар милли кейемдәр парадын йәмләне, спорт һөйөүселәр ярыштарҙа көс һынашып рәхәтләнһә, балалар аттракциондарҙа уйнап күңел асты.Кисен, сәғәт етелә, үҙәк майҙан сәхнәһендә ҙур концерт көтөлә: Тимур Рамазанов, Рушан Биктимеров, Әлфиә Юлсурина, Фәрхәт Ғәйнетдинов, Сабина Кучаева, Резана Аҡтаева, Эльмира Юлдашева сығыш яһаясаҡ! Республика көнөнә арналған байрам саралары салют менән тамамланасаҡ!"
Иҫәнғолда ла йәрминкә гөрләп үтә!,"""Ейәнсура таңдары"" гәзите хеҙмәткәрҙәре бөгөн үҙҙәрендә үткән саралар тураһында ҡыуанып хәбәр итә:""Бөгөн Иҫәнғолда үткән йәрминкәлә Ейәнсура мәғлүмәт үҙәге, йәғни редакция хеҙмәткәрҙәре йылдың беренсе ярты йыллығына ун процент ташлама менән подписка эшләне, шул уҡ ваҡытта сара барышын яҡтыртты. Йәрминкәлә бөтә район мәктәптәре, балалар баҡсалары,төрлө учреждениелар, крәҫтән-фермер хужалыҡтары, ЯСЙ-лар, шәхси эшҡыуарҙар, ябай кешеләр һатыу итте, район мәҙәниәт йорто артистары йыр-моң менән һыйланы. Халыҡ күп йыйылды, һатыусылар һәйбәт табыш алды, мәҫәлән,""Маяҡ"" ЯСЙ-һы алып килгән һарыҡ түшкәләре һә, тигәнсе һатылып бөттө, ә был итте алырға теләүселәр һаман бар ине әле. Шәмбе һайын йәрминкә кәрәклеге бәхәсһеҙ!""Фотоларҙан күренеүенсә, йәрминкә, әйтмәксе лә, гөрләп үткән!"
Байрам йәрминкәһе!,"Көйөргәҙе районының Ермолаево ауылында Республика көнөнә арналған байрам йәрминкәһе бара.Был йәрминкәләрҙе халыҡ көтөп ала, тип яҙа район хакимиәтенең матбуғат хеҙмәте: ""Берәүҙәргә ауыл хужалығы продукцияһын һатып алырға мөмкинлек бар, икенселәр тауарын һатып, аҡса эшләп ҡала"". Тауар ассортименты һәр ваҡыттағыса бай: һөт, ҡаймаҡ, май, эремсек, йомортҡа, ит, бал, йәшелсә, емеш-еләк, киптерелгән файҙалы үләндәр һ.б.һ.б. Райондың ижади коллективтары сығышы йәрминкәгә айырым йәм бирә. Балалар өсөн дә уйын программалары ҡаралған. Ирекмәндәр һәм ғаилә хеҙмәте хеҙмәткәрҙәре байрам лотореяһын уйнатып, халыҡты ҡыуандырған, бынан тыш фотозона һәм флешмоб та ойошторолған."
Баймаҡта байрам йәрминкәһе башланырға тора,"Үҙәк майҙанда көҙгө уңыш һатыу, күңел асыу сараларын үткәтеү ҡаралған.Бер юлы район гәзите ""Һаҡмар"" һәм республиканың шәп гәзите ""Йәшлек""кә яҙылырға мөмкин. ""Йәшлек"" гәзитенә иң беренсе булыр Байым ауылынан Айһылыу һәм Вәхит Абдрахмановтар яҙылды һәм приз алып һөйөндө."
Радий Хәбиров: Бөтә йөрәктән ҡотлайым!,"Башҡортостан Башлығы Радий Хәбиров халыҡты Республика көнө менән ҡотланы. Уважаемые башкортостанцы! Сердечно поздравляю вас с государственным праздником – Днем Республики! Этот день объединяет всех, кому дорог родной край, кто трудится для процветания Башкортостана и всей России. В этом году он проходит под знаком 100-­летия образования Республики Башкортостан и неразрывно связан с преобразованиями, начавшимися в стране в те далекие годы. В 1919 году было утверждено Соглашение Центральной Советской власти с Башкирским Правительством о Советской Автономии Башкирии, ставшей первой автономной республикой в составе РСФСР. Это событие сыграло решающую роль в истории края, последующем восстановлении территориальной целостности России и развитии ее федеративного устройства. Сегодня Республика Башкортостан – один из ведущих индустриальных и сельскохозяйственных регионов Российской Федерации. У нас реализуются масштабные инвестиционные проекты. Образованы территории опережающего социально­экономического развития. Созданы кластеры, индустриальные и технопарки. Активно развиваются наука, образование, здравоохранение. Благоустраиваются города и села. В продолжение майских указов Президента России реализуется сентябрьский Указ Главы республики о «пятилетке развития», который содержит глубоко проработанную стратегию движения региона вперед. В республике в дружбе и согласии проживают представители более ста народов и всех основных религиозных конфессий, что служит примером эффективности реализуемой у нас национально­культурной политики. Наш край по праву славится богатыми духовно­культурными традициями. Михаил Нестеров и Рудольф Нуреев, Федор Шаляпин и Сергей Аксаков, Сергей Довлатов и Владимир Спиваков, Аскар и Ильдар Абдразаковы – судьба и творческая жизнь этих выдающихся, известных на весь мир людей неразрывно связаны с Башкортостаном. Желаю всем вам крепкого здоровья, мира и благополучия в семьях, радости и счастья! С праздником, дорогие друзья! Глава Республики Башкортостан Р. Хабиров."
Баш ҡалала байрамдың рәсми саралары башланды,"Башҡортостан Башлығы Радий Хәбиров милли батырыбыҙ Салауат Юлаев һәм Республикабыҙ төҙөлөшө өсөн көрәш хәрәкәтенең башында тороусыларҙың береһе, шағир Шәйехзада Бабич һәйкәлдәренә сәскә гөлләмәһе һалып, улар рухына ихтирамын белдерҙе.Бөгөн республиканың һәр төбәгендә байрам саралары үтә. Өфөнөң дә бер нисә майҙаны ҡунаҡтарҙы көтә.Сағыу тамашалар Өфө амфитеатрында ла ойошторола. Башҡа майҙандар ҙа буш тормаясаҡ. Байрам программаһын алдан биргәйнек инде.Тиҙҙән тантаналы ултырыш башлана. Байрам менән, Башҡортостан!"
Рәсәй футболсылары Шотландияны ҡыйратты...,"Рәсәй йыйылма командаһы футболсылары киләһе йыл буласаҡ Европа чемпионатының һайлап алыу төркөм осрашыуында Шотландия уйынсыларын 4:0 иҫәбенә ҡыйратып, бер аяғы менән финал уйындарына баҫты.Голдарҙы ике тапҡыр Артем Дзюба һәм берәр тапҡыр Магомед Оздоев менән Александр Головин индерҙе. Хәҙер улар ете уйындан һуң 18 мәрәй яулап, өсөнсө урында килгән Кипр командаһынан 8 мәрәйгә өҫтөнлөк итә. Кипр иһә Ҡаҙағстанда урындағы команданы 2:1 иҫәбенә отто. Ә инде төркөм лидеры – Бельгия футболсылары Сан-Марино командаһын 9:0 иҫәбенә ҡыйратып, позицияһын нығыта төштө. 13 октябрь Черчесовтың тәрбиәләнеүселәре Кипрға юлланып, улар менән көс һынашасаҡ. Беҙҙекеләргә Европа беренселегенең финал уйындарына эләгер өсөн улар менән тигеҙ иҫәпкә уйнау ҙа етәсәк."
Бер йылда - 15 Радий,"Былтырғы Республика көнөн иҫләйһегеҙме? Эйе, тап бер йыл элекке 11 октябрҙе? Башҡортостанда Башлыҡ алмашынған көн ине ул. Радий Хәбиров килеү менән йәнтөйәгебеҙ йәнләнеп киткән һымаҡ булды. Ниңә, һымаҡ? Матур һәм өмөтлө үҙгәрештәр күҙгә күренә бит! Тағы шуныһы: тәүге Президентыбыҙ Мортаза Рәхимов идара иткән йылдарҙа Мортаза исемле малайҙар ҙа байтаҡ ҡына булып киткәйне. Хәҙер сират - Радийҙарға. Баҡһаң, бер йылда 15 ғаилә яңы тыуған малайына Радий исемен ҡушҡан икән. Атай-әсәйҙәр уларҙың да улдары беҙҙең Башлығыбыҙ кеүек энергиялы, көслө ихтыярлы, харизмалы булып үҫеүен теләй. Радий исеме иҫке грек теленән ""ҡояш нуры"" тигәнде аңлата, ти. Бер йыллыҡ эшмәкәрлегегеҙ менән киләсәгебеҙҙең яҡты буласағына ҙур өмөт уяттығыҙ, Радий Фәрит улы!"
"Байрам менән, иптәштәр! Республика көнө менән!","БАШҠОРТОСТАНРәсәйемдең ҡуйынында Тыуған илем Башҡортостан, Уның йылы ҡосағына Бик күп төрлө милләт һыйған. Береһе лә үгәй түгел, Барыһына ғәзиз әсә, Уңдырышлы тупрағынан Һуттар алып улар үҫә. Бер милләт тә юғалмаған Башҡортостаным эсендә. Һәр бер кеше һөйләшә лә, Һәм йырлай ҙа үҙ телендә. Тәбиғәте гөл баҡсалай, Урмандар күп, ҡая тауҙар. Ни теләйһең, барыһы бар, Йәйрәп ята киң баҫыуҙар. Башҡа яҡта оҙаҡ йөрөп, Башҡортостаныма керһәм, Алыҫтан уҡ күренә бит Республикам ниндәй күркәм! Ауылдарҙа матур өйҙәр, Шифалы шишмәләр һыуы, Һағындыра хатта уның Һулай торған саф һауаһы! Дуҫлыҡ иле Башҡортостан, Ожмах иле Башҡортостан, Ошо илемде һағынам Әҙ генә мин ситтә торһам. Ҡунаҡсыл булыуы менән Рәсәйҙә ҙур урын тота, Халыҡсан бейеү,йырҙары Донъяға данын тарата. Һине маҡтап туялмайым, Тыуған илем Башҡортостан, Донъялағы матурлыҡтың Барыһынан өлөш сыҡҡан. Әлеге булған даныңды Һаҡла, илем Башҡортостан, Башҡорт иле һәр ваҡытта Бар халыҡҡа булыр дуҫтан! Фәүзиә Ҡотлогилдина - АЛТЫНБИКӘ"
"РЕСПУБЛИКА КӨНӨ МЕНӘН, ВАТАНДАШТАР!","БАШҠОРТОСТАН - изге ерем, илгә ҡеүәт биреп тора! Бөйөк Рәсәй күкрәгендә ЙӨРӘК булып тибеп тора! Йәйрәп ята урмандарың, Күк тауҙарың күкте ҡосҡан! Мәңге йәшә һоҡландырып Илкәйебеҙ - БАШҠОРТОСТАН!!!"
Дуҫлыҡ каруаны,"Район мәҙәниәт бүлеге инициативаһы менән Республика көнө айҡанлы һәм Башҡортостаныбыҙҙың 100 йыллығы уңайынан Учалы районында ""Дуҫлыҡ каруаны"" тип аталған байрам марафоны үтте. Марафон сиктәрендә Ҡорама мәҙәниәт йорто менән Учалы ауылы мәҙәниәт йортоноң ижади коллективтары ҙур концерт программаһы менән Миндәк, Уральск, Ҡунаҡбай, Илсеғол, Сәфәр һәм Ахун ауылдарында сығыш яһаны. Был концерттар халыҡ күңеленә хуш килгән! Һәр йыр, һәр бейеү алҡыштарға күмелгән! Ай, афарин, учалылар!#мэзэниэтучалы#мәҙәниәтучалы#культураучалы#учалинскийрайон#дуҫлыҡҡарауаны#каравандружбы#деньРеспублики#100летиеРБ#Башҡортостанға100йыл#Республикакөнө#байрам"
Енәйәтселәр йоҡламай,"Йоҡларға яттығыҙмы, иптәштәр? Ә енәйәтселәр йоҡламай... Улар көнө-төнө һеҙҙең аҡсағыҙҙы урлау тураһында мәкер-хәйлә ҡора. Кисәге, мәҫәлән, Салауат ҡалаһында йәшәүсе 68 йәшлек ир гараж боксын һатырға уйлап, улынан ярҙам һорай. Атаһының һүҙен тыңлап, улы 130 мең һумға гараж боксын һатыу тураһындағы иғланды сайтҡа ҡуя. Бер аҙҙан ир кеше шылтырата һәм һатыусының ышанысын яулап алып (ух, ул муттар психология фәнен ятып уҡый, ахыры!), миңә 9 мең һум күсер ҙә, мин ул аҡсаны гараж өсөн хаҡ менән бергә кире ҡайтарырмын, тип гараж хужаһын ышандыра. Һатыусы банкоматҡа барып, ""диктовка"" аҫтында иҫәбендәге аҡсаһын алып, сит кешенең иҫәбенә күсерә. Пенсионерҙың аҡсаһы кемдең кеҫәһенә инеп ятҡандыр инде, быны тәфтишселәр асыҡлай. Ә 23 йәшлек ҡыҙ, йәшәргә фатир эҙләп, популяр социаль селтәр аша күсмәй торған милек баҙары тәҡдимдәре төркөмөндә ҡуртымға фатир тәҡдим иткән кешегә яҙған. Яуапҡа фатирҙың фотоларын һалғандар һәм 3 мең һум аванс күсереүен һорағандар, йәнәһе лә, күсермәһә, унан башҡа ла фатирға дәғүә итеүселәр бар. Ҡыҙыҡай аҡсаны күсергәндән һуң теге бәндә бәйләнеште өҙгән. Мәктәптә уҡытыусы булып эшләгән 67 йәшлек ҡатынға иһә социаль селтәрҙән элекке танышы яҙған. Аралашыу барышында танышы уҡытыусыға өҫтәмә аҡса эшләү форсаты бар, тик бының өсөн банк картаһының бөтөн булған номерҙарын һәм телефонға смс-аша килгән кодтарҙы документҡа яҙыр кәрәк, тип ышандырған. Уҡытыусы уйлап та тормай (эштән йонсоп ҡына ҡайтҡан булғандыр инде), мәғлүмәттәрҙе ""әхирәтенә"" яҙып ебәргән. Иҫәбенән 35 мең һум аҡсаһы юғалғас ҡына, элекке танышы менән түгел, ә енәйәтсе менән аралашҡанын аңлаған. Танышының сәхифәһенең (страница) клонын эшләгәндәр икән яуыздар.Был хәлдәргә юл ҡуймаҫҡа ла мөмкин ине бит, ти Салауат ҡалаһы буйынса РФ Эске эштәр министрлығы бүлеге хеҙмәткәре Ильмира Хәйбуллина: ""Һаҡ, иғтибарлы булырға кәрәк! Үҙегеҙҙе алдарға ирек бирмәгеҙ! Үҙегеҙҙе, яҡындарығыҙҙы һәм шәхси мөлкәтегеҙҙе һаҡлағыҙ!"""
Юл фажиғәләре - 10 октябрь,"Бөгөн Нуриман районында көндөҙ (сәғәт өстәр тирәһендә) Өфө-Иглино-Красная горка автоюлының 36-сы саҡрымында ҡара-ҡаршы килгән ""Renault Logan"" менән ""Renault"" пассажир автобусы төкөлгән. Аварияла еңел машинаның 54 йәшлек водителенең ғүмере өҙөлгән. Автобус водителе менән алты пассажирҙы ла дауаханаға тикшерергә килтергәндәр. Автобус Павловка-Өфө маршруты буйынса килгән. Салонда ун бер пассажир булған.Шулай уҡ бөгөн кисен (яҡынса сәғ. 19:30) Өфөлә Һәҙиә Дәүләтшина бульвары менән Октябрь проспекты урамдары сатында ""Renault Duster"" менән 272-се маршрут буйынса барған ПАЗ автобусы бәрелешкән. Еңел машинаның пассажиры, 58 йәшлек ҡатын, дауаханала. Автобус пассажирҙары зыян күрмәгән. Был ике юл-транспорт ваҡиғаһы буйынса ла тикшереү бара."
Бысаҡ һуңғы аргумент?,"Үҙеңде яҡла ла, яманатлы булып ҡал әле...35 йәшлек ир йыш ҡына эсеп ҡайтып, өйҙәгеләрен ҡаңғыртҡан, ҡул да күтәргән. Бахыр ҡатыны бер нисә тапҡыр полицияға ла ғариза яҙған ул яҙыуға, тик һуңынан, иренең үтенесе буйынса, уларҙы кире алған.Ә йәл...Сөнки 7 октябрҙә, мәрхүмде иҫкә алыу ашында иҫергән ир, өйөнә ҡайтҡас мөнәсәбәттәрҙе асыҡлай башлаған, ҡатынына туҡмаҡ та эләктергән. Ҡатыны, уны ҡурҡытып туҡтатыр өсөн, ҡулына бысаҡ алған. Ләкин артабан ирешеү мәлендә ул бысаҡ ирҙең ҡорһағына сәнселгән.Ҡатыны ""Тиҙ ярҙам"" саҡырған. Был хәл буйынса енәйәт эше асылған (РФ Енәйәт кодексының 111 ст. ""Аңлы рәүештә һаулыҡҡа ауыр зыян килтереү""), тип белдерә РФ Эске эштәр министрлығының Белорет районы буйынса полиция хеҙмәткәре Е.Косякова. Башҡа һыймай инде бындай хәлдәр."
Иң матур ауыл!,"Бөгөн, 10 октябрҙә, сәғәт 12-лә ""Башҡортостан Республикаһының иң матур ауылы-2019"" конкурсында тауыш биреү тамамланды.⠀⠀⠀ Тауыш биреү һөҙөмтәһе: Наурыз ауылы, Учалы районы — 51089 тауыш Сосновка ауылы, Мишкә районы — 47993 тауыш Макар ауылы, Ишембай районы — 47868 тауыш Әлкә ауылы, Салауат районы — 41073 тауыш Дүртөйлө ауылы, Шаран районы — 39629 тауыш Талас ауылы, Стәрлетамаҡ районы — 30095 тауыш Яугилде ауылы, Ҡариҙел районы — 29173 тауыш Лекаревка ауылы, Өфө районы — 7228 тауыш Тәүәкән ауылы, Күгәрсен районы — 3199 тауыш Ямғырсы ауылы, Стәрлебаш районы — 2220 тауыш ⠀⠀⠀⠀⠀⠀⠀ Конкурс комиссияһы 3 еңеүсе ауылды билдәләйәсәк. Унда тауыштарҙан тыш, конкурс комиссияһының баһалары ла иҫәпкә алынасаҡ.Конкурсҡа йомғаҡты 17 октябрҙә Башҡортостан юлдаш телевидениеһының тура эфирында - «Сәләм» тапшырыуында яһаясаҡтар (сәғ. 09.00-10.00) Студияға эксперт комиссияһы ағзалары һәм конкурс финалистары саҡырыласаҡ. ⠀⠀⠀ Еңеүселәргә тура эфирҙа бүләккә сертификаттар тапшырыласаҡ: I урынға — 500 000 һум, II — 300 000 һум, III — 200 000 һум, шулай уҡ конкурста ҡатнашыусыларҙың барыһы ла дипломдар менән бүләкләнәсәк. ⠀⠀⠀⠀ #красивое_село #бст #башкортостан"
Юл фажиғәләре - 9 октябрь,"Кисәге, 9 октябрҙә, республикала 17 автомобиль аварияһы теркәлгән. Ике кеше һәләк булған, ун һигеҙ кеше йәрәхәттәр алған. Эскән килеш руль артына ултырған 38 водитель тотолған.Кисен Баймаҡ районында Баймаҡ-Сәрмән автоюлының 21-се саҡрымында Йылайыр районынан 51 йәшлек ир ""Daewoo Nexia"" машинаһында юлда боҙолоп туҡтап торған КамАЗ-ға барып бәрелгән. Еңел машина водителен дауаханаға алып барһалар ҙа, ул төндә яраларҙан һәләк булған. Шулай уҡ Кушнаренко районында ла кисен, Кушнаренко-Саҡмағош автоюлының 18-се саҡрымында 21 йәшлек Саҡмағош районы егет ВАЗ-2115 машинаһында ыңғай барған МТЗ-80 тракторына бәрелгән. Аварияла ВАЗ-дың пассажиры, 54 йәшлек ҡатын, ауыр йәрәхәттәр алып, ""Тиҙ ярҙам"" килгәнгә тиклем йән биргән, водитель дауаханаға эләккән. Төнгә ҡалмаҫҡа тырышығыҙ, туғандар... Яҡты күҙҙә ҡайтып етегеҙ! Һәр кемде өйҙә көтәләр бит..."
Кәрәк булып китһә...,"Хәҙер шундай уңайлы заманда йәшәйбеҙ, дуҫтар, хатта өйҙән сыҡмай ғына ла эш эҙләп табырға мөмкин.Бының өсөн ҡыҙыҡһындырған ойошма, учреждение, предприятиеның сайтына инеп вакансияларҙы ҡарарға, резюме ебәрергә мөмкин.Шулай уҡ «Работа в России» дәүләт порталында ла вакансиялар, эш биреүселәр тураһында мәғлүмәт алырға мөмкин. Порталда тотош ил буйынса эш урындары хаҡында мәғлүмәттәр бар. Сайттың адресы: www.trudvsem.ru."
Гимн һүҙҙәре,"Иртәгә, 11 октябрҙә, Республика көнөндә, киске сәғәт 6-сы яртыла гимндың 25 йыллығына арналған акция ойошторолоуы хаҡында хәбәр иткәйнек.Флешмобтың үҙәге — «Торатау» конгресс-холы янындағы амфитеатр («Ватан» этнопаркы) булһа ла, уға һәр кем ҡушыла ала. Беҙ ҙә ҡушылырға уйлайбыҙ, тик гимндың һүҙҙәрен яҙмаҫһығыҙмы, тип һораған оло йәштәге уҡыусыларыбыҙҙың үтенесен ҡәнәғәтләндереп, гимнды бирәбеҙ.Башҡортостан, hин hөйөклө ғәзиз ер, Халҡыбыҙҙың изге Ватаны. Сал Уралдан ҡалҡа бар тарафҡа Тыуған илдең тыныс ал таңы Дан hиңә, Башҡортостан! Илен hөйгән азат халҡыңа дан! Рәсәй менән бөйөк берҙәмлектә Сәскә ат, Башҡортостан! Башҡортостан, hин хөрмәтле данлы ил, Еңеү яулап алға бараһың. Киләсәккә яҡты нур-моң сәсә Һинең ғорур рухлы байрағың. Республикам, йондоҙ булып балҡы hин, Күҡрәп йәшә, гүзәл илебеҙ. Тыуған ерҙә hүнмәҫ усағыбыҙ, Туған телдә тынмаҫ йырыбыҙ Башкортостан, Отчизна дорогая, Ты для нас священная земля. С Урала солнце всходит, озаряя Наши горы, реки и поля. Славься, наш Башкортостан! Судьбой народу ты для счастья дан! С Россией мы едины — и всегда Процветай, Башкортостан! Башкортостан — ты наша честь и слава, Доброй волей, дружбой ты силен. И стяг твой реет гордо, величаво - Он свободой, братством окрылен. Республика, сияй звездой прекрасной, Ты ликуй в свершеньях и трудах! Родной очаг пусть никогда не гаснет, Пусть ведут нас песни сквозь года."
Япондарға ла ҡаршы тора алманылар,"Рәсәй йыйылма командаһы волейболсылары Японияла барған донъя кубогы турнирында майҙан хужаларына 3:1 (27;25, 21;25, 22;25, 16;25) иҫәбенә отолоп, турнир таблицаһындағы хәлен мөшкөләйтте.Хәҙер улар, хатта һигеҙенсе урынға барып төштө. Ә бит беҙҙең команда элек-электән япондарға еңелгәне булмай. Турнирға Рәсәй командаһы икенсе состав менән килһә лә, улай уҡ сығыш яһамаһа ла булыр ине. Улар бит бер кемгә билдәһеҙ Австралия уйынсыларына ла отолдо. Милләт-ара лигаһын еңдем тип, (улар ике йыл рәттән ошо турнирҙа еңеүсе булып танылды) улай уҡ дәғүәселәргә ҡарата хөрмәтен юғалтмаһа ла булыр ине лә, тик нишләптер эштәре бешмәй шул."
600 мең  һум түләү алыусыларҙың исемлеге киңәйтелә,Әлеге ваҡытта һигеҙ һәм унан күберәк бала тәрбиәләгән ғаиләләр дәүләттән 600 мең һум күләмендә бер мәртәбә бирелә торған түләү ала. Балаларҙың йәше 18-ҙән артмаған булырға тейеш. Был социаль ярҙамды алырға хоҡуҡлы күп балалы ғаиләләр исемлеге киңәйтелә. Йәш сикләүе 18-ҙән 23-кә тиклем оҙайтыла. БР Дәүләт Йыйылышы –Ҡоролтай депутаттары киләһе пленар ултырышта «Башҡортостанда күп балалы ғаиләләргә дәүләт ярҙамы тураһында»ғы республика законына төҙәтмәләр ҡабул итәсәк.
"Өфөләр, солоҡ балы алырға килегеҙ!","11 октябрҙә Өфөнөң «Аҡбуҙат» ипподромында «Терра Башҡортостан» ат ярыштары финалы үтәсәк. Бөрйән районындағы «Шүлгәнташ» ҡурсаулығы унда күргәҙмә ойошторасаҡ. Төрлө сувенирҙар,буклеттар, сифатлы солоҡ, йүкә балы, умартасылыҡ продкуцияһы алырға теләһәгеҙ, « Аҡбуҙат» ҡа килегеҙ. Экологик яҡтан таҙа һәм шифалы үҙенсәлектәргә эйә солоҡ балының килоһы 5 меңгә тәҡдим ителәсәк."
Балаң тәмәке тартҡан өсөн штраф түләргә тура килмәһен,"Балаһы тәртипһеҙ булһа, ата - әсәһенә көс төшә. РФ Хөкүмәтендә бәлиғ булмаған балалары тәмәке тартҡан өсөн ата-әсәләргә штраф һалыу тураһында закон проекты әҙерләйҙәр. Уны РФ Эске эштәр министрлығы тәҡдим иткән. Штрафтың күләме аныҡ ҡына билдәләнмәгән. Ошоға тиклем мәктәп йәшендәге ул - ҡыҙҙары тәмәке тартҡан өсөн ата-әсәләргә яза биреүҙе күҙ уңында тотҡан закон проекттары бер нисә тапҡыр Дәүләт Думаһына ҡарауға индерелһә лә, хөкүмәттә хуплау тапмағайны."
Ни өсөн документтарҙы һыҙырылмай торған пленка менән тышларға ярамай?,"Документтар йөрөтә - йөрөтә торғас, таушалып, бысранып бөтә. Шуға ла күптәр улар бөкләнмәһен һәм бысранмаһын өсөн ламинатор аша пленка йәбештереүҙе (ламинирование) хуп күрә. Әммә был документты боҙоу иҫәпләнә. Гражданлыҡ хәле акттары : тыуыу, үлем тураһында тураһында таныҡлыҡ, никах таныҡлығы, уллыҡҡа алыу тураһында таныҡлыҡты тышларға ярамай. Беренсенән, документтың оригинал булыуын белеп булмай. Ҡағыҙҙың, мисәттең төҫө үҙгәрә. Нотариустар өҫтәмә экспертиза эшләтеүгә ебәреүҙәре ихтимал. Икенсенән, документта билдә ҡуйып булмаясаҡ. Мәҫәлән, сит илгә йәшәргә киткәндә, баланың тыуыу тураһындағы таныҡлығына гражданлығы тураһында штамп ҡуйыла. Өсөнсөнән, таныҡлыҡтарҙың күсермәләрен эшләгәндә уның сифаты үҙгәрә. ОМС полисына ла пленка йәбештермәгеҙ."
Әлифба байрамында алма төшөрлөк тә урын юҡ ине,"Әлифба төҙөүгә “Тамыр”ҙың тырыш хеҙмәткәрҙәре ижади ҡараған. Башҡорт алфавитындағы 42 хәрефкә тарихи шәхестәребеҙ, музыка ҡоралдары, милли биҙәүестәр, әкиәт геройҙары индерелгән. ""Родина"" кинотеатры залында энә төртөрлөк тә урын булманы - алып барыусылар башҡорт хәрефтәре буйынса уйындар үткәрҙе, кескәй тамашасылар йыр-моңдарҙы, бейеүҙәрҙе яратып тыңланы, ҡараны. Айырыуса ""Тамыр""ҙарҙың сығыштарын оҡшаттылар. Килгән ҡунаҡтар бәләкәстәргә туған телде белеп үҫергә, аҡыллы, уңған егет-ҡыҙҙар булып буй еткерергә тигән изге теләктәрен теләне. Башҡортостан Дәүләт Йыйылышы – Ҡоролтай рәйесе урынбаҫары, Бөтә донъя башҡорттары ҡоролтайы рәйесе Эльвира Айытҡолова, депутаты Римма Үтәшева, “Киске Өфө” гәзите мөхәррире Гөлфиә Яныбаева, “Башҡортостан” телерадиокомпанияһы директорының радиотапшырыуҙар буйынса урынбаҫары Тәнзилә Үлмаҫбаева һәм башҡалар балаларҙың һорауҙарына яуап бирҙе.Башҡорт әлифбаһы һәр кемдә булырға тейеш, тигән фекерҙе еткерҙе ойоштороусылар. Әлифба байрамы Республиканың йөҙ йыллығына арналған иң сағыу сараларҙың береһенә әүерелде."
Кем “бп” ашарға ярата?,"""Бп"" тип кенә йөрөтә уны күптәр. Бигерәк тә сәйәхәтселәр, баҡсасылар, студенттар, офис хеҙмәткәрҙәре оҙон туҡмастарҙы һөрпөлдәтеп ҡабып ҡуйырға ярата. Уңайлы бит - эҫе һыу ҡойҙоң, 5 минут көттөң һәм әҙер! Рәсәй сифат системаһы автономлы коммерция булмаған ойошма үҙебеҙҙә һәм сит илдәрҙә етештерелгән тиҙ бешә торған туҡмастарҙың сифатын тикшергән.Уларҙың күбеһендә пестицидтар һәм токсиндар табылған. Һатып алыусылар, бындай аҙыҡта натрий глутаматы күп, тигән фекерҙә. Баҡһаң, был матдә күп түгел икән. Етештереүселәрҙең барыһы ла тиерлек тоҙҙо артыҡ һала, тигән фекерҙә белгестәр. Ә натрий бензоаты, калий сорбаты, шәкәр колеры , Натрий ацетаты һәм диацетаты, лимон, һөт, гәрәбә, һеркә кислоталары, кальций лактаты кеүек химия барлығын һатып алыусылар үҙҙәре лә яҡшы белә. Ә токсиндар һәм пестицидтарҙың туҡмасты транспортта килтергәндә, һаҡлағанда эләгеүе мөмкин."
Баймаҡта яңы мәктәп асылды!,"Республика көнө алдынан Баймаҡ ҡалаһында яңы белем биреү комплексы үҙ ишектәрен асты.Көньяҡ биҫтәлә төҙөлгән өс ҡатлы бинала 240 урынға мәктәп һәм 120 урынлыҡ балалар баҡсаһы урынлашҡан. Комплекс Башҡортостан Республикаһы барлыҡҡа килеүгә 100 йыл тулыуға ҡороласаҡ объекттар исемлегенә ингән булған. Бер йыл эсендә генә төҙөлгән мәктәп бар төҙөлөш нормаларына талап бирә. Бында медпункт, китапхана, спорт залы бар. Кәрәкһә лифт менән өҫкө ҡаттарға менергә-төшөргә мөмкин.Был биҫтәлә 1500-ләп кеше йәшәй, башлыса йәш ғаиләләр. 500-ләп бала бар. Хәҙер улар киләһе аҙна дүшәмбеһенән комплексҡа йөрөй башлаясаҡ."
"Әйҙәгеҙ, шиғыр һөйләргә!","19 октябрҙә Өфөнөң күп урынында шиғыр һөйләргә мөмкин буласаҡ.Был көндө ""Мостай Кәрим менән бер көн"" әҙәби флешмобы үтәсәк. Беләһегеҙ, яратҡан яҙыусыбыҙҙың тыуыуына - 100 йыл.Флешмоб ваҡытында шағирҙың йәнегеҙ теләгән шиғырын ятҡа һөйләй алаһығыҙ. Бының өсөн 11 майҙансыҡ була. Адрестары: — М. Кәрим һәйкәле — Салауат Юлаев һәйкәле яны— «Нур» татар театры — Еңеүҙең 50 йыллығы скверы— «Ирәмәл» сауҙа йорто майҙаны — Әхмәтов урамы (Затон) — Ухтомский урамындағы ҡыҙыл линия (Дим) — Жуков һәм Гагарин урамдарындағы ҡыҙыл линия (Һупайлы) — Беренсе Май аллеяһы (С. Орджоникидзе ис. Мәҙәниәт һарайы майҙаны) — Баландин исемендәге сквер (Инорс) — Теләк скверы (Шаҡша). Үткәреү ваҡыты — 12.00 - 14.00 сәғәттә."
Башлыҡ вазифаһына элекке кандидат табутта фотоға төшкән,"Үткән һайлауҙарҙа Башҡортостан Башлығы посына дәғүә итеүсе БР Дәүләт Йыйылышы – Ҡоролтайҙың мәҙәниәт буйынса эксперты Сания Тимасова табутта фотосессия үткәргән. Өфөләге модель агентлығы етәксеһенең ғәҙәти булмаған идеяһы унда йөрөгән йәш ҡыҙҙарҙың күңеленә хуш килгән. Әйтеүҙәренсә, Сания ерләү салонының рекламаһына төшкән. Йәнәһе, табутты төрлө саралар өсөн ҡуртымға алып була, мәҫәлән, Хеллоуинға.Юмор оҫтаһы Камил Буҙыҡаев был хаҡта карикатура төшөрөп тә өлгөргән. Уның һүрәте аҫтына, ""бындай кешеләргә ваҡытыңды әрәм итеп торма"", ""мин Сания кеүек булдыра алмаҫ инем"", тигәнерәк фекерҙәр яҙалар. Күҙ алдына килтерегеҙ әле: ошо кеше беҙҙең Башлыҡ булған хәлдә, бөгөн республикала ниҙәр булыр ине? Тәүбә..."
Байҙарҙың ҡан төркөмө айырыла икән!,"Япония ғалимдары бай кешеләрҙең ҡан төркөмөн тикшергәндән һуң, ғәжәп хәлгә юлыҡҡан. Кешеләрҙең характерҙары һәм барлыҡ ҡан төркөмө лә тикшерелгән. Ғалимдар белдереүенсә, дүртенсе ҡан төркөмөнә ҡараған кешеләр маҡсатына ирешеүсән һәм ныҡыш булыуы менән айырылып торған.Әйткәндәй, ер йөҙөндә йәшәүсе кешеләрҙең 5 проценты ғына был ҡан төркөмөн йөрөтә.Бындай һыҙаттарға эйә булған кешеләр бай йәшәй әлбиттә. Шуны ла әйтергә кәрәк: был ҡан төркөмөнә ҡараған кешеләр эшһөйәр һәм Японияла тап байҙар ошо төркөмөгә эйә икән. Дүртенсе ҡан төркөмө кешенең һаулығына ғына түгел, ә уның шәхесенә лә ныҡ йоғонто яһай, тип белдерә ғалимдар."
Бала юғары  температура менән ауырып ятҡанда нимәләр эшләргә ярамай?,"1. Баланы аш һеркәһе, спирт менән ыуырға йәки тәнен һыуытҡан башҡа һыуытыу сараларҙы ҡулланыу тыйыла. Спирт тән тиреһе аша үтеп, бала организымын ағыуларға ихтимал.2. Әгәр бала быға тиклем фебриль көҙән йыйырыу, тыуғанда йәрәхәтләнгән, йәки эпилепсия менән сирләгән икән, уның тән температураһы 38 градусҡа тиклем күтәрелеүгә юл ҡуймағыҙ.3. 12 йәшкә тиклем шулай уҡ вирус инфекцияһы (грипп, ОРЗ, ҡыҙылса) кисергән балаға аспирин бирергә ярамай. Был һирәк осрай торған Рея синдромы барлыҡҡа килтереүе бар."
МС Баш атай булған,"Танылған рэп йырсыһы Заһит Ҡунафиндың, йәғни МС Баштың улы тыуған! “Минең бөгөн иң бәхетле көнөм. Мин хәҙер атай!”- тип яҙған 35 йәшлек йырсы үҙенең сәхифәһендә. Улыма ниндәй исем һайларға, тип кәңәш һорай артист. Ә һеҙ ниндәй исемдәрҙе тәҡдим итер инегеҙ?"
Селфи эшләгәндә башына атҡан,"Селфи эшләп социаль селтәргә фотолар һалыу – тормошобоҙға ныҡлап үтеп ингән ғәҙәти күренеш. Тик бына ҡайһы берәүҙәр артыҡ шашып китә һәм ғүмерен хәүеф аҫтына ҡуя. Кемдер селфи эшләгәндә бейек биналарҙан осоп төшә, икенселәре иһә тағы берәй фажиғәғә тарып, зыян күрә.Яңыраҡ Омск ҡалаһында йәшәүсе 36 йәшлек ҡатын, МП-79 травматик пистолетын сикәһенә терәп, селфи эшләргә була. Тик башы әйләнеп китепме, яңылыша һәм телефон төймәһенә баҫыу урынына пистолет тәтеһенә баҫа. Әлбиттә, селфи эшләүсе ҡыҙ шунда уҡ яҡты донъя менән хушлаша."
"Өфөлә йәшәүселәр! ""ЭкоДвор"" экологик фестивалендә ҡатнашығыҙ!","ЭкоДвор - ул экология өлкәһенә ҡағылышлы фестиваль. Беҙ һеҙгә нисек экологик тормош алып барырға икәнен өйрәтәсәкбеҙ.Һеҙҙе көтә: - воркауттар; - рәссамдар һәм музыканттар; - бейеүселәр һәм велосипедсылар; - экоКвест; - викторина; - концерт номерҙары!Бынан башҡа төрлө темаға ҡағылышлы майҙансыҡтар ҙа буласаҡ, ! Фестивалгә килегеҙ, экология өлкәһендә үҙегеҙҙең һәләт һәм тәжрибәгеҙҙе үҫтерегеҙ! Беҙҙең менән һеҙ позитив һәм яҡшы кәйеф алырһығыҙ. Шулай уҡ һеҙ төрлө мажаралы конкурстарҙа ҡатнашып, иҫтәлеккә бүләктәр ала алаһығыҙ! Инеү бушлай! Датаһы: 11-13 октябрь Ваҡыты: 14:00 Урыны: Нефтехимиктар ял һәм мәҙәниәт паркы Тулыраҡ беҙҙең төркөмдә: https://vk.com/ecofestufa"
Сәйер яҙыулы йәмәғәт транспорты бөтәһенең дә ҡотон осорған,"Стәрлетамаҡ ҡалаһында «Заказ буйынса үлтереү» тип ҙур хәрефтәр менән яҙылған баннерлы троллейбус бар халыҡты ғәжәпләндергән. Ҡурҡыныс яҙыулы йәмәғәт транспортындағы яҙыуҙы ныҡлап тикшерә башлағас шул асыҡланған: ҙур хәрефле яҙыу эргәһенә бәләкәс кенә итеп “Күңел төшөнкөлөгөн һәм депрессияны” тип өҫтәп ҡуйылған. Сир-сырхауҙы сығарыусы Таня исемле әбей ошо рәүешле үҙенә реклама яһаған. Транспорттағы яҙма менән прокуратура ҡыҙыҡһынғас ҡына, уларҙы алып ташлағандар.Әле реклама агентлығында һәм троллейбус депоһында тикшереү бара. Таня әбейҙең шөғөлө лә күҙ уңынан ысҡындырылмай."
Атай ниңә ҡыҙын туҡмаған?,"Бөгөн күп урында видеокамера ҡуйылған. Әйләнә-тирәбеҙҙә булған ваҡиғалар шуның аша ла күренә. Ошо көндәрҙә Өфө ҡалаһының бер ""мөйөшөндә"" булған ғаилә ғауғаһы ла видеокамераға теркәлгән. Ә ғауғаға сәбәп булған күренеш социаль селтәрҙән таралған.Уның буйынса бәхәстәр ҙә ҡупты. Ата кеше ҡыҙын туҡмай. Була торған хәлме? Беҙҙең ҡатмарлы тормошта, бәлки, булып та ҡуялыр. Алдан тәрбиә етерлек бирелмәһә ни... Хәл былай. Бер 13 йәшлек ҡыҙ бала дуҫтары менән кальянныйҙа төтөн борҡотоп ултырғанын социаль селтәргә һала. Шулай бит инде бөгөн - маҡтанырға яратабыҙ. Был фотоны (видеоны) атаһы ла күреп ҡала һәм кисекмәҫтән ҡыҙы артынан йүнәлә. Шунда тауыш ҡуптара, үҫмерҙе алып сығырға ниәтләй, тос йоҙроғон да эшкә егә. Ҡыҙыҡайҙың дуҫтары ла килеп ҡыҫыла. Бының менән генә бөтмәй әле - ир ҡыҙын фатирҙарына ҡайтышлай ҙа аҡылға өйрәтә. Лифтта биргеләп тә ала. Быны шундағы видеокамера теркәп ҡуя. Теркәлгәс, атайҙың балаһына ҡул күтәреүе башҡаларға ла тарала, тейешле урындарға ла барып етә, иргә ҡарата протокол төҙөлә. Ҡыҙын медэкспертиза ла тикшерә.Шулай, йәмәғәт. Ә һеҙҙең балағыҙ әле ни эшләй? Социаль селтәрҙәрҙәге сәхифәһен күҙәтәһегеҙме? Эш боҙһа, сыбыҡ күрһәтәһегеҙме, ҡайышмы, әллә?.."
Ейәнсура районының Юлдаш ауылында байрам йәрминкәһе ойошторолдо,"Һауа торошо бер аҙ көйһөҙләнеп торһа ла, мәҙәниәт йорто шау гөр килеп тора. Бигерәк тә уңған хужабикәләр тырышҡан: сәскә үҫентеләре лә, ҡул эштәре өлгөләре лә һатыуға сығарылған. Ә ҡайнатмаларҙың, салаттарҙың, йәшелсәләрҙең ниндәйе генә юҡ! Ғәлимә һәм Наиль Ишеғоловтар селек һеперткенән алып ҡомалаҡ сөпрәһенән бешерелгән икмәккә тиклем әҙерләгән.Байрамда ҡатнашыусыларҙы Абзан ауылы биләмәһе башлығы Нурғәле Хажиғәли улы Бикбулатов, мәҙәниәт йорто хеҙмәткәрҙәре тәбрикләне. Шулай уҡ күңелле уйындар, байрам концерты ойошторолдо."
14 октябрҙән телевидение һанлы форматҡа күсә,"14 октябрҙән һанлы телевидениеға күсәбеҙ – сәғәт 12 -нән аналог форматында ҡараған тапшырыуҙарҙы ҡарап булмаясаҡ– экранда яҙыу һәм телефон һандары ғына буласаҡ. 2012 йылға тиклемге телевизорҙарҙың күбеһенә DVB– Т2 стандарты көйләнмәгән. Иҫке телевизорҙарға стандартлы приставка(20 каналды күрһәтә) ҡуйырға кәрәк. Антенна дециметрлы булырға тейеш. Приставкаларҙың уртаса хаҡы – 1000 һум. Ул, халыҡҡа уңайлы булһын өсөн, почта бүлексәләрендә һатыласаҡ. Әгәр ҙә был ҡорамалды көйләй алмайһығыҙ икән, колл- центрға(тел.88003470055) шылтыратып, волонтерҙарҙы ярҙамға саҡыра алаһығыҙ. Улар һеҙгә бушлай приставканы ҡуйып бирәсәк. Әйткәндәй, һанлы телевидениела БЮТ каналы ла бар."
Рәсәй гимнастары тәүгә донъя чемпионы булды,"Рәсәй ир-ат йыйылма командаһы гимнастары донъя чемпионатында алтын миҙал яулап, үҙ тарихында тәүгә ҙур уңышҡа ҡаҙанды.Улар команда беренселегендә иң күп балл йыйып, икенсе-өсөнсө урын алған Ҡытай менән Япония спортсыларын уҙып китте. Команда составында Давид Белявский, Денис Аблязин, Никита Нагорный, Артур Далалоян һәм Иван Стретович сығыш яһаны. Былтыр улар икенсе урын яулағайны. Һуңғы тапҡыр беҙҙекеләр, йәғни 1991 йылда СССР гимнастары уңышҡа ҡаҙанғайны. Быға тиклем Рәсәй ҡатын-ҡыҙ гимнастары донъя чемпионатында «көмөш»лө булғайны."
Мария Шарапова китере тураһында уйлай башланы...,"Яңыраҡ Рәсәйҙең билдәле тенниссыһы, Ҙур шлем турнирында биш тапҡыр еңеүсе булған Мария Шарапова үҙенең карьераһының финишҡа яҡынайыуын белдерҙе.Әммә үҙендә көс барыуын белә һәм моғайын киләсәктә көйәрмәндәрен ҡыуандырасағына ышанысын юғалтмаған. «Мин әлегә үҙемде насарыраҡ тоям. Ошо арала һаулығымды нығытып, киләһе йылда мотлаҡ уйынға сығасаҡмын. Тәнем һәм йәнем әле яратҡан шөғөлөм менән йәшәй. Әлбиттә башҡа маҡсаттарым да бар. Тик теләк уйнарға булғанда, сығыш яһарға ине әле иҫәп. Шулай ҙа кем белә бәлки китергә лә тура килер»."
Бәләкәй балалар ҙур эш башҡарған,"""Йәшлек""тең ""Бәйләнештә""ге әүҙем дуҫы Зина Әхмәтйәнова хәбәр итә: Һүрәттәрҙә Әбйәлил районының Первомай ауылы башланғыс мәктәбе уҡыусылары. Ялан яғы булғас ауыл тирәһендә ҡайын ағасы үҫмәй. Шулай булыуға ҡарамаҫтан беҙ парк, Билдәһеҙ һалдатҡа һәйкәл, мәктәп тирәләй ҡайын ағасы ултырттыҡ. Бәләкәй генә балалар ҙур эш башҡарҙы. Ҡайындар күҙҙең яуын алып, шаулап үҫеп китһендәр тип теләйбеҙ!лм"
Бөрйәндәр газ баллондарын ситтән ташымаясаҡ,"Республика байрамы алдынан Бөрйән районының Иҫке Собханғол ауылында , Асфальт – бетон заводы ҡаршыһында халыҡ күптән көткән газ яғыулығы ҡойоу станцияһы асылды. Ул ике йүнәлештә эшләй: береһе газ яғыулығы менән эшләгән автомобилдәрҙе хеҙмәтләндерһә, икенсеһе көнкүрештә ҡулланылған газ баллондарына «зәңгәр яғыулыҡ» тултыра. Был проектҡа район дүрт миллиондан артыҡ инвестиция йәлеп ителгән. 3 эш кешегә эш урыны булдырылған. Яғыулыҡ Магнитогорск ҡалаһынан килтереләсәк."
"""Полиэф""та ғәҙәттән тыш хәл. Әлегә бына нимәләр билдәле","9 октябрь кисендә предприятиела сәнәғәт ағыҙылған һыуҙар резервуары тишелгән.Йәй көнө Благовещенда тап ошо заводтың сәнәғәт ҡалдыҡтары арҡаһында Иҙәк йылғаһындағы балыҡтар һәләк булғайны. Ғәҙәттән тыш хәлдәр министрлығы хәбәр итеүенсә, кисә кискеһен ҡалдыҡтар һаҡланған резервуарҙарҙың береһендә стенаның бер өлөшө емерелгән һәм улар биләмәгә эләккән. Бәхеткә күрә үлеүселәр һәм ҡазаланыусылар юҡ.Радий Хәбировтың ҡушыуы буйынса оператив штаб булдырылды, уны республика буйынса Ғәҙәттән тыш хәлдәр министрлығы начальнигы Марат Латипов етәкләй. Шунда уҡ Экология министрлығы вәкилдәре эшләй, улар һыуҙы тикшерә. Благовещен һыу каналынан һыуҙы заводтан күпкә юғарыраҡ урынлашҡан скважиналарҙан алыуҙары тураһында хәбәр иттеләр."
"«Милкең һатылмаһын тиһәң, бурыстарыңдан ваҡытында ҡотол»","Суд приставтарына ниндәй вәкәләттәр йөкмәтелгән? Граждандарға үҙҙәренең бурыстарын нисек белергә? Алимент буйынса бурыстары булғандар автомобиль йөрөтөргә хоҡуҡлымы? Федераль суд приставтары хеҙмәтенең Башҡортостан буйынса идаралығы етәксеһе – Башҡортостан Республикаһының баш суд приставы Илнур Мәхмүтов менән «Йәшлек» гәзите ойошторған «тура бәйләнеш»тә ошо һәм гәзит уҡыусыларыбыҙҙан килгән һорауҙарға яуап эҙләнек. Зөһрә Йәһүҙина: – Һеҙҙең төп бурыс – суд ҡарары үтәлешен бойомға ашырыу. Бөгөн бурыслы кешенең уртаса портреты ниндәй?– Уларҙың уртаса портретын һүрәтләүе ауыр, сөнки төрлөһө бар. Барыһын да бер уртаҡ һыҙат – яуапһыҙлыҡ берләштерә. Һәр береһен айырып ҡараһаҡ, мәҫәлән, алимент түләмәүселәр бер нисәүгә айырыла. Улар – ваҡытлыса ғына килеп сыҡҡан ауырлыҡтарға дусар булып, эшһеҙ ҡалып, бурыс йыйыусылар, бер ҡайҙа ла эшләмәй кешелектән сығып, алкоголь менән дуҫлашыусылар. Статистика буйынса, алимент бурыстары буйынса 20 мең башҡарма производство бар. Алиментсыларҙың 40 – 45 проценты – ваҡытында түләүселәр. 45 процентына балаларын тәрбиәләүҙән ҡасып йөрөүселәр инә. Шуларҙы беҙ ваҡытында табып, административ яуаплылыҡҡа тарттырырға, енәйәт эше асырға тырышабыҙ. Атай-әсәйҙәрҙең 15 проценты менән нисек кенә эшләһәк тә, уларҙы тура юлға баҫтыра алмайбыҙ, сөнки социаль баҫҡыстан түбән төшкән кешеләр. Күптәренә ҡарата енәйәт эше ҡуҙғатылғас, эшкә урынлашыуы ла ауыр. Торлаҡ-коммуналь хеҙмәте өсөн түлә­мәүселәр араһында үҙҙәренең бурыстарын белмәй йөрөүселәр ҙә, эштәрен юғал­тыусылар ҙа, күрәләтә түләмәүселәр ҙә бар. Идара итеүсе компаниялар граждандарға квитанциялар ебәрмәй, ә бурыс йыйыла бирә. Күптәр үҙҙәре теркәлгән фатирҙа йәшәмәй, күпме бурысы йыйылғанын да белмәй йөрөй. Торлаҡ-коммуналь түләүҙәрҙә 500 меңдән алып миллион һумға тиклем бурыс йыйыусылар ҙа осрай. Ошо юҫыҡта 28 меңгә яҡын башҡарыу эше ҡуҙғатылған. Граждандар 1 млрд 400 млн һум түләргә тейеш. Был хәлде контролдә тотабыҙ. Быйыл ғына 400 млн һум бурысты ҡайтарҙыҡ. Штрафтарын ваҡытында түләп бар­мау­сыларҙы, вайымһыҙ кешеләр, тип атар инем. 500 һум штрафты ваҡытында түләмәһәң, ул ун тапҡырға артып китә, һуңынан 2,5 мең һумға тиклем барып етә. Кредит бурыстары ла – төп проблема. Уларҙың дөйөм суммаһы 54 млрд һумға тиклем барып етте. Быйыл 3 миллиард һумды банктарға ҡайтарып бирһәк тә, ҡыҙғанысҡа ҡаршы, бурыс күләме йылдан-йыл арта. Кешеләр түләй аламы-юҡмы, төрлө рек­ла­маларға ҡыҙығып, бурысҡа телефон, көн­күреш техникаһы ала. Ҙур кредит ойошмаһы граждандың финанс мөмкинлеген етди тикшерә, күптәренә кредит бирмәй. Ә микрофинанс ойошмаларында бурысҡа аҡсаны еңел генә бирәләр. Улар үҙ бурыстарының яртыһын ғына йыйһа ла, килемдә ҡала, шуға барыһына ла кредит тарата. Ҡайһы бер кешеләр бер банктағы бурысын икенсе банктан кредит алып түләп бөл­гөнлөккә төшә. Кредит түләй алмай башлағас, милкен йәшерә, фатирын, йортон икенсе кешегә яҙҙырып, нисек булһа ла бурысын бирмәҫкә тырыша. Ундайҙарға ҡарата енәйәт эше асырға мәжбүрбеҙ. Шунда ғына кредиттарын ҡайтарыу мөмкинлеге асыла. – Алимент түләмәгән әсәйҙәр күпме?– Элек мин уларҙың һаны күп түгелдер, тип уйлай инем. Статистикаға күҙ һалһаң, алиментсыларҙың 5 проценты – әсәйҙәр. Улар – әсәлек хоҡуғынан мәхрүм ителеп, амораль тормош алып барыусылар, эскеселәр. – Һаумыһығыҙ, Илнур Әнүәр улы, мин Баймаҡтан Нурия Һаҙыева булам. Иремдән балаларға алимент ала алмауым тураһында суд приставтарынан нисек справка алырға икән? Пособие юллағанда кәрәк ине… И.М.: – Ире алимент түләмәгән осраҡта дәүләт ҡатындарға пособие түләй. Әгәр ҙә Халыҡты социаль яҡлау үҙәге һеҙҙең алимент ал­мауығыҙ тураһында беҙҙән справка кил­терергә ҡуша икән, мотлаҡ суд приставтарына мөрәжәғәт итергә кәрәкмәй. Улар үҙҙәре беҙҙән һорап ала. – Хәйерле көн, Илнур Әнүәр улы! Учалы районынан Фәнүзә Нәҙершина борсой. Мин Себерҙә 20 йыл эшләнем. Шуға күрә льготалы пенсияға сығырға тейеш инем. Әммә урындағы пенсия бүлексәһе хеҙмәткәрҙәре льготалы итеп пенсияны һанаманы. Нимә эшләргә миңә? Кәңәш бирегеҙ әле. И. М.:– Беҙ суд ҡарары сығарғандан һуң ғына эшләйбеҙ. Һеҙгә бушлай ярҙам күрһәтеүсе юрист табып, судҡа мөрәжәғәт итергә кәңәш бирер инем. Телефонығыҙҙы яҙып алдым. Райондағы юристарҙың номерҙарын шылтыратып әйтербеҙ. З.Й.:– Көйөргәҙе районынан Зәмирә Аҙнабаева һорау ебәргән: «5–6 йыл элек иремдең өләсәһе «Альфа- банк»тан кредит алды. Ирем уға поручитель булды. Был банктан үҙебеҙ ҙә кредит алып, түләп барабыҙ. Бер көндө банктан беҙҙең аҡса иҫәптәренә арест һалыныуы тураһында хәбәр килде. Бурысыбыҙ – 143372 һум. Өләсәйҙе судҡа биреүҙәре, ул түләмәгән осраҡта беҙгә түләргә кәрәклеге тураһында белмәнек. Эштең судҡа ебәрелеүен дә ишетмәнек. Суд приставтарының беҙгә хәбәр итмәйенсә, поручителдәрҙең иҫәбенә арест һалыуы законлымы?» И. М.:– Закон буйынса, кемдең мөлкәте бар, беҙ бурысты шунан талап итергә бурыслыбыҙ. Өләсәһе 9 мең һум пенсия ала икән, яртыһын тотоп алып ҡалырға ла мөмкинлек бар. Әммә 4 мең һумдан түләһә лә, 143 меңде ҡасан түләп бөтә әле. Шуға ла банкҡа бурысты ҡайтарып биреү поручителдәр иңенә ята. Ни өсөн суд ҡарары алмауығыҙҙы әйтеүе ҡыйын. Ғәҙәттә, банктар гражданды судҡа бирер алдынан улар менән ниндәйҙер эш алып бара, иҫкәртеү ебәрә, шылтырата, саҡыра. Баш­ҡарыу эше асылған икән, өләсәйегеҙҙең дә, поручителдең дә банктағы аҡса иҫәбенә арест һалына. Шуны онотмағыҙ: поручитель – бурысты ҡайтарыу гарантияһы. З. Й.: – Тағы бер һорау Ришат Бакировтан. «Норильск ҡалаһынан былтыр Өфөгә күсеп ҡайттым. Шунда бер егеткә өс айға распискаһыҙ ҙур ғына суммала аҡса биреп торғайным. Ул һаман бурысын ҡайтармай. Аҡса һорап яҙыуы тураһында СМС- хәбәр, аҡса күсереү тураһында Сбербанктан алынған чек та бар. Танышым телефон номерын үҙгәрткән. Бәйләнеш юҡ. Нисек бурысты ҡайтарырға?» И. М.:– Судҡа дәғүә ғаризаһы яҙыу ваҡыты – өс йыл. Ошо ваҡыт арауығында үҙегеҙҙә булған дәлилдәр менән судҡа мөрәжәғәт итергә кәрәк. Бурысығыҙҙы ҡайтарыу ихтималлығы юғары, уны ҡайтарып буласаҡ. З. Й.: – Бурыслыларға сит илгә сығыу тыйыла. Ә бурысың барлығын нисек белергә?– Бөгөнгө тормошта һәр кемдә интернет булырға тейеш. Нисек кенә булһа ла, Берҙәм дәүләт хеҙмәттәре порталында шәхси кабинет асырға тырышығыҙ. Бөтә мәғлүмәт һеҙгә килеп торасаҡ. Уның аша төрлө органдарға ғариза яҙырға ла уңайлы. Бурысығыҙ барлығына шигегеҙ булһа, беҙҙең бүлексәләргә килеп белешегеҙ. Суд приставтары бүлексәләре етәкселәре һәр көн иртәнге 10-дан 12 сәғәткә тиклем, ә суд приставтары хеҙмәткәрҙәре шишәмбе иртәнге сәғәт 9-ҙан 11-гә, йомала көндөҙгө сәғәт 2-нән киске 6-ға тиклем ҡабул итә. Сиратта тормаҫ өсөн электрон ҡабул итеүгә алдан яҙылып та була. – Баймаҡ районынан Алһыу Ирғәлина борсой. Иремдең алимент бурысы бар. 2016 йылда алиментҡа бирҙем. Әммә ул эшләгән ойошма беҙгә алимент күсермәй. Нимә эшләргә? И. М.:– Был осраҡта бухгалтерияны тикшерергә кәрәк. Баймаҡ районы суд приставтары бүлегенә үтенесегеҙҙе еткерермен, сараһын күрерҙәр. Әгәр ҙә кеше эш хаҡы алып килә икән, уның алимент бурыстарын ойошма мотлаҡ күсерергә тейеш. З. Й.: – Өфөнән Лилиә Вәлиева: «Автомобилемде һатып, автосалонға яңыһын алырға барҙым. Улар барлыҡ документтарҙы тикшерҙе лә, машинағыҙға арест һалынған, иң тәүҙә бөтә бурыстарҙан ҡотолорға кәрәк, тинеләр. Ниңә мин бер нәмә лә белмәйем һуң? Пенсия фондынан да, һалым инспекцияһынан да, бурыстарым юҡ, тип справкалар алып сыҡтым. Орджоникидзе районының суд приставтарына барһам, улар машинама ни өсөн арест һалынғанын белмәй. Сөнки мин ошо районда пропискала торам, Калинин районында башҡарыу эше асылған. Калинин районы суд приставтары штраф буйынса бурыстарым барлығын әйткәс, түлә­нем. Әммә автосалонда һаман арест тора, тиҙәр. Аптырап, суд приставтары етәк­сеһенә инеп, квитанцияларымды күр­һәткәс кенә арес­тан алдылар. Ике ай йөрөргә тура килде. Ниңә суд приставтары мин бер барыуҙа уҡ бурысым барлығын әйтмәгән?» – тип яҙа. И. М.:– Бурысы булмайынса кешенең мөлкәтенә арест һалынмай. Башҡарыу ҡағыҙы бар икән, суд приставы шуның буйынса эшләй. Был ҡатындың йәшәгән урыны буйынса хәбәр ебәрелгәндер. Ул үҙе белмәй йөрөгән. Суд приставына автомобилде арестан алыу өсөн күп ваҡыт талап ителмәй. Бер көн эсендә эшләнә. Беҙҙең ведомство ЮХХДИ сис­темаһы менән бәйләнештә тора. Сикләүҙәр индереү тураһындағы мәғлүмәтте уларға ебәрәбеҙ. Ваҡытында бурысың барлығын белеп, беҙҙең ҡулға барып етмәйенсә түләп, был хәлгә ҡалмаҫҡа кәрәк.Хат килеү-килмәүен «Рәсәй почта»һы аша ла белергә була. З. Й.: – Суд приставы-башҡарыусының эш күләме ҙурмы? Бер хеҙмәткәргә нисә эш тура килә?– Эш күләме йылдан-йыл арта. Былтырғы йыл менән сағыштырғанда, 180 меңгә күбәйгән. Республикала 20 млн 200 мең баш­ҡарыу эше бар. Бер суд приставына йыл әй­ләнәһенә 4 меңдән ашыу эш тура килә. Һанап ҡарағанда, башҡарыу өсөн йыл әйлә­нәһенә суд приставы бер башҡарыу эшенә 20 минут ҡына ваҡыт сарыф итә ала. Суд прис­тавтарының өлгөрә алмауы ошо эш күләменең артыуына бәйле. – Өфөнән Эльмира Вәлишина борсой. Туғаныбыҙ суд приставтары хеҙмәтендә эшләй. Эшегеҙ ауыр, хәүефле. Суд прис­тавтарының хеҙмәте Эске эштәр ми­нистрлығы, Росгвардия кеүек ведомстволарға ҡасан тиңләштерелер икән? И. М.:– Дөрөҫөн генә әйткәндә, беҙҙең вәкә­ләттәр көс структураларыныҡына тиң, ғәйепле граждандарҙы административ яуаплылыҡҡа тарттырабыҙ, уларға ҡарата енәйәт эштәре асабыҙ. Беҙҙең ҡарамаҡта ҡорал йөрөтөү, көс ҡулланыу хоҡуғы ла бирелгән. Көс структураларына тиңләштерелмәгәс, статусыбыҙ уларҙыҡына ҡарағанда түбән, хаҡлы ялға иртәрәк китеү кеүек социаль гарантияларға эйә түгелбеҙ. Әлегә РФ Дәүләт Думаһы депутаттары беҙҙең хеҙмәттең статусын күтәреү тураһында закон проектын тикшерә. Киләһе йылдан был мәсьәлә ыңғай хәл ителер, тип уйлайбыҙ. З. Й.: – Суд приставтарына коллекторҙар өҫтөнән контроллек итеү бурысы бирелде. Граждандар уларға ҡарата ниндәй дәғүә белдерә? Ялған коллекторҙы ысын суд приставынан нисек айырырға?– 2017 йылдан беҙгә бурыс йыйыусыларҙы – коллекторҙарҙы контролдә тотоу эше йөкмәтелде. Идаралыҡта айырым бүлексә булдырылды. Ҡыҙғанысҡа ҡаршы, коллек­торҙар вәкәләттәрен арттырып ебәрә – граждандарҙы ҡурҡытып, кешенең бурысын ҡайтартыу өсөн яңы кредиттарға батыра. Уларҙың эшенән зарланған халыҡ беҙгә килеп ғариза яҙа. Бындай намыҫһыҙ хеҙмәткәр­ҙәргә ҡарата ваҡытында сара күрәбеҙ. Республикала рәсми рәүештә эшләгән 13 коллектор ойошмаһы бар. 8 айҙа уларға 400-гә яҡын ялыу килде, 80-гә яҡын административ эш ҡуҙғатылды. Әгәр ҙә һеҙҙе коллекторҙар борсой икән, беҙгә мөрәжәғәт итегеҙ. И. М.: – Һеҙҙең бурыс – судтарҙа ла тәртип булдырыу. Суд эштәре ҡаралғанда кеше үтә лә көсөргәнеш, асыу менән килә. Судьяларға янау, ҡорал индереүселәр бармы? Судтарҙа ниндәй тәртип боҙоуҙар йыш күҙәтелә?– Судҡа килгән кешеләрҙең уйында ни барын бер кем дә белмәй. Кемдер мөлкәтһеҙ тороп ҡала, икенселәр хөкөм ителә, өсөн­сөләр бала бүлешә. Беҙҙең хеҙмәткәрҙәр шуға ла судтарҙа хәүефһеҙлекте тәьмин итә. Унда талашалар ҙа, һуғышалар ҙа, судьяны ла әрләйҙәр. Ҡорал, боеприпастар, бысаҡ, наркотиктар индереүселәр ҙә осрай. Судьяны мыҫҡыллағандары ла бар. Быйыл ғына дүрт енәйәт эше ҡуҙғаттыҡ. Ниндәй генә суд ҡарары сығарылмаһын, судты яҡлап торорға тейешбеҙ. – Суд приставтарына ҡул күтәреү осраҡтары бармы?– Беҙҙең эш конфликтлы. Ике йылда өс мәртәбә суд приставын машина менән тапаттылар, ҡул күтәреүселәр ҙә осрай. Ләкин башҡарыу эшен үтәгәндә беҙҙең хеҙ­мәт­кәрҙәргә, законға ярашлы, ҡорал, көс ҡул­ланыу хоҡуғы бирелгән. Шуға күрә хә­үефһеҙлекте тәьмин итәбеҙ. Шуны әйтеп китер инем: һеҙҙең аҙаҡҡы малы­ғыҙҙы, мөлкәтегеҙҙе алып китергә беҙҙең хоҡуғыбыҙ ҙа, ниәтебеҙ ҙә юҡ. Беҙҙән йәшенеп, ҡасып ултырырға кәрәкмәй. Нисек кенә булмаһын, суд ҡарарын ғәмәлгә ашырасаҡбыҙ, баш­ҡарыу эше законға ярашлы алып барыласаҡ."
"""Экология"" милли проектына ҙур өлөш","Беләһегеҙ, үткән аҙнала республикала ""Йәшел Башҡортостан"" ағас ултыртыу акцияһы гөрләп үтте.Бындай сара киләһе йылда ла дауам итәсәк. БР Башлығы Радий Хәбиров хөкүмәт улытырышында белдереүенсә, акция 2020 йылда республиканың Урман хужалығы ҡарамағында үтәсәк.- Хорошая акция, с привлечением большого числа жителей республики. Весенняя акция уже будет вне зоны министерства жилищно-коммунального хозяйства, это уже зона леса. Минлесхоз, готовьтесь, чтобы горожане могли выехать в леса, и мы все могли сажать деревья, заниматься воспроизводством лесов, - тине Радий Хәбиров. Дөйөм алғанда, быйылғы ике акцияла (апрелдә лә булғайны) 178 мең яңы ағас үҫентеһе ултыртылған. Уларҙа 300 меңдән ашыу кеше ҡатнашҡан. Акцияның төп маҡсаты — экологик проблемаларға иғтибарҙы йәлеп итеү, ҡалаларҙы һәм ауылдарҙы йәшелләндереү, уларҙың тышҡы йөҙөн күркәмләндереү.Уны ""Экология"" милли проекты буйынса ғәмәлгә ашырылған файҙалы эштәр рәтенә, хатта алға ҡуйырға ла ярайҙыр. Милли проекттың тағы федераль 11 проекты араһында ""Урмандарҙы һаҡлау"" тигәне лә бар."
"Владимир Путин билдәләүенсә, хеҙмәт хаҡы кешене һөҙөмтәле эшкә дәртләндерергә тейеш","Кисә Рәсәй Президенты менән Премьер-министры осрашып, һаулыҡ һаҡлау тармағының беренсел звеноһы тураһында һөйләште. Владимир Путин тармаҡтың тап ошо бүлеген яҡшыртыуға бәйле тәҡдимдәр әҙерләргә ҡушҡайны.Иң тәү сиратта эш хаҡы тураһында мәсьәлә ҡаралды. Путин әйтеүенсә, ул ғәҙел булырға һәм кешене һөҙөмтәле эшкә дәртләндерергә тейеш. Йәнә лә кадрҙар мәсьәләһен хәл итеү бурысы тора. Беренсел звено (первичное звено) тигәс тә, ФАП, поликлиникалар, амбулаториялар күҙ уңында тотола. Кеше иң тәүҙә ошо учреждениеларға мөрәжәғәт итә. Дмитрий Медведев тәҡдимдәр әҙерләүен әйтте. Ул тармаҡтың әлеге звеноһын модернизациялау принциптарын раҫлау тураһындағы ҡарарға ҡул ҡуйған. Уға ярашлы, инвентаризация үткәреләсәк, кәрәк ерҙә төҙөлөш йә реконструкция башланасаҡ. Төбәктәр 2020 йылдың 1 июленә тиклем үҙ яңыртыу программаларын әҙерләргә тейеш. Владимир Путин ҡәнәғәтһеҙлеген дә белдерҙе (стенограмма Президенттың рәсми сайтынан): - У нас регулярно происходят сбои на том уровне, где возникает, должно возникать эффективное взаимодействие – между государственным уровнем управления и муниципальным. Вот на этом стыке у нас постоянно происходят какие-то сложности, поскольку уровень государственного управления – и федеральный, и региональный – часто или делает вид, что его это не касается или касается во вторую, в третью очередь, а муниципальный уровень все время ссылается на отсутствие необходимых ресурсов и компетенций. Я понимаю, что здесь есть сложности, заложенные еще в основном законе, но нам нужно обязательно отрегулировать это взаимодействие. Потому что, скажем, вот в этой области мы проводили реорганизацию или оказывали помощь первичному, кстати говоря, звену здравоохранения дважды, по сути, дважды с федерального уровня напрямую просто, напрямую. Потом это все куда-то уплывает: и материальная составляющая этого уровня здравоохранения, и уровень оплаты труда. То же самое, кстати говоря, происходит и в сфере образования. Но я просил бы Вас с коллегами обратить на это особое внимание и выстроить работу с регионами и с муниципалитетами таким образом, чтобы она была эффективной... Уға яуап итеп, Дмитрий Анатольевич мотлаҡ ул ҡушҡанса эшләйәсәктәренә ышандырҙы."
"25 мең, 35 мең, 215 мең һум...","Беҙ үҙебеҙҙең уҡыусыларҙы иҫкәртә торғас, хәҙер ысын газ хеҙмәткәрҙәрен дә өйҙәренә индермәй ыҙалаталар икән. Бер ҡараһаң, дөрөҫ тә эшләйбеҙ һымаҡ, ләкин газ плитәһен, счетчигын тикшереүселәр беҙгә асыуланып та ҡуя. Иҫкәртмәҫ тә инек, муттар, бурҙар донъя бит. Шуға ла ишекте бикләп тотоуың яҡшыраҡтыр, тибеҙ. Бына, мәҫәлән, Өфөнөң Инорс микрорайонында ҡатын өйҙә яңғыҙы булғанда ишеген бикләмәгән. Ҡайһылыр арала ишек ""шыҡ"" итеп ҡалғанға, сығып ҡараһа - рюкзагындағы янсыҡта аҡсаһы юҡ! 25 мең һумын юғалтҡан ҡатын ҡото осоп, полицияға хәбәр иткән.Полиция хеҙмәткәрҙәре оператив-эҙләү саралары һөҙөмтәһендә 26 йәшлек бурбисәне тапҡан һәм тотҡан! Ул йәш ҡатын ошоға тиклем дә бер нисә тапҡыр яуапҡа тарттырылған да икән шул... Ә Белоретта 68 йәшлек пенсионерка 35 мең һум аҡсаһынан ҡолаҡ ҡаҡҡан. Әлеге лә баяғы телефондан ""банк хәүефһеҙлеге хеҙмәткәре"" шылтыратып, һеҙ тыныс ҡына йәшәп ятаһығыҙ, ә һеҙҙең иҫәбегеҙҙән аҡсаны урлап яталар, шуға ла бөтә булған аҡсағыҙҙы банкоматтан ала һалып, терминал аша электрон кошелекка һалырға кәрәк, тип әйткән. Ҡатын уны тыңлаған да, ярыҡ ялғаш янында ултырып ҡалған. Шундай уҡ ҡармаҡҡа 47 йәшлек ханым да ҡапҡан бит әле ул: ҡурҡышынан аңын-тоңон уйлап та бирмәй, 215 мең һум аҡсаһын муттар иҫәбенә күсергән."
Терра Башҡортостан!,"Республика көнөндә, 11 октябрҙә, «Аҡбуҙат» ипподромында «Терра Башҡортостан» турнирының финалы үтәсәк. Һайлап алыу этабында еңгән Дыуан, Илеш, Дүртөйлө, Белорет, Федоровка, Ҡыйғы, Бишбүләк, Стәрлетамаҡ, Көйөргәҙе, Күгәрсен, Борай һәм Хәйбулла райондарының жокейҙары чемпион титулы өсөн көрәшәсәк. Финал бәйгеһе ике этапҡа бүленә. Тәүгеһендә 12 һыбайлы үҙ-ара ярышасаҡ. Икенсе этапта бурыс ҡатмарлашасаҡ: беренсе урынды яулаған жокей иң һуңғы килгән һыбайлы менән аттарын алыша, икенсе урынды алған иһә һуңғынан алдағының аты менән һәм артабан шундай уҡ тәртиптә... Жокейҙар «Аҡбуҙат» ипподромының аттарында ярышасаҡ. Башҡортостандың 100 йыллығына арналған сара сәғ. 14.00 башлана. Инеү ирекле. Тамашасылар араһында туристик путевка менән өс смартфон уйнатыласаҡ."
Төпкөл ауылда йәшәй әүҙемдәр,"Һөйөндөк ауылы район үҙәге Учалынан бик алыҫта ятһа ла, унда тормош быҫҡып ятмай, сөнки халҡы бик әүҙем.Алтын көҙҙөң һуңғы аяҙ, сыуаҡ көнөндә, мәҫәлән, ауыл китапханаһы мөдире Вилә Мырҙағолова тәбиғәт ҡосағында ""Өмөт"" ҡатын-ҡыҙҙар клубы ағзаларының ултырышын үткәрҙе. ""Ҡатын-ҡыҙҙың библиойәйе"" тип аталған көҙгө библиокафела яңғыраған музыкаль-шиғри композиция Мостай Кәримдең шиғриәтенә таянып әҙерләнгән.Ҡатын-ҡыҙҙар шағирҙың шиғырҙарын уҡып, йырҙар йырлап күңел асҡан. Һуңынан ""Оҙон ғүмерлелек серҙәре"" темаһына әңгәмә ҡороп, яңы китап-журналдарға байҡау яһағандар. Фитнес күнекмәләр яһап, тәмле сәйҙәр эсеп, үҙ-ара төрлө кәңәштәре менән бүлешеп, яҡшы кәйефтә таралышҡандар. Бындай яҡты аралашыу һәр кемгә ыңғай йоғонто яһай инде ул.Бынан тыш ауыл ""Йәшел Башҡортостан"" акцияһына ҡушылып, клуб мөдире Гөлсара Камалова, китапханасы Вилә Мырҙағолова менән бергә әүҙем ҡатындар, уҡыусы балалар һәйкәл тирәләй ҡарағай үҫентеләрен ултыртҡандар. Афариндар!"
Юл фажиғәләре - 8 октябрь,"Кисәге, 8 октябрҙә, республикала 10 автомобиль аварияһы теркәлгән. Бер кеше һәләк булған, ун бер кеше йәрәхәттәр алған. Эскән килеш руль артына ултырған 29 водитель тотолған. Иртән Дәүләкән ҡалаһының Йәштәр урамында 53 йәшлек ир ""Renault Duster"" машинаһында 52 йәшлек ҡатынды төрттөрә. Алған йәрәхәттәрҙән ҡатын шунда йән бирә. Водителдең әйтеүенсә, ҡатын юл ситенән генә китеп барған булған, кейемендә яҡтылыҡ сағылдырыусы элементтар булмаған.Был ваҡиға буйынса тикшереү бара. Ә бит юлда китеп барғанда, күп йәйәүлеләр, мине водитель ҡараңғыла ла яҡшы күрә, сөнки фараларҙың яҡтыһы миңә төшә бит, тип уйлай. Ысынында иһә, килеп терәлгәнгә тиклем тиерлек кеше күренмәй! Кейемендә яҡтылыҡ сағылдырыусы элементтар булғанда ғына водитель кешене алыҫтан күрә. Хәҙер һатыуҙа төрлө браслеттар, брелоктар бар, зинһар, шуларҙы булһа ла һатып алып, ҡулығыҙға, түшегеҙгә тағып йөрөгөҙ!"
"Ауылдаштар ""Күршең менән китапханаға"" йыйылды","Баймаҡ районынан китапханасы Райхана Булатова хәбәр итә: - Билал ауыл китапханаһына ауылдаштар ""Күршең менән китапханаға"" исемле ""түңәрәк өҫтәл"" артында һөйләшеүгә йыйылды.Кемдәр һуң, ундай күршеләр? Улар китапхананан китап алһалар, мотлаҡ, күрше - тирәләренә лә уҡыта, бергә фекер алыша. Мин уларға ҡарап һәр ваҡыт һоҡланам!Бына улар! Барлыҡ ҡайғы - шатлыҡтарын бергә уртаҡлашҡан, тегергә, бәйләргә, гөл үҫтерергә бергә өйрәнгән Сәрүәр инәй Мөхәмәтйәнова менән Таңһылыу еңгәй Ғәйзуллина, барлыҡ эштәрен бергә, уртаҡ килешеп эшләүсе, ике килендәш, күршеләрен тик яҡшы яҡтан ғына телгә алыусы Миңлебикә һәм Сәғилә Ғайсиналар, бер ғаилә кеүек йәшәүсе Күпер урамы күршеләре, ҡатын - ҡыҙҙар Советы рәйесе, мәғариф ветераны Илдүсә Азат ҡыҙы Әминева, күршеләрем тип өҙөлөп тороусы Нәфисә апай Әминева, улар өлгөһөндә тырышып донъя көтөүсе йәштәр Гөлйөҙөм Мөхәмәтйәрова, Зәлиә Әминева, башланғыс кластар уҡытыусыһы, күршеләре тураһында тик йылы һүҙҙәр генә еткереүсе Илүзә Нурислам ҡыҙы Юламанова, күрше - тирәләре өсөн терәк - таяныс булған, күршеләренән тик изгелек кенә күргән Мансур ағай Кәримов, мәғариф ветераны, ""Ағинәй"" ҙәр Советы рәйесе, күршеләре менән татыу ғүмер кисереүсе Гөлдәр Фазлиәхмәт ҡыҙы Юлмөхәмәтова, беҙҙең һәр сарала ярҙам итеп йөрөүсе, күршеләренә ярҙамсыл Миңсылыу апай Әхмәҙина. Клуб мөдире Люциә Вәлеева етәкселегендәге ҡатын - ҡыҙҙар Илгизә Ғайсина, Гөлнара Шәрипова, Нәркәс Мөхәмәтйәнова матур йырҙары менән барлыҡ күршеләрҙе ҡотланы һәм музыкаль сәләм тапшырҙы. Уларҙың барыһын да бер уй, бер фекер берләштерҙе. Барыһы ла китапхананың әүҙем китап уҡыусылары, мәҙәни сараның уртаһында ҡайнаусы кешеләр.Күрше татыу булһа, ауыл татыу, ауыл халҡы үҙ - ара татыу икән ил татыу тигән һүҙ. Шуға күрә, күршеләр менән бергәләп эштәрен дә эшләйҙәр, китабын да уҡыйҙар, гәзит - журнал да алдыралар, матур ял да итә белә билалдар! Афарин!"
Көслө магнит дауылдары буласаҡ,"Октябрь аҙағында ҡояшта үҙгәрештәр көтөлә. Йыһандағы был күренеш кешеләрҙең һаулығында ла сағылыш табасаҡ. Хроник сирҙәр менән интегеүселәр, ҡан баҫымы даими күтәрелгәндәр был көндә һаулығығыҙға иғтибарлы булығыҙ. Магнит дауылдары 24 октябрҙән 26 октябргә тиклем дауам итәсәк. Метеоһиҙгерлеге көслө булған кешеләрҙә «ауыр» көндәрҙә баш ауыртыу, йоҡо килеү, йөрәк тибешенең йышайыуы, баш әйләнеүе көтөлә. Шуға ла магнит дауылдары булған көндәрҙә ауыр эш эшләмәй, көсөргәнеш кисермәй, еңел үҙләштерелә торған витаминлы ризыҡтар ашап үткәрегеҙ."
Илап та миҙал алып була икән...,"Яңыраҡ Катарҙа уҙған еңел атлетика буйынса донъя чемпионатында Польша атлеты Войцех Новицки йәҙрә ырғытыуҙа миҙалһыҙ ҡалып, миҙаллы була.Баҡ тиһәң, өсөнсө урын алған Венгрия спортсыһы Бенце Халас йәҙрә сойорғотҡанда, тәғәйен урындан яза баҫып, ҡағиҙәне боҙған. Һәм уны судьялар күрмәгән имеш. Әммә ул бер ниндәй ҙә ҡағиҙәне боҙмай, лайыҡлы рәүештә өсөнсө урын яулай. Тик ике метрлы Польша бәһлеүәне ярыш мәлендә үҙ мөмкинлеген файҙалана алмай, илар рәүешкә етеп, маңҡаһын ағыҙа... Әммә тренеры уны йәлләп, нисектә булһа өсөнсө урын алған венгрҙың һөҙөмтәһен юҡҡа сығарып, ойоштороусыларға яу һала. Имеш ул ҡағиҙәне боҙған. Тегеләре нишләптер уйлап та тормай өсөнсө урынды ике спортсыға бирергә булалар. Поляк оялмай тороп, венгр янына барып подиумға барып баҫа. Бөтәһә лә аптырай. Протокол буйынса өс призер була, ә бүләкләүгә дүрт спортсы сыға. Илап та миҙал алып була икән… Бына шулай."
Көнөнә күпме һыу эсергә кәрәк?,"Кеше көнөнә кәмендә 2 -2,5 литр һыу эсергә тейеш. Шулай булмаһа, матдәләр алмашыныуы боҙолорға, кеше төрлө сиргә тарырға мөмкин, тигәнде йыш ишетергә тура килә. Әммә был һүҙҙәр нигеҙле тикшеренеүҙәр менән раҫланмаған. Бары тик спорт менән шөғөлләнеүселәргә уҙған быуаттың 70-се йылдарында тәҡдим ителгән. Бөйөк Британия ғалимдары әйтеүенсә, сәләмәт организмда баш мейеһе һәр процесты контролдә тота. Тәндә һыу миҡдары кәмей башлау менән һыуһау сигналдары барлыҡҡа килә. Шулай уҡ баш мейеһенән бөйөрҙәргә «Организмда дымдаы һаҡларға!» тигән сигнал бирелә икән.Ни бары организмға иғтибарлы булыу талап ителә, ул үҙенә нимә кәрәклеген белдереп тора, тип хәбәр итә «Би-Би-Си»."
Яңы һалым! Көтмәгәйнегеҙме?,"Киләһе йылдан башлап беҙҙә эшләүсе кешеләр өсөн килемгә һалым индерелеүе ихтимал.Республикала үҙ-үҙенә генә аҡса табыусы граждандарҙан (""самозанятость"" өсөн) аҡса түләтмәкселәр. Шәхси эшҡыуар булып теркәлмәгәндәр, әммә аҡса табыусылар - ошо категорияла.Башҡортостан эксперимент рәүешендә шундай һалым индергән дүрт төбәк исемлегендә. Әле тәжрибә Мәскәү ҡалаһы һәм өлкәһендә, Калуга өлкәһендә, Татарстанда үтә. Әлегә беҙгә ҡатнашыу тураһында теүәл яуап килмәгән килеүен. Яңы һалым индерелһә, ул 10 йыл ғәмәлдә буласаҡ.Махсус һалым күләме 4 йә 6 процент булыуы ихтимал. Барыһы ла кеше бизнесты законлы рәүештә алып барһын өсөн."
Ҡасан ғына айыуҙар ҡышҡы йоҡоға китер?,"Һуңғы ваҡытта айыуҙарҙың әүҙемләшеп, кешеләргә ҡаза килтереүе йыш күҙәтелә. Яңыраҡ Башҡортостандың тағы ла бер районында тайыш табандың һөжүменән умарталар зыян күрә. Умартасы туҙып ятҡан умарталарын видеоға төшөрә һәм умарталыҡта бер генә түгел, ә бер нисә айыуҙың булыуын әйтә.Башҡортостанда айыуҙарҙың әүҙемлеге көндән-кән арта. Быға тиклем дә Мәләүез, Күгәрсен, Ишембай райондарында тайыш табандарҙың малға һөжүм итеүе хаҡында хәбәр ителгәйне.«Ҡыҙыл китап»ҡа ингән йыртҡыстарҙы атыу тыйыла шул, шуға ла тайыш табандарҙың ҡышҡы йоҡоға китеүен көтөргә генә ҡала."
"""Даю установку"" - Кашпировский сеанстарына 30 йыл тулды","30 йыл элек - 1989 йылдың 9 октябрендә Анатолий Кашпировскийҙың ситтән тороп дауалау буйынса тәүге тапшырыуы Үҙәк телевидение эфирына сыҡҡан. Советтар Союзы халҡын гипноз тәьҫиренә индергән Кашпировский тәүге дауалауҙы студиялағы бер нисә йөҙ кеше алдында башҡарған. Унан һуң ике аҙна һайын һәр йәкшәмбелә сеанстар үткәрелгән. Тапшырыуҙар ""Сеансы здоровья врача-психотерапевта Анатолия Кашпировского"" тип аталған. Дауалаусы үҙенең сығыштарын ""специфик психотерапевтик тәҫьир итеү акты"" тип атаған һәм беренсе секундтан уҡ һаулыҡҡа шифа тейә тигән. Тамашасыларға ул склеродермияны дауалай алам, бүҫерҙе бөтөрәм, операция йөйҙәрен юҡ итәм, яман шешкә ҡаршы көрәшәм тигән. Аҙаҡтан ул алты тапшырыу мәлендә 10 миллион кешене дауалай алғаны тураһында әйткән. Кашпировский сеанстарын ""даю установку"" тип башлаған. Был һүҙбәйләнеш тиҙ арала кешеләр телмәренә ингән. Беренсе тапшырыуҙы һалабыҙ. Кем белә, ҡараусылар һәм дауалана алыусылар табылыр."
Өфөлә хоккей буйынса донъя чемпионаты уҙасаҡ,"2021 йылда Өфөлә ҡатын-ҡыҙ хоккей командалары араһында донъя чемпионаты уҙасаҡ.Яңыраҡ шул хаҡта Рәсәй хоккей федерацияһы президенты Владислав Третьяк белдерҙе. Турнир 1990 йылдан алып уҙғарыла башлай. Әлегә Канада менән АҠШ командалары ғына үҙ-ара алдынғылыҡты бүлешә. Канада иҫәбендә 10 еңеү булһа, АҠШ уйынсылары 9 тапҡыр чемпион исемен яулай. Һуңғы ваҡытта, йәғни биш беренселек рәттән Америка командаһы ғына еңеү байрам итә. Уҙған чемпионатта ғына Финляндия ҡыҙҙары финалға сығып, көмөш миҙал яулай. Рәсәй командаһы иһә үҙ тарихында өс тапҡыр өсөнсө урынға сығып, «бронза»лы була. Һуңғы тапҡыр 2016 йылда уңышҡа өлгәшә. Бәлки, Өфө ярҙамға килер…"
Регбинан беҙгә иртәрәк әле...,"Японияла барған регби буйынса донъя чемпионатында Рәсәй йыйылма командаһы дүрт уйында дүрт еңелеү кисереп, төп бәйгенән төшөп ҡалды.Улар төркөм осрашыуында башта турнир хужаларына 30:10, һуңынан Уругвай спортсыларына 30:9 иҫәбенә еңелеп, ҡалған икәүһендә бөтөнләй «ҡоро» иҫәпкә отолдо. Ирландияға – 39:0 һәм Шотландияның икенсе составына 61:0 иҫәбенә ҡыйралды. Ғәмүмән, Рәсәй регбисылары бындай ҙур ярыштарҙа икенсе тапҡыр ғына ҡатнаша. Беҙҙең кеүек АҠШ менән Канада спортсылары ла еңеү бәхетен кисергәне юҡ. Ул йәһәттән, Яңы Зеландия, Бөйөк Британия, Япония, Көньяҡ Африка, Ирландия һәм дә Шотландия кеүек илдәргә етеүсе юҡ."
Баймаҡ районында мәргән уҡсылар ярышы үтә,"]12 октябрҙә Үрге Яйыҡбай ауылында Башҡортостан Республикаһы көнөнә арналған яндан уҡ атыу буйынса район турниры уҙғарыла. Ярыштар иртәнге сәғәт 10-да башлана. Ҡатнашыусылар йәш категорияһына ҡарап (17 йәшкә тиклем һәм 18 йәштән өлкәндәр), айырым төркөмдә көс һынашасаҡ.Милли кейем менән сығыш яһаусыларға өҫтәлмә мәрәй бирелә."
"Хәйерсе, хәйерсе лә ... Ә өйөндә ҡапсыҡлап аҡсаһы булған","Һиндостандың Мумбай ҡалаһында бәхетһеҙлек осрағы теркәлеп, бер хәйерсе поезд аҫтына ҡалып үлгәс, полиция хеҙмәткәрҙәре был эште тикшерә башлаған.Әйткәндәй, оҙаҡ йылдар хәйер һорап урам ҡыҙырған ирҙе тирә-йүндәге кеше белгән һәм ҡулынан килгәнсә ярҙам иткән: ҡайһыһы аҙыҡ менән, бәғзеләре аҡса биргән. Шәхестең Бидичанд Панамарам Азад икәне асыҡланғас, хоҡуҡ һаҡсылары мәрхүмдең өйөнә барған. Бында иһә уларҙы диван янында теҙелеп ултырған бер нисә ҡапсыҡ ваҡ аҡса ғәжәпләндергән.Был аҡсаны полиция хеҙмәткәрҙәре һигеҙ сәғәт буйы һанаған. Һөҙөмтәлә хәйерсенең бөтөнләй ярлы булмауы асыҡланған. Ҡапсыҡтарҙа 1,7 миллион рупия һаҡланған. Был яҡынса 24 мең доллар тәшкил итә. Ниңә был ҡәҙәре аҡсаны йыйған һәм уны тотонмаған икән?"
Урман урлаусыны төшөрөүсе ҡушымта барлыҡҡа килде,"Башҡортостанда тағы бер файҙалы мобиль ҡушымта эшләй башлай.Уның аша рөхсәтһеҙ урман ҡырҡыусылар тураһында хәбәр итергә була. ""БР-ҙың урман картаһы"" (""Лесная карта РБ"") тип аталған ҡушымта Андроид, iОS аша эшләй. Бушлай күсереп алырға мөмкин. Ябай ғына эшләнә: шикле күренеште фотоға төшөрәһең дә, тейеш ергә ебәрәһең.Әйткәндәй, киләсәктә һәр урман эшсеһендә күҙәтеүҙә тота торған мобиль инструмент буласаҡ."
Оло ҡайғы - ике ғаиләлә сабый балалар үлеп ятҡан,"Башҡортостанда ошо көндәрҙә ике ғаиләгә оло ҡайғы килгән - ата-әсәләр сабыйҙарын үле килеш тапҡан.4 октябрь төнөндә Дыуан районында атаһы менән әсәһе өс йәшлек улдарын ҡараһалар ул үлгән булған. 5 октябрь иртәһендә Стәрлетамаҡта ла шулай фажиғә ҡабатланған. Бында йәш ярымлыҡ ҡыҙ баланың үлеме асыҡланған. БР Тәфтиш комитеты тикшереү башлаған. Шуныһы билдәле - криминал осраҡтары юҡ, суд-медицина экспертизаһы бара."
Өфө урмандарында аҙашмаҫ өсөн,"Баш ҡаланың йәшел зонаһында хәрәкәт итеү йүнәлешен күрһәткестәре ҡуйғандар. Был эш Өфө мэры Өлфәт Мостафин бойороғона ярашлы башҡарылған. Баш ҡала урмандарынан һәм ситтәге биләмәләрҙән сығыу өсөн Блюхер, Аврора, Батыр, Менделеев урамдарында, 8 Март, Козарез, Йылҡыбай, «Яркий» биҫтәһендә 30 табличка юл күрһәтәсәк."
Исемен яҡлай алырмы?..,"Японияла волейбол буйынса донъя кубогында турнирында ҡатнашҡан 12 команда бер аҙ тәнәфестен һуң, йәнә уйындарын башланы.Әлегә беренсе урында Бразилия командаһы килә. Улар иҫәбендә 15 мәрәй. Икенсе урында Польша (15 мәрәй). Өсөнсөлә – АҠШ (13 мәрәй). Беҙҙең волейболсылар 9 мәрәй яулап, турнир хужалары менән 4 – 5-се урындарҙы бүлешә. Бөгөн беҙҙекеләр Польша менән осрашып, уларға 3:1 иҫәбенә отолдо. Рәсәй командаһына тағы алда Япония, Италия, Аргентина, АҠШ һәм Тунис волейболсылары менән уйнайһы бар. Призлы урын алыр өсөн уларға мотлаҡ ҡалған дәғүәселәрҙе еңергә кәрәк. Турнир дүрт йылға бер уҙғарыла. Уҙғанында Рәсәй командаһы еңеүсе булғайны."
Һуғышып булһа ла еңмәксе булдылар...,"Йәштәр лигаһында сығыш яһаған Ҡаҙағстандың «Алтай» хоккейсылары менән Новосибирскиҙың «Сибирские снайперы» командаһы осрашыуында үҙ-ара һуғыш сығып, командалар икеһенә 258 минут штраф эшләй.Төп ваҡыт тамамланыуға бер минут тирәһе ҡалғанда ҡунаҡтар хужаларға 2:1 иҫәбенә еңелеп килә. Новосибирск клубы уйынды ҡотҡарып ҡалыр өсөн ҡапҡасыһын алтынсы уйынсыға алмаштыра, әммә «Алтай» уйынсылары буш ҡапҡаға гол индереп, иҫәпте өскә еткерә. Ҡунаҡтар быға риза булмай, ҡул һуғышы буйынса булһа ла хужаларҙы алдырырға нийәтләй. Боҙҙағы бар уйынсылар ҙа үҙҙәренә пар табып, көс һынаша башлай. Судьялар оҙаҡ ваҡыт уларҙы айыра алмай, тегеләрҙең сәкәләшкәнен ситтән күҙәтә. Ниһайәт, хәлдәре бөткәс, уларҙы айыралар һәм һәр береһенә төрлөсә штраф ваҡытын биреп тынысландыралар. Ә бит бөгөн улар йәнә үҙ-ара көс һынашасаҡ."
Уйынсыҡ тәгәрмәс баланың ҡолағында ярты йыл буйы йөрөгән,"Силәбе өлкәһе табиптары баланың ҡолағы нимәгә ауыртҡанын ваҡыт үткәс кенә асыҡлаған.Сабый ярты йыл элек ҡолағы ауыртыуға зарланған. Уның әсәһе Мейәс район дауаханаһына мөрәжәғәт иткән. Әммә табиптар тикшергәндән һуң, бер ниндәй ҙә етди проблема тапмай.Баланың ҡолағын йыуҙырып, дарыу тамыҙырға кәңәш итә. Урындағы табиптар ҡушҡан процедуранан һуң да уның ҡолағы ауыртыуы дауам итә.Шунан сабыйҙы Силәбе табиптарына күрһәтергә булалар. Ҙур ерҙә беренсе тикшереүҙә үк малайҙың ҡолағында ят әйбер барлығын асыҡлайҙар һәм унан уйынсыҡ машина тәгәрмәсен тартып сығаралар."
Уҫал эттәрҙән нисек һаҡланырға? Ҡотҡарыусылар кәңәш бирә,"РФ Ғәҙәттән тыш хәлдәр министрлығы һөжүм итергә әҙерләнгән уҫал этте нисек ҡурҡытырға мөмкин тураһында кәңәштәр биргән. Бының турала «РИА Новости» хәбәр итә.Иң мөһиме - эт алдында батыр булырға кәрәк. Бының өсөн көслө тауыш менән ҡаты итеп «Место!», «Стоять!», «Сидеть!» йәки «Фу!» командаларын бирегеҙ. Эттәр ышаныслы тауыштан ҡурҡып ҡаса. Шулай уҡ һаҡланыр өсөн ҡул аҫтына эләккән таяҡ, таштарҙы ҡулланып була. Эткә арҡа менән боролмағыҙ, уға ҡараған килеш сигенегеҙ. Бер юлы башҡа кешеләрҙе ярҙамға саҡырығыҙ.Әгәр эт бер нимәгә лә ҡарамай ырылдаһа, һөжүм итергә ынтылһа ҡурҡмағыҙ. Ҡулды, яурын тирәһен ҡалын туҡыма, куртка-плащ менән урағыҙ - эт шунда йәбешһен. Унан һуң йыртҡыстың моронона, өҫкө яңағына, теленә йәки артҡы тәпәйҙәре араһына һуғығыҙ. Эт тешләһә яра урындарын йыуығыҙ, йод һөртөгөҙ һәм бәйләгеҙ. Кисекмәҫтән табипҡа күренегеҙ."
Стәрлетамаҡта йәш гандболсылар йыйылды,"Cтәрлетамаҡта 2009 йылғы үҫмер балалар араһында гандбол буйынса Бөтә Рәсәй турниры булып уҙҙы.Унда Мәскәү, Санкт-Петербург, Тольятти, Силәбе, Өфө һәм Стәрлетамаҡ командалары кәс һынашты. Йәш спортсыларҙың уйынын атай-әсәләре генә түгел ә урындағы етәкселек һәм дә Өфөнән гандбол федерацияһы етөксеһе Юрий Кондратьев, ОАО «АК ВНЗМ» генераль директоры Хәлит Бикмөхәмәтов та кинәнеп ҡаранылар. Һөҙөмтәлә төп приз өсөн финалда урындағы «Юниор» менән «Динамит» командалары осрашты. Өсөнсө урынға Мәскәүҙең йәш гандболсылары сыҡты."
Йортоғоҙҙа сысҡандар күбәйҙеме?,"Рәсәй ауыл хужалығы үҙәгенең Башҡортостан буйынса филиалы белгестәре сысҡан һәм башҡа кимереүселәрҙең торлаҡ йорттарға һәм келәттәргә ҡарай миграцияһы башланыуы тураһында иҫкәртә. Көҙгө мониторинг һөҙөмтәләре буйынса тикшерелгән 71 мең гектар майҙандың 44 мең гектарында ссҡандарҙың оялары табылған. Ужым культураларының бер гектарында 48 оя иҫәпләгәндәр, яландарҙа 90 оя асыҡланған. Сысҡандарҙың иң күбе Өфө районында теркәлгән. Бында бер гектар майҙанда оя тапҡандар. Белгестәр сысҡандарға ҡаршы ""Бактороденцид"" тип аталған дарыуҙы ҡулланырға кәңәш итә."
Сайтта ялған паспортҡа тиклем һатҡандар,"Нуриман районы прокуратураһы тыйылған мәғлүмәттәр бирелгән 123 сайттың эшмәкәрлеген туҡтатҡан. Интернетта Рәсәй гражданы паспортын , водитель танытмаларын, медицина справкаларын, электр ҡармаҡтар, газ, һыу счетчиктарының эшләүен ваҡытлыса туҡтатып тороу өсөн магниттар һатыу тураһында иғландар булған. Хатта Ҡыҙыл Китапҡа ингән хайуандарҙы ла һатып алырға тәҡдим иткәндәр. « Мәғлүмәт, мәғлүмәт технологиялары һәм мәғлүмәтте һаҡлау тураһындағы» законда ҡаралағанса, енәйәт һәм административ яуаплылыҡ ҡаралған мәғлүмәтте таратыу тыйыла. Рәсми документтарҙы һатып алыу, ялғанын эшләтеү, енәйәт һанала. Браконьерлыҡ өсөн административ яуаплылыҡ ҡаралған."
Рәсәй ҡыҙҙарының өмөтө бар әле,"Голландияла футбол буйынса Европа чемпионатының һайлап алыу төркөм осрашыуында Рәсәй ҡатын-ҡыҙ йыйылма командаһы урындағы уйынсыларға 2:0 иҫәбенә еңелде.Шуға ҡарамаҫтан, беҙҙең футболсылар донъя рейтингы буйынса юғары урында торған Голландия командаһына ҡаршы лайыҡлы уйнап, маҡтауға мохтаж. Сөнки беҙҙекеләр тик 21-се урында ғына урынлашҡан. Был отолоуҙан һуң Рәсәй командаһы дүрт уйындан һуң алты мәрәй яулап, икенсе булһа, Голландия иһә беренсе (12 мәрәй). 2021 йылда буласаҡ Европа чемпионатына һәр төркөмдөң еңеүсеһе һәм икенсе урындан һәйбәт һөҙөмтәгә өлгәшкән өс команда сығасаҡ."
Шәкәр заводтары 460 мең тонна сөгөлдөр әҙерләгән,"Башҡортостандың өс шәкәр заводы 460 мең тонна татлы тамыр туплаған. Был 3 октябргә ҡарата мәғлүмәт һәм уны БР Ауыл хужалығын консультациялау үҙәге килтерә. Быйылғы уңыш шәп! Уртаса алғанда гектарына 360 центнер сөгөлдөр ҡаҙып алалар, был былтырғынан 65 центнерға юғарыраҡ. Дөйөм алғанда республика буйынса майҙандарҙың 45 процентында уңыш йыйып алынған, 785 мең тонна шәкәр сеймалы ҡаҙылған.Былтыр ошо мәлдә баҫыуҙарҙың 53 проценты эшкәртелеп бөткән булған, тулайым уңыш 701 мең тонна тәшкил иткән."
Һырғанаҡты нисек һаҡларға?,"Һырғанаҡтың витаминдарға һәм минераль матдәләргә бай бик файҙалы емеш икәнен барыбыҙ ҙа яҡшы белә. Ә бына ҡышҡылыҡҡа уны, файҙалы үҙенсәлектәрен юғалтмай, нисек һаҡларға һуң? Әлбиттә, бының төрлө ысулдары бар. Иң еңеле –уның емештәрен туңдырырға. Шулай уҡ төрлө ҡайнатмалар, компоттар, джемдар ҙа эшләп була.Мәҫәлән, шәкәр менән буталған һырғанаҡ хатта бәләкәй балаларға ла бик тә файҙалы. Уны әҙерләү өсөн 1 кг емешкә 2 кг шәкәр алына. Емештәрҙе блендерҙа ваҡлағандан һуң, шәкәр менән бутарға. Һуңынан банкыларға һалып, ҡапҡастарын ябрға кәрәк. Үҙ һутындағы емеш1:1 иҫәбендә һырғанаҡ менән шәкәр кәрәк. Емештәрҙе банкаларға һалып, өҫтөнә өймәләткәнсе шәкәр ҡомо һалырға һәм ҡапҡас менән ябып, 9 сәғәткә һалҡын урынға ҡуйырға. Емештең һуты сыҡҡас, банкаларҙы стерилләргә. (Ярты литрлыларын – 10 минут, 1 литрлыларын 15 минут). Һырғанаҡ һутыҺырғанаҡ емештәренән бик тә файҙалы һут әҙерләргә мөмкин. Бының өсөн һеҙгә күп кенә емеш кәрәк буласаҡ. Емештәрҙе һут һыҡҡыс аша үткәреп, 1 литр һутҡа 200 г шәкәр ҡомо иҫәбенән шәкәр өҫтәп, ҡайнар хәлгә еткергәнсе утҡа ҡуйырға. Һуттың өҫтөндә майлы ғына пәрҙә барлыҡҡа килһә, уны ташламағыҙ. Ул – бик файҙалы һырғанаҡ майы. Һутты стерилләнгән банкаларға һалып, ныҡ итеп ябығыҙ. Ҡышҡыһын һутты эсер алдынан яҡшы итеп болғатығыҙ. ҠайнатмаЕмештәрҙе һалҡын һыуҙа йыуып алғандан һуң, 5 минут эҫе һыуҙа бешекләгеҙ. Һуңынан уларҙы тишекле сүмескә һалып, һыуын һарҡытығыҙ. Емештәрҙе бешекләгән һыуға 1 кг һырғанаҡҡа 1,5 кг шәкәр һәм 600 мл һыу иҫәбенән сығып шәкәр өҫтәгеҙ һәм сироп ҡайнатығыҙ. Емештәрҙең өҫтөнә әҙер сиропты ҡойоп, ҡайнатып ҡына сығарығыҙ ҙа, шунда уҡ һүндерегеҙ.Әҙер ҡайнатманы ҡоро банкаларға һалып, стерилләнгән ҡапҡастар менән ябығыҙ."
Бәхетле булыу өсөн күпме хеҙмәт хаҡы талап ителә?,"Илебеҙ халҡына үҙҙәрен бәхетле итеп тойоу һәм тыныс ҡына йәшәү өсөн айына уртаса 161 мең һум аҡса эшләргә кәрәк. Был хаҡта, Superjob порталына һылтанып, ТАСС хәбәр итә. Ир-атҡа 181 мең һум кәрәк булһа, ә ҡатын-ҡыҙға 138 мең һум аҡса кәрәклеге асыҡланған.Һорау алыуҙа ҡатнашҡан 24 йәшкә тиклемге кешеләргә айына 118 мең һум да етә, ә бына 35 йәштән уҙғандарға бәхет өсөн айына 172 мең һумһыҙ ҙа булмай икән. Мәскәү халҡы иң «аппетитлыһы» булып сыҡҡан, улар 212 мең һум хеҙмәт хаҡына ҡәнәғәт буласаҡ, ә бына Ырымбур халҡы тыйнаҡ ҡына – 115 мең һумға ла риза булыуҙарын белдергән."
Америка гимнасткаһы Светлана Хоркинаны уҙып китте,"Германияла спорт гимнастикаһы буйынса донъя чемпионаты уҙҙы.Команда беренселегендә Рәсәй ҡатын-ҡыҙ йыйылма командаһы АҠШ гимнасткаларын алға сығарып, икенсе урын яуланы. Өсөнсө баҫҡысҡа Италия спортсылары күтәрелде. Америка спортсыһы Симона Байлз үҙ карьераһында 21-cе миҙал яулап, билдәле Рәсәй гимнасткаһы Светлана Хоркинаның һөҙөмтәһен уҙып китте. Хәҙер уның иҫәбендә 15 алтын, 3 көмөш һәм 3 бронза миҙал. Хоркина иһә заманында 9 алтын, 8 көмөш һәм 3 бронзалы булғайны. Өсөнсө урында данлыҡлы СССР спортсыһы Лариса Лытынина (9 алтын, 4 көмөн һәм 1 бронза миҙал)."
Иғтибар! Журналистар өсөн яңы конкурс.,Башҡортостан Дәүләт Йыйылышы журналистар һәм блогерҙар араһында парламент темаһына иң яҡшы материалға конкурс иғлан итте. Ул Республика парламентының 25 йыллығына арнала. Конкурсҡа 2019 йылдың 1 сентябренән 2020 йылдың 1 февраленә тиклем киң мәғлүмәт сараларында һәм интернет селтәрҙәрҙә баҫылған эштәр ҡабул ителә. Ғаризалар ҡабул итеү 2020 йылдың 1 февраленә тиклем дауам итә. Һөҙөмтәһе 15 февралдә иғлан ителәсәк. Еңеүселәрҙгә БР Дәүләт Йыйылышы рәйесенең Рәхмәт хаты һәм ҡиммәтле бүләктәр тапшырыласаҡ.
Ағас алыуға өҫтөнлөк менән файҙаланыусылар исемлеге киңәйә,"Республикала өс һәм унан да күберәк бәлиғ булмаған балалары булғандар, инвалид бала тәрбиәләгәндәр, 35 йәшкә тиклемге урман хужалығы өлкәһендә эшләгән белгестәр йорт төҙөү өсөн ағас алыуҙа өҫтөнлөктәр менән файҙалана аласаҡ. Тик уларҙың торлаҡ төҙөлөшө өсөн ауыл ерендә участоктары булырға тейеш. Башҡортостан парламенты законға үҙгәрештәр индереү тәҡдимен киләһе ултырышта ҡараясаҡ. Йорт төҙөүгә 25 йылға бер мәртәбә 110 кубометр, йортто төҙөкләндереү өсөн 5 йылға 25 кубометр, һарай, аласыҡ, утынлыҡ төҙөү өсөн биш йылға 50 кубометр , уларҙы ремонтлауға өс йылға 15 кубометр ағас бирелә."
"Милли проекттар, алға етди маҡсат ҡуйғанда, үтәлерлек","Башҡортостан Башлығы Радий Хәбиров милли проекттарҙы ғәмәлгә ашырыуҙың төбәктең алға сифатлы һикереше өсөн яҡшы мөмкинлек булыуын белдерҙе.- В нашей работе мы должны руководствоваться, прежде всего, нацпроектами президента России Владимира Путина. Каждый из вас в своей отрасли должен четко располагать цифрами, понимать значение, этапы, дорожную карту, достижение целевых показателей по нацпроектам. Нацпроекты президента — это беспрецедентная возможность сделать действительно рывок, - тине республика етәксеһе ""Инвестиция сәғәте"" барышында. Уның әйтеүенсә, барыһы ла үтәрлек һәм ирешерлек. Әлбиттә, йылына дүрт миллион тонна иген һәм ике триллион һум Тулайым төбәк продукты (ВРП) кимәленә етеү ауырыраҡ. Әммә, тине Радий Фәрит улы, алға етди маҡсат ҡуймаһаҡ, беҙ урыныбыҙҙан ҡуҙғала алмаясаҡбыҙ."
Суд приставтары үпкә сирлеләр менән эшләй,"Башҡортостанда суд приставтары үпкә ауырыуы менән сирләүселәрҙе мәжбүри рәүештә дауаханаға урынлаштыра. Федераль суд приставтары хеҙмәтенең Башҡортостан буйынса идаралығының матбуғат хеҙмәтенән хәбәр итеүҙәренсә, 2019 йылдың 9 айында туберкулез менән ауырыусы 26 кеше медицина тикшереүе үтергә мәжбүр ителгән. Тағы ла 25 кешене эҙләп табып, тейешле медицина тикшереүе үтеү һәм дауаланыу өсөн дауаханаға барырға мәжбүр итергә кәрәк. Туберкулез диспансерында иҫәптә тороусы кешеләр медицина тикшереүе үтергә тейеш, әммә улар быны мотлаҡ тип иҫәпләмәй һәм табиптарға күренеүҙе кәрәк тип тапмай. Шуға күрә лә уларҙы мәжбүр итергә тура килә.Суд приставтары хеҙмәтенә кешеләрҙе мәжбүри рәүештә дауаланыу курсына йүнәлтеү тураһындағы башҡарма документтар килгәс, улар медицина учреждениелары менән берлектә үпкә ауырыуы менән сирләүселәрҙе медицина тикшереүе үтеү һәм дауаланыу өсөн дауаханаға йүнәлтә."
Көн тамам боҙоласаҡ,"Башҡортостанда һауа торошо тамам боҙоласаҡ. Синоптиктар әйтеүенсә, бөгөн, 9 октябрҙә төбәктә ямғыр яуасаҡ. Урыны менән ҡар ҡатыш ямғыр көтөлә. Һауа температураһы +5,+10 градус торасаҡ, көньяҡ-көнсығышта +15 градусҡаса йылытасаҡ.Ел көньяҡтан, көнсығышҡа күсеп, тиҙлеге секундына 5-10 метрға, ваҡыты менән 16 метрға барып етәсәк. Картуф алып, уны тышта һаҡларға йәйһәгеҙ, тиҙерәк мөгәрәп-баҙға тултырығыҙ, соланға индерегеҙ - алдағы төндә -5 градусҡа тиклем һыуытасаҡ."
Владимир Путинды халыҡтың нисә проценты хуплай?,"Рәсәй халҡының яртыһы илебеҙҙә эштәр дөрөҫ йүнәлештә бара, тигән фекерҙә.""Левада"" йәмәғәт фекерен белешеүсе үҙәге йәнә һорашыуҙар үткәргән дә шундай һығымта яһаған. Респонденттарҙың 68 проценты Владимир Путиндың эшмәкәрлеген хуплай, 41 проценты Рәсәй яңылыш юлдан бара, тип уйлай. Һәр унынсы кеше илдәге хәл-торош тураһында бик белеп етмәй. Дмитрий Медведевтың эшенән 64 процент кеше ҡәнәғәт түгел, ә Дәүләт Думаһындағы эштәрҙе халыҡтың 37 проценты ғына ыңғай баһалай. Һорашыуҙар Рәсәйҙең 50 төбәгендә 137 тораҡ пунктта үткәрелгән. 1601 кеше ҡатнашҡан."
Гран-при Гөлнур Вәлиуллинала!,"Учалы районының ""Иң яҡшы мәҙәниәт хеҙмәткәре"" исеменә конкурста Ҡәйепҡол ауылының мәҙәниәт йорто мөдире Гөлнур Вәлиуллина еңде.1-се урынды Яңы Байрамғол мәҙәниәт йорто етәксеһе Сәмиғулла Лоҡманов яуланы, 2-се урынды - Илүзә Ильясова (Илсе ауылы), 3-сө урынды Зәкиә Мөхәмәтйәнова алды (Кирәбе).Эльвира Моратшина (Сәфәр) ""Ижади эҙләнеүҙәр"" өсөн номинацияһында билдәләнһә, «Һөнәргә тоғролоҡ һәм һөйөү» номинацияһында Светлана Ларионова (Миндәк), «Эштәге оригиналлек» өсөн Анфиса Уразаева (Ишмәкәй) тәбрикләнде. Вилиә Әлхәмова (Иманғол) - «Иң оригиналь», Рима Минһажева (Ҡолош) «Иң яҡшы ойоштороусы» тип танылды. Еңеүселәрҙе ихлас күңелдән ҡотлайбыҙ!"
Республика көнө уңайынан Радий Хәбиров дәүләт наградалары тапшырҙы,"Бөгөн Республика көнө уңайынан Өфөлә бер төркөм хеҙмәт алдынғыларына Рәсәйҙең һәм Башҡортостандың юғары дәүләт наградалары тапшырылды.БР Ауыл хужалығы министрлығының Колонналы залында республика етәксеһе Радий Хәбиров тантанала ҡатнашыусыларҙы тәбрикләне, төбәктең социаль-иҡтисади үҫешенә тос өлөш индергәндәре өсөн оло рәхмәтен белдерҙе. Йәмғеһе 62 кеше - һаулыҡ һағында, мәҙәниәт, мәғариф, элемтә, сәнәғәт, матбуғат, фән үҫешенә тос өлөш индереүселәрҙең эше юғары баһаланды. Уларға ордендар, званиелар, знактар, Маҡтау ҡағыҙҙары һәм Рәхмәт хаттары бирелде."
Яңы конкурс!,"Салауат Низаметдинов исемендәге Учалы сәнғәт һәм мәҙәниәт колледжы төбәк бейеү конкурсын иғлан итә.Был ижади бәйге Башҡортостандың 100 йыллығына арнала. Халыҡ, эстрада, заманса, халыҡсанға оҡшатып һалынған бейеүҙәрҙе башҡарыусылар араһында үтәсәк бәйгелә сәнғәт мәктәптәре, район һәм ауыл мәҙәниәт йорттары, ижад һарайҙары ҡатнаша ала. Положение о Зональном конкурсе исполнителей народного, народно-стилизованного, эстрадного и современного танца среди школ искусств, СДК, РДК и дворца творчества зоны Башкирского Зауралья, посвященный 100-летию Республики Башкортостан Организаторы конкурса 1. Учалинское методическое объединение ГБПОУ РБ Учалинский колледж искусств и культуры им. С. Низаметдинова 2. Отделение «Хореографическое творчество» Цели и задачи конкурса 1. Сохранение и развитие местных народных танцевальных традиций, образцов народной национальной хореографической культуры народов Башкортостана. 2. Совершенствование досуга детей школьного возраста на местах. 3. Предоставление возможности детским коллективам и отдельным исполнителям реализовать свои творческие потенциалы. 4. Повышение художественного уровня репертуара танцевальных коллективов и исполнителей. 5. Совершенствование профессионализма руководителей танцевальных коллективов. Конкурсные номинации 1. Народный танец 2. Народно-стилизованный танец 3. Эстрадный танец 4. Современный танец Формы представления танцевального номера: Ансамбль (свыше 4 человек) Дуэт, трио Сольные исполнители Зональный конкурс проводится в дистанционной (заочной) форме. В конкурсе принимают участие ДШИ (танцевальные коллетивы и сольное исполнители) Зоны Башкирского Зауралья в следующих возрастных категориях: Первая категория 9-11 лет Вторая категория 12-14 лет Третья категория 15-17 лет На конкурс должны быть представлены две постановочные работы в заявленной номинации, каждая продолжительностью не более 4 минут. Для участия в конкурсе участники предоставляют в оргкомитет заявку установленного образца с указанием ФИО участника (ов), постановщика, руководителя и т.д. Анкета-заявка на участие, конкурсные работы присылаются в формате МР4, а также квитанция об оплате (скан, скриншот) принимаются одним письмом на эл. адрес: metodist_ukiik@inbox.ru до 2 декабря 2019 года. Критерии оценок 1. Композиционное построение номера 2. Исполнительское мастерство 3. Сценичность (пластика, костюм, реквизит, культура исполнения) 4. Подбор соответствующего музыкального и хореографического материала 5. Артистизм, раскрытие образа Награждение участников Подведение итогов конкурса и награждение производится по номинациям и возрастным категориям. Предусмотрено присуждение звания Лауреатов 1,2,3 степени. Также награждаются авторы лучших танцевальных номеров. Решение жюри окончательно и пересмотру не подлежит. Организационный взнос Ансамбли 500 рублей Дуэт, трио 400 рублей Солисты 300 рублей"
Юл фажиғәләре - 7 октябрь,"7 октябрҙә республикала 16 автомобиль аварияһы теркәлгән. Бер кеше һәләк булған, ун ете кеше йәрәхәттәр алған. Кисен Ейәнсура районында Магнитогорск-Ира автоюлының 280-се саҡрымында 26 йәшлек егет ""Hyundai Solaris"" машинаһында 53 йәшлек ирҙе төрттөргән. Ир авария булған ерҙә йән биргән. Водителдең һүҙе буйынса, ир юлға кинәт килеп сыҡҡан. Был ваҡиға буйынса тикшереү бара."
"Сибайҙар! ""Сәләм"" телеканалын ҡаршы алығыҙ!","11 октябрҙә, Башҡортостан Республикаһы көнөндә Сибай ҡалаһында Башҡортостандың яңы телеканалы ""Сәләм"" үҙ эшен башлаясаҡ. Көндөҙгө сәғәт 12-лә үҙәк майҙанда телеканал хеҙмәткәрҙәре ҡатнашлығында исем туйы үтәсәк. Сарала республиканың атҡаҙанған артисы Сәғиҙулла Байегет һәм халыҡ-ара конкурстар лауреаты Зилиә Бәхтиева сығыш яһаясаҡ. Приздар уйнатыласаҡ. Был көндө шулай уҡ медицина фәндәре докторы, профессор Индира Сәхәүетдинова етәкселегендәге ""Рәсәй тимер юлдары"" - ""Өфө ҡалаһы медицинаһы"" дауаханаһы табиптары - хирург, кардиолог, невролог һәм гинеколог ҡабул итәсәк. Алдан яҙылыу кәрәк. ""Сәләм"" телеканалы Башҡортостандың район-ҡалаларындағы муниципаль һәм урындағы телестудияларҙы һаҡлап ҡалыу өсөн ойошторолған. Уның эфирында студияларға биш сәғәт, шул иҫәптән прайм-тайм ваҡыты (иртәнге сәғәт 7-нән 8-гә, төшкө сәғәт 1-ҙән 2-гә, киске сәғәт 7-нән 8-гә) биреләсәк. ""Сәләм"" республиканың эре кабель операторҙарында һәм интернетта күрһәтеләсәк."
Мәйет дүрт йыл буйы ваннала ятҡан,"СССР-ҙың 50 йыллығы урамында урынлашҡан күп ҡатлы йорттарҙың береһендә йәшәүселәр коммуналь хеҙмәттәргә йыш зарланған. Уларҙы подъезда саҡ ҡына һиҙелерлек газ еҫе борсой. Ялыу буйынса килгән белгестәр тикшереү уҙғарһа ла, сәбәбен асыҡлай алмай.Берҙән - бер көндө, сираттағы газ хеҙмәте тикшереүе мәлендә, барлыҡ фатирҙарҙы ҡарап сығырға хәл ителә.Оҙаҡ ваҡыт бикле торған бер фатирҙың ишеген асып ҡарағас, газсылар йән өшөткөс күренешкә тап була - ваннала хужаның мәйетенә юлыға. Ә ауыр мәйет еҫе мебелгә, диуарҙарға һеңгән. Күршеләр әйтеүенсә, ирҙе дүрт йыл самаһы күрмәгәндәр. Ошо арауыҡта фатир хужаһының туғандары ла, яҡындары ла уны юғалтып полицияға мөрәжәғәт итмәгән. Подъездағылар уның исемен хәтерләй ҙә алмаған. Судмедэкспертиза ирҙең үлемендә бер ниндәй ҙә криминал күрмәй.Аш-һыу бүлмәһендә газ еҫенең сәбәбе - бик күп газ баллондары һаҡланған була. Был йорттағылар дары мискәһе өҫтөндә йәшәгән, тиергә мөмкин. Һаҡһыҙ ҡыланыштан әллә нисәмә фатирҙың көлө күккә осоу хәүефе булған.—Кешенең ҡайһы ерҙә йән биреүенән тора – әгәр ҙә ҡалын юрған аҫтында йәки ванна бүлмәһендә үлһә, йортҡа еҫтең бигүк таралмауы ла мөмкин. Шулай уҡ, ябыҡ кешенең мәйетенең еҫе, шәкәр диабеты менән сирләгән һимеҙҙекенә ҡарағанда, күпкә көсһөҙ. Ғөмүмән, мәйет еҫе вентиляция, йоҙаҡ скважинаһы аша тарала, уны һиҙмәү мөмкин түгел, — авария-ҡотҡарыу хеҙмәте белгестәре."
Алма менән ҡабаҡтан һут,"Көҙ миҙгелендә алма менән ҡабаҡты ҡайҙа итеп бөтөрөргә белеп булмай. Ҡышҡылыҡҡа был йәшелсә-емештән һут әҙерләһәң дә була икән. Бергә-бер нисбәтендә ҡабаҡ менән алма алырға (алманы күберәк алырға ла мөмкин).Ҡабаҡты таҙартып, ҙур һауытта бешерергә, блендер менән иҙергә. Алманы һут үткәргестән үткәрергә. Уны һөҙөп, ҡабаҡ өҫтөнә ҡойоп, ҡайнап сыҡҡансы тоторға. Күбектәрен йыйып, стериль банкаларға ҡойоп, ҡапҡастарын ябып ҡуйырға. Шәкәр ҡушмаһағыҙ ҙа була. Кем татлыраҡты ярата, әҙерәк өҫтәргә мөмкин.Шифалы ла, тәмле лә һут килеп сыға."
Милек бүлеү нимә менән тамамланыр?,"«Эшҡыуарлыҡ коррупцияға ҡаршы» йәмәғәт процедуралары республика үҙәгендә Белорет рессор һәм пружиналар заводын рейдерлыҡ юлы менән идара итеүгә алырға маташыу эше ҡаралды. Йылына 270 млн килем килтергән предприятиеның милекселәре араһында корпоратив бәхәс сыға. Низағҡа Федераль именлек хеҙмәте, Эске эштәр министрлығы хеҙмәткәрҙәре лә йәлеп ителә. Быйыл ойошманың июнь айында ҡапыл ғына вафат булған , генераль директоры Иван Радченконың вариҫтары эшҡыуар Владимир Скрипка менән миллиардлы бизнесты бүлешә. Улар артында – ошо ойошмала эшләп йөрөгән 400 кешенең яҙмышы. Суйынсылар ҡалаһындағы был элек-электән билдәле завод– бөгөн «Мерседес», «Volvo», «MAN» автомобилдәре өсөн рессорҙар етештерә. Әлеге көндә уның 50 процент капиталына эйә булған Магнитогорск ҡалаһы эшҡыуары Владимир Скрипка завод менән идара итеүҙән ситләтелгән. Акционерҙың финанс- иҡтисади хәле тураһында мәғлүмәт алырға теләүе лә әлеге көндәге башҡарма директор, топ-менеджер Алексей Пахомов тарафынан инҡар ителгән. Был хәлдән сығыу юлдарын эҙләп, инвестор законлы юлдарҙы урап үтеп, система администраторына «1 С Бухгалтерия» документтарын биргән өсөн ҙур ғына суммала аҡса бирәсәген әйтә. Әммә ниәте барып сыҡмай, документтарҙы тапшырғанда көс структуралары уны ҡулға ала. Ришүәт алыу факты буласағын полицияға хәбәр иткән завод етәкселеге уны, ойошманың хеҙмәткәре, тип кенә әйтә. Инвестор булған Скрипкаға енәйәт эше асылмай. Топ- менеджерҙар менән һөйләшеүҙәр килеп сыҡмағас, эре акционерға БЗРП-ның финанс мәғлүмәттәрен алыуға хоҡуғы барлығын таныуҙы һорап, Арбитраж судҡа ғариза яҙырға тура килә. Был хәлгә аңлатма биреп, БР Хөкүмәте вице- премьеры Андрей Назаров: «Башҡортостан инвестициялар йәлеп итеү йәһәтенән иң артта ҡалған төбәктәр иҫәбендә килә. Әгәр ҙә беҙҙә эшләргә теләгән, халыҡҡа эш урындары булдырған инвесторҙарҙы көс структуралары менән ҡурҡыта башлаһаҡ, эшләргә бирмәһәк, бер кем дә беҙҙең республикаға килмәйәсәк. Ҡайһы бер осраҡтарҙа топ - менеджмент үҙен, милексенән мөһимерәкмен, тип һанай башлай. Предприятие эшләп китһен өсөн миллион һумлап аҡсаһын һалған кешегә финанс отчеттарын йәшереүгә уларҙың бөтөнләй хоҡуғы юҡ. Әгәр ҙә улар сығымдарҙы һәм килемдәрҙе күрһәтеүҙән баш тарта икән, был хәл һағайтырға мәжбүр итә. Инвестор һәр саҡ хаҡлы», – тине . Завод менеджментының фекеренсә, Скрипка предприятиены банкрот итеп иғлан итергә теләй. Белорет рессор һәм пружиналар заводындағы хәл БР Хөкүмәтендә үтәсәк « Инвестиция сәғәте»ндә лә тикшереләсәк."
"""Рентгеноэлектрокардиографический"" - рус телендәге 32 хәрефтән торған һүҙгә төрөктәрҙең  иҫтәре киткән","Төркиәләге Medya Gunlugu медиасайты рус теленең ниндәй ҡатмарлы булыуын күрһәткән. Улар үҙ уҡыусыларына яҙылғанды уҡығыҙ һәм әйтеп ҡарағыҙ тигән. Бының менән улар рус телен өйрәндем һәм яҡшы беләм тигәндәрҙе һынарға теләгән. Иң беренсе урынды 32 хәрефтән торған “рентгеноэлектрокардиографический” һүҙе биләгән. Уны Рәсәй кешеһе еңел әйтә ала. Артабан 24 хәрефлек ""частнопредпринимательский"" менән ""субстанционализирующийся"" килә.Medya Gunlugu версияһы буйынса иң оҙон рус һүҙҙәре: 1. Рентгеноэлектрокардиографический - 32 хәреф; 2. Частнопредпринимательский - 24 хәреф һәм йомшаҡлыҡ билдәһе (уны төрөктәр айырым һанаған); 3. Субстанционализирующимися - 25 хәреф; 4. Человеконенавистничество - 24 хәреф; 5. Переосвидетельствоваться - 22 хәреф һәм ике йомшаҡлыҡ билдәһе; 6. Сельскохозяйственно-машиностроительный - 34 хәреф һәм ике йомшаҡлыҡ билдәһе; 7. Высокопревосходительство -23 хәреф һәм йомшаҡлыҡ билдәһе; 8. Достопримечательность - 19 хәреф һәм ике йомшаҡлыҡ билдәһе."
Футбол аҙнаһы көтә беҙҙе,"Рәсәй йыйылма командаһы футболсылары оҙаҡламай 10 октябрҙә буласаҡ Европа чемпионатының һайлап алыу төркөм осрашыуына тулы состав менән әҙерлек күнекмәләрен башланы.Улар «Лужники» стадионында Шотландия уйынсыларын ҡабул итәсәк. Команданың баш тренеры йәрәхәт алған Рифат Жемалетдинов, Роман Зобнин Һәм Федор Смолов урынына Владислав Игнатьев («Локомотив»), Павел Могилевец («Рубин») һәм Александр Соболев («Крылья Советов») саҡырыу алды. Һуңғыһы өсөн дебют буласаҡ. Шулай уҡ төп командаға беренсе тапҡыр саҡырыуҙы һаҡсылар 25 йәшлек Дмитрий Чистяков («Ростов») менән 23 йәшлек Рифат Жемалетдинов алғайнылар. Шунан һуң беҙҙең футболсылар Кипрға юлланып, 13 октябрҙә улар менән уйнаясаҡ. Әлегә беҙҙең төркөмдә Бельгия командаһы 18 мәрәй яулап, беренсе булһа, Рәсәй уйынсылары иҫәбендә – 15 мәрәй. Ҡаҙағстан менән Кипр (7-әр мәрәй). Шотландия (6 мәрәй). Сан-Марино (0 мәрәй). Киләһе йыл буласаҡ Европа беренселегенә беҙҙең төркөмдән ике көслө команда тура юл аласаҡ."
"""Башҡорт әлифбаһы""ның исем туйына килегеҙ!","Иртәгә, йәғни 9 октябрҙә киске алтыла ""Родина"" кинотеатрында ""Башҡорт әлифбаһы"" медиапроектының исем туйы уҙғарыла. Уны ""Тамыр"" телеканалы ""Башҡорт алфавиты"" мини-фильмы нигеҙендә сығарған.Бәләкәстәрҙе уйындар, тәмлекәстәр, туған телдә күңелле аралашыу көтә! Инеү бушлай."
Йәшәрергә теләгән дә... йәш көйө һәләк булған,"Быйыл йәй Мәскәүҙең медицина үҙәктәренең береһендә массаж өҫтәлендә йәш ҡыҙ яҡташыбыҙ үлгәйне. Әле был фажиғә тураһында ентекле һөйләнеләр.Беренсе каналдың ""Кеше һәм закон"" тапшырыуында 29 йәшлек Элинаның үлем сәбәбе теүәлерәк асыҡланды. Ҡыҙ аңлайышһыҙ сығышлы уколдан үлгән. Ул йыш ҡына косметологтарға йөрөгән һәм йөҙ-ҡиәфәтенә үҙгәрештәр индерергә яратҡан. Мәрхүмә Элина, баҡһаң, йәшәреү буйынса ҡаҙалған уколдан үлгән. Косметолог уға лидокаин һалған. Шунан ҡыҙ ҡалтырай башлаған, температураһы күтәрелгән, шок кисергән. Ә бит лидокаинды күптәр яҡшы белә. Бәғзе кешелә унан аллергия була. Косметолог был осраҡта һорашырға тейеш булған. Тәфтишселәр белдереүенсә, Элина барған косметологтың профилле медицина белеме булмай сыҡҡан. Әйткәндәй, был косметолог тәүҙә ҡыҙға укол ҡаҙауын йәшергән, ни бары массаж яһаным, тигән. Әммә экспертиза инъекция булыуын асыҡлаған. Тәүҙә пациент инсульттан йә эпилепсия өйәнәгенән үлеүе мөмкин, тиһәләр ҙә, хәҙер уколдан икәне билдәле.Иғтибарлы булығыҙ, зинһар! Йәш ҡалырға теләйбеҙ, әлбиттә, тик укол менән түгел, ә башҡа, хәүефһеҙерәк юлдар менән дә йәшлектә оҙағыраҡ ҡалырға булалыр бит?"
«Витязь» Гагаринға һунар итәрме?..,"Хоккей буйынса КХЛ беренселегенең сираттағы турында «Витязь» командаһы Ригала урындағы «Динамо» уйынсыларын 2:1 иҫәбенә отоп, Көнбайыш конференцияһында лидерлыҡ позицияһын нығыта төштө.Хәҙер улар 14 осрашыуҙан һуң 25 мәрәй яулап, икенсе урында килгән СКА-нан биш мәрәйгә өҫтөнлөк итә. Знароктың «Спартак» клубы ла яңыраҡ Питерҙа СКА командаһын өҫтәмә ваҡытта 3:2 иҫәбенә алдырып, алтынсы урынға сыҡты. «Локомотив» иһә һаман аҫтан сыға алмай йонсой. Улар 11-се урында. Көнсығыш конференцияһында «Ак барс» (22 мәрәй), «Авангард» (19 мәрәй), «Автомобилист» (21 мәрәй) һәм якташыбыҙ Николай Заварухин етәкләгән «Себер» командалары (19 мәрәй) өҫтөнлөк итә. Иртәгә Өфөлә турнирҙаш «Барыҫ» (18 мәрәй) менән «Салауат Юлаев» (17 мәрәй) көс һынашасаҡ. «Амур», «Металлург» һәм «Куньлунь Ред Стар» командалары 11-әр мәрәй яулап, аҫтан 10 – 12-се урындарҙы бүлешә."
Әгәр һуғыш булһа ҡалһа автобустар ҙа әрмегә алынасаҡ,"РФ Оборона министрлығы ""Известия"" гәзитенә биргән мәғлүмәтендә, һуғыш положениеһы иғлан ителһә, рейс һәм ҡала-ара автобустары санитар транспорт булараҡ файҙаланыласаҡ тип хәбәр иткән.Бындай мобилизация үтә кәрәккәндә генә башҡарыласаҡ. Предприятиеларға һәм муниципалитеттарға аҡса биреләсәк. Тупланған автобустарҙан айырым автосанитар роталар төҙөләсәк һәм улар тәрән тылда эшләйәсәк. Ә фронт һыҙығынан яралыларҙы самолет-поездар менн ташыясаҡтар. Быларҙың барыһы ла сентябрь айында үткән ""Үҙәк-2019"" стратегик учениелар мәлендә башҡарып ҡаралған. Маневрҙар мәлендә шартлы рәүештә яралы һалдаттарҙы автобустар менән госпиталдәргә ташығандар. Техника үҙгәртеп ҡоролған - салонда ултырғыстар урынына носилкалар һәм медицина ҡорамалы ҡуйылған. Әйтергә кәрәк, 2014 йылда РФ Оборона министры раҫлаған хәрби-транспорт әҙерлеге тураһында бойороҡ бар. Был документ буйынса, һуғыш була ҡалһа, автобустар, махсуслашҡан пассажир транспорт саралары, йөк машиналары, юлһыҙ ерҙән йөрөгән техника, квадроциклдар, мотовездеходтар һәм ҡаргиҙәрҙәр әрмегә алынасаҡ.СССР мәлендә лә пассажир транспорты мобилизацияға әҙер булырлыҡ итеп эшләнгән. ПАЗ автобустарының артҡы яғындағы багаж люгынан салонға носилкалы ауыр яралылар индерелгән. ЛиАЗ ҡала автобусына улар стандарт ишектәрҙән һыйған. ЛАЗ кеүек моторы артта торған автобустарҙа эвакуация люгы алдан, уң яҡтан фар-маҙары менән асылмалы итеп эшләнгән (һүрәттә)."
"Банкоматтан 4,3 миллион һум аҡса урлағандар","Енәйәт Иглин ҡасабаһында теркәлгән. Аҡса бурҙары байлыҡты ҡулға төшөрөү өсөн 11 сәғәт буйы банкоматты аҡтарған. Ваҡиға 3 октябрҙән алып 4 октябргә ҡарай теркәлгән.Ҡараҡтар банкомат торған магазин бинаһына үтеп ингән. Шулай уҡ үҙҙәре менән бензин яғыулығында эшләгән болгаркалар һәм уларға 6 запас диск, яғыулыҡ та хәстәрләй.Енәйәт киске 9 сәғәттән алып таңғы 8-гә тиклем дауам итә. Шуныһы ҡыҙыҡ, таңғы сәғәт 5-ҙә хәүефһеҙлек сигналы эшләй һәм енәйәт урынына хоҡуҡ һаҡсылары килә әммә бер нәмә лә күрмәй. Банкоматты емереп аҡса урлау факты икенсе көндә иртән генә асыҡлана. Әле 4, 3 миллион һум урлаған ҡараҡтарҙы эҙләйҙәр."
Эскелек арҡаһында биш балаһынан яҙҙы был ҡатын,"Баш ҡалала күп балалы ҡатынды биш балаһына ҡарата әсәлек хоҡуғынан мәхрүм итеү процесы бара.Быға тиклем 31 йәшлек эскесе өс бәлиғ булмаған балаһынан яҙғайны. Хәҙер иһә тағы ике сабыйынан мәхрүм итеү янай.Балалар 2008, 2009, 2012, 2016, 2018 йылғы. Барыһына ла ҡатын үҙе ғәйепле. Тикшереү органдары версияһы буйынса ул эскән, балаларын ҡарамаған, ашарға, кейергә алмаған. Фатирҙа бала өсөн уңайлыҡтар юҡ. Балалар, йүнләп ашамағанлыҡтан, бик хәлһеҙ, йыш ауырыйҙар. Әммә әсә тип аталған кеше быға ҡайғырмай шикелле, табиптарға ла мөрәжәғәт итмәгән. Әле бәләкәйҙәр Бала йортона урынлаштырылған, енәйәт эшен суд ҡарай.Эскесе ҡатын бик өлкән дә түгел бит, 31 йәшлек кенә. Әгәр теләһә, ул был һаҙлыҡтан ҡотола алыр ине. Биш бала (!) әҙәмсә йәшәр ине. Башҡортостанда эскелеккә ҡаршы ныҡлы көрәш башланды башланыуын.Кисә хәбәр итеүебеҙсә, ""Берҙәм Рәсәй"" партияһы менән берлектә ""Минең ғаиләм"" проекты ғәмәлгә ашырыла башланы. Ул тап бына үрҙәге балалар кеүек социаль етемдәрҙе булдырмау хәстәрен күрергә булышлыҡ итәсәк. Проектҡа ярашлы, быйыл 241 эскесе ғаилә ныҡлы контролгә алынып, 500 баланы ҡотҡарыу күҙаллана."
"Өфө урамдарынан ""Шиғриәт трамвайы"" үтәсәк","Ғәҙәти булмаған акция Башҡортостан Республикаһының 100 йыллығына бағышланған һәм ул 10 октябрҙә үтәсәк.Ойоштороусы Илья Боровский белдереүенсә, күсмә сәхнәлә баш ҡала шағирҙары һәм музыканттары пассажирҙар алдында сығыш яһаясаҡ. Улар: Илья Тавлияров (Via Chappa), Вероника Мортазина, «Бахталэ Рома» сегәндәр ансамбле, Владимир Спиваков фонды тәрбиәләнеүселәре. Трамвай Пушкин урамындағы депонан көндөҙгө сәғәт 2-лә сығасаҡ, «Дәүләт циркы» туҡталышына тиклем барып, кире ураясаҡ."
"Туҡталыштар ""аҡыллы"" ла ул, тик бына кешеләр ахмаҡ...","Өфөлә үтә күңелһеҙ хәл теркәлде - ҡара уйлы кешеләр ике ""аҡыллы"" автобус туҡталышын емергән. Улары Черниковка-маҙар, Шаҡшала торған тип уйламағыҙ - берәүһе хоҡуҡ һаҡлаусылар ""ояһы"" янында (""Башҡортостан"" дәүләт концерт залы тирәһе), икенсеһе Ҡунаҡһарай эргәһендә торған. Әгәр ҙә хулигандар тотола ҡалһа, уларға 40 мең йәки өс айға тиклем эш хаҡы күләмендә тиклем штраф янай. Быға шулай уҡ 360 сәғәткә тиклем мәжбүри эштәргә ҡушыу, бер йылға тиклем холоҡ төҙәтеү эштәре, йәки өс айға тиклем ҡулға алыу ҙа ҡаралған."
Антиоксиданттарға бай ризыҡтар ғүмерҙе оҙайта,"Ғалимдар, төрлө илдә йәшәүсе оҙон ғүмерле кешеләрҙең рационын тикшергәндән һуң, антиоксиданттарға бай ризыҡтарҙың ҡартайыу процесын әкренәйтеүен асыҡлаған. Антиоксиданттар буйынса йәшел сәй лидер, тип табылған. Шулай уҡ хөрмәне лә юҡҡа тормош емеше, тип атамайҙар икән. Ул да бик файҙалы. Был емештә 23 төрлө аминокислота бар. Триптофан тигәне беҙҙең кәйеф өсөн яуап бирә. Быларҙан тыш, хөрмәлә глютамин кислотаһы ла байтаҡ. Ул ашҡаҙан-эсәк трактының эшмәкәрлеген көйләй, ә никотин кислотаһы зыян күргән күҙәнәктәрҙе һауыҡтыра. Помидор, һырғанаҡ, ҡара еләктә лә кеше организмы өсөн кәрәкле матдәләр күп."
Милли проекттарҙы ғәмәлгә ашырыуға ярҙам итеүсе ойошма төҙөлә,"Рәсәйҙә яңы автономлы коммерцияға ҡарамаған ойошма барлыҡҡа килеүе ихтимал.""Милли өҫтөнлөктәр"" ойошмаһы милли проекттарҙы ғәмәлгә ашырыуға булышлыҡ итеүсе булараҡ төҙөлә. Уны РФ Хөкүмәтенең вице-премьеры Татьяна Голикованың урынбаҫары София Малявина етәкләйәсәк. Дмитрий медведевтың матбуғат секретары Олег Осипов та был ойошманы булдырыу планы барлығын раҫлаған. Милли проекттарҙы ғәмәлгә ашырыуға ныҡлап тотондолар. Ваҡыт үтә бит. 2024 йыл яҡында ғына, ә күпме эш башҡараһы бар. Маҡсаттар ҙур һәм еңелдән дә түгел."
"Ҡатын-ҡыҙҙар, маммография үтергә ашығығыҙ!","Башҡортостан ҡатын-ҡыҙҙарына бушлай маммография үтеү һәм онкологтан консультация алыу мөмкинлеге бирелә. “Алһыу таҫма” акцияһы барышында 12, 19, 26 октябрҙә һәм 2 ноябрҙә Республика онкодиспансерында белгестәр ҡабул итә. Һаулыҡ һаҡлау министрлығының матбуғат хеҙмәте хәбәр итеүенсә, маммологтарға урындағы поликлиникаларҙың онкологтары аша яҙылырға мөмкин. Шулай уҡ Өфө, Стәрлетамаҡ, Салауат, Нефтекама, Белорет, Бөрө, Бәләбәй, Сибай, Күмертау ҡалаларының һәм Мәсәғүт ауылының онкология үҙәктәрендә яҙылырға була.Өфө ҡалаһы халҡы 32-се, 48-се, 43-сө, 13-сө, 50-се ҡала поликлиникаларындағы амбулатор онкология ярҙамы үҙәктәренә мөрәжәғәт итә ала."
"Үәт, ҡыҙыҡ! (4.10.2019)","* * * – Асығыҙ, һеҙҙе полиция борсой! – Өйҙә бер кем дә юҡ! – Ә мин кем менән һөйләшәм? – Ҡолағығыҙға ишетелгәндер.– Ә ни эшләп утығыҙ яна? – Хәҙер һүндерәм. * * * Ике дуҫ һөйләшә. – Ҡатыным йыл һайын яңы тун һорап йонсота. – Шул тиклем тунды нимә эшләтә һуң? – Белмәйем. Әлегә берҙе лә алып биргәнем юҡ. * * * Ике яҙыусы һөйләшә. – Кисә ҡайтып инһәм, өс йәшлек улым ҡулъяҙмаларымды йыртып ултыра. – Бәй, улың ҡасан уҡырға өйрәнде әле? * * * Йәш егет – яратҡан ҡыҙының атаһына: – Ни өсөн һеҙ ҡыҙығыҙға өйләнеүемде теләмәйһегеҙ? Мин бит эсмәйем, тартмайым, аҡса таба беләм. – Бына шул-шул, һине һәр ваҡыт миҫал итеп ҡуйып, теңкәмде ҡоротмаһындар өсөн. * * * Баҡсала. – Һин ни эшләп ҡарасҡыға яҡшы кейем кейҙерҙең? – Ҡарғаларҙы ла хөрмәт итергә кәрәк. * * * Улы – атаһына:– Ерҙең түңәрәк формала булыуын ҡайҙан белгәндәр икән? – Шуны ла белмәйһеңме ни? Глобусты бер ҙә күргәнең булманымы әллә?"
Владимир Путинға һигеҙ миллиард долларға торошло инвестиция проектын күрһәттеләр,"Рәсәй Президенты эш сәфәре менән Тамань ярымутрауына барғайны. Бында уны ""ОТЭКО"" компаниялар төркөмөнөң порт-индустрия паркында барған эштәр менән таныштырҙылар.Владимир Путинды ""ОТЭКО"" йәмғиәтенең директорҙар советы рәйесе Мишель Литвак ҡаршы алды. Ил башлығы нефть һәм нефть продукцияһы, шыйыҡлатылған углеводород газдарының перевал комплексын ҡараны, причалда булды. Президент шулай уҡ Рәсәйҙәге берҙән-бер өс вагонлы бушатҡыс машинаны (тирмән принцибы менән бер юлы өс вагонды бушата ала) эшләтеп ебәреүҙә ҡатнашты.Владимир Владимировичҡа порт төҙөлөшөндә килеп сыҡҡан археологик табыштарҙы ла күрһәттеләр. ""ОТЭКО"" порт-индустриаль паркы - Рәсәйҙең көньяғында ғәмәлгә ашырылған иң ҙур инвестиция проекттарының береһе. Күҙалланған дөйөм инвестиция - 8 млрд доллар (порт объекттарын төҙөүгә һәм инфраструктураға һалынған сумманы ла иҫәпләп). Финанслауҙы тотош компания тәьмин итә, федераль һәм төбәк бюджет сығымдары кәрәкмәй."
Тәмлекәс!,"Иртәнге өҫтәлгә ташҡабаҡтан тәмле генә ҡоймаҡ.Ул еп-еңел әҙерләнә. Ҡоймаҡ өсөн: 1 уртаса ҙурлыҡтағы ташҡабаҡ 1 йомортҡа 50 г ҡырғыстан үткәрелгән сыр Һарымһаҡ1 аш ҡалағы он Тоҙ, борос кәрәк. Әҙерләү: Ташҡабаҡты таҙартып, ҡырғыстан үткәрергә, уға йомортҡа ҡушып, яҡшылап болғарға. Ҡырғыстан үткәрелгән сыр һәм ваҡланған һарымһаҡты, тоҙ, борос, ондо өҫтәп болғарға. Майлы табала ҡыҙҙырып бешерергә. Тәмлекәсте ҡаймаҡҡа ҡушып ашарға! )))"
"""Таусы"" - алға!","Бөгөн ""Таусы"" хоккей командаһы Пекиндың «КРС-БСУ» командаһы менән уйнаны.Их, өйҙәге боҙ ярҙам итмәне шул. ""Таусы""лар 1:3 иҫәбе менән еңелеп ҡуйҙы.Сираттағы уйын тағы Учалыла 9 октябрҙә үтәсәк. Был юлы ""Таусы"" менән Ҡытайҙың Цзилинь ҡалаһынан «Ценг Тоу» осрашасаҡ.Матч сәғ. 18.30 башлана."
Туғандарын эҙләйбеҙ!,"Учалы ҡалаһында йәшәүсе Гөлнара Бәхтиәрова мәрхүм ҡайныһы Рәмил Лотфулла улы Бәхтиәровтың туғандарын эҙләй.Рәмил Лотфулла улы Бәхтиәров 1952 йылғы булған.Зат-зәүере Ҡариҙел районы Кеҙесе (Кадыси) ауылында йәшәүе ихтимал.Рәмил Лотфулла улы бала саҡта һеңлеһе, ағаһы менән Стәрлетамаҡта балалар йортонда йәшәгән. Ағаһына 18 йәш тулғас, ул балалар йортонан сығып, үҙ аллы тормош башлап, бер аҙҙан һеңлеһен килеп алып ҡайтып киткән, ә ҡустыһына, һин егет кеше үҙ йүнеңде үҙең күр, тигән. Рәмилдең быға ныҡ хәтере ҡалған, шул ваҡыттан улар юғалтышҡандар. Тик һуңғы көндәрендә ул ағаһы менән һеңлеһен табыу хыялы барлығын аңғартҡан.- Бик аяныс хәл инде, - ти Гөлнара. - Иремдең, бәлки ике туған ағай-апайҙары барҙыр, шуларҙы эҙләп табырға ине..."
Күршеләргә ярҙамға...,"Магнитогорскиҙың «Металлург» хоккейсылары Өфөлә урындағы «Салауат Юлаев» командаһын 3:0 иҫәбенә еңеп, Көнсығыш конференцияһының һуңғы урынынан китте.Ғөмүмән, яңыраҡ уҙған осрашыуҙа хужалар тешһеҙ уйын күрһәтеп, ҡунаҡтарға ҡаршы бер ни ҡыла алманы. Бәйгелә тик бер яҡ команда ғына уйнаны. Ә инде юлаевсылар тәүгә боҙға сыҡҡан шикелле, шайбаны тота алмай 60 минут буйы уны баҫтырҙы. Ысынында, еңеү «Металлург»ҡа нығыраҡ кәрәк ине, шуғалыр ҙа өфөләр күршеләргә ярҙам итмәксе булғандыр. Һәр хәлдә шулай һымаҡ тойолдо. Был уйындан һуң «Салауат Юлаев» 17 мәрәй менән алтынсы булһа, ҡунаҡтар 11 мәрәй яулап, бер баҫҡысҡа юғарыраҡ күтәрелде.Юғарыла – «Аҡ барс» (22 мәрәй). Икенсе урында «Авангард» булһа, өсөнсөлә «Автомобилист»."
Бер ауылда ике ҡатынды үлтергәндәр,"Йәкшәмбе таңғы ете тирәһендә ике ир һәм ике ҡатын спиртлы эсемлектәр менән һыйланып ултырған була. Бер аҙҙан ""күңелле"" компанияны ташлап, берәүһе ҡайтып китә. Ә әхирәте ике ир менән ултырып ҡала.Күп эсеүҙән күҙҙәре тоноп, тиҙҙән шешәләштәр үҙ-ара талаша башлай. Быға тиклем хөкөм ителгәне булған 26 йәшлек ир, ырғып тороп, 41 йәшлек ҡатынды туҡмай башлай. Икенсе төркөм инвалиды булған ҡатын, башына ауыр йәрәхәт алыуҙан, йән бирә. Ошо уҡ ваҡытта тағы бер өйҙә кәйеф-сафа ҡорған булалар. Ағаһы һәм ҡатыны менән шешә бушатҡан иргә табындаштарының ҡыланышы оҡшап етмәй. Ул бысаҡ тотоп яҡындарына ташлана һәм эстәренә сәнсә. Һөҙөмтәлә, ҡатыны үлә, ә ағаһын табибтар, ашығыс операция яһап, ҡотҡарып ҡала. Бер ауылда булған фажиғәләрҙең ваҡыт араһы - ни бары бер-ике сәғәт. ""Бөгөн райондан тағы ҡайғылы хәбәр килде. Быйыл эскелек арҡаһында килеп сыҡҡан ғәҙәттән тыш хәлдәрҙең - бишенсеһе. Икәүһе - Хәмиттә, берәүһе - Асҡарҙа, бына хәҙер Тупаҡта. Күмәк көс менән йылдан-йыл киңерәк йәйелә барған проблеманы хәл итеү юлдарын эҙләргә кәрәктер, минеңсә. Өфөлә, йә районда дөйөм фекер алышыу, проблеманы сисеү юлдарын эҙләргә ваҡыт түгелме икән? Үҙебеҙ эҙләмәһәк, беҙҙең өсөн кем ситтән килеп эҙләр?"" - ти, яҡташтары өсөн борсолоп, ""Айыҡ Башҡортостан"" йәмәғәт ойошмаһына нигеҙ һалыусы Марат Абдуллин."
Мәктәп уҡыусыларын наркотиктарға тикшерәләр,"Мәктәп уҡыусыларының наркотиктар ҡулланыуын тикшереү күптән өлгөрөп еткән мәсьәлә. Сер түгел, илерткес матдә менән улар үҫмер саҡтарында уҡ таныша башлай. Башҡортостан Һаулыҡ һаҡлау министрлығы бойороғона ярашлы, юғары һәм урта махсус уҡыу йорттары студенттары, шулай уҡ мәктәп уҡыусылары наркотиктарға тест үтергә тейеш. Тикшереүҙәр йыл һайын Һаулыҡ һаҡлау министрлығы раҫлаған медицина ойошмалары етәкселегендә ойошторолорға тейеш. Өфөлә тест 1-се Республика наркология диспансерында үткәрелһә, ә Өфө районы уҡыусылары һәм студенттары 21-се ҡала клиник дауаханаһына ебәреләсәк."
Баймаҡ районында баба ҡошон күргәндәр,"Икенсе Этҡол ауылында суҡышы балыҡ һөҙгөсө кеүек дәү ҡош пеликанды (башҡортса баба ҡош тип йөрөтөлә) күргәндәр.Фотоны Наҙгөл Ғәбитова төшөргән. Ҡош Таулы йылғаһы буйында йөрөгән булған. Бынан тыш, видеояҙмаға ла теркәгәндәр. Был районға баба ҡошоноң килеп төшөүе ғәжәйеп хәл. Бығаса улар Асылыкүл тәбиғәт паркының Берҡаҙан һаҙлығында йәшәгән булған."
"Эшҡыуар булып, эшһеҙлек буйынса пособие алып та була икән","Шишмә районы прокуратураһы халыҡтың мәшғүллеге тураһында закондың үтәлешен тикшергән һәм мутлашыуҙы асыҡлаған. 2018 йылдың майында ҡасабала йәшәүсе бер ир эшһеҙлек буйынса иҫәпкә тороп, пособие ала башлаған. Әммә 2017 йылдың ноябрендә ул шәхси эшҡыуар булып теркәлгән булған. Пособие менән 480 мең килем алған. Иргә мутлашыуы өсөн енәйәт эше ҡуҙғатылған. Еңел генә өҫтәмә килем алып ятыуҙы белмәҫтәр , тип уйлағандыр, ахыры. Хөкүмәтте алдарһың…"
Министрлыҡ нимәгә маҡталды?,"Беләһегеҙ, быйыл республика етәкселеге кимәлендә, ҡала һәм райондар хакимиәттәрендә ""Инвестиция сәғәте"" саралары әүҙем ойошторолдо һәм улар дауам итә.Һандарға туҡталғанда, һөйләрлек күрһәткестәр бар. Республика кимәлендә инвесторҙар менән йыл башынан алып барлығы 28 осрашыу үткән. Уларҙа дөйөм суммаһы 170 миллиард һумға торош иткән 103 проект ҡаралған. Радий Хәбиров рәйеслегендә уҙған бөгөнгө оператив кәңәшмәлә төбәктең Инвестиция комитетының эшмәкәрлеге тураһында БР Хөкүмәте Аппараты етәксеһе урынбаҫары Александр Шельдяев һөйләне. Быйыл республиканың ""инвестиция портфеле""ндә 31 млрд һум аҡса бар. Киләһе йыл суммаһы - 39 млрд һум. Иң күп инвестпроект БР Ауыл хужалығы министрлығы тарафынан тәҡдим ителгән. Хупланған проекттар буйынса туғыҙ - инвестиция һәм һалынған капиталдың күләмен арттырыу, ғәмәлгә ашырыу ваҡытын үҙгәртеү буйынса тағы алты өҫтәмә килешеү төҙөлгән. Уларға ярашлы, 2030 йылға тиклем 13,3 млрд һумлыҡ дәүләт ярҙамы күрһәтеү (һалым ташламалары, инфраструктураға, ҡорамалдар алыуға тотонолған сығымдар өсөн субсидия кеүек) күҙаллана. Башҡортостан Башлығының ""сентябрь указы""нда ҡуйылған бурысты үтәүгә ярашлы, йәғни, төп капиталға йыллыҡ инвестиция күләмен 500 млрд һумға еткереү буйынса, эш дауам итә. Радий Хәбиров үҙе лә инвесторҙар менән осрашыуҙарҙы, һөҙөмтәле тип баһаланы. – «Инвестчас» стал эффективно работающей площадкой, на которой предприниматели находят ответы на вопросы развития бизнеса. Ещё раз хочу пригласить инвесторов к участию в заседаниях Инвестиционного комитета. Призываю глав муниципалитетов активизировать работу с предпринимательским сообществом, - тине Башлыҡ сығышында.Әлбиттә, ҙур инвестор бөтә ерҙә лә юҡ. Әммә етәксе тырышҡанда, уныһын да таба ала. - Был йәһәттән, - тине Радий Хәбиров, - вице-премьер - ауыл хужалығы министры вазифаһын башҡарыусы Илшат Фазрахманов етди эшләй. Министрлыҡҡа шундай позицияһы өсөн рәхмәт белдерәм. Ошо арала ""Инвестиция сәғәте""н үткәреүгә район һәм ҡалаларҙа ла йомғаҡ яһарға тейештәр. Уларҙа хәл-торош нисегерәк? Күпме инвестор таптылар икән?"
50 мең һум кемгә эләгер?,"Әлеге ваҡытта «Йәшлек» гәзите редакцияһы мөхәрририәте Яҙыусылар союзы һәм Зәйнәб Биишева исемендәге «Китап» нәшриәте менән берлектә иғлан иткән Мостай Кәрим исемендәге әҙәби конкурсҡа йомғаҡ яһала.Хикәйә конкурсында кем еңер? 50 мең һум кемгә эләгер? Редакцияла жюри ағзалары фекер алыша. Иҫегеҙгә төшөрәбеҙ: республикабыҙ барлыҡҡа килеүенә – 100 йыл, халыҡ шағиры Мостай Кәримдең тыуыуына 100 йыл тулыуға арнап ойошторолған конкурс ике этапта үтә. Килгән хикәйәләр­ҙең иң яҡшы тип табылғандары, әҙәби талаптарға һәм конкурс шарттарына тап килгәндәре псевдоним менән гәзит биттәрендә донъя күрҙе. Улар араһынан күренекле яҙыусылар һәм редакция хеҙмәткәрҙәре еңеүсене билдәләй. Төп бүләк – 50 мең һум, шулай уҡ дүрт дәртләндереү бүләге лә ҡаралған."
«Йәшлек»кә ташламалы хаҡҡа яҙылып ҡалығыҙ!,"3 октябрҙән 13 октябргә тиклем ваҡытлы матбуғатҡа яҙылыу буйынса Бөтә Рәсәй декадаһы үтәсәк. Ошо осорҙа «Йәшлек» гәзитенә ярты йылға ташламалы хаҡҡа – 745 һум 62 тингә яҙыла алаһығыҙ. 102 һум 84 тинегеҙ кеҫәгеҙҙә ҡаласаҡ. Гәзитебеҙҙең индексы – П2757. Ашығығыҙ! Гәзитебеҙгә яҙылыусылар араһында «Аҙна һайын – бүләк» уйынын да уйнатасаҡбыҙ. Ҡиммәтле бүләктәргә эйә булғығыҙ килһә, «Йәшлек»кә яҙылып, квитанцияларығыҙҙың күсермәләрен тиҙерәк редакцияға ебәрә һалығыҙ."
Айҙың артында нимәләр бар?,"Был һорауға яуапты 60 йыл элек Советтар Союзы тапған. 1959 йылдың 7 октябрендә ""Луна-3"" автоматик планета-ара станцияһы Айҙың мәңге ҡараңғы арт яғын фотоға төшөрөп, Ергә ебәргән.Ни өсөн быға тиклем кешеләр Айҙың икенсе яғын ҡарай алмаған? Уның Ер тирәләй әйләнеүе һәм күсәренән әйләнеү ваҡыттары бер тигеҙ, шуға күрә лә бер ярымшары ғына беҙгә күренә. ""Луна-3"" аппаратын Сергей Королев етәксегендә ОКБ-1 конструктор бюроһы әҙерләгән. Станцияны Байконур космодромынан осорғас, ул Айҙы әйләнгән. Аҙаҡ АМС гравитация боролошо яһап, кире Ергә ҡайтҡан.Станция Айҙың арт яғында булғанда ул махсус пленкаға күпләп фото яһаған. Аҙаҡ пленкаға проявка яһалған һәм кадрҙар фототелевизион ҡоролма ярҙамында радио аша Ергә ебәрелгән. Һүрәттә: Айҙың арт яғының тәүге фотоһы"
"Радий Хәбиров: Бындай хәлде ""ғәҙәттән тыш"", тип ҡарарға һәм күҙәтеүгә алырға кәрәк","Республика Хөкүмәтенең бөгөнгө оператив кәңәшмәһендә ташламаларға хоҡуҡлы граждандарҙы дарыуҙар менән тәьмин итеү мәсьәләһе тикшерелде.Әле беҙҙә ярты миллиондан ашыу кеше дарыуҙарҙы льготалы шарттарҙа ала ала. Бушлай дарыуҙарҙы инвалидтарға 12 төр ҡатмарлы сир (тимәк, дауаһы ла юғары сығымлы) буйынса бирәләр. Дәүләттән социаль ярҙам рәүешендә алыусылар ҙа бар.БР һаулыҡ һаҡлау министры вазифаһын башҡарыусы Максим Забелин белдереүенсә, шул маҡсатҡа киләһе йыл бюджетына 2,9 миллиард һум аҡса һалынған. Был быйылғы сумманан байтаҡҡа артыҡ. Башҡортостан Башлығы Радий Хәбиров былай тине: – Очень важно, что мы существенно, почти на один миллиард рублей, увеличили расходы бюджета на покупку лекарств для льготников. При этом количество льготников тоже растёт. Потребность в медикаментах очень высока. Медучреждения должны вовремя информировать пациентов и адресно доводить нужные лекарства.Дөйөм алғанда, милли проекттарҙы ғәмәлгә ашырыуға ярашлы, һаулыҡ һаҡлау учреждениеларын финанслау өҙлөкһөҙ бара. Йыһазландырыуға ғына ла дүрт миллиард һумдан ашыу аҡса йүнәлтелгән.Хәҙер иһә сирлегә барып етмәгән дарыуҙар тураһында теләһә ҡайһы сигналды ла ишетеп (!), уның буйынса тиҙ арала эш алып барырға, Радий Хәбиров әйтеүенсә, бындай хәлде ""ғәҙәттән тыш"" тип ҡарарға кәрәк. Һәм, әлбиттә, кисекмәҫтән проблеманы бөтөрөргә."
Баланы астманан дауалау өсөн үләндәр,"Халыҡ медицинаһы көслө йүтәлде, астманы, бронхитты үләндәр ярҙамында дауалауҙың төрлө ысулдарын тәҡдим итә. Үгәй әсә үләнеБер ҡалаҡ үләнгә бер стакан ҡайнар һыу ҡойоп, бер сәғәткә ҡаплап, урап ҡуйырға. Аҙаҡ һөҙөп алып, көнөнә 4 – 5 тапҡыр берәр ҡалаҡ эсерергә. Бронхит, үпкә шеше, бронх астмаһы, туберкулез, абцесс, үпкә гангренаһын дауалау өсөн ҡулланыла. Юл үләнеБер ҡалаҡ ваҡ итеп туралған япраҡтарға бер стакан ҡайнар һыу ҡойорға һәм шулай уҡ бер сәғәткә ҡаплап, урап ултыртырға. Астма, үпкә туберкулезы, плеврит, коклюш, өҫкө тын юлдарында һәм бронхтарҙа катар, көслө йүтәлдән көнөнә 3-4 тапҡыр ашарҙан 20 минут алда эсергә. Татлы тамыр (солодка)Үҫемлектең бер ҡалаҡ тамырын бер стакан ҡайнар һыуға һалып, ун минут ҡайнатырға һәм бер сәғәт йылыға ҡуйып төнәтергә. Һғөҙөп алғандан һуң көнөнә 4-5-әр тапҡыр берәр ҡалаҡ эсергә. Коклюш, бронхит, үпкә туберкулезы, бронх астмаһы, ларингит һәм үпкә шешен дауалауҙа ҡулланыла. Кейәү үләне (чабрец)Бер ҡалаҡ ҡоро үләнгә бер стакан ҡайнар һыу ҡойоп, таҫтамал менән урап ҡуйығыҙ. Бер сәғәттән һуң һөҙөп алып, көнөнә 4 – 5 тапҡыр берәр ҡалаҡ эсергә мөмкин. Бронх катары, бронх астмаһы, коклюш, үпкә шеше, көслө йүтәлдән файҙалы. Һаҙанаҡ (багульник) һәм кесерткән төнәтмәһе25 г һаҙанаҡ һәм 10 г кесерткәндең ваҡлап туралған япраҡтарына бер литр ҡайнар һыу ҡойорға һәм 8 сәғәт төнәтергә. Һуңынан һөҙөп алып, ашағандан һуң ¼ стакан эсергә. Коклюш менән ауырыған балаларға көнөнә өс тапҡыр берәр ҡалаҡ бирергә кәрәк.Был төнәтмә бронх астмаһы, ревматизм, быуындар һыҙлауына ҡаршы ҡулланыла. Ҡаты йүтәлдән һәм тын ҡыҫылыуҙан ғына түгел, оҙаҡ ҡулланһаң (кәм тигәндә ике аҙна), яңы башланған астманы ла уңышлы дауалап була, тип иҫәпләйҙәр."
Баҫыуҙарҙан яңылыҡтар,"Республикала көҙгө уңышты йыйыу тамамланып килә. Әле башлыса төньяҡ райондарҙа майҙандар урып һуғылмай ҡалған. Үткән аҙна аҙағына ҡарата төбәктә 3 млн. 140 мең тонна иген һәм ҡуҙаҡлы иген культуралары һуғылған, сәселгән майҙандарҙың 96 проценты эшкәртелгән. Уңыш былтырғынан юғарыраҡ, уртаса алғанда гектарына 19.8 центнер тәшкил итә. Бер юлы шәкәр сөгөлдөрө фронтында эш бара, әле уның яртыһы тиерлек ҡаҙып алынған. Уның да уңышы яҡшы, уртаса алғанда гектарына 360 центерға барып етә. Был былтырғынан 20 процентҡа юғарыраҡ. 4 октябргә ҡарата 823 мең т. татлы тамыр йыйылған. Көнбағыш урып һуғыу ҙа бара. Уның дөйөм майҙаны 248 мең га тәшкил итә. 10 процентҡа яҡынынан уңыш йыйып алынған, төшөмө былтырғынан күберәк һәм гектарына 14 центнерға етә."
Мунсала ҡанһырап ятҡан,"1 октябрҙә төнгә ҡарай Илеш районында мунса эсендә ҡанһырап ятҡан 16 йәшлек үҫмер табылған. Янында ҡағыҙ ҡырҡа торған бысаҡ та булған. Туғандары «Ашығыс ярҙам» саҡырта, малайҙы дауаханаға алып китәләр. Әле иһә уның ғүмеренә ҡурҡыныс янамай."
Салауатта яңы  “юл билдәләре” !,"Салауатта яңы “юл билдәләре” барлыҡҡа килгән. Ҡулдан эшләп ҡуйылған хәүефһеҙлек билдәләре ҡаланың үҙәк урамдарына урынлаштырылған. Бынан тыш ,файҙалы яҙыуҙар тротуар, йәйәүле үткәүелдәрҙә барлыҡҡа килгән. “Юлға ҡара!”, “Хәүефһеҙлек ҡағиҙәләрен үтә!”, – ошондай һүҙҙәр яҙылған иҫкәртеү билдәләре юлдың хәүефле урындарына ҡуйылған. Улар юл ҡағиҙәләрен водителдәргә һәм юл йөрөүселәргә ҡайтанан иҫкәртә."
Беҙҙекеләр хатта Европаны уҙып китте,"Катарҙа еңел атлетика буйынса донъя чемпионаты тамамланды.Рәсәй йыйылма командаһы ике алтын, өс көмөш һәм бер бронза миҙал яуланы. Юғары уңышҡа Анжелика Сидорова (ҡолға менән бейеклеккә һикереү) менән Мария Ласицкене (бейеклеккә һикереү) өлгәште. Көмөш миҙалды Сергей Щубенков (110 метр араға ҡаршылыҡтар аша йүгереү), Михаил Акименко (бейеклеккә һикереү) һәм Василий Мизинов (20 саҡырым араға спорт атлауы) яуланы. «Бронза»ға бейеклеккә һикереүҙә Илья Иванюк лайыҡланды. Беҙҙең спортсылар нейтрал флаг аҫтында сығыш яһап, һирәк төрҙә генә ҡатнашыуына ҡарамаҫтан, хатта Европа илдәрен уҙып китте. Уңышлыларынан Бөйөк Британия беҙҙән бер миҙалға ҡалды. Ә инде АҠШ спортсылары 14 алтын, 11 көмөш һәм 4 бронза миҙал яулап, алдынғылыҡты бирмәне. Икенсе урында – Кения (5 – 2 – 4). Өсөнсөлә – Ямайка спортсылары (3 – 5 – 4)."
Йыһанға осорға теләк бармы? Мөмкинлек бар!,"""Роскосмос"" һәм Юрий Гагарин исемендәге Йыһангирҙарҙы әҙерләү үҙәге йыһангирҙар отрядын туплай. 2020 йылдың 1 июненә тиклем документтарҙы тапшырып өлгөрөп ҡалырға мөмкин.Һайлап алыу асыҡ формала үтә. Дәғүәселәр Рәсәй гражданы булырға тейеш һәм улар араһынан дүрт кеше һайланасаҡ.Конкурсанттар бер нисә этапта һыналасаҡ: - һөнәри талаптарға яуап биреү; - медицина тикшереүе; - физик әҙерлек буйынса тест; - психологик һыҙаттарҙы асыҡлау. Документтар быйыл 3 июндән ҡабул ителә башланы. Аҙаҡҡы срок - 2020 йылдың 20 июне.Ҡыҙыҡһынһағыҙ - сайтҡа һылтанма: http://gctc.ru/main.php?id=4629"
Ҡотҡарырға ашыҡмағыҙ,"Әлеге мәлдә уларға үҙҙәре биләгән “урындары” үтә уңайлы.“Мин бит әсәй”ҙәргә бер туҡтауһыҙ үҙенең әсәлеге тураһында “ялҡынлы” телмәр тотоу мөһим, сөнки ул башҡаларҙан йәлләү һәм аңлау көтә. Кемдәндер ярҙам һорамайынса, хәле бөткәнсе бер үҙенең бала менән булыуын батырлыҡ тип һанай. Ошо ысул менән үҙен “мин баланы контролдә тотам” тип тынысландыра. Уңайлы. Эскесе ир менән йәшәү ҙә бик “уңайлы”. Ҡатындың бар эше – бер ниндәй конструктив ҡарар ҡабул итмәй, бәхетле һәм тулы ғаилә иллюзияһын булдырыу! Ә бының өсөн ғаиләләге проблеманы башҡаларға белгертмәү генә кәрәк. Уңайлы бит. 30 йәшлек ир кешегә әсәһе менән бергә йәшәү һәм: “Ул бит мине контролдә тота, минең ынтылыштарымды баҫа, мине ирекһеҙләй”, – тип зарланыу уңайлы. Уның “ҙурайып”, үҙ тормошо өсөн яуаплылыҡ алғыһы килмәй. Уңайлы. Бер юлы бер нисә ҡатын-ҡыҙ менән осрашып йөрөгән ир-егет: “Улар бер-береһен тулыландыра, бер нисек тә кемеһендер генә айырып һайлай алмайым”, – тип аҡлана. Ысынында иһә ул ҡарар ҡабул итеүҙән, яуаплылыҡтан ҡаса. Уңайлы. Бөтәһе лә алйоттар, тиеп ярлыҡ тағыу ҙа үтә уңайлы. Ул ваҡытта һин үҙең тураһында бөтәһенә лә ҡарағанда күберәк беләһең һәм аңлайһың, тигән тәьҫорат ҡалдыраһың. Уңайлымы? Йәше үтеп барған ҡыҙҙың: “Әсәйемде үпкәләткем килмәй, яңғыҙын ҡалдырырға ҡурҡам, йәлләйем”, – тип үҙ тормошо менән йәшәмәүе лә уңайлы. Сиктәреңде (границы дозволенного) билдәләмәйенсә: “Кем йыбанмай, кем ялҡауланмай – барыһы ла мине үҙенә кәрәккәндә генә файҙалана!”– тип әйтеүе уңайлы. Эшеңде яратмауың тураһында зарланыуы уңайлы. Ә бит үҙе ни өсөндөр “иреккә” ынтылмай, йылдар буйы көн дә ошо эшкә килә... Әлбиттә, был осраҡта яңынан йәшәргә өйрәнәһе түгел – уңайлы бит. Ҡапыл сирләп китеп, тормошоңда килеп тыуған мөһим ваҡиғаларҙы хәл итмәүе лә уңайлы. Улар булдыра алмай, тип башҡаларҙың эшен атҡарыу уңайлы. Сөнки был хәлдә уларҙы контролдә тотоу еңелләшә. Танылмаған гений булыу уңайлы! Бының өсөн артыҡ күп тә кәрәкмәй: билдәле блогерҙарҙы һүгеү, кешенең яҙған постарына әхлаҡһыҙ комментарийҙар яҙыу ҙа етә. Үҙең яҙып, башҡаларҙан әрләнәһе, уларҙың һинең фекереңә ҡаршы булыу дәлилдәрен күрәһе түгел бит. Уңайлы. Бер кем дә минең менән эшләмәй, миңә бер ниндәй психолог та ярҙам итмәй, тип мыжып, үҙеңдең уникаллегеңә ышаныу уңайлы. Был ваҡытта ҡурҡыуҙарыңды аша атлап үтергә кәрәкмәй! Мин – үҙенсәлекле шәхес, тигән тойғо бындай кешелә оҙаҡ һаҡланасаҡ әле, һәм хатта ошо рәүешле танылыу яулағандар ҙа бар. Эшемдә мин – кеше, эшем кейендерә-туйындыра, эшем – иң ҡәҙерле нәмәм тормошта, тип алһыҙ-ялһыҙ эшләүселәргә лә уңайлы. Зинһар, кешене ҡәҙерһеҙләмәгеҙ, уның фекерен хөрмәт итегеҙ! Ҡыҫылмағыҙ “үтә мөһим ярҙамығыҙ” менән. Эйе, бәлки белгестәргә кемдеңдер “тайпылышы” күренәлер, әммә ул бит үҙен ярҙамға мохтажмын тип һанамай! Уға шулай уңайлы. Ҡалдырығыҙ уны. Кемгә уңайһыҙ, ул ошо хәлдән сығыу юлын эҙләй, таба. Психологтарға йә иһә башҡа ышаныслы, уларҙы аңлаған, ярҙам иткән белгестәргә бара, бергәләп оҙайлы эшләргә риза була. Эйе, үҙ өҫтөңдә эшләү өсөн ваҡыт, түҙемлек һәм дә теләк кәрәк. Әгәр ҙә һеҙҙә, “уңайлыҡтарынан” ҡотолорға теләмәгәндәрҙе һис шикһеҙ ҡотҡарырға кәрәк, тигән теләк ҡабына икән... Тимәк, шәхсән һеҙгә лә уйланырға урын бар. Үҙен, үҙенең тормошон үҙгәртә алған кешеләр бар. Улар күп. Сәбәбе –уларға былай йәшәү артабан уңайлы булмаған."
Муйнаҡ (Хикәйә),"Эт тормошона тиң кеше ғүмерен йәшәгәнсе, кеше тормошона тиң эт ғүмерен йәшәү өҫтөнөрәк. Автор.– Бына, балам, Хәлит бабайыңдарҙан көсөк алып ҡайттым. Бишәүҙәр ине, араларынан иң матурын ҡарап, һайлап, бурҙайын алдым, – тине әсәйем. Хәлит бабайҙың ябай ғына ауыл этен күргәнем бар, әлбиттә. Ә бит минең хыялымда ниндәйҙер тоҡомло эттең көсөгөн алып тәрбиәләп, өйрәтеп үҫте­рергә, батырлыҡтарын күреп һоҡланырға һәм ғорурланырға тигән уйҙар йәшәй ине. Ҡәнәғәт булмаған йөҙөмдө күреп: «Үҙең бит, берәй көсөк алып бәләкәйҙән өйрәтеп үҫтерергә ине, тип һөйләндең...» Әсә­йемдең күңеле ҡырылғанын күреп, йәлләп ҡуйҙым. Уның ҡуйынына һырынып ятҡан йомғаҡтай ғына йән эйәһе, ынйылай йылтыраған йомро күҙҙәрен миңә текләп, тынһыҙ ҡалған. Әйтерһең дә: «Һин бит минең буласаҡ хужам, һинән тора инде минең яҙмыш», – тип әйтәлер кеүек. – Ҡайҙа, бир әле үҙемә, бигерәк аҡыллы күренергә тырыша бит был йән остоғо, – тип ҡулдарыма алдым. Әсәйемдең йөҙөндә яҡтылыҡ сағылды, ә инде көсөгөм бөтөнләй йәнләнеп, ҡулымда борғаланды, күңелле ауаздар сығарып мыңғырланы, өрөп тә күрһәтергә маташты. Уның яңы хужаһы ҡулында беренсе шатлығы ине. Бәй, нисек шатланмаҫҡа, хужаһы йортона ҡабул итте бит уны. – Хәҙер һиңә кем тип өндәшәйем? Исем дә кәрәк бит әле. – Маңлайында матур ғына аҡ тамғаһы бар, муйынынан башланған йөрәккә оҡшаған аҡ өлөшө күкрәген биләп тора, ҡорһағы аҫтынан һуҙылған аҡ төҫө аяҡтарына төшкән. Был биҙәүестәр ҡап-ҡара көсөккә бигерәк килешә. – Аҡ күңелле, саф йөрәкле, аҡыллы эт булып үҫ әйҙә, исемең Муйнаҡ булһын! Етенсе синыфта уҡып йөрөгән сағым. «Этте бәләкәй сағынан уҡ ҙур иғтибар биреп өйрәтеп үҫтерһәң, ул аҡыллы, тоғро дуҫың була», – тип ағайымдың әйтеүе лә ҙур йоғонто яһаны. Беренсе көндәрҙән үк күп ваҡытымды көсөгөм менән үткәргәс, нимә эшләһәм дә, минән бер тотам да ҡалмай, ярҙамсы иптәшемә әүерелде. Таҡтанан үргә табан мендереү, түбәнгә төшөрөү, таҡтаны күтәртеп ҡуйып бейектән йөрөтөү, ҡаршылыҡтар аша үткәреү кеүек төрлө күнекмәне үтәргә өйрәнде. Тәүге тапҡыр ул ҙур тырышлыҡ һалып сыйнай-сыйнай үтәһә, үҫә килә барыһын да еңел башҡарыуына икәүләшеп шатланып, һөйөнөп уйнай инек. Мин биргән төрлө бойороҡто үтәгән һайын маҡтау, иркәләп алыу, тәмле күстәнәстәр менән һыйлау Муйнаҡ өсөн юғары баһа булды, әлбиттә. Бер йылдан ашыу ваҡыт уҙғандыр.Талип ағайым совхозда биш-алты айлыҡ һарыҡ бәрәсен ваҡытлыса көтә ине. Совет осоронда мал бигерәк күп була торғайны. Улар араһында насарҙары, хәлһеҙҙәре лә бул­ғандыр инде. Эҫе йәй көндәрендә, тауҙан йылғаға һыу эсерергә алып төшкәндә, ҡайһы бер бәрәстәр эҫенән әлһерәп, хәле бөтөп туҡтап ҡала ла шуға мине ағайым ярҙамға саҡырғайны. Этемде эйәртеп, көтөүлеккә киттем. Көн бигерәк эҫе булғанлыҡтан, бәрәстәр баштарын аҫҡа эйеп, ығышып, ыһылдап килә. Артта ҡалған бер-икәүһе бигерәк тә йәл инде. Муйнаҡ уларҙың йә береһе янына килә, йә икенсеһенә. Уларға аптырашлы ҡараш ташлап сыйнап та ҡуя, хәлдәрен аңлай, күрәһең. Ярай, күп ҡалманы инде, барып еткәс, рәхәтләнеп һыу эсеп ял итерһегеҙ. Ләкин хәлдәре бөткән бәрәстәр артта ҡалғандан-ҡала, Муйнаҡ та тынысһыҙлана бара. Һыу буйына өс йөҙ метрҙай ҡалғас, бер бәрәс атламаҫ булып туҡтаны, уны ағайым ҡулына алды. Бер аҙ барғас, икенсеһе лә ергә ятты. Мин бәрәсте килеп күтәргәнсе Муйнаҡ уның янында ине инде, сыйнай-сыйнай беҙҙе тирәләп әйләнә. Бына һыу буйына килеп еттек, бөтә бәрәс ташлыҡ буйлап һибелеп, һыу эсергә кереште. Беҙ күтәреп алып килгән бәрәс­тәребеҙҙе бейек булмаған ҡалҡыу урынға ҡуйып торҙоҡ. Ташлыҡҡа табан һөҙәк урынды эре мал йылғаға һыу эсергә йөрөп киртләсләп бөткән. Бәрәс тигәс тә, ауыр ғына икән, мин уны ергә ҡуйғас, арыған ҡулдарымды ял иттерәм. Талип ағайым үҙе алып килгән бәрәсте алып, һыу эргәһенә илтеп ҡуйҙы. Ә Муйнаҡ шатлығынан нишләргә белмәй, теҙелеп һыу эскән бәрәстәр эргәһенән уйнап һикерә-һикерә минең яныма килеп баҫты ла: «Әйҙә, быныһын да алып төшәйек инде», – тигәндәй, күҙгә ҡарап, тынып ҡалды. Ағайым килеп бәрәсте күтәреп алмаҡсы булғайны, шул саҡ башта бер уй тыуҙы. Үҙем өйрәтеп үҫтергән эт бит. Быға тиклем күпме һоҡландырҙы, аптыратты, шатландырҙы, әле ниндәй булмышын күрһәтер икән? Бәрәсте нисек кенә йәлләһәм дә, Муйнаҡ бер һынау тоторға тейеш, тип уйланым. – Туҡта әле, теймәй тор, Муйнаҡ нимә эшләр икән? – тим. Ә Муйнаҡ нишләргә белмәй, һыу эскән бәрәстәргә ҡарап тора ла минең янда ерҙә ятҡан бәрәс янына килеп, сыйнап, ризаһыҙлығын белдерә, күҙҙәремә ҡарап асыуланып өрә. – Әйҙә, Муйнаҡ! Әйҙә алып төш, һин булдырырһың уны, Муйнаҡ! – ә этем иһә оторо өрөп мине «әрләй», ҡойроғо менән минең аяҡҡа һуға, бәрәскә текләп ҡарап илай. Ағайымдың да түҙемлеге бөтөп: – Ярай инде, Муйнаҡты этләмә, әйҙә, бәрәсте алып төшәйек, – ти. – Хәҙер, бер аҙ көтәйек инде... Муйнаҡ, һин булдыраһың уны, алып төш! – Инде сыҙамлығы бөткән этем, хужаһына өмөтө өҙөлөп: «Йәнең юҡтыр һинең», – тигәндәй ҡараш ташлап, бәрәстең ҡорһаҡ аҫтына моронон тығып этергә кереште. Бына мин көткән минут килеп етте. – Маладис, Муйна-а-аҡ! Әйҙә-ә! – Бәрәс еңелсә генә ерҙән шыла башланы. Этемдең нисек тырышҡанын уны күреп торған кеше генә аңлар ине. Моронон тырышып-тырышып бәрәс аҫтына тыға, башы, бөтә тәне дерелдәй, дүрт аяғы менән бөтә көсөн һалып, бәрәсте киртләстәрҙән ташлыҡҡа – һыуға табан этәрә. – Үәт һин маладис бит, Муйнаҡ! Әйҙә-ә-ә! – Өс метрҙай ара үткәс, инде хәле бөтөп, туҡтап торҙо ла тағы беҙҙе «әрләргә» кереште, тағы эшкә тотондо, тағы өс метрҙай үткәс, ташлыҡҡа килеп етте. Инде таштар өҫтөнән еңелерәк шылыр тиһәм, юҡ шул, киреһенсә, бәрәс аҫтына таштар йыйылып тығылды һәм этем уны башҡа этәрә алмаҫ булды. Хәле лә бөттө. Күҙҙәрендә миңә ҡарата өмөтө бөтә, нәфрәте арта барған кеүек тойҙом. «Хужам мине күпме нәмәгә өйрәтеп тә, үҙе ошо бәрәстең хәлен аңлай алмаймы икән ни? Эх, ҡайҙа һуң, үҙемдең ҡулдарым булһа!» – тип әйтәлер кеүек. – Ярай, Муйнаҡ, һин маладис! Үҙеңдең бөтә тырышлығыңды һалдың, кемлегеңде күрһәттең, хәҙер инде бәрәсте эсерәйек. – Мин бәрәсте күтәреп алып барып һыу янына ҡуйҙым. Ул йотлоғоп-йотлоғоп эсергә кереште. Шул саҡ Муйнаҡтың ниндәй хистәр кисереп, ниндәй дәрт менән янғанын күрһәгеҙ! Ул бәрәстең ҡаршыһына килеп, моронон уның моронона терәй яҙып, йотлоғоп һыу эскәнен күҙәтә. Үҙе нәҙек кенә тауыш менән һуҙып сыйнай, алғы аяҡтары тик тора алмай. Әйтерһең дә, бәрәс һыу йотҡан һайын Муйнаҡҡа көс өҫтәлә бара, ә инде янып торған күҙҙәре, бына-бына тәгәрәп, бәрәстең алдына төшөп китер кеүек. Үҙе лә йотлоғоп, ирендәрен ялап ҡуя. Сыйнап-сыйнап миңә ҡарай, тағы бәрәскә уҡтала, мөлдөрәмә тулы күҙҙәре менән миңә төбәлә. Эсенә һыймаған шатлығын минең менән уртаҡлаша. Бәрәсте тыны менән тартып алырҙай булып, уға текәлә. Муйнаҡтың күҙҙәрендә – йотлоғоп һыу эсеп туя алмаған бәрәстең сағылышы. Әйтерһең дә, ул уны күҙҙәре менән үҙенә тартып алған. Был күренештең бер генә сатҡыһын да ситтә ҡалдырмаҫҡа тырышып хәрәкәтһеҙ ҡалғанмын. Эх, ошо ваҡытта ҡайҙа һуң кинокамера! Бәрәс һыу эсеп туйғас: – Бына, Муйнаҡ, һин ниндәй маладис, бергәләп бәрәскә һыу эсерҙек, – тип арҡаһынан дөпөлдәтеп яратыуым булды, этем вальс әйләнгәндәй, өйөрөлөп-өйө­рөлөп, ташлыҡ буйлап сабып китте. Үҙе күңелле сыйнап өрә. Аяҡтары аҫты­нан тирә-яғына сыңғырлап таштар оса. Бер урап килгәс, бәрәстең күҙҙәренә текләп ҡарап тора ла, минең аяҡтар араһынан үтеп йөрөп, әйләнә-әйләнә бейеп, икенсе урауға китә. Бәрәскә йәшәү сығанағы бирҙе бит ул, үлемдән ҡотҡарҙы. Ниңә шатланмаҫҡа, был бит уның оло еңеү байрамы, еңеү вальсы! Муйнаҡтың бындай ҡылығына аптырашып, бәрәстәрҙең бөтәһе лә боролоп баҫҡан да эткә ҡарап шаҡ ҡатҡан. Ә Муйнаҡтың сәхнәһе оло, етмәһә, таштан бит әле, «йырлай-йырлай» рәхәтләнеп өйөрөлә. Шул тиклем «тамашасы» хәрәкәтһеҙ тын да алмай ҡараған саҡта, ниңә бейемәҫкә? Ә хужаһы уға иң юғары баһаны бирәсәк! Үҫә төшкәс, ҡойма аша еңел генә һикереп сығыуы, һарай башына баҫҡыстан менеп-төшөп йөрөүе һоҡландырҙы. Мин уны бер ҡасан да бәйләп ҡуйманым, көндөҙ беҙгә кеше килһә, тауыш ҡына бирә: «Бына ҡунаҡ килде, ҡаршы ал». Һәм уны үткәреп ебәрә, ә төндә тауыш бирә лә ҡапҡанан ингән кешенең ҡаршыһында минең сыҡҡанды көтөп ултыра. Бер кемде лә ҡурҡытып, абалап өрмәй. Күршенең тауығы ҡойма араһынан сығыр урын табып килеп инһә, тауыш-тынһыҙ ғына артынан йөрөп, уны кире сығарып ебәрә. «Ҡайҙан ингәнһең, шунан сыҡ», – йәнәһе. Көҙгө әтәстәр үҫеп етеп һуғыша башлаһа, бигерәк мәрәкә инде. Уларға ҡарап нимәлер һөйләй, аңлата, тегеләре тыңламағас, йүгереп барып араларына инеп, айырып ебәрә лә, асыулы сыйнап, уларға аҡыллы ҡарашын ташлай. «Бында тәртип булырға тейеш, нимә бүлешәһегеҙ?» Кискеһен көтөүҙе ҡаршы алыу күптән инде уның вазифаһына әйләнгән. Һыйыр менән башмаҡты айырып алып, сит малды картуф баҡсаһына индермәй ары оҙатҡас ҡына йортҡа ҡайта. Ҡарға, сәүкә, һайыҫ­ҡандар был ҡурала ҡош-ҡорт еменә, себештәргә ҡағылырға ярамаған­лығын яҡшы аңлай. ...Мин хеҙмәт итергә киткәндә бик моңһоу оҙатып ҡалһа, хеҙмәттән ҡайтҡас, дуҫымдың шатлығының сиге булманы һәм беҙҙең күңелле тормош тағы бергә дауам итте. Һыу инергә лә бергә йөрөнөк. Муйнаҡ минең менән рәхәтләнеп йөҙә ине. Беҙҙең һәр саҡ һыу инергә йөрөгән урынды «зәңгәр ятыу» тип йөрөттөк. Уның өҫкө яғында ағым көслө, шәп аға, һыуы ла күкрәккә етеп тора. Ятыу башланған урында ҡапыл ярлау, ағым һыу ярҙы йоморолап емереп, эскә табан ашап ингән. Тап ошо тәңгәлдә яр буйлап һыу кирегә ағып килә лә, көслө ағымға ҡаршы сығып, оло ҡомороҡ яһала һәм ул, геүләп үкереп, ҙурайғандан-ҙурая бара. Юлында нимә эләгә, шуны өй­рөл­төп һыу аҫтына һурып алып инеп китә лә, ун биш метрҙай самаһы үткәс, урғыл­тып яңынан килтереп сығара. Көндәрҙең береһендә бер нисә егет Зәңгәр ятыуҙың яр башында йыйылдыҡ, Муйнаҡ та минең менән. Шул саҡ фермала малсы булып эшләп йөрөгән Әхмәт тә килеп етте. Быға тиклем ауылда күренмәгән, ярайһы оло кәүҙәле, бик ҡурҡыныс эт эйәртеп алған. Маңлай тиреһе һырланып-һырланып күҙ ҡабаҡтарын ҡыҫҡан, ауыҙ ирендәре аҫҡа һалына биреп тора, килбәтһеҙ моронло, киң күкрәкле, ҡараһыу-көрән төҫтәге бер йыртҡыс инде. Яҡындан күҙеңә ҡарауы менән йөрәк жыу итеп, тән зымырлап китә. Бына-бына һиңә ташланыр ҙа өҙгөләп ташлар кеүек. – Ҡайҙан алдың бындай этте? – тип һорай һалдым. Уның йөҙөндә ташып ашҡан ҡәнәғәтлегенең сиге юҡ. Ир төк баҫҡан битен икегә йыртып тештәрен йылтыратты, шул саҡ Әхмәттең бите этенең маңлай тиреһенә оҡшағандай тойолдо. Был һорауҙы күптән көтөп торған, буғай, ҙур кинәнес менән: – Атайым күрше ауылдан һарыҡҡа алмаштырып алып ҡайтты! – бындай ҡолаҡҡа ятмаҫ һүҙҙәрҙе беренсе тапҡыр ишеттем. Эт һатып алыу, һарыҡҡа алышыу кеүек алыш-биреш хаҡында ул саҡта ауыл тирәһендә бөтөнләй ишеткән юҡ ине. – Бик шәп эт бит, исеме Джек! – тип ҡуйҙы. – Ә ниңә бындай этте хужаһы ебәрҙе икән, улай бик яҡшы эт булғас? – Ҡыҙының ҡулын сәйнәгән, – ирҙең йөҙөндә ҡәнәғәтлек һыҙаттары арта барҙы. Бына һиңә мә! Берәү бындай йыртҡыстан тиҙерәк ҡотолорға тырышҡан, ә икенсеһе һарыҡ биреп алыуына шатлана. Бәлки, был эт әллә күпме хужаһын алыштырғандыр... Әхмәт этенең булмышын күрһәтер өсөн нимәнән башларға белмәй сәбәләнә. Беҙ һыуға һикерергә йыйынып, аяҡ, өҫ кейемдәребеҙҙе сисеп һалып ҡуйғанбыҙ. Шул саҡ Әхмәт кемдеңдер сандалийын алып, эте алдына ырғытты. Джектың, хужам ниндәй бойороҡ бирер икән, тип тү- ҙемһеҙлек менән көтөп алған мәле. Ажғырып сандалиҙы эләктереп алды ла, ырылдай-ырылдай, ергә ҡуша бәргеләп йыртҡыларға тотондо. Әлбиттә, быны тыныс ҡына ҡарап ултыра торған тамаша түгел, егеттәрҙең түҙемлеге бөтөп: – Нимә эшләйһең һин?! Ал этеңде, туҡтат! – Әхмәт ағай, туҡтат инде этеңде, нимә эшләүең был?! – Ирҙең йөҙөнә ҡарап ниҙәр уйлағанын төҫмөрләргә була ине, әлбиттә, әммә уны тыйып, этен туҡтатырға ҡушыусыларға үпкәһе бермә артты: «Нисек инде, шундай тамашаны туҡтат, имеш, әле яңы башлана ғына бит. Джектың ҡаны ла ҡыҙа башламаған». Эшлектән сыҡҡан сандали артынан бер ботинка осто. – Ха-ха-ха! – уның шашынып көлөүе, этенең йыртҡыстарса ырылдауы менән бергә ҡушылып йөрәкте өйкәй, беҙҙә нәфрәт уята. Беҙ бер урам малай-ҙары бит, бәләкәй саҡтан бергә уйнап үҫһәк тә төрлөбөҙҙә төрлө холоҡ, төрлө уй, фекер. Яныңда йөрөгән кешене лә кем икәнен белеп бөтмәйһең икән шул. Бына бит, әмәле сыҡҡас, үҙен ҡайһылай итеп күрһәтә, әле килеп Әхмәт менән Джектың ҡаны бергә ҡайнай, кәйеф-сафа ҡора, күңел аса, тантана итә. Был мәхшәргә түҙә алмай, бөтә асыуыма ҡысҡырып ебәрҙем: – Етер Әхмәт! Ниңә кешеләрҙән көләһең? Туҡтат этеңде! – ул минең яҡ-ҡа әйләнеп тә ҡараманы. Этенән ҡарашын алмай, әйтерһең, уға ҡотҡо бир. Хәҙер инде ул быға тиклем булған Әхмәт түгел, ә Джекка оҡшап ҡалғайны. – Фас!– тип, ҡулын ситтәрәк аптырап ултырған Муйнаҡҡа табан һуҙҙы. Джек бер ҙә уйлап тормай Муйнаҡҡа ырғыны. Ырылдау менән сыйнап илау тауыштары ҡолаҡты томаланы. Нисек ярҙам итергә? Бер сара ла табып бул-май. Ажғырып, ырылдап, Муйнаҡты һелтәп-һелтәп ергә ҡуша бәрә, уның үҙәк өҙгөс сыйнап ыңғырашҡан тауыштары һауаны яра. Этемде яҡлап ҡулыма тотоп ҡаршы сығырлыҡ бер нәмә лә таба алмағас, ялбарыулы тауыш менән:– Әхмәт, туҡтат этеңде, нимә эшләйһең һин?! Туҡтат инде! – ул фашист карателдәре һымаҡ баҫҡан да, ләззәтләнеп, был мәхшәрҙең аҙағын көтә. Кинофильмдарҙа ҡараған, фашистар пленға алынған һалдаттарҙы нисек итеп эттәренән талатыуҙары йәшен тиҙлеге менән күҙ алдынан үтте. Әгәр үҙен тәпәләп ташлаһам, этен миңә ҡаршы һөстөрәсәк, уныһына шик юҡ. Бөтә сыҙамлығымды йыйып, этемә рухи көс менән ярҙам итеп ҡарарға булдым: – Муйна-а-ҡ! Муйна-а-ҡ! Һин маладис бит, бирешмә Муйна-а-ҡ! –шулай йән көсөмә ҡысҡыра-ҡысҡыра уға көс биреп, дәрт, ғәйрәт өҫтәргә тырышам. Был инде минең аҙаҡы ышаныс, башҡаса ярҙам итеү мөмкин түгел.–Муйна-а-ҡ!.. Шулай ҡысҡыра торғас, беҙҙе хайран ҡалдырып, этем Джекка ҡаршылыҡ күрһәтә башланы. Минең күңелдә этемә булған ышаныс урғылды.–Муйна-а-ҡ!.. Бер саҡ яйын табып Муйнаҡ Джектың тырнаҡ-тештәренән ысҡынып, “Зәңгәр ятыу”ҙан үрҙәрәк кәртәнән һалынған баҫмаға сапты. Төрлө ҡаршылыҡ, баҫҡыс, кәртә аша йөрөп өйрәнгән эт тиҙ арала йылғаның арғы яғында ине. Джек баҫмаға баҫыу менән ҡалтырана- ҡалтырана, көс- хәл менән арғы яҡҡа сығыуын дауам итә. Уның ҡаны үтә лә ҡыҙған, эҙәрлекләүҙән тыйыла алмай. Муйнаҡты йылға арҡылы үҙемдең яҡҡа саҡырам, ә ул ниңәлер минең яҡҡа сыҡмай, һаман да ташлыҡта борһалана. Бына Джек баҫманы үтеп сығыу менән Муйнаҡҡа ташланды. Әммә, хәҙер сыйнап илау тауыштары юҡ, ике эттең ажғырып ырылдауы, уларҙың аяҡтары аҫтынан осҡан таштар сыңлауы – ҡот осҡос күренеш. Хәҙер инде Әхмәткә: «Этеңде туҡтат!» – тип ялыныу урынһыҙ. Бары тик: ”Муйнаҡ! Муйнаҡ! Бирешмә, һин маладис бит, бирешмә!” – тип бөтә көсөмә ҡысҡырыуҙан башҡа бер ни ҙә ҡылып булмай. Джектан кәүҙәгә лә, буйға ла күпкә ҡайтыш Муйнаҡтың, бүре ауларлыҡ был йыртҡысҡа нисек ҡаршы тора алыуына һоҡланыу ҙа, шул уҡ ваҡытта ҡурҡыу ҙа солғап алды. Күп яра алған этем артабан ҡаршы һуғыша алмаҫ, нимә булып бөтөр икән? Эттәр талашҡан тауыштарға ҡушылып, минең тауыш йылға буйын яңғырата. Бер саҡ Муйнаҡ Джектан ысҡынып, һыуға, ятыуҙың үрге яғындағы ағымға һикерҙе. Йылға уртаһына етәрәк, уны Джек ҡыуып етеп өҫтөнә ырғыу менән, һыу аҫтында күҙҙән юғалдылар. Бер нәмә лә булмағандай, көслө ағым тулҡындары уларҙы ҡаплап әүәлгесә ағыуын дауам итте. Тынлыҡ урынлашты. Бары тик “Зәңгәр ятыу”ының ҡомороғо ғына геүелдәп, шомло тынлыҡты боҙа. Береһе артынан икенсеһе хасил була. Хәҙер инде мин түбәнге яҡты күҙәтәм, уларҙы көслө ағым ағыҙып, ҡомороҡ тәрәнгә һурып алып инеп киткәндер ҙә, түбәндә һыу менән урғылып килеп сығырҙар, тим. Беҙҙең арала урынлашҡан ауыр тынлыҡты бер кем дә боҙмай. Бары- һы ла күҙ ҡараштары менән эттәрҙең ҡайҙан килеп сығырын күҙәтә. Әх- мәттең сикһеҙ кинәнесенән йөҙө бүртенеп киткән. Уның эте Муйнаҡты һыу аҫтында быуып үлтерер ҙә, үҙе еңеү тантанаһы менән йөҙөп килеп сығыры- на ныҡлы ышанған. Күпме ваҡыт үткәндер, әйтеүе ҡыйын. Бер саҡ нимә күрәм?! Улар һыу аҫтында юғалған урында нимәлер шартлағандай, һыу ҡойоно урғып сыҡты. Хәҙер инде эттәр ажғырыуын таштар сыңлауы түгел, ә ҡоторонған һыу ҡойоно тауышы “байыта”. Иҫ киткес ҡоторонған ҡойон уртаһында нимә икәнен дә аңламаҫһың. Үҙ күҙҙәремә үҙем ышанмай, бер килке иҫемә килә алмай торам. Был тиклем тауышта мине ишетә алырмы? Ишетер, нисек кенә булмаһын хужаһы уға көс, ғәйрәт бирә һәм ул уны белһен: – Муйна-а-ҡ! Муйна-а-ҡ!.. Бына улар тағы һыу аҫтына төшөп юғал- дылар. Тағы ауыр тынлыҡ... Артабан нимә булырын көтөп, яр башына теҙеп ҡуйған һәйкәлдәр һымаҡ, өнһөҙ ҡатып ҡалғанбыҙ. Хәҙер инде ҡомороҡ геүләүе лә, һыу урғылыуы ла иғтибарҙы үҙенә йәлеп итә алмай, Муйнаҡтың һыу аҫтында үтәсәк бер тотам яҙмышы күңелде әрнетә. Быға тиклем Джек кемдәрҙе сәйнәгәндер ҙә, кемдәрҙең йәнен ҡыйғандыр?.. Күпме тапҡыр һатылып, алыш-бирештәр аша бында килеп етеп, хәҙер Муйнаҡтың башы- на етерме? Ҡуҡырайып баҫҡан Әхмәттең тәкәббер йөҙөндә башкиҫәр шәүләһе инеп йәшеренгән. Мал эйәһенә оҡшай, тиҙәр халыҡта. Эттәр ҙә эйәһенә оҡшай әлбиттә, ә инде был икәү һуңлап булһа ла бер-береһен тапҡан. Туҡта әле, ниңә ваҡытынан алда бөтөнләй төшөнкөлөккә бирелеп торам? Тәүге ваҡытта ана нисек итеп талай ине, ә һуңғараҡ, этем уға ҡаршы һуғыша башланы. Һыу аҫтында, шундай көслө ағымда ағып китмәй, нисек һуғышып ятмаҡ кәрәк? Баш етмәҫ нәмә бит! Хатта, сыйылдап илау, ауыртыныуҙарын да белмәй, тимәк, хужаһынан да көс, ғәйрәт алған ул. Иҫән ҡалыр өсөн дошманына ҡаршы Муйнаҡтың да ҡаны ҡыҙған.Улар күҙҙән юғалған урында һыу өҫкә ҡалҡа һәм тулҡын булып ташлыҡ яғына атыла. Нимә булғанын да аңлап булмай. Йөрәк уғата көсәйеп, күкрәккә һыйыша алмай, дарһылдап тибә башланы. Тулҡын шәбәйеп, һайыраҡ урынға еткәндә, ни күҙҙәрем менән күрәйем: Муйнаҡ Джектың һыртына менеп алған! Елкәһенән бик ҡаты эләктергән, күрәһең, хәҙер инде Джек, сыйнай-сыйнай башын эйеп, баҫмаға табан йүгерә. Был тамашанан шатлығымдың сиге юҡ! Еңеү яуланы бит этем. Ысын Еңеү!– Муйнаҡ! Муйнаҡ! Маладис һин, булдырҙың! – тип ҡысҡырыуыма, Муйнаҡ уны ысҡындырҙы ла өҫтөнән төшөп ҡалды.Ул күңелле өрөп, таш- лыҡта һикереп-һикереп сабып уйнай. Бына һиңә мә! Еңеү тантанаһы бөтә яраны төҙәтә, һыҙланыуҙы баҫа, күрәһең. Ә ысынында урғылып сыҡ ҡан шатлығын ул хужаһы менән генә түгел, ә яр башында теҙелгән тама шасылар менән дә уртаҡлаша ине. Тик был шатлыҡ Әхмәттең тынын быу ҙы. Хәҙер уның эте менән маҡтаныу хыялдары селпәрәмә килде бит. Джек баҫманан ҡалтырана-ҡалтырана сығып барыуын, әлеге күҙлектән ҡарағанда, робот менән сағыштырып булыр ине. Мин баҫма яғына йүгерҙем, был алыштың аҙағын еренә еткереп ҡуйырға кәрәк тигән уйым. – Әйҙә Муйнаҡ! Әйҙә, һөс, кәрәген бир! Хәҙер ҡурҡа бит ул, еңелде! Ә Муйнағым уны уйлап та бирмәй, шатлығынан һикереп өйөрөлә. Джек ҡойроғон бот араһына ҡыҫтырып, башын ергә, эйеп өйө яғына һыпыртты. Муйнаҡты һөстөрһәм дә, ул Джек артынан ҡыуып барманы. Минең өҫкә һикереп ҡосаҡлай, иркәләнә, минең тирәлә әйләнеп бейей. “Рәхмәт һиңә, миңә көс, ғәйрәт бирҙең!”– тип әйтеүе ине уның. Әхмәт иһә, тын-тауышһыҙ, эте ҡиәфәтенә инеп кәкерәйеп, башын аҫҡа эйеп, уның артынан эйәрҙе. Бер- береһенә шул тиклем оҡшарҙар икән, тип ҡарап ҡалдым. Әммә уның ҡараңғылыҡ япҡан йөҙөндә ниндәй мәкерле уйҙар ятҡанын аңлап бөтә алмағанмындыр, күрәһең. Ирҙең этлегенә эстән шигем булһа ла, этемде бәйгә ҡуйманым. Һәр саҡ йорт-ҡураны һаҡлап, ҡош-ҡорт, мал- тыуарҙы тәртиптә тотҡан дуҫыма ышана инем. Үҙем эшкә киткәндә: – Бер ҡайҙа ла сығып йөрөмә, өйҙә бул, – тип китәм. Күпме йылдар бер- гә йәшәү осоронда, мин этем менән һәр саҡ кеше телендә аралаштым һәм ул мине аңлай ҙа, тыңлай ҙа ине. Ҡыҙғансҡа ҡаршы, һәр саҡ улай булмай икән шул. Хатта кешеләр араһында ла бер-береңде тыңламаған, аңламаған саҡтар бик күп . Бер ай самаһы уҙғандыр, бер көндө эштән ҡайтыуыма Муйнаҡ йортта юҡ ине. Бик һуңлап, кискә генә ҡайтып инде. Башын аҫҡа эйгән, көс-хәл менән атлай. Йөрәгем жыу итеп ҡалды.– Һыуҙан йөҙөп сыҡтыңмы әллә? Кибенмәгәнһең дә, – тип янына килдем. Ҡулым менән һыпырып ҡараһам, бөтә тәненән ҡан һарҡа, башы, бите, мороно тоташлай ҡанда, йыртылған ҡолаҡтарынан бер туҡтауһыҙ ҡан тама. Таланмаған урыны ҡалмаған... – Их Муйнаҡ, әйттем бит сығып йөрөмә тип, ниңә тыңламаның инде? – күҙҙәремдән йәштәр тәгәрәне, тауышым ҡалтыранды, тыным ҡыҫылды. Уның һуңғы тапҡыр төбәлгән күҙҙәрендә барыһын да аңлап була ине: “ Ғүмерем буйы һине тыңлап йәшәнем дә, был юлы хаталандым шул. Ғәфү ит.” Йәштәр аша төбәлгән өмөтһөҙ, ауыр ҡараштарымды күтәрә алмай: “Ыһ-һ-һ”- тип, көс-хәл менән ыңғырашып ҡараштарын күҙҙәремдән алып аҫҡа төбәлде, уның хәле бик ауыр ине. Нисек ярҙам итергә һуң һиңә, Муйнаҡ? Минең көс етерлек түгел, яраларыңды уңалтырға бер ниндәй ҙә өмөт юҡ. “Ярай, хужам янына ҡайтып еттем әле”, – тигәндәй, ул башын аяҡтарына һалып ятты ла, үткән бөтә ғүмерен, хужаһы менән тәүге осрашыу минуттарын, ул өйрәткән бөтә нәмәләрҙе, ҡарауыллап ашатҡан ҡош-ҡортто, көтөүҙән айырып алып ҡайтҡан малды, күпме тырышлығын һалып һыу эсергән бәрәсен, шатлыҡлы минуттарында беҙҙе таң ҡалдырып бейегән саҡтарын, рәхәтләнеп йылғала йөҙгән йәйҙәрен, бүре ауларлыҡ йыртҡыс Джекты еңеүен – үҙ ғүмерендәге бәхетле саҡтарын һанап та бөткөһөҙ бит уның... Ҡыҙғанысҡа ҡаршы, бөгөн килеп яңылышыуы... Ул уй-хәтирәләренең осона сыға алмай, тыныс ҡына күҙҙәрен йомдо... Көн яҡтылығын ҡаплап аҡҡан күҙ йәштәре, Муйнаҡтың һуңғы минуттарын минән йәшерергә тырышҡандай, күҙ алдын томаланы. Баш осонда емерелеп төшөргә торған төн хасил булып солғап алды ла этем менән минең араға ҡара пәрҙәһен ҡорҙо. Аяҡ аҫтында ер ишелгәндәй булды. Тын да алмай онотолоп, ойоп ултырғанда әсәйемдең минең янға килгәнен дә һиҙмәгәнмен. – Нимә булды? Муйнаҡҡа нимә булған?! – әсәйемдең йән тетрәткес әрнеүле тауышы йөрәгемде киҫте. –Ниңә өндәшмәйһең?! – минең, тамаҡҡа ултырған төйөрҙө еңеп бер өн дә сыға алманы. Минән Муйнаҡты йәшереп аҡҡан күҙ йәштәре лә, беҙҙең араға ҡоролған ҡара пәрҙә лә, был оло юғалтыуҙы йәшереп ҡала алмай, әлбиттә. Күҙҙәремде томалаған ҡараңғылыҡ таралып та өлгөрмәне, был хәлде күҙәтеп һыҡтаған ҡояш, тау теҙмәләренә һыйынған томандарҙы һағышлы ауыр ҡыҙыл төҫкә манып, тау артына инеп йәшенеү менән ашыҡтырып килгән төн ҡараңғылығы ҡапланы. Муйнаҡтың һуңғы көнөнөң ыҙалары, шомло, ҡараңғы төн менән бергә буталып, мине йәһәннәм төпкөлөндә әйләндерә... Әсәйемдең һөйләнгән һүҙҙәре ара-тирә ҡолаҡҡа салынып, айнытып ебәргәндәй булды: – Бик изге йәнле эт булды бит, кешенән дә аҡыллыраҡ ине. Йәне лә изге урында булыр, Хоҙай ундай йәндәрҙе ожмахҡа ала, ти. Әсәйемдең һүҙҙәренән күңелгә еңеллек килгәндәй тойҙом. Оло кешенең һүҙҙәрендә хаҡлыҡ, дөрөҫ- лөк бар бит. Йөрәкте өйкәгән шомло төн ҡараңғылығы ла таралып, яҡты- рып киткәндәй, хатта Муйнаҡтың йөҙө лә хәҙер асыҡ күренә, ул мәңгелек тыныслыҡ алған төҫлө, әйтерһең дә, хужаһы янында рәхәтләнеп йоҡоға талған. Үҙенең үткән ғүмеренә, тормошона рәхмәтен белдереп, хужаһына ризалығын биреп, тыныс күңел менән хушлашты ул. Тимәк, ҡояш был изге йәнде төн ҡосағына ҡалдырмаҫ өсөн үҙе менән алып китте... ...Иртәнгеһен ҡояш шундай сағыу нурҙарын һибеп, илаһи матурлыҡ менән ҡалҡты, уның яғымлы иркә нурҙары туры, күҙҙәргә ҡарап, ошондай изге йән тәрбиәләгән өсөн рәхмәт әйтә кеүек. Сөнки, әсәйем әйтеүенсә, Күктә тағы бер изге йән өҫтәлде... Бер аҙна самаһы үткәндер, фермала малсылыҡта эшләп йөрөгән Рим урамда мине осратты ла, иҫәнлек-һаулыҡ һорашып алғас: – Зариф ағай, мин әйткәнде Әхмәт ағайға әйтмә, йәме. Ул һинең этеңде фермала дүрт оло эттән талатты, элек бер ҙә килгәне юҡ ине бит уның, нишләп барып сыҡты икән ул унда? – бер аҙ уйланып торғас, өҫтәп ҡуйҙы: – Бик оҙаҡ таланылар, үҙе һөстөрөп торҙо. Уның һуңғы һүҙҙәре ҡалтыранып, өҙөк-өҙөк булып ишетелде... Кем белә, бәлки үткән еңеү шатлығынан үҙен еңелеү белмәҫ батыр итеп тойғандыр. Күпмелер ваҡыт үтеүгә Әхмәттең эте лә күренмәй башланы, бәлки ул да “үҙ урынын” тапҡандыр? Минең йәшәгән ғүмеремдә күпме дуҫым булһа ла, иң яҡын, иң тоғро, бер кемгә лә алмаштырғыһыҙ, кире ҡайтарып алғыһыҙ Муйнаҡ ду- ҫымды юғалтыу тәрән яра ҡалдырҙы. Ниңә шундай яуыз, ҡанһыҙ кешеләр була икән? Күпме йәнде ҡыйып, йөрәкте яралап, ҡайғыға һалып, рәнйетә улар... Әгәр ундайҙар булмаһа, ер йөҙөндә күргән ожмах булыр ине шул. Юҡҡа ғына: “Был ергә кеше һынау тотор өсөн тыуҙырыла"" –тип яҙылмағандыр бит китаптарҙа.Әсәйемдең шундай көсөк алып ҡайтып биреүенә, ғүмерем буйына рәхмәтлемен. Әсә күңеле һиҙгәндер, күрәһең, ниндәй изге йән булырын күрә белгәндер. Шуның өсөн дә Әсә бит ул! Әхмәттең тормош юлын яҙып тороуы ла урынһыҙ, әлбиттә. Ул хәҙер был донъяла юҡ. Ҡабатлап шуны әйтке килә: эт тормошона тиң кеше ғүмерен йәшәгәнсе, кеше тормошона тиң эт ғүмерен йәшәү өҫтөнөрәк. Исемдәре үҙгәртеп алынды."
Йондоҙнамә (7-13 октябрь),"Ылаҡ (22.12 – 20.01)Аҙна башы төрлө ваҡ-төйәк мәшәҡәт менән айырылып торор. Тыры­шы­уығыҙға ҡарамаҫтан, был арала әллә ни ырата алмаҫһығыҙ. Кесе йомала ҡайһы бер ваҡиғалар бер аҙ ҡыуандырып та алыр. һыуғояр (21.01 – 19.02)Осор һис тә һеҙ уйламағанса башланыр. Алдан ҡорған маҡсатығыҙҙы ситкә ҡуйып, икенсе эштәр менән булышырға мәжбүр булырһығыҙ. Кесе йомалағы хәл шатлыҡ алып килер. Балыҡ (20.02 – 20.03)Аҙна барышында кемдер һеҙҙе ҡы­уандырыр. Ниндәйҙер элек башҡарған эшегеҙ өсөн килем алыуығыҙ мөмкин. Уны тейешенсә ҡабул итегеҙ. Әгәр шуның бер өлөшөн изге эшкә йүнәлтһәгеҙ, бигерәк тә һәйбәт. Йома уңыш килтерер. Ҡуҙы (21.03 – 20.04)Дүшәмбе-шишәмбелә һис уйламаған ыңғай ваҡиғалар көтөгөҙ. Ижад менән шөғөлләнгәндәр бигерәк тә уңыр. Ба­шығыҙға өмөтлө уйҙар ҙа килер, моғайын. Уларҙы тартынмайынса башҡалар менән дә уртаҡлашыуығыҙ дөрөҫ булыр. Буға (21.04 – 21.05)Көндәр тыныс үтер. Хатта бәғзеләргә күңелһеҙерәк тә булыр. Ҡайһы бер эштәрегеҙҙе тулыһынса тамамлау өсөн мәл уңышлы булырға оҡшай. Бынан һуң яңы эштәргә тотонорға ла мөмкин. Игеҙәктәр (22.05 – 21.06)Ғөмүмән, аҙна һеҙҙең өсөн уңайлы килә. Тик ҡайһы саҡ һөҙөмтәләргә тиҙерәк өлгә­шеү теләге арҡаһында хата­ла­ныуығыҙ бар. Ҡатмарлы саҡта тәжрибәле кешеләр менән кәңәшләшергә һис тә тартынмағыҙ. Ҡыҫала (22.06 – 23.07)Һәйбәт осор. Мәл ниндәйҙер күптән уйлап йөрөгән маҡсаттарығыҙҙы бо­йомға ашырыу өсөн уңайлы. Әллә ни ҙур булмаған мәсьәләләр ҙә тыуыр, бәлки. Ләкин уларҙы әллә ни күп көс түкмәйенсә хәл итергә тейешһегеҙ. Арыҫлан (24.07 – 23.08)Был арала ҡаршылыҡтарҙың күбәйеп китеүе лә бар. Бәләкәй генә эштәр ҙә һеҙҙән етди ҡараш талап итер, моғайын. Элек биргән вәғәҙәләрегеҙ тураһында ла онотмағыҙ. Матди хәлегеҙ һәйбәтләнер. Ҡыҙ (24.08 – 23.09)Һиҙелерлек уңыштарға өлгәшерһегеҙ. Тик бының өсөн тәүәккәллек күрһәтергә онотмағыҙ. Битараф кешеләрҙең ши­шәмбе-шаршамбылағы уңайлы мәлдәрҙе күрмәүе лә ихтимал. Кесе йоманан һуң үҙегеҙгә бер аҙ ял бирһәгеҙ ҙә ярай. Үлсәү (24.09 – 23.10)Бөтә эштәрегеҙҙә лә әүҙемлек күр­һәтерһегеҙ, моғайын. Аҡса менән бәйле мәсьәләләрҙә лә уңырһығыҙ һымаҡ. Бәғзеләрҙең икенсе эшкә күсеүе лә бар. Кемгәлер икенсе, юғарыраҡ вазифа ла тәҡдим итерҙәр, бәлки. Саян (24.10 – 22.11) Яҡын кешеләрҙең ҡайһы бер ҡылығы эсегеҙҙе бошорор. Бер үк араларҙы асыҡлауға тиклем барып етмәгеҙ. Был арала һис тә уйламағанда алыҫ сәфәргә юлланыуығыҙ ихтимал. Уның йомғаҡтары һеҙҙе мотлаҡ ҡыуандырыр. Уҡсы (23.11 – 21.12)Өйҙәге хәлдәр һәйбәт булмаҡсы. Элекке ҡытыршылыҡтар бөтөнләй онотолор. Ғөмүмән, өйҙә лә, эштә лә аралашыу яҡшы барыр. Кешеләр менән еңел генә уртаҡ тел табырһығыҙ. Йондоҙҙар был арала әйбер күсерергә кәңәш итмәй."
Фәнис Әминев Баймаҡ районы хакимиәте башлығы итеп тәғәйенләнде,"Район советы депутаттары ҡарары менән Фәнис Әминев Баймаҡ районы хакимиәте башлығы итеп тәғәйенләнде. Был хаҡта Башҡортостан башлығы Радий Хәбиров республика Хөкүмәтендәге оператив кәңәшмәлә хәбәр итте. Фәнис Ғәбдрәшит улы Әминев 1967 йылдың 24 июлендә Баймаҡта тыуған. 1984 – 1985 йылдарҙа СПТУ-ла белем ала, шулай уҡ Магнитагорск тау-металлургия институтын тамамлаған. 1985 – 1987 йылдарҙа Армия сафында хеҙмәт итә. 1993 – 2006 йылдарҙа Баймаҡ йылылыҡ селтәре предприятиеһында мастер, баш инженер һәм директор вазифаһын башҡарыусы булып эшләй. 2006 – 2008 йылдарҙа Баймаҡта «Йылылыҡ селтәре» муниципаль унитар предприятиеһы директоры, 2008 – 2011 йылдарҙа шунда уҡ директор урынбаҫары һәм директор вазифаларын башҡара. Шулай уҡ «Өфө һыу каналыл» яуаплылығы сикләнгән йәмғиәтенең баш инженеры була. 2013 – 2016 –йылдарҙа «Йылылыҡ селтәре» яуаплылығы сикләнгән йәмғиәте директоры. 2016 – 2018 йылдарҙа – Баймаҡ ҡалаһы хакимиәте башлығы. 2018 йылдың 30 ноябрендә Баймаҡ районы хакимиәте башлығы урынбаҫары итеп тәғәйенләнә. 2018 йылдың 3 декабренән Баймаҡ районы хакимиәте башлығы вазифаһы бурысын башҡара."
Үҙ балаларынан баш тартҡан,"Кәкүк атай балаларына аҡса түләмәҫ өсөн НТВ каналында барған “ДНК” тапшырыуына уҡ барып еткән.Стәрлетамаҡта йәшәүсе ир үҙенең дүрт балаһынан баш тарта. Уның фекеренсә, балалар уныҡы түгел. Уның әйтеүенсә, ҡыҙҙар – 5, 9, 10 һәм 12 йәшлек, береһе лә уға оҡшамаған. Ә эш хаҡының 75 процентты кеше балаларына биргеһе килмәй. Бөгөн ирҙең балаларына 200 мең һум бурысы бар. Уны яҡлашырға тапшырыуға Американан апайы Каролина ла килеп етә. Ул да, балалар Денистыҡы була алмай, тип раҫлай. Килене йөклө булғанда ҡустыһы вахта менән Себергә эшкә йөрөгән.Әйткәндәй, ғаилә ҡатын икенсегә бала табырға йөрөгәндә генә законлы яҙылыша.Тапшырыуға генетик тест үтеү өсөн Кристина өс ҡыҙын алып килә. Өлкән ҡыҙы килмәүен иһә атаһын күрә алмауы менән аңлата. Телешоуҙың студияһында үткәргән экспертиза балаларҙың Денистыҡы булыуын иҫбатлай. Тик үҙ балаларынан баш тартҡан атай быға һаман шик менән ҡарай һәм ышанмай."
Суд приставтары көс структураларына тиңләштерелде,"Суд приставтары хеҙмәте көс структураһы статусы алды. Улар, башҡа хоҡуҡ һаҡлау органдары хеҙмәткәрҙәре кеүек, офицер званиелары аласаҡ һәм социаль пакетҡа эйә буласаҡ.Суд ҡарарҙарын башҡарыусыларҙы йыл һайын наркотиктар һәм алкоголь ҡулланыуға тикшереп торасаҡтар. Ике гражданлылыҡ алырға ярамай. Суд приставтарының үҙҙәренең Этика кодексы барлыҡҡа киләсәк. Яңы закон киләһе йылдан үҙ көсөнә инә. Реформа 62 мең кешегә ҡағыла. Ведомство хеҙмәткәрҙәренең эш хаҡтары ла артасаҡ. 20-25 йыл эшләгәндән һуң улар льготалы хаҡлы ялға китеү хоҡуғына ла эйә буласаҡ."
"Лилиә Ғүмәрова ""Минең ғаиләм"" проектын тәҡдим итте","РФ Федерация Советындағы сенаторыбыҙ Лилиә Ғүмәрова сентябрь аҙағында Фән, мәғариф һәм мәҙәниәт буйынса комитетты етәкләй башланы. Бөгөн хөкүмәт ""оперативкаһы""нда Радий Хәбиров уны тағы бер тапҡыр ҡотланы. Лилиә Салауат ҡыҙы ""Минең ғаиләм"" республика проекты менән сығыш яһаны. Ул социаль етемлекте иҫкәртеүгә арнала. ""Берҙәм Рәсәй"" партияһы менән берлектәге проект был. Беләһегеҙ, беҙҙә ата-әсәһе тере булып та етем булған балалар күп. Бөтә етемдәрҙең 76 проценты шундайҙар. Бәләгә башлыса эскелек ғәйепле. Лилиә Салауат ҡыҙы белдереүенсә, 2018 йылдағы тикшеренеүҙәр тарҡалған ғаиләләрҙең һәр дүртенсеһендә сәбәп эскелек булыуын күрһәткән. Социаль приюттарға урынлаштырылыусы балалар араһында ла алкоголгә бәйлелек менән ауырыусы ғаиләләрҙең балалары күп. Ошо проблеманы кәметеү, бөтөрөү ниәте менән илдәге һөҙөмтәле тәжрибәләр, башҡа субъекттарҙа ғәмәлгә ашырылған проекттар ҙа өйрәнелгән. Әстерхан өлкәһендәге проект беҙҙекен төҙөүгә нигеҙ итеп алынған. Унда проблемаға ҡаршы тороу өсөн айырым бюджет тупланмалары кәрәк түгел, ә дәүләт гарантиялары бирелә. Проектты биш этапта ғәмәлгә ашырыу күҙаллана. Тәүгеһендә эскелек һаҙлығына батҡан ғаиләләрҙе асыҡлау, икенсеһендә һауығыуға мотивация биреү (табип-нарколог, ғаиләгә ярҙам хеҙмәте), өсөнсө этапта диагностикалау, дауалау ҡарала. Артабан - комплекслы рәүештә күҙәтеү, ғаиләгә ярҙам күрһәтеү этаптары.Проектта нисә ғаиләнең ҡатнашыуы ла күҙаллана. 241-е быйылдан башлай, тип белдерҙе Лилиә Салауат ҡыҙы. 500 баланы социаль етемлектән ҡотҡарыуға өмөт бар."
Урмандар яна,"Уҙған ял көндәрендә республикала урман янғындары теркәлде. Әбйәлил районында – 9, 5 га, Ишембай, Баймаҡ райондарында – 3 гектар, Белорет районында – 1,7 гектар, Йылайыр районында – 6,5 гектар ерҙә урман янған. Быйыл тәбиғәттә 162 урында ут сыҡҡан, 2185, 08 гектар майҙан зыян күргән . Аҙнаның тәүге көндәре ҡоро тора. Урманда усаҡ яҡһағыҙ, һүндереп китергә онотмағыҙ! Ҡыу үләнгә һүндерелмәгән тәмәке төпсөктәре ташламағыҙ!"
Аҙна башы йылы торасаҡ,"Республика Хөкүмәтенең бөгөнгө оператив кәңәшмәһендә белдереүҙәренсә, аҙна йылы көндәр менән башлана.БР вице-премьеры - торлаҡ-коммуналь хужалыҡ министры вазифаһын башҡарыусы Борис Беляев, гидрометүҙәк мәғлүмәттәренә һылтанып, көн торошо фараздарын еткерҙе. Алдағы көндәрҙә йылы, яуым-төшөмһөҙ буласаҡ. Төндә температура +1, - 4 градус, көндөҙ 16, 20 градус йылы буласаҡ. Аҙна аҙағына ямғыр, таулы райондарҙа ҡар яуыуы күҙаллана. Төндә урыны менән 6 градусҡаса һыуытыуы ихтимал. көндөҙ башлыса +7, +12 градус. Йылытыу ҡорамалдары тыштағы һауа температураһына ярашлы эшләтелә."
Был аҙнала дүрт кенә көн эшләйбеҙ,"Алдан әйтеүебеҙсә, был аҙнала, Республика көнөн билдәләү уңайынан, эш көнө - дүрт көн. 11, 12, 13, йәғни, йома, шәмбе, йәкшәмбе - байрам һәм ял көндәре. Был ваҡытта республика буйынса байрам саралары ойоштороласаҡ. Мәҙәни, спорт саралары, экологик акциялар, күргәҙмәләр, йәрминкәләр, төрлө объектты асыу тантанаһы, асҡыстар, наградалар тапшырыу күҙаллана. Әйткәндәй, ундай саралар аҙна башынан уҡ уҙғарыла башлауы ихтимал.Башҡортостан гимнын башҡарыу буйынса флешмоб та көтөлә. 9 октябрҙә ""Башҡортостан: кешеләр һәм ваҡиғалар"" темаһына Берҙәм класс сәғәте үткәреү күҙаллана. Китапханалар ҙа был байрамды киң билдәләйәсәк. Рәсми тантана 10 һәм 11 октябргә ҡаралған. 10-ында ""Башҡортостан"" дәүләт концерт залында ""Беренсе Республика"" ултырышы үтә һәм сәнғәт оҫталары концерты була. 11-ендә Салауат Юлаев һәм Шәйехзада Бабич һәйкәлдәренә сәскә һалына. Шул уҡ көндө ошо майҙандар биләмәһендә матур сара үтә. ""Военная служба по контракту в Вооруженных Силах Российской Федерации — твой выбор!"" акцияһы ҡаланың төп майҙанында ойоштороласаҡ. Артабан халыҡ алдында ""Дәрүишхан"" төркөмө, ""Pizza"", Элвин Грей сығыш яһай.Аҙаҡтан - сағыу фейерверк."
"""Хеҙмәт етештереүсәнлеген күтәреү һәм мәшғүллеккә булышлыҡ итеү"" милли проектына ярашлы, ""һаҡсыл етештереү"" принцибы ла ҡулланыла","Башҡортостандың 42 сәнәғәт, төҙөлөш, аграр тармаҡ предприятиеһы милли проектта ҡатнаша. Йыл аҙағына тиклем исемлеккә тағы ла кәм тигәндә 8 - 10 предприятие инергә тейеш.""Хеҙмәт етештереүсәнлеге һәм мәшғүллеккә булышлыҡ итеү"" милли проектына ярашлы, беҙҙең төбәк проекттары ла бар. Уларҙы ғәмәлгә ашырыу барышында быйыл хеҙмәт етештереүсәнлеген 2,3 процентҡа арттырыу күҙаллана. Ҡуйылған бурыстарға ирешеү өсөн проектта 50 предприятиеның ҡатнашыуы шарт. Үрҙә әйтелгәнсә, беҙҙә әле 42, әммә йыл аҙағына 50-нән ашып китәсәктәр. Хеҙмәт етештереүсәнлеген күтәреү менән бер рәттән ""һаҡсыл етештереү"" принцибы буйынса ла эш алып барыла. Әле ошо маҡсатта проектта ҡатнашыусы предприятиеларҙан 324 хеҙмәткәр уҡытылған. Йыл аҙағынаса тағы 246 кешене уҡытыу ҡарала."
Белгестәр грипп менән ауырымаҫ өсөн кәңәштәр биргән,"1. Иң беренсе сиратта ауырымаҫ өсөн алдан уҡ прививка яһатырға, сирҙең тәүге билдәләре булған кешеләр менән аралашмаҫҡа һәм кешеләр күпләп йыйыла торған урындарҙа һирәк булырға кәрәк.2. Бынан тыш, «Роспотребнадзор» белгестәре танау эсен һәм ҡулдарҙы һабын менән йыуырға кәңәш итә. Был эште бигерәк тә урамда һәм йәмәғәт транспортында йөрөп ҡайтҡандан һуң башҡарырға кәрәк. 3. Шулай уҡ бүлмәләрҙе даими рәүештә елләтергә, биналағы һауаны дымландырырға кәңәш итәләр. Йорттағы туҙандарҙы ла даими рәүештә йүеш сепрәк менән һөртөп тороу мөһим. 4. Сәләмәт йәшәү рәүешен алып барыу, дөрөҫ туҡланыу, саф һауала йөрөү, физик күнегеүҙәр яһау, һигеҙ сәғәт йоҡо ла организмға вирустарға ҡаршы торорға ярҙам итәсәк. 5. С витаминдарына бай булған емеш-еләкте ашарға тырышығыҙ. Гөлйемеш, һырғанаҡ, әфлисун, ҡарағат емештәренән эшләнгән сәй көҙгө һалҡын көндә йылытып ҡына ҡалмай, грипп һәм ОРВИ-нан да һаҡлай."
Анастасия Кузьмина спорттан китте,"Рәсәй һылыуы, Словакия биатлон йыйылма командаһы өсөн сыһыш яһаған билдәле Анастасия Кузьмина спорттан китергә булды.Өс тапҡыр Олимпия уйындары чемпионы уҙған миҙгел аҙағында алдан китәсәген белдергәйне. Тик әгәр көсө ҡалһа, тағы бер миҙгел командаһына ярҙам итеренә өмөтләнгәйне. Әммә бына яңыраҡ, нөктә ҡуйырға булды. Шулай уҡ 34 йәшлек спортсы донъя беренселектәрендә бер алтын, бер көмөш һәм бер бронза миҙал яуланы. Словакияның ике тапҡыр иң көслө спортсыһы булып танылды. Ул тыумышы менән Төмәндән. Рәсәй йыйылма командаһы өсөн ике миҙгел сығыш яһағандан һуң, кейәүгә сығып, Словакияға күсеп китә. Һәм шунда башлана ла инде триумфы."
Владимир Путин социаль лифттарҙың намыҫлы эшләүен теләй,"Рәсәй Президенты ""Сириус"" белем биреү үҙәгенең фән һәм сәнғәт паркында ""Рәсәй - мөмкинлектәр иле"" автономлы коммерция булмаған ойошмаһының күҙәтеү советы ултырышын үткәрҙе.Бында ҡатнашыусылар ойошманың төп эш йүнәлештәре буйынса һөҙөмтәләрҙе барланы, эшмәкәрлектең алда торған мөһим мәсьәләләрен ҡараны. Әйткәндәй, ""Рәсәй - мөмкинлектәр иле"" ойошмаһы Владимир Путин указы менән 2018 йылдың майында барлыҡҡа килгәйне. Уның төп бурыстары: социаль мобиллекте күтәреү шарттарын формалаштырыу, граждандарҙың шәхси һәм һөнәри мөмкинлектәрен ғәмәлгә ашырыуҙы тәьмин итеү, илдә һөҙөмтәле социаль лифттар булдырыу. Был осрашыу ойошманың күҙәтеү советының тәүге ултырышы ине. Нимәһе ҡыҙыҡ: Президентҡа бик ҙур инеш сығыш яҙғандар икән. Был хаҡта үҙе әйтте. Әммә, тине Владимир Владимирович, күп һүҙгә ваҡыт әрәм итеп тормайынса, тыңларға теләйем: - У нас за последнее время выработан и создан целый набор различных механизмов, которые направлены на то, чтобы выявлять талантливых, перспективных, умеющих работать людей. Прежде всего, конечно, мы рассчитываем на молодых людей с тем, чтобы эти так называемые социальные лифты работали у нас не по звонку, не по связям, а работало бы по объективным критериям и распространялось бы на всю страну. Поэтому я сейчас не буду перечислять все эти инструменты, их достаточно много. У меня даже, потом мы с Сергеем Владиленовичем [Кириенко] поговорим, создалось такое впечатление, что их слишком много. Может быть, взять какой-то один, два, три и на этом сосредоточиться, распространяя его на всю страну. Но это уже, как говорится, вопрос анализа того, что происходит в реальной жизни. В целом хочу сказать, что вся эта система работает, и мне очень приятно было познакомиться с материалами, которые представлены по результатам этой работы... Ышанайыҡ, тиҙҙән социаль лифттар ысынлап та үҙен күрһәтер. Президент әйткәнсә, таныш-тоношһоҙ, ""өҫтән"" шылтыратыуһыҙ ҙа юғары үҫеп китеүсе өмөтлө йәштәрҙе күрербеҙ. Был мөмкиндер. Ойошманың атамаһы шуға ишаралай түгелме?"
270 мең һумлыҡ бал!,"Сентябрь айында Иглин районы буйынса эске эштәр бүлегенә 73 йәшлек ҡатын мөрәжәғәт итә. Ят бер ир минең 270 мең һум аҡсамды урланы, тип зарлана ул.Бал һатам, тип килеп ингән ул ирекәй әбейҙең өйөнә. Татлы ризыҡты маҡтағас, әбей балды тәмләп ҡараған да оҡшатҡан, һатып алырға булып киткән. Янсығын сығарып, аҡса иҫәпләгәнсе, ир уның иғтибарын әүрәтеп, өйҙәге бөтөн аҡсаһын сәлдергән.Оператив-эҙләү эше барышында бурҙың шәхесе асыҡланған. Ул элек хөкөмгә тарттырылған 33 йәшлек Ҡабарҙы-Балкар кешеһе. Полиция хеҙмәткәрҙәре ирҙе тыуған республикаһында ҡулға алып, Башҡортостанға килтергән. Уға ҡарата енәйәт эше асылған, тип хәбәр итә БР Эске эштәр министрлығының матбуғат хеҙмәте. Ә кисә Өфөлә 74 йәшлек әбейҙең янсығын ялған ""газ хеҙмәткәрҙәре"" талап сыҡҡан. Пенсияһынан 11 мең һум аҡсаһын урлағандар. Ниңә генә өйҙә яңғыҙы саҡта яттарға ишек асҡандыр..."
"Трус, Балбес һәм Бывалый","Учалы ҡалаһының ""Йәшмә"" кинотеатры алдында торған һәйкәл һәр кемдең күңеленә хуш килә. Барыһы ла уның янында фото төшөргә ярата. Ошо һәйкәл mirtesen.ru медиаплатформаһында ойошторолған davaipogovorim сайты версияһы буйынса киногеройҙарға иң ҡыҙыҡлы һәйкәлдәрҙең береһе булараҡ маҡтаулы исемлеккә ингән. Леонид Гайдайҙың ""Кавказ тотҡонбикәһе"" комедияһы персонаждарына арналған һәйкәлдең авторы Илшат Мөхәмәтйәров."
"""Таусы"" - алға!","Кисәге Учалының ""Таусы"" хоккей командаһы Юғары хоккей лигаһы чемпионаты сиктәрендә Пекиндың «Орджи» командаһы менән осрашты.Беҙҙекеләр еңде! Уйын 4:1 иҫәбе менән тамамланды. Ҡытайҙар шайбаны беҙҙең ҡапҡаға индерергә хәтәр ныҡ тырышты, ярай ҙа беҙҙең ҡапҡасы сос булып сыҡты, шуға иҫәп араһы кәмемәне. Киләһе уйын иртәгә, 7 октябрҙә, Учалыла үтәсәк.Тағы ла ҡытайҙар менән осрашасаҡтар. Тик был юлы Пекиндың «КРС-БСУ» хоккей командаһы менән. Матч 18-30 сәғ. башланасаҡ."
Юл фажиғәләре - 5 октябрь,"Кисә, 5 октябрҙә, республикала 13 автомобиль аварияһы теркәлгән. Бер кеше һәләк булған, ун ике кеше йәрәхәттәр алған. Эскән килеш машина йөрөткән 57 водитель тотолған.Иртән Туймазы районы Туҡай ауылының Үҙәк урамында 24 йәшлек Өфө егете ""SX-R"" мотоциклында ерҙән сурайып сығып торған торбаға (осона?) менеп китеп, кинәт түңкәрелгән. Аварияла егеттең ғүмере өҙөлгән.Мотошлем кейеп мотоциклға ултырһасы, иҫән ҡалыр ине бит, тип йән әрней... Ә бөгөн Өфөлә 18.20 сәғ. Королев урамында 38 йәшлек ҡатын ""Toyota Camry"" машинаһында малайҙы төрттөрә. Балаҡай ярамаған ерҙән юлды йүгереп сығып барған булған. Динар Ғилметдиновтың хәбәр итеүенсә, аварияла алған йәрәхәттәрҙән 5 йәшлек малаҡай дауаханала йән биргән.Был йән өшөткөс ваҡиға буйынса тикшереү бара."
"""Йәшел Башҡортостан"" акцияһына Иҫән ауылы ла ҡушылды",Баймаҡ районының Иҫән ауылы ир-егеттәре активы Сафия мәсете янына ҡарағай һәм ҡарағас үҫентеләрен ултырттылар тип хәбәр итте беҙгә Юлдаш Әминев. #ЗеленаяБашкирия
Өфөлә пассажир автобусына ут ҡапҡан!,"Ғәҙәттән тыш хәл Октябрь проспектында теркәлгән. 51-се маршруттан барған ""НефАЗ"" автобусы ""Ҡурсаҡ театры"" туҡталышы янында янып киткән.Тәүҙә пассажирҙан ышылдаған тауыш ишеткән. Аҙаҡ артта мотор янында асыҡ ут күренгән. Водитель шунда уҡ ишектәрҙе асҡан һәм салондағы егермеләп кеше тышҡа ябырылған. Бәләкәй бала ултырған колясканы түңкәргәндәр, ярай сабыйға бер нимә лә булмаған. Бер ир ҡолап аяғы һынған. Артта ултырған егеттәрҙе сәс-ҡаштары утҡа көйгән. Водитель утты үҙе һүндергән. Ҡотҡарыусылар тиҙ килеп еткән."
Был аҙнала кроссвордты кем дөрөҫ сискән?,"Гәзитебеҙҙең 39-сы һанында сыҡҡан крос­свордтың яуабын беренсе булып ебәреүсе Гөлнара ХАЖИНА (Әбйәлил районы) еңеүсе тип билдәләнде, пароль – трансфокатор (фокус аралығын үҙгәртеп булған фотоаппарат объективы).Шулай уҡ дөрөҫ яуапты Октябрьскийҙан Миҙхәт Шә­рипов, Йылайырҙан Венера Абдуллина, Әминә Лоҡма­нова, Әлшәйҙән Зәйтүнә Ҡунафина, Әлфиә Ғәлиул­лина, Фәниә Ғәлимова, Фә­нүрә Абдуллина, Ейәнсура­нан Сәлим Юлдашбаев, Ғәли Ишкинин, Өфөнән Алина Ғәлимова, Илештән Ғәлимә Ғәлиева, Гөлсәсәк Латипова, Нуримандан Гөлсәсәк Хәйрул­лина, Миәкәнән Гүзәл һәм Булат Мөхәмәтйәновтар, Хәйбулланан Рәжәп Хәсәнов, Күгәрсендән Фәһимә һәм Салауат Сыңғыҙовтар, Венера Шәйәхмәтова, Учалынан Лилиә Шәғәлина, Әлфиә Суфьянова, Әбйәлилдән Нәрисә Уйылданова, Фәнүзә Вәлишина, Сәфинә Әхмәтова, Шәрифә Иҙрисова, Рита Шәйҙуллина ебәргән."
Картуф менән дауаланыу,"Картуф – беҙҙең иң яратҡан ризыҡтарыбыҙҙың береһе. Нимә генә бешерһәк тә, уны ҡулланабыҙ. Ғөмүмән, туҡланыу рационын унһыҙ күҙ алдына ла килтереүе ҡыйын. Ә бына файҙалы үҙенсәлектәре хаҡында күптәр хәбәрҙар түгелдер. Составында калий күп булыу сә­бәпле, картуф йөрәк эшмәкәр­легенә ыңғай тәьҫир итә, бәүел ҡыуҙыртыу үҙенсәлегенә эйә. Шун­лыҡтан иҙмә­һен йөрәк сирлеләргә һәм бөйөрҙәре ауырыу булған кешеләрҙең туҡланыу рационына индерәләр. Ҡайһы бер ауырыуҙарға табиптар күп һыу эсергә ҡушмай. Әммә ул етешмәһә лә насар, сөнки зарарлы матдәләрҙең организмдан сығыуын һәм матдәләр алмашыныуын тот­ҡарлай. Бындай осраҡта картуф ныҡ ҡына ярҙам итә. Әгәр ҙә тоҙһоҙ диета тәғәйенләнеп, уны рационға индер­гәндә, һыу эсеүҙе сикләү кәрәкмәй. Сөнки картуфтағы калий һыуға тотҡарланырға ирек бирмәй. Картуфта аҡһым күп түгел, ни бары 2 процент тирәһе генә. Әммә ул бик файҙалы, сөнки организм тарафынан еңел үҙләштерелә. Юҡҡа ғына диетологтар хроник бөйөр сирҙәре менән ауырыусы пациенттарға картуф-йомортҡа диетаһын тәҡдим итмәй.Яраны, сиҡан кеүек тире ауырыу­ҙарын да икенсе икмәк ярҙамында дауалайҙар. Бының өсөн сей картуфты киҫәктәргә ҡырҡҡылап яраға ҡуйырға кәрәк, ә дерматитҡа, янған һәм эренләп торған урындарға уны ҡырғыстан үткәреп һалырға мөмкин. Был йәшелсәлә С витамины күп, шулай уҡ унда туберкулез таяҡса­ларын үлтереүсе туберозин тигән матдә булыуы ла асыҡланған. Ҡабығы Беҙ картуфты бешергәндә ҡабығын әрсейбеҙ, әммә шул ҡабыҡ менән бергә бик күп файҙалы матдәнең ташланыуы хаҡында уйламайбыҙ Картуф ҡабығы йөрәк-ҡан тамырҙары сис­темаһы эшмәкәрлеге өсөн бик тә файҙалы булған цинк һәм калийға бай. Картуфтың үҙенә ҡарағанда ла унда витаминдар һәм минераль матдәләр, ферменттар күберәк.Ҡабығынан бик тә шифалы иҙмә әҙерләргә була. Бының өсөн иң тәүҙә картуфты яҡшы итеп йыуып, шунан ҡабығын ҡалыныраҡ итеп әрсеп алырға һәм ит үткәргестән үткәрергә. Килеп сыҡҡан массаға саҡ өҫтөнә сығырлыҡ итеп ҡайнар һыу ҡойорға, 1 – 2 минут ҡайнатырға һәм йылыла төнәтергә. Әлбиттә, ул тәме буйынса иҙмәнән ҡалыша, әммә шифаһы буйынса күпкә өҫтөн: организмдан шлактарҙы сығарырға, матдәләр алмашыныуын көйләргә, аллергиянан һәм шешенеүҙән арынырға ярҙам итә. Варикоздан, диатездан, артриттан һәм геморройҙан да файҙалы. КрахмалыКартуф крахмалын ашҡаҙан-эсәк трактының хроник ауырыуҙарынан файҙаланалар. Ул эсәктәрҙең лайлалы ҡатламын дарыуҙарҙың йоғон­тоһонда елһенеүҙән һаҡлай, үт кис­лотаһы алмашыныуын әүҙем­ләштерә, В2 витаминының эсәк бактериялары синтезын көйләй. Крахмалды шулай уҡ төрлө май, крем әҙерләгәндә лә ҡулла­налар. Ә унан әҙер­ләнгән ванна тире ауырыуҙа­рынан ҡысынғанда, невроздан, диатездан ярҙам итә.Һуты[/b] Минераль составы буйынса картуф һуты бик ҡиммәтле дауалау концентратына инә. Уны ашҡаҙан һәм бөйән эсәге ауырыуҙарын, хроник гастрит­ты дауалауҙа ҡулланалар. Ҡыҙғылт һәм алһыу тышлы картуф яҡшыраҡ. Унда елһе­неүгә ҡаршы көрәшеүсе мат­дәләр 1,5 тапҡырға күберәк. Картуф һуты үҙәк көйгәндә, кикереү йонсотҡанда, эс ҡабарғанда ярҙам итә. Уның шулай уҡ экзема, сиҡан, дерматит кеүек тире ауырыуҙарын дауалағанда ла файҙаһы бар.Күптән түгел картуф һуты­ның тағы бер мөһим үҙенсә­леген асҡандар – ул онкология ауырыуҙарынан ярҙам итә. Был картуф һутында биологик әүҙем матдәләрҙең күп булыуына бәйле. Мәҫәлән, соланин яңы барлыҡҡа килеүсе рак күҙәнәктәрен юҡҡа сығара.Картуф һутын профилактика йәһәтенән дә эсергә кәңәш итәләр. Сөнки ул эске орган­дарҙың эшмәкәрлеген яҡ­шырта, аппетитты күтәрә, организмды таҙарта. Һуты менән дауаланғанда тоҙло-боросло, майлы аштарҙан баш тартып, еңелсә диетаға күсергә кәрәк.[b]ҺыуыҒәҙәттә, картуфты бешер­гәс, уның һыуын түгәбеҙ. Әммә, белгестәр фекеренсә, ул организмды шлактарҙан, эсәктәрҙе лайланан таҙарта. Артрит менән интегеүселәр өсөн дә файҙалы: иртән ас ҡарынға, көндөҙ һәм йоҡлар алдынан эсергә кәрәк. Шуға өҫтәп, көндөҙ ҡабығы менән ҡырғыстан үткәрелгән бер-ике сей картуф та ашарға кәңәш ителә."
«Йөрәк һүҙе» һеҙҙе көтә,"Быйыл матур йолаға әйләнгән “Йөрәк һүҙе” проекты өсөнсө тапҡыр сәхнәгә сыға. 9 ноябрҙә “Башҡортостан” дәүләт концерт залында үтәсәк шиғриәт байрамы республиканың бер быуатлыҡ тарихына, халыҡ шағиры Мостай Кәримдең тыуыуына 100 йыл тулыуға һәм Рәсәй буйынса иғлан ителгән Театр йылына арнала. Тәү сиратта шуны билдәләп үтергә кәрәк: “Йөрәк һүҙе” конкурсы яңыртылып, матур үҙгәрештәр менән тамашасы хөкөмөнә сыға.– “Йөрәк һүҙе” – туған телебеҙҙе һаҡлау, үҫтереү маҡсатында уйлап сығарылған проект. 2017 йылда башҡорт телен уҡытыу мәсьәләһе киҫкен торғанда, һәр ваҡыт әйтер һүҙе тейешле ергә барып етһен өсөн халыҡ урамға сығырға тейешме икән, тигән һорау тыуҙы. Был хәлде аңлы рәүештә, йөрәк менән яйға һалыу юлдары уйланылды. Ошондай фекерҙәр һөҙөм­тәһендә яралды ул. Телебеҙгә булған һөйөүебеҙҙе, сафлығыбыҙҙы сәхнәгә алып сығайыҡ, – тине проекттың авторы һәм етәксеһе Найлә Сәфәрғолова. Быйыл конкурс финалында 16 театр белемле шәхес ҡатнаша. Улар сәхнәлә парлашып түгел, берәмләп майҙан тотасаҡ. “Йөрәк һүҙе”нең беренсе туры Мостай Кәрим ижадына арналһа, артабанғы этапта бәйгеселәр үҙҙәре һайлаған шағирҙарҙың ижад емештәре менән сәхнәгә сыға. Уларға талап бер: шиғырҙар бөгөнгө башҡорт ерҙәренең, теленең, милләтенең проблемаларын күтәрергә һәм башҡарыусының йөрәк төпкөлөнән сығырға тейеш. Быға тиклем республикала йырсылар, ҡурайсылар, көрәшселәр бәйгеләре генә ҙурланып, еңеүселәргә бүләккә еңел автомобилдәр тапшырылһа, Найлә Ғабдулхай ҡыҙының тырышлығы менән шағирҙар һәм һүҙ оҫталарының да баһаһы артты. Быйыл 1-се урын яулаусы 500 мең һум аҡса менән бүләкләнә. 2-се урынға 300 мең һум ҡаралған. РФ Дәүләт Думаһы депутаты Зөһрә Рәхмәтуллина 3-сө урын яулаусыға үҙе тәғәйенләгән премия аҡсаһын – 100 мең һумды тапшырасаҡ. Ошондай уҡ сумма тамашасылар һөйөүен яулаусы бәйгесегә лә эләгәсәк. Уны Бөтә донъя башҡорттары ҡоролтайы башҡарма комитеты бирә. Иң яҡшы шиғыр авторына Инйәр ҡасабаһында йәшәүсе эшҡыуар Миңлехан Ғәйнетдинов былтыр уҡ 50 мең һумлыҡ сертификат тапшырғайны, быйыл да ул был матур йоланы дауам итәсәк. Шулай уҡ “Йөрәк һүҙе” тамашаһында тәүге тапҡыр СССР-ҙың халыҡ артисы Зәйтүнә Бикбулатова исемендәге премия ла үҙ эйәһен табасаҡ. Тағы ла конкурс барышында өр-яңы ике проекттың исем туйы ла уҙасаҡ. Бәйгеселәрҙең сығышын билдәле шәхестәрҙән торған жюри ағзалары баһалаясаҡ. Уларҙың исемдәре әлегә сер булып ҡала. Шиғриәт байрамына быйыл да Татарстан, Сыуаш республикаларынан мәртәбәле ҡунаҡтар килеүе көтөлә. Гөлнур ЮЛДАШЕВА."
Йәшел Башҡортостан! Ейәнсура!,"Ә беҙҙең район ҡайҙа, беҙҙе лә яҙығыҙ дауай, тип Ейәнсуранан хәбәр килде: ""Йәшел Башҡортостан"" акцияһында Ейәнсура районының ун биш ауыл биләмәһе лә ҡатнашты!""Яҙмай торғаныбыҙ бармы! Ошондай сыуаҡ көндө 3200 кеше тарафынан Ейәнсура районында 4 меңдән ашыу ағас һәм ҡыуаҡ ултыртылған. 33 тематик аллеяға нигеҙ һалынған, киләсәктә улар паркка тиклем ҙураясаҡ, сөнки ""Йәшел Башҡортостан"" акцияһы әле дауам итәсәк бит. Район үҙәге Иҫәнғолда С.Чекмарев исемендәге һәм «Дуҫлыҡ» парктарында ағас ултыртыу менән мәшғүл булған халыҡ араһында район хакимиәте башлығы Дәмин Юланов менән БР Дәүләт Йыйылышы–Ҡоролтай депутаты Әлфәрис Байсуринды ла осратырға мөмкин булған. «Дуҫлыҡ» паркында өмә айҡанлы көҙгө йәрминкә ойошторолһа, ағас ултыртыусыларҙы тәмле сәй һәм концерт номерҙары менән һыйлағандар. Яҡшы кәйефтә таралыштыҡ, изге эштә ҡатнашҡас, рәхәт булып ҡалды, ти ейәнсуралар."
Юл фажиғәләре - 4 октябрь,"4 октябрҙә республика юлдарында 13 автомобиль аварияһы теркәлеп, 17 кеше имгәнгән.Көндөҙ Иглин районында 33 йәшлек ир ВАЗ-2109 машинаһында ҡаршы килгән ""Skania""-ға бәрелгән дә, светофорға туҡтаған ""Datsun on-DO""-ға ла һуғылған... Был аварияла ВАЗ-дың 51 һәм 38 йәшлек пассажирҙары йәрәхәттәр алған. Ҡатындар дауаханаға оҙатылған.Тәүлек эсендә 2900 юл ҡағиҙәләрен боҙоу теркәлеп, эскән килеш рулгә ултырған 65 водитель тотолған. Ә бит ял көндәре яңы башланған..."
Йәшел Башҡортостан! Йылайыр!,"Йылайыр районында бөгөн ""Йәшел Башҡортостан"" акцияһы сиктәрендә 785 ҡайын, ҡарағай, йүкә, алмағас, шыршы, миләш, сейә, балан, ҡарағат, сирень ултыртылған!Йылайырҙың үҙендә, мәҫәлән, йөҙләп кеше сығып, 40 йүкә ағасын ултыртҡан. Яманһаҙҙа көҙҙән 60 ҡайын ағасы тамыр йәйәсәк, ә Ҡашҡарҙа - 15 шыршы, Матрайҙа - 43 төрлө үҫенте. Юлдыбайҙҙар ағастар һанын 70 ҡарағайға арттырған, Үрге Ғәле ауылы биләмәһе әүҙемдәре - 50 үҫентегә. Иң егәрлеләр Ҡәнзәфәр, Кананикольский, Дмитриевский ауыл хакимиәттәре биләмәһендә йәшәй, шикелле. Тәүгеһендә 45 кеше 80 үҫенте ултыртһа бөгөн, икенсеһендә 38 кеше 25 ҡарағай менән 40 миләш һәм балан ҡыуағы ултыртҡан, ә өсөнсөһөндә 17 кеше 80 сейә, ҡарағат, сирень һәм алмағас ултыртып сыҡҡан. Ләкин Бирҙәштәр ҙә артта тороп ҡалмаған: 15 кеше ҡыҙып китеп 70 ҡарағай, уҫаҡ, миләш, ҡайын ултыртып ташлаған. Ләкин иң алда Һабырҙар: 45 кеше тарафынан 186 шыршы, ҡарағай, ҡайын һәм балан икенсе һулыш алған."
Йәшел Башҡортостан! Көйөргәҙе!,"Көйөргәҙе районында ""Йәшел Башҡортостан"" акцияһы кисә үк башланды.Ойошма, учреждениеларҙың йөҙҙәрсә ирекмәндәре ауылдарҙы йәшелләндереүгә берҙәм тотондо. Акцияны иң тәүҙә мәғариф учреждениелары, район хакимиәте, Ермолаев ауыл хакимиәте, үҙәкләштерелгән бухгалтерия, ""Йәшлек"" район мәҙәниәт һарайы, хоҡуҡ һаҡлау бүлеге, шәхси мөлкәт менән идара итеү комитеты хеҙмәткәрҙәре башлап ебәрҙе.Ауылдарҙа 700 ағас һәм ҡыуаҡ ултыртылған. Бар халыҡты ҡыуандырып, тирә-яҡҡа күркәмлек өҫтәп, миләш, шыршы, ҡайындар шаулап үҫеп китһен әйҙә!"
Йәшел Башҡортостан! Сибай!,"Сибайҙар изге эштән ятып ҡала торғаны бармы?!""Йәшел Башҡортостан"" акцияһында ҡатнашырға ата-әсәләр балалары менән бергә сыҡҡан. Ә бөтәһе инде 1800 кеше ағас ултыртыуҙа ҡатнашҡан. Улар ҡалала 858 ағас һәм 727 ҡыуаҡ ултыртҡан! Ҡаланы йәшелләндереүгә көс һалған әүҙемдәр үҫентеләрҙе ҡышҡы һалҡындарҙан да һаҡлап алып ҡалыр, тигән өмөттәбеҙ. Былай ҙа матур, төҙөк Сибай ҡалаһы тағы ла матурайып ҡалғандыр инде."
Йәшел Башҡортостан! Баймаҡ!,"Баймаҡтар ҙа ""Йәшел Башҡортостан"" акцияһын берҙәм күтәреп алды.Балалар баҡсаһы тәрбиәләнеүселәре, мәктәп уҡыусыларынан алып, оло йәштәгеләр ҙә был изге сараға үҙ өлөшөн индерҙе. Әүҙемдәр тарафынан Баймаҡ ҡалаһында һәм ауылдарҙа 5000 төп ҡарағай, шыршы, ҡайын, миләш һәм башҡа ҡыуаҡтар ултыртылған. Ихаталар, парктар, скверҙар, урам буйҙары, клуб, мәктәп тирәләрендә ултыртылған ағас һәм ҡыуаҡтар ергә берегеп, тамып йәйеп, матур булып үҫеп китһен инде.Афарин, бар яҡтан килгән баймаҡтар!"
Йәшел Башҡортостан! Әбйәлил!,"""Йәшел Башҡортостан"" акцияһында әбйәлилдәр барыһының да танауына сиртте, буғай! Сөнки 27 сентябрҙән 5 октябргә тиклем районда 14 385 ағас һәм ҡыуаҡ үҫентеләре ултыртылды!Акцияла 4523 кеше ҡатнашҡан! Бер ойошма, предприятие, учреждение, мәктәп ситтә ҡалмаған. Сарала ҡатнашыусылар өсөн туҡланыу пункттары ойошторолоп, матур көйҙәр һәр кемде акцияла ҡатнашырға ҡыҙыҡтырып торған. Ярлыҡап ауылы янында, Ҡаҙмаш участка урмансылығындағы 3 гектар ергә, 12 мең ағас үҫентеһе ултыртылған. Асҡарҙың үҙендә Шайморатов аллеяһы 150 ағасҡа байыған. Был әбйәлилдәрҙе ҡыуып етеп тә булмаҫ... Бигерәк тырыш, сәмле, дәртле бит улар!"
Йәшел Башҡортостан! Учалы!,"""Йәшел Башҡортостан"" акцияһы Учалыла хәтәр шәп үтте, сөнки районда бер көндә 7500 ҡарағай, тирәк һәм миләш ултыртылды!Акцияла 500-ҙән ашыу кеше, шул иҫәптән ҡала паркында миләш ҡыуаҡтарын ултыртыуҙа БР Дәүләт Йыйылышы-Ҡоролтай рәйесе урынбаҫары Эльвира Айытҡолова, район хакимиәте башлығы Руслан Ғиләзетдинов, урындағы депутаттар, ойошма һәм учреждение етәкселәре ҡатнашты. Сара бик ойошҡан рәүештә үтте. Сөнки әҙерлек яҡшы ине!"
Йәшел Башҡортостан! Белорет!,"Республика көнөнә арналған ""Йәшел Башҡортостан"" акцияһына Белорет районы ла тос өлөш индерҙе.Белорет ҡалаһының Блюхер урамында йөҙгә яҡын ҡайын ағасы тамыр йәйәсәк. Әйткәндәй, быйыл апрелдә ошондай уҡ акция сиктәрендә ағас үҫентеләре ултыртылып, Ҡороссоға һәйкәл тирәләй ерҙе Башҡортостандың 100 йыллығы аллеяһы, тип атанылар. Тирләндә лә яңы скверға нигеҙ һалынған бөгөн: ""Тарих ҡуласаһы"" паркында йәш саған, зәңгәр шыршы, миләш ултыртылған. Акция Белорет районында күңелле көйҙәр аҫтында байрамса үткән, һәр кемгә бирсәткәләр, көрәктәр тоттороп, һуңынан ағас ултыртыусыларҙы яланда бешерелгән төшкө аш менән дә һыйлағандар. Их, тәмле булғандыр инде ул аш-һыу!"
Йәшел Башҡортостан! Хәйбулла!,"""Йәшел Башҡортостан"" акцияһына хәйбуллалар ҙа дәррәү ҡушылды.Аҡъярҙа Т.Морат, Т.Күсимов урамдарында, Салауат Юлаев проспекты буйында, Сибай яғына барған юл буйында ағас ултыртҡандар. Шулай уҡ ойошма, учреждениелар тирәләй ҙә үҫентеләр ултыртылған. Сарала муниципаль район хакимиәте, Аҡъяр ауыл биләмәһе, мәғариф һәм мәҙәниәт идаралыҡтары, үҙәкләштерелгән китапханалар системаһы, Аҡъяр сәнғәт мәктәбе, Аҡъярҙың 2-се һанлы мәктәбе, йәштәр-үҫмерҙәр клубы «Нур» һәм башҡа ойошма коллективтары ҡатнашҡан. Тәбиғәтте һөйгән яҡташтары менән бергә район хакимиәте башлығы Рәил Ибраһимов, БР Дәүләт Йыйылышы-Ҡоролтай депутаты Салауат Рәхмәтуллин да Т.Күсимов урамында ағас ултыртҡан. Ауылдарҙа ла ағас ултыртыу әүҙем барған.Хәйбуллалар булдыра инде ул!"
Рәсәй еңел атлеттары дүртенсе миҙал яуланы,"Катарҙа барған еңел атлетика буйынса донъя чемпионатында тағы бер Рәсәй еңел атлеты миҙаллы булды.20 cаҡырым араға спорт атлауында Василий Мизинов еңеүсенән биш секундҡа ғына ҡалышып, Рәсәй командаһына икенсе көмөш миҙал килтерҙе. Быға тиклем Сергей Щубенков 110 метр араға ҡаршылыҡтар аша йүгереүҙә икенсе урын яулағайны. Тағы беҙҙең команда иҫәбендә ике «алтын» да бар. Уҙған чемпионатта беҙҙекеләр бер генә алтын миҙал менән юҡһынғайны."
Антон Бурдасов СКА-ға барып юлыҡты,"Рәсәй хоккейсыһы Антон Бурдасов үҙенә яраҡлы клуб эҙләй торғас, ниһайәт эшле булды.28 йәшлек һөжүмсе СКА менән миҙгел аҙағына тиклем килешеү төҙөнө. Быға тиклем ул НХЛ-дың «Эдмонтон» командаһында тикшеренеү үткәйне. Тимәк, ярамаған. Бурдасов Питер клубында бер заман уйнап, улар составында Гагарин кубогын да яулап өлгөрҙө. Шулай уҡ уҙған миҙгел «Салауат Юлаев» командаһында ла сығыш яһаны."
"""Искра"" кинотеатры артында 30 ҡарағай үҫәсәк","Бөгөн ""Йәшел Башҡортостан"" акцияһы барышында Өфөнөң ""Искра"" кинотеатры артындағы аллеяға 30 ҡарағайға байыны. Өмәлә баш ҡала Советы депутаттары, 6-сы лицей уҡыусылары һәм шул тирәлә йәшәүселәр ҡатнашҡан.- ""Йәшел Башҡортостан"" акцияһы күптәрҙә ҡыҙыҡһыныу уятҡанын күреү үҙе бер шатлыҡ, - тип белдерҙе Өфө ҡала Советы рәйесе Валерий Трофимов һәм барыһын да сәләмләне.Ағас ултыртҡандан һуң барыһы ла байрам сәйен ауыҙ итте. #октябрьскийрайонуфы"
Баҡалының 1-се мәктәбе лә акцияла дәррәү ҡатнашҡан,"Бөгөн коллектив ""Йәшел Башҡортостан""ға ҡушылған. Мәктәп аллеяһы һалынған - бының өсөн 50 дана күкһел шыршы һәм колонна кеүек туя үҫентеһе ултыртылған. Алдан соҡорҙар ҡаҙғандар, көрәк-салыр, биҙрәләр әҙерләнгәндәр. Баҡалы районының баш урмансыһы С.И. Антошкин менән мәктәп директоры Т.А. Фәрүәзов эре ағастарҙы нисек ултыртырға икәнен төшөндөргәс, эш ҡыҙған. Шулай итеп уҡытыусылар һәм техник хеҙмәткәрҙәр бар шарттарҙы үтәп, аллеяға нигеҙ һалғандар.Иҫегеҙгә төшөрәбеҙ, ""Йәшел Башҡортостан"" акцияһы тәүгә быйыл апрель айында уҙҙы. Унда бар район-ҡалаларҙан 160 меңдән ашыу кеше ҡатнашты.164 тематик аллеяға нигеҙ һалынған,109 меңдән ашыу ағас-ҡыуаҡ ултыртылған."
Бишбүләктәр ағас ултыртҡан,"Бөгөн төбәктә Республика көнөнә бағышланған бик матур сара -""Йәшел Башҡортостан"" акцияһы уҙҙы. Уға бишбүләктәр ҙә ҡушылған. Район үҙәгендә төрлө ойошма-предприятиеларҙан 400-ләп кеше өмәгә сыҡҡан.Баштан мәҙәниәт йорто артистары концерт күрһәткән. Унан һуң өмәселәр йүкә, миләш, ҡайын һәм ҡарағай үҫентеләрен ултыртҡан. Бындай сауаплы эш райондың 13 ауыл биләмәһендә лә үткән. Иҫегеҙгә төшөрәбеҙ, ""Йәшел Башҡортостан"" акцияһы тәүгә быйыл апрель айында уҙҙы. Унда бар район-ҡалаларҙан 160 меңдән ашыу кеше ҡатнашҡан.164 тематик аллеяға нигеҙ һалынған,109 меңдән ашыу ағас-ҡыуаҡ ултыртылған."
Герой кешенең асарбаҡҡа әйләнеүе,"Кисә, 4 октябрҙә ""Россия 1"" телеканалында Андрей Малаховтың ""Прямой эфир"" шоуында Стәрлетамаҡта йәшәгән Таһир Зарипов тураһында һөйләнеләр.Ир 11 йыл элек батырлыҡ ҡылған. Ул 2008 йылдың 23 июнендә маршрут автобусында барған булған. Ҡапыл водитель аңын юғалтҡан.Таһир быны күреп, рулде үҙенә алып, машинаны туҡтатҡан. Һөҙөмтәлә 15 кеше имен ҡалған.Бының турала матбуғатта, радио-телевидениела күп һөйләгәндәр. Тик унан һуң ирҙең тормошо аҫты-өҫкә килгән. Ул ғаиләһенән киткән, фатирын элекке ҡатыны Зөлфиә менән 4 һәм 6 йәшлек ҡыҙҙарына ҡалдырған. Таһир Өфөгә күскән, тик ул баш ҡалаға ерегеп китә алмаған. Ике йыл элек ул инфаркт кисергән. Әлеге ваҡытта 50 йәшлек ир Стәрлетамаҡ ситендә гаражда асарбаҡ кеүек көн итергә мәжбүр."
«Юлдаш»та – данлыҡлы яҡташтар тормошо хаҡында,"«Һәр кемгә, үҙ автобиографияһы шикелле, халҡының тарихын белеү ҙә кәрәк. Шунһыҙ кеше нәҫел-нәсәбен онотҡан, тарихи хәтерен юғалтҡан бер бәндәгә әйләнер ине». Күренекле әҙип Ғайса Хөсәйеновтың һүҙҙәре был. Тарихты кеше үҙе тыуҙыра. һәр халыҡтың тарихы уның күренекле шәхестәре эшмәкәрлеге, тормошо аша сағыла. Ә халыҡты шәхестәр күтәрә. Үҙ көсө, таланты менән ижад бейеклектәренә үрләгән, тыуған төйәген данлаған күренекле яҡташтарыбыҙ һәр саҡ күңелдә һоҡланыу тойғоһо уята.«Юлдаш» радиоһы яңы миҙгелдә яңы рубрикалар тәҡдим итә. Октябрь айында көн һайын 12 сәғәт 45 минутта Башҡортостандан сыҡҡан билдәле шәхестәр яҙмышы хаҡында бәйән итербеҙ. Бөйөк балетмейстер, башҡорт балеты артисы Рудольф Нуриев, Рәсәйҙең халыҡ артистары – танылған актриса Инна Чурикова һәм данлыҡлы дирижер Владимир Спиваков, Күмертау егете, легендар йырсы Юрий Шатунов, Рәсәйҙең билдәле рок-йырсылары Земфира һәм Юрий Шевчук, художестволы гимнастика буйынса алты тапҡыр донъя чемпионы Ләйсән Үтәшева, мода донъяһында ҙур ҡаҙаныштар яулаған, популяр тележурналист Эвелина Хромченко, Рәсәй Үҙәк Банкы Рәйесе, атҡаҙанған иҡтисадсы Эльвира Нәбиуллина, Рәсәй балет сәнғәтендә мәңгелек эҙ ҡалдырған Нинель Юлтыева, Рәсәйҙең билдәле опера йырсылары, Башҡортос­тандың халыҡ артисы исеменә лайыҡ булған ағалы-энеле Асҡар һәм Илдар Абдра­заҡовтар һәм башҡа данлыҡлы яҡташ­тарыбыҙҙың тормошо һәм ижады менән яҡындан таныштырырбыҙ. «Юлдаш» тигән бәләкәй генә серле ҡумтаға күңелгә ятышлы йәнле әңгәмәләр, үҙенсәлекле тапшырыуҙар, ҡыҙыҡлы рубрикалар, иҫтәлекле осрашыуҙар – барыһы ла һыя. Был рубрикабыҙ ҙа тыңлаусылар күңеленә хуш килер, тип ышанабыҙ."
"Байрам менән, хөрмәтле уҡытыусылар!","Балаларға белем биреүсе, ғилем нуры сәсеүсе, яҡшылыҡ, рәхимлелек, сафлыҡ орлоҡтарын һалыусы уҡытыусыларҙы йыһанға яҡтылыҡ, йылылыҡ иңдереүсе ҡояш нурына тиңләргә булыр ине. Ҡояш нуры ла бит һәр яҙ һайын тәбиғәттең күҙен аса. Уҡытыусы күңелендә лә һәр саҡ яҙ ғына. Ул ғүмер буйы уҡыусыларына йылы хистәр бүләк итә. Баласаҡ һиҙҙермәйсә үтә лә китә, әммә күңелдәрҙә Уҡытыусынан иңгән йылылыҡ, мәрхәмәтлелек ғүмерлеккә ҡала. Ерҙә кешеләргә мәғәнәле тормошто ҡоласлар өсөн уҡытыусы ҡанат ҡуя.Байрам менән хөрмәтле уҡытыусылар!"
«Төрлө сағым була минең дә...»,"Тәүге тапҡыр осрашҡанда, Миләүшә Муса ҡыҙы Ғәйфул­линанан, һеҙ уҡытыусымы, тип һорағас, ул йылмайҙы:– Эйе. Әллә уҡытыусы булыуым маңлайыма яҙылғанмы икән, тип үҙем дә аптырап ҡуям, сөнки бөтәһе лә мәктәптә эшләүемде шунда уҡ тоя. Күҙгә бәрелеп торған һылыу апайҙың, әйткәндәй, уҡытыу­сылығы төҫ-килбәтенә, үҙ-үҙен тотошона сыҡҡан, һөйләшеүендә, кейенеүендә, хатта сәсен өйөп ҡуйыуында ла был сағыла. Өлкән быуын педагогтары үҙҙәре бер айырым төркөм кешеләр, уларҙы башҡалар менән бутауы ауыр. Уларҙан эске ныҡлыҡ, дәрәжә һаҡлау, тотанаҡлылыҡ һәм тәр­биәлелек бөркөлөп тора. Үҙенең һәр әңгәмәсеһен, хас та таҡта янына сыҡҡан уҡыусыны тыңла­ғандай, бүлдермәй, оло иғтибар менән тыңлап, төп фекерҙе ишетә белеүҙәре, юғары идеалдарға тоғро хеҙмәт итеүҙәре менән хайран иткән уҡытыусыларҙың береһе ул Миләүшә Муса ҡыҙы. Хаҡлы ялға сығып, икенсе эштә эшләп йөрөһә лә, уҡытыусылығы бер ҡайҙа ла юғалмай – булмышына һеңгән. Ә бит беҙ уны үҙ һөнәрен яратҡан уҡытыусы итеп белмәүебеҙ ҙә ихтимал ине. Сөнки мәктәпте, уңышлы тамам­лаған Миләүшә, юғары уҡыу йортона барыр урынға, документтарын һөнәрселек училищеһына тапшыра һәм бәйләүсегә уҡып сыға...– Ҡырмыҫҡалы районының Малай ауылында ҙур ғаиләлә тыуҙым, – тип бала сағына күҙ һала ул. – Әсәйем Рәшиҙә уҡы­тыусы булып эшләне, ә атайым – шофер. Ғаиләбеҙҙә биш ҡыҙ һәм бер малай. Мин – дүртенсе бала. Йөрәгемә татыу ғаиләбеҙҙең йылыһы һалынған. Әсәй көндәр буйы эштә, директор булып эшләгәс, буш ваҡыты юҡ. Ә атайым ҡышын өйҙә ята, уның менән бергәләп донъя көтәбеҙ. Әсәйҙең ҡайтыуына аш бешереп, концерт номерҙары әҙерләп ҡуябыҙ ҙа, ул ҡапҡала күренеү менән, атай беҙҙе ишеккә ҡаратып теҙә. Ни тиклем арып, йонсоп ҡайтһа ла, әсәйем беҙҙе күреү менән йылмайып ебәрә. Уҙыш­маҡтан хәбәр­ҙә­ребеҙ­ҙе һөйләй-һөйләй, тәм­ләп тороп аш ашайбыҙ, сәй эсәбеҙ. Ә яңылыҡтар көн оҙонона донъя йыйылып китә! Шунан ике командаға бүленеп, уйындар уйнайбыҙ. Юҡ ваҡытын бар итеп, әсәй ҙә беҙгә ҡушыла. Мин, әлбиттә, атай ҡыҙы булараҡ, йышыраҡ атай яғында уйнайым. Атай санаға фләгә ҡуйып, һыуға йыйынһа, кемуҙарҙан фләгә өҫтөнә менеп ҡунаҡлайбыҙ – кем алдан өлгөрә, шул ат менгәндәй рәхәтләнеп йөрөп килә. Атай менән бергәләп мал ҡарайбыҙ... Ә йәйгеһен “власть” алмашына: хәҙер инде донъя көтөү көсө әсәйгә төшә, сөнки атай көнөн-төнөн эштән бушамай. Бигерәк тә уңыш йыйыу осоронда беҙ уны күрмәйбеҙ ҙә тиерлек: иртән эшкә сығып киткәндә йоҡлап ҡалабыҙ, эштән ҡайтыуына күптән әүен баҙарына киткән булабыҙ.Азамат ҡустым тыуғанға тиклем атайымдан ҡалмай йөрөнөм: машина ремонтлағанда ла, утын бысҡанда ла эргәһендәмен, хәлемдән килгәнсә ярҙамлашам. Атайым, ҡыҙыҡ күреп, мине ултырғысҡа баҫтырып йырлата ла, үҫкәс, кем булаһың, тип һорай. Шартлатып, шофер булам, тип яуаплайым. Һуңынан мине түгел, ә ҡустымды үҙе менән йөрөтә башлағас, миңә ныҡ ҡыйын булды. Ләкин зарланып улты­рырға ирек юҡ, Күмертауҙа уҡыған өлкән апайым Рәфилә йәйгеһен ҡайтһа, беҙҙең менән оҫта етәкселек итә – эштәрҙе лә эшләтә, тәртипте лә күҙәтә. Бер көндө ул кер йыуғанда, миңә һыуға барырға ҡушты. Мин Мохтар Ауэзовтың “Абай юлы” китабын тотоп алдым да, бушамайым, китап уҡыйым, тим. Ҡасан уҡып бөтәһең, тип һорай. Әле генә түгел, тип, ятып уҡырға керештем. Китап ҡалын бит инде. Уҡытып бөтөрҙө, ҡаңғыртманы. Китап уҡыуға бына шундай ихтирам булды беҙҙең өйҙә.Ғәйфуллиндар ғаиләһендә тәүге балаларға – Рәфиләгә, Рәмиләгә һәм Рәлиҙәгә – исем­дәр әсәйҙәренекенә оҡшаш булһын тип ҡушыла. Дүртенсе бала тыуғас, ғаилә башлығы Муса, әйҙә, быныһына минекенә ярашлы “М” хәрефенә башланған исем бирәйек, тип, Миләүшә исемен һайлайҙар. Бишенсе балаларына, Флоридаға, яратҡан әҙип­тәре Рәшит Ниғмәтиҙең ҡыҙының исемен бирәләр. Азамат исе­менең иһә матур мәғәнәһен оҡшата ата-әсә.– Атай-әсәйем дә юҡ хәҙер, Рәфилә апайым да китте... Моңһоу... Һағындырталар, – тип һағышлы йылмая Миләүшә апай. – Атай-әсәйем иҫән саҡтар иң бәхетле мәлдәрем булһа, бынамын тигән ике ҡыҙым, уларҙың балалары – иң оло ҡыуанысым. Иң мөһим мәлдәр – мәктәпте, унан һуң юғары уҡыу йортон тамамлау, кейәүгә сығып, бала һөйөү, эшләү – быларҙың бөтәһе лә бөтһә, олоғайыу башлана икән. Тик бына бит ғәләмәт: ғүмер көҙө яҡынлашһа ла, күңел һәр саҡ йәш ҡала – шул да үҙенә күрә асылмаҫ оло бер сер икән. Был ғилләнең ҡыуанысынан һағышы күберәк. Миләүшә апайҙы ауыр уйҙарҙан арындыртыу өсөн, әңгәмә ебен икенсе яҡҡа бороп ебәрә һалам: – Һеҙ матур шиғырҙар ҙа яҙаһығыҙ, тәүге шиғырығыҙҙы ҡасан яҙғанығыҙҙы иҫләй­һегеҙме? Теләгемә ирешәм: Миләүшә апай ҡулы менән маңлайына таянып, күңеле менән яңынан иң бәхетле осорона әйләнеп ҡайта: – Башланғыс синыфтарҙа ижади өйгә эш бирәләр бит, шунда яҙа башланым да инде. Беренсе шиғырымды әсәйемә бағышланым, икенсеһен – апайыма, шунан береһен Азаматҡа арнаным, һуңынан атайға һәм башҡаларға. Әсәйем иртән уҡыта, ә мин төштән һуң уҡыйым. Шиғыр сыймаҡлайым да, ҡыуанып, мәктәпкә сабам. Әсәйемде коридорға саҡырып сығарып, мин шиғыр яҙҙым, тип ижад эшемде уға күрһәтәм. Ул мине, үәт, маладис, тип маҡтаһа, башым күккә тейә. Кисен өйҙә, беҙҙең ҡыҙыбыҙ шиғыр яҙған, тип тағы маҡтай, ғорурлана. Ғаиләбеҙҙә бөтәһе лә ижади һәләтле ул. Әсәйҙән – аҡыл, атайҙан хислелек, нескә күңеллелек, моңлолоҡ күскән. Атайым яратып башҡарған “Азамат”, “Былбылым” йырҙарын радионан, телевизорҙан ишет­һәм, ҡыйын булып китә... Атайым бит флотта хеҙмәт иткән, өс йыл буйына әсәйемә табаҡ-табаҡ шиғри хаттар яҙған. Береһе лә һаҡланмаған шул, үкенескә күрә. Армиянан ҡайтҡас, ул моторҙар эшләү заводына рәссам булып эшкә ингән. Әсәйем шул ваҡытта “Китап” нәшриәтендә эшләгән. Кеше мөйөшөндә йәшәп ялҡҡас, атайым комсомол путевкаһы буйынса үҙ колхозына шофер булып ҡайтҡан. Беҙ ауылда тыуғанбыҙ. Мин шаян, шуҡ, малай холоҡло булдым. Шаяра башлаһам, тыйып тота алмайҙар ине. Ә бит уҡытыусы балаһы булыу бик яуаплы йөк. Бер көн әсәйем мине алдына ултыртып, арҡамдан тупылдатып һөйөп: “Ҡыҙым, үҙемдең балам насар билдәләр алып, тәртипһеҙ булһа, мин ниндәй йөҙ менән уҡыусыларымдан яҡшы булыуҙарын талап итәйем. Һин үрнәк булырға тейешһең, сөнки һин – уҡытыусы ҡыҙы, минең ҡыҙым”, тине. Әсәйемде тыңлап, үҙгәрҙем. Ауыр булды инде. Мәктәптә миңә ныҡ оҡшай торғайны! Саңғы ярыштарына оло теләк менән йөрөнөм, “Тимур командаһы”нда ла әүҙемлек күрһәттем, бәләкәстәргә вожатый ҙа булып йөрөнөм. Үҙемде өлкән, яуаплы кеше итеп тойҙом. Ҡыҙҙарҙың яғалары бысраҡ күренһә, һүтеп алам да йыуып, киптереп, килтереп тегәм. Бигерәк күңелле, ҡыҙыҡлы осор! Ғәйфуллиндарҙың бөтәһе лә унынсынан һуң юғары уҡыу йортона инә, Миләүшәгә лә әсәһе, БДУ-ға барырһың, ти. Әммә үҙ һүҙле ҡыҙ Өфөгә юлланһа ла, 59-сы ҡала һөнәрселек-техник училищеһына инә лә ҡайта. Өйҙәгеләр уның был ҡылығына аптыраһа ла, асыуланмайҙар. Бәйләүсегә уҡып сығып, кизе-мамыҡ комбинатына эшкә төшкән Миләүшә Ғәйфуллина бәләкәйҙән өйрәнгәнсә, баш баҫып, тырышып эшләй. Алдынғы эшсегә “Коммунистик хеҙмәт ударнигы” исемен бирәләр. Иваново ҡала­һына курстарға ла ебәреп уҡы­талар. Шиғырҙар яҙыуын, әҙәби китаптар уҡыуын дауам итһә лә, һылыу ҡыҙ юғары белем алырға, тормошон ҡырҡа үҙгәртергә уйламай ҙа. Ә бер көндө комбинаттың ятағына эшселәр менән осрашыуға Рәшит Солтангәрәев, Рәшит Шәкүр килә. Сара тамам­ланғас, Миләүшә баҙнатһыҙ ғына Рәшит Шәкүргә яҡын килеп, үҙенең дә шиғырҙар яҙып маташыуын әйтә: “Хеҙмәт даны” тигән район гәзитендә бер нисәүһе донъя ла күрҙе...” Шағир бер ҙә, һинең кеүектәр быуа быуырлыҡ, тип уның һүҙҙәренә ҡул һелтәмәй, мотлаҡ шиғырҙарыңды Яҙыу­сылар союзына килтер, тип, адресты яҙып ҡалдыра. Миләүшә, әйтерһең дә, мәктәпкә әсәһенә тәүге шиғырҙарын күрһәтергә барғандай, ҡанатланып, Союзға килә. Йәш ижадсыларға ҡарата оло хәстәрлек күрһәткән Рәшит Шәкүр уның әҫәрҙәрен туплап, “Башҡортостан” гәзитенә баҫырға бирә. Нескә тойғоларға бай шиғырҙар ижад иткән Миләүшә Ғәйфуллинаны күреп ҡалып, телевидениеға ла саҡыралар, шиғриәт фестивалендә лә ҡат­наша ул. Әҙиптәрҙең фатихаһы менән, ниһайәт, БДУ-ның филология факультетына уҡырға инә.– Әсәйем шул саҡта, һине аңлауы ҡыйын, йә уҡығың килә, йә килмәй, тине, – ти Миләүшә апай. – Ә мин, кешене яҙмыш йөрөтә, тип уйлайым. Тимәк, ул саҡта шулай кәрәк булған. Кизе-мамыҡ комбинатына рәхмәтлемен: шунан бушлай фатир бирҙеләр, кейәүгә сығып, ҡыҙҙарыбыҙ тыуғас, балалар баҡсаһында урын булды, юғары уҡыу йортонда түләп уҡыттылар... Әсәйем, беҙгә бер нәмә лә бушҡа килмәй, көс түгеп алырға кәрәк, тип әйткәйне, был ысынлап хаҡҡа сыҡты. Бөтә нәмәне хәләл көсөм менән таптым. Сабырлыҡ төбө – һары алтын, тигән мәҡәлдең дә айышына йәшәй-йәшәй төшөндөм. Тормошто яратыу ҙа, яҡында­рыңды нисек бар, шулай ҡабул итеү ҙә, кешеләр менән килешеп йәшәү ҙә, йән тыныслығы ла оло хазина – сабырлыҡтан килә.Миләүшә Муса ҡыҙы икенсе балаһы тыуғас, 136-сы лицейға эшкә бара. Ижадҡа ваҡыты ла ҡалмай. Хаҡлы ялға сыҡҡас, ижад итергә лә була, тип өмөтләнә: – Пенсияға сығыу менән иркенләп ял итермен, йоҡо туйҙырырмын, тип тә хыялланғайным, баҡтиһәң, эшләп күнеккән кешегә ялы ла килешмәй икән. Йоҡоно туйҙырып ал­ғайным, өйҙә шундай күңелһеҙ, бер толҡа тапмайым, ҡулыма эш бармай. Ваҡыт күп булыу менән дә, бер эш тә эшләнмәйсе! Ә яңынан эшкә сыҡҡайным, тыным иркенәйеп киттеме ни! Ғәжәп: илеңә кәрәгең бөтһә, үҙеңде бөтөнләй кәрәкһеҙ кеүек тояһың. Был бик ауыр кисерелә. Байҙың бисәһе пенсияға сыҡһа, круизға юллана, хәйерсенеке эшкә сыға, тиҙәр бит, шул ысынға тартым. Шәп ҡыҙҙар үҫтереп, маҡтауға лайыҡлы матур ғүмер юлы үткән, социаль селтәрҙә беҙҙе гүзәл шиғырҙары, аҡыллы уй-фекерҙәре менән даими рәүештә һөйөндөргән Миләүшә Ғәйфул­лина-Вәлиева, эштән арып ҡайтып, арығанлыҡтан башым мендәргә тейеү менән йоҡлап китәм, инде башҡаса пенсияға сыҡмайым, тип шаяртып һүҙен тамамланы: “Һаулыҡ булһын – эшләргә күңел атлығып ҡына тора!”"
"Тиҙ ҙә, тәмле лә, файҙалы ла","Башҡорт халҡының милли кухняһы ифрат бай. Ул үҙенең төрлөлөгө, тәмлелеге менән генә түгел, сәләмәтлек өсөн файҙалы булыуы менән дә айырылып тора. Мәҫәлән, ҡымыҙ, бал һәм ҡоротто ғына алайыҡ. Уларҙың шифалы үҙенсәлектәре һәм әллә күпме ауырыуға дауа булып тороуы хаҡында күптән билдәле. Бөгөн ошондай уҡ шифалы ризыҡтарыбыҙҙың береһе – талҡанға туҡталып үтәйек. Билдәле булыуынса, уны борон ата-бабаларыбыҙ бой­ҙайҙан әҙерләгән. Тәүҙә бойҙайҙы утта ҡыҙҙырып, ҡурмас эшләнгән. Һуңынан уны ҡул тирмәнендә тартып, майға ҡушып йомарлағандар. Бына шулай әҙерләнгән талҡан. Бер ҡыйынлығы ла юҡ, ә организм өсөн файҙаһы ғәйәт ҙур. Әйткәндәй, ул туҡлыҡлы, асығыу тойғоһон тиҙ баҫа. Өҫтәүенә, боҙолоп бармай, юлда йөрөгәндә уңайлы. Асыҡтыңмы, тиҙ генә ҡапҡылап алырға мөмкин. Борон шулай иткәндәр ҙә, юл моҡсайҙарына талҡан, кип­терелгән ҡорот һалып ал­ғандар.Әле лә республикабыҙҙың ауылдарында өҫтәл түрендә был ризыҡты күрергә мөмкин. Айырыуса Баймаҡ, Әбйәлил, Хәйбулла, Йылайыр райондарында милли ризығыбыҙ – талҡанды онотмайҙар. Талҡанда аҡһымдар һәм углеводтар организм тарафынан үҙләштерелеү өсөн иң кәрәкле күләмдә. Бынан тыш, унда бик мөһим минераль матдәләр – цинк, магний, тимер, кальций, селен да бар. Уны үҙләштереү өсөн артыҡ энергия талап ителмәй. Шыт­тырылған бойҙайҙан әҙерлән­гән талҡан айырыуса яҡшы. Уның организмдағы мөһим процестар өсөн яуап биреүсе мейегә файҙаһы ҙур. Талҡандың тағы бер шифалы үҙенсәлеге шунда: ул эсәктәр аша үткәндә үҙенә ағыулы матдәләрҙе һеңдерә һәм организмдан сығарыуға булышлыҡ итә.Күҙәнәклеккә бай булыуы сәбәпле, талҡан эсәктәр эш­мә­кәрлегенә ыңғай йоғон­то яһай, эс ҡатыуынан ары­нырға булышлыҡ итә, шуның эҙем­тәһе булараҡ, тирене таҙарта.Уның ярҙамында яралар бөтәшә, тире йәшәрә, сәс яҡшы үҫә, тырнаҡтар һы­ныу­ҙан туҡтай.Шәкәр диабеты менән сир­ләүселәр өсөн дә талҡан бик яҡшы аҙыҡ булып тора. Ғәҙәттә, диабетиктарға ҡа­рабойҙай ярмаһы ашарға ҡушалар. Әммә уны көн һайын ҡуллана башлаһаң, ялҡыта. Ә талҡан аҡһымдарға бай булыу йәһәтенән бер ҙә ҡалышмай. Өҫтәүенә, төрләндереп, унан башҡа ризыҡтар әҙерләргә мөмкин.Һуңғы ваҡытта, талҡанды яман шештең ҡайһы бер төрҙәрен иҫкәртеүҙә файҙа­ланырға мөмкин, тигән фе­керҙәр ҙә ишетелә башланы. Мәҫәлән, күкрәк яман шеше менән ауырыу хәүефенә ҡараған ҡатындарға файҙа­лы. Шулай уҡ көн һайын уны туҡланыу рационына индер­гәндә, йыуан эсәк рагы менән сирләү хәүефе лә кәмей.Ҡайһы бер ауырыуҙарҙы дауалауҙа талҡанды ҡулланыу ҙа иҫ киткес һөҙөмтә бирә. Ауырыуҙарҙың күреү һәләте яҡшыра, тештәре нығый, хәрәкәтсәнлеге арта, сәстәре ҡуйыра һәм битенең төҫө матурая. Йәғни организм йәшә­рә. Талҡандың үпкә ялҡын­һыныуы, ашҡаҙан һәм бөйән сей яраһы, экземаны, бөйөр һәм үт ҡыуығындағы таш ауырыуын дауалауҙа ярҙам итеүе раҫланған. Үҙеңдең хәлеңде яҡшыртыу өсөн уны көнөнә 4 – 5 ҡалаҡ ашау ҙа етә. Билдәле булыуынса, тал­ҡандың калорияһы әҙ. Шуға күрә ул ябығырға теләүсе­ләргә маҡсатына ирешергә ярҙам итер. Калорияһы әҙ булһа ла, талҡанды артыҡ күп ашап булмай, тиҙ генә туйыу тойғоһо барлыҡҡа килә. Шул уҡ ваҡытта ул углеводтар һәм май алмашыныуын яҡшырта. Шуға күрә лә был аҙыҡ һимеҙҙәр диетаһына инде­релгән.Өҫтәүенә, талҡан ашағанда эсәктәр һәр саҡ таҙарынып тора һәм уларҙың лайлалы ҡатламы тергеҙелә. Талҡан­дағы бойҙайҙың ҡабығы эш­кәртелмәй, ә яҡшы һепертке кеүек барлыҡ артыҡ нәмәне таҙартып сығара. Һөҙөмтәлә эсәктәрҙең эшмәкәрлеге яҡ­шыра һәм кәүҙә ауырлығы нормалләшә.Талҡан йәшәүгә көс бирә, сәләмәтлек өҫтәй. Уны аша­ған бала яҡшыраҡ үҫә һәм тиҙ арып бармаясаҡ. Әлеге ва­ҡытта бигерәк тә йәштәр араһында популяр булған фаст-фуд, гамбургер һәм шаурмаларға ҡарағанда, ул туҡлыҡлы һәм күпкә файҙалы. Ата-бабаларыбыҙ белгән нимә ашарға. Талҡан менән бер инсә рецепт КоктейльБер стакан кефир йә йогуртҡа бер-ике ҡалаҡ талҡан өҫтәргә. Бик шәп иртәнге аш килеп сыға. Ә ябығырға теләү­селәргә киске ашҡа ла шуны уҡ тәҡдим итергә мөмкин. Эс ҡатҡандаИртәнге аштан ярты сәғәт алда ике бал­ғалаҡ талҡанды һыуға ҡушып эсергә. Төшкө­лөккә талҡандан теләгән ризыҡ әҙерләп ашарға. Кис­келеккә ике балғалаҡ талҡанды кефирға ҡушып эсергә мөмкин. Тәбиғи косметика- Бер ҡалаҡ тал­ҡанды ярты стакан ҡайнар һыуға һа­лып бутарға һәм, әҙерәк һы­уынғас, битте ыуырға мөм­кин. - Ике ҡалаҡ тал­ҡанды ярты стакан ҡайнар һыуға һалып, бер ҡалаҡ бал һәм ике ҡалаҡ ҡаймаҡ йә үҫемлек майы ҡушырға. Ҡоро, ҡояшҡа янған йә елгә елһенгән тирегә бик яҡшы битлек килеп сыға."
Ҡыл-ҡумыҙ алиһәһе,"Асҡар сәнғәт мәктәбе уҡытыусыһы Миңлегөл Солтанбаева, балаларҙы фортепьяно, скрипкала уйнарға өйрәтеүҙән тыш, районда беренселәрҙән булып ҡыл-ҡумыҙ класын асыуға өлгәште“Матурлыҡты күрер өсөнуны үҙеңдә йөрөтөү кәрәк!” Р. ЭмерсонҺуңғы йылдарҙа Асҡар сәнғәт мәктәбе хаҡында йыш ишетергә тура килә. Уның ижади коллективы кисә-концерттар үткәреп кенә ҡалмай, башҡа райондарҙың ҙур мәҙәни сараларында, республика һәм халыҡ-ара конкурстарҙа ҡат­нашып, еңеү яулап тора. Сәнғәт мәктәбе тәрбиәләнеүселәре ҡурай, виолончель, фортепьяно, скрипка, баян, гармун, домра һәм думбыра кеүек музыка ҡоралдарында уйнап, юғары күрһәткестәргә лә өлгәшә, яңынан-яңы музыка ҡоралдарында ла уйнарға өйрәнә. Шундай етәк­селәрҙең береһе Миңлегөл Бәх­тинур ҡыҙы Солтанбаева, балалар­ҙы фортепьяно, скрипкала уйнарға өйрәтеүҙән тыш, районда берен­селәрҙән булып ҡыл-ҡумыҙ класын асыуға өлгәште. Хәҙер уның сы­ғарылыш уҡыусылары Эльвина Мөхәмәтдинова, Зилә Иғдисамова, Зарина Ғайсина, Розалина Усманова, Эльвина Ҡужина, Эльмира Әхмәҙиева һәм башҡа бик күптәр был йүнәлеш буйынса сәнғәт мәк­тәптәрендә, училище һәм академияла эшләп йөрөй.Миңлегөл Бәхтинур ҡыҙы үҙ уҡыусылары һәм ғаиләһе менән, “Ирәндек моңдары”, “Ғаилә мо­заикаһы”, “Аҡмулла нәси­хәттәре”, “Ашҡаҙар таңдары” кеүек кон­курстарҙан тыш, Рәсәй кимәлендә уҙғарылған “Таланттар иле”, “Рәсәй ғаиләһе”, Бөтә Рәсәй сәсәндәр фестивалендә ҡатнашып, еңеүҙәр яулап, лауреат исеменә лайыҡ була. Шулай уҡ башҡорт халыҡ йырҙарын һәм башҡорт композиторҙарының әҫәрҙәрен эшкәртеп тә бик күп Маҡтау грамоталарын алыуға өлгәшә. Башҡор­тостандың Өфө, Мәләүез, Күмер­тау, Нефтекама, Белорет, Учалы, Сибай һәм Силәбе ҡалаларында уҙғарылған кон­курс­тарҙа ла сығыш яһай уның уҡыусылары.Быйылғы уҡыу йылында ғына уның тәрбиәләнеүселәренән 32 уҡыусы лауреат исеменә лайыҡ булды. Үҙенең эш дәүерендә һәләтле музыкант 12 йыл профсоюз комитеты рәйесе, балалар музыка мәктәптәре буйынса методист та, сәнғәт мәктәбе директоры ла булып эшләй.Миңлегөл Бәхтинур ҡыҙының альбом, портфолио һәм күп һанлы папкаһына күҙ һалһаң, уҡытыу­сының сәнғәт өлкәһендәге иҫ китмәле эшмәкәрлеген күрәһең. Дипломдар, Маҡтау грамоталары, уҡытыусы – остаздарының Миң­легөл хаҡында яҙған уй-фекерҙәре, маҡтау-хуплауҙарынан уның ябай уҡытыусы ғына түгел, ә ысын мәғәнәһендә талантлы остаз, оҫта етәксе, музыка белгесе булыуына инанаһың. Башҡортостан Респуб­ликаһының атҡаҙанған мәҙәниәт хеҙмәткәре Римма Таһирова бына нимә тип яҙа: “Миңлегөл Бәх­тинуровнаның эше, таланты, ойоштороу һәләтенең юғары кимәлдә һәм ойоштороусы булыуына һоҡ­ланам. Ғаилә сцена­рийҙарын ҡара­ғандан һуң, ғорурлыҡ хисе солғап алды. Ҙур рәхмәт уға, эшендә уңыштар теләйһе генә ҡала”.“Рәсәй ғаиләһе” тип аталған Бөтә Рәсәй ғаилә фестивалендә Солтанбаевтар еңеүсе булып, лауреат исемен алып ҡайтты.“Уйлап ҡараһаң, “виолончель” һүҙе генә ни тора! Шундай шәп, күңелде ярып үтерлек, илатырлыҡ, йөрәккә моң өҫтәүсе музыка ҡоралы бит ул. Мин шундай шатмын шул тиклем шәп музыка ҡоралында уйнап өйрәнеүемә.Миңлегөл Бәхтинуровна минең мәңге иҫемдә ҡаласаҡ. Беҙ һеҙҙең менән башҡарған “Сәрмәсән” көйө (дуэт) – шул тиклем матур көй”, – тип яҙа уның уҡыусыларының береһе.Әлеге көндә Миңлегөл Бәхтинур ҡыҙы 6 йәштән 14 йәшкә тиклем 16 бала менән шөғөлләнә. Уға туғыҙ ауылдан йөрөп уҡыйҙар.– Мин уларҙа рух тәрбиәләргә ынтылам, – ти Миңлегөл Бәхтинур ҡыҙы. – Йыһандан килгән тауыш мейенең нескә ҡылдарына сирт­кәндәй була. Сит илдәрҙә иһә ҡыл­лы музыка ҡоралдары дауалау өлкәһендә киң ҡулланыла. Уларҙың аһәңле яңғырашы мейегә, йөрәктең иң нескә ҡылдарына үтеп инә.“Ҡыл-ҡумыҙ класы асылғас та, башта беҙҙең музыка ҡоралдары икәү генә ине, – ти уҡытыусы. – Ата-әсәләр бер йылда дүрт ҡыл-ҡу­мыҙ эшләтеп бирҙе”. Башҡортос­таны­быҙҙың 100 йыллыҡ юбилейына ла Миңлегөл Бәхтинур ҡыҙы 100 лауреат әҙерләүгә өлгәшә. Үҙенең 34 йыл сәнғәт мәктәбендә эшләү дәүерендә М. Солтан­баеваның тырышып башҡарған эшенең һөҙөмтәһе был.Бөрйән районының Мәһәҙей ауылында тыуып үҫкән ҡыҙҙың бөгөнгө ҡаҙа­ныштары ҡасандыр уның төшөнә лә инмәгәндер, бәлки. Байназар мәк­тәбендә дүртенсе синыфты тамам­лағас та, музыкаға булған һөйөү кескәй Миңлегөлдө Өфөләге Ғ. Әлмөхәмәтов исе­мендәге махсус музыка мәктәбенә алып килә. Унан сәнғәт училищеһы менән Өфө дәүләт сәнғәт академияһында белем ала. Уларҙы тамамлағас, хеҙмәт юлы бер генә урында үтә. Ул да булһа – беҙҙең Асҡар сәнғәт мәктәбе. һигеҙ йыл директор вазифаһын да башҡара. Мәктәптең матди-техник базаһын нығытыу, уҡыу йортон төрлө әсбап, музыка ҡоралы, костюмдар менән тәьмин итеү буйынса ла күп эш башҡарырға тура килә. Мәҫәлән, 2011 – 2012 уҡыу йылының һөҙөмтәләренә күҙ һалғанда, финанс-хужалыҡ эш­мәкәрлеге буйынса Асҡар сәнғәт мәктәбе Рәсәйҙең бронза лидеры булыуға өлгәшә. Ә инде Миңлегөл Бәхтинур ҡыҙы был эш һөҙөмтәһе буйынса “Хеҙмәт эшмәкәрлегенең һөҙөм­тәлелеге өсөн” миҙалына лайыҡ була.Бөгөн Ләйлә Ноғоманова һәм Нурия Ғарипова (Ҡырҙас), Алина Йосопова һәм Ләйлә Шәйәхмәтова (Салауат), алты йәшлек Ынйыгөл Мөлөкова (Асҡар) – ҡыл-ҡумыҙҙың сағыу йондоҙҙары. Улар, төбәк-ара һәм Бөтә Рәсәй конкурстарында ҡатнашып, лауреат исемдәренә лайыҡ булды. Ләйлә Ноғоманова иһә бындай бәйгеләрҙә тик беренсе һәм икенсе урындарҙы ғына алып килә. “Уларҙың ата-әсәләре, олатай-өләсәйҙәренең ярҙамы ҙур, – ти Миңлегөл Бәхтинур ҡыҙы. – Ҡайҙа барһаҡ та, финанс, юл йөрөү сығымдарын да үҙҙәре ҡапларға тырыша”.Ике балаға әсәй, биш ейән-ейәнсәргә өләсәй булған Миңлегөл Бәхтинур ҡыҙы сәнғәт мәктәбендә яңы йүнәлештәге кластарҙың асылыуы тураһында һоҡланып һөйләне. “Хореография, Азат Атанғолов етәкселегендәге гармун, думбыра, музыка фольклоры кластары асылыу ҙа балаларҙы музыка сәнғәтенә йәлеп итеүҙә ҙур бер аҙым булды, – тине ул. – Ҡырҙас, Ташбулат, Үтәгән, Дәүләт, Амангилде ауылдарында ҡурай, бейеү кластары асылһа ла, үкенескә күрә, улар бөгөн ябылып, филиал ғына булып ҡалды. Красная Башкирия һәм Йәнгел музыка мәктәптәрен иһә Асҡар мәктәбенә ҡуштылар”.Бөгөн Миңлегөл Бәхтинур ҡы­ҙының иң ҙур хыялы – ҡыл-ҡу­мыҙҙың брендын нығытып ҡал­дырыу һәм был музыка ҡоралында уйнау буйынса ҡыл-ҡумыҙ­сы­лар­ҙың төбәк-ара конкурсын үткәреү. “Ҡаҙаҡ дуҫтарыбыҙ был музыка ҡоралына Астанала (Нур-Солтан) хатта һәйкәл ҡуйҙы, – ти Миңлегөл Бәхтинур ҡыҙы. – Был ҡоралда уйнарға өйрәтеү буйынса ла махсус музыка мәктәптәрендә уҡыталар”.Һәләтле уҡытыусы районы­быҙҙың “Миләш” халыҡ фольклор ансамблендә лә шөғөлләнә. Был ансамбль былтыр Ҡазанда үткән Рәсәй халыҡтарының милли әҙә­биәте фестиваленең “Мәҙәниәт биҙәктәре” тип аталған мәҙәни өлөшөндә, Башҡортостан Респуб­ликаһы исеменән сығыш яһап, гран-при алыуға өлгәшә һәм, еңеүсе булараҡ, йәнә сәхнәгә сығып, фестивалде ябып ҡуя. “Рухыбыҙ үҫеп, күңелебеҙ байып, тағы ла дәртләнеберәк ижад итергә илһамланып ҡайттыҡ”, – ти ҡыл-ҡумыҙҙы бөтә төр музыка ҡорал­дарынан да өҫтөн ҡуйған уҡытыусы.Сәнғәт мәктәбен дәртле, йәш кадрҙар менән тулыландырыу һәм уҡытыуҙа заманса яңы алымдар ҡулланыу, балалар филар­мония­һының эшен йәнләндереү, башҡа уҡыу йорттары менән ижади бәй­ләнештәр булдырыу тураһында хыялланған һәләтле музыка белгесенә, талантлы уҡытыусыға артабан да уңыштар ғына юлдаш булһын."
"Шатлыҡҡа ла,  борсолоуҙарға ла тулы уның йөрәге","“Эшләү йылдарында ниндәй генә хәл, ваҡиға, үҙгәртеп ҡороу булмаһын, ошо һөнәрҙе һайлағаныма бер ҡасан да үкенмәнем!” – ти Ейәнсура районының Абзан дөйөм белем биреү мәктәбе уҡытыусыһы Сәриә Азат ҡыҙы БУЛАТАСОВА. Ә бит уйлап ҡараһаң, 31 йылда ул күпме балаға донъяны танып белергә, киләсәккә илтер юлды табырға ярҙам иткән, белемгә әйҙәгән.Береһенән-береһе аҡыллыраҡ, уңғаныраҡ, матурыраҡ һәм маҡ­сатлыраҡ биш ҡыҙлы ғаиләлә тыуып үҫкән бөгөнгө мәҡәләм геройы. Бала саҡтары ауыр һуғыш йылдарына тура килгән Азат олатай менән Мәйсәрә инәй балаларын уҡырға, белем алырға өндәй. “Беҙҙең мөмкинлек булманы, ә хәҙер заман – белемлеләр ҡу­лында!” – тип өндәгән ата-әсә теләгенә ирешә. Ике ҡыҙы – Әлфиә менән Айһылыу медицина юлын һайлаһа, Зилә, Әнисә һәм Сәриә уҡытыусы булырға теләй. – Миңә, ниндәй уҡыу йортон һайларға, тип оҙаҡ уйланырға тура килмәне. Сибай педагогия учи­лищеһын тамамлағас, сит­тән тороп юғары белем алған Әнисә апайым тура институтҡа барырға кәңәш бирҙе. Бер генә йыл айырма менән, беҙ бер үк уҡыу йортоноң баш­ланғыс кластар педагогикаһы факультетын тамамланыҡ. Һәм мин дә апайым эшләгән Абзан мәк­тәбендә хеҙмәт юлымды башларға булдым, – ти Сәриә Азат ҡыҙы. Ул саҡтағы директор Миҙхәт Зиннәт улы Байназаров юғары белемле ҡыҙҙы ҡуш ҡуллап эшкә ала. Был ваҡиғаға инде 31 йыл ғүмер үтһә лә, кисәгеләй генә кеүек тойола. Тәүге көндәрҙән үк үҙен хәстәрлекле лә, талапсан да, ғәҙел дә, белемле лә итеп күрһәткән йәш уҡытыусы тиҙ арала хеҙмәт­тәштәренең, ата-әсәләрҙең, уҡыу­сы­ларҙың ихтирамын яу­лай. 2014 йылда уға “Баш­ҡортостан Республика­һының мәғариф ал­дынғыһы” билдәһе тапшырыла. Район, республика кимәлендәге олимпиадаларҙа еңеүсе уҡыусылар әҙерләгәне өсөн Мәғариф министр­лығының рәхмәт ҡағыҙҙары менән бүләкләнә. Уның етәксе­легендә 2015 йылда башланғыс класс уҡытыусылары Баш­ҡортостан мәғарифты үҫтереү институты менән берлектә тәжрибә май­ҙансығы ойоштороп, методик әсбап сығарыуға өлгәште. Был һөнәр инде күптән уның йәшәү рәүешенә әүерелгән: һәр баланың белеме, тәртибе өсөн генә түгел, тотош яҙмышы өсөн дә борсолоу, аралашыуға бармаған кескәйҙәрҙең күңеленә асҡыс табыу өсөн эҙләнеүҙәр. Ә үткән йыл Сәриә Азат ҡыҙының иңенә барлыҡ мәктәп эше һәм мәшәҡәте ятты – ул бай традициялы, һәр саҡ алдынғылар рәтендә булған, бер быуатлыҡ тарихлы Абзан мәктәбенең директоры итеп тәғәйенләнде. Хәҙер инде уның һәр иртәһе: “Күрше ауылдарҙағы балалар имен генә килеп етһен ине...” – тигән уйланыуҙарҙан башлана ла, көнө: “Өйҙәрендә барыһы ла һәйбәтме икән?” – тигән борсолоуҙар менән тамамлана. Интернатта йәшәгән, мәктәптә уҡыған барлыҡ баланың да, уларға ашарға бешергән ашнаҡсының да, белем биргән уҡытыусының да, ауылдан-ауылға йөрөткән шоферҙың да һәм башҡа хеҙмәткәрҙәрҙең дә яҙмышына битараф ҡала алмай. Һәм был хәстәрлек эш өсөн түгел, ә ысын йөрәктән. Йөҙҙән ашыу бала, ике филиалы булған оло мәктәп, ҙур коллектив, матди-техник ба­заһы бай белем усағы – гүзәл зат ҡына түгел, ә көслө ир-егеттәр өсөн дә күтәрә алмаҫ йөк кеүек. – Бер йыл мәктәп етәксеһе булып эшләү өсөн әллә ни күп ваҡыт түгел. Быға тиклем яуланған уңыштарҙы юғалтмай, белем кимәлен төшөрмәй эшләргә, тигән маҡсат ҡуйғанмын. Мәктәп өсөн иң мөһиме – бала яҙмышы һәм белеме. Беҙҙең элекке уҡыусылар әлеге ваҡытта Өфө, Мәскәү, Ырымбурҙағы уҡыу йорттарында уҡый. Быйыл да 13 сығарылыусыбыҙҙың һигеҙе юғары уҡыу йортона инде. Был – тотош коллективтың хеҙмәт һөҙөмтәһе, һәр уҡытыусының ғорурлығы. Башҡа мәктәптәргә хас проблемалар беҙҙә лә бар. Иң борсоуға һалғаны – йылдан-йыл балалар һаны кәмей. Ҙур ауылдан быйыл 1-се класҡа ни бары һигеҙ уҡыусы килде, – тип бер аҙ борсолоуҙары менән дә бүлеште уҡытыусы. Кешенең тырышлығы, ғә­ҙәттә, өҫтәмә эш менән ба­һалана. Бер йылда үҙен булдыҡлы етәксе итеп күр­һәткән мәктәп директорын бы­йыл ауылдаштары ауыл советы депутаты итеп тә һайланы. Тимәк, хәҙер уның иңенә тағы ла мә­шәҡәттәр өҫтәлде. Хәйер, Сәриә Азат ҡыҙы зарланып ултырырға яратмай. Изге лә, яуаплы ла, ауыр ҙа уҡытыу эшендә Сәриә апайға, хеҙмәттәштәренән тыш, һәр ваҡыт иң яҡын кешеләре – ғаиләһе терәк булып тора. Бер туған апаһы уның тәүге дәрестәренә кәңәшсе була. Коллективта улар 30 йыл бергә эшләп, быйыл ғына Әнисә Азат ҡыҙы Назарова хаҡлы ялға сыҡты. Һуғыштан һуңғы ауыр йылдар эҙһеҙ үтмәй, һаулығын юғалтып, Азат олатай 2011 йылда мәрхүм булды. Юлдаш ауылында йәшәүсе әсәйҙәрен – Мәйсәрә инәйҙе лә яңғыҙ итмәй ҡыҙҙары. Сәриә апай ҙа тынғыһыҙ эшенән күңеленә ял һәм дауа табыр өсөн, аҙна һайын хәл белешергә ҡәҙерле кешеһе янына ашыға. Ә Рәфил Хөрмәтулла улы менән ҡорған ғаиләләрендә буй еткергән балалары – Вадим да, Миләүшә лә юғары белемде иҡтисад йүнәлешендә алған. Әсәһенең юлын, бәлки, әлегә мәктәптә уҡып йөрөгән кесе улы Ильяс дауам итер? Уҡытыусы йөрәге шат­лыҡтарға ла, борсолоуҙарға ла тулы була. Уға төбәлгән өмөтлө ҡараштарҙың киләсәге бил­дәһеҙ. Әммә ата-әсәләре кеүек, уҡытыусы ла уларға тик аҡ бәхеттәр, файҙалы ғилем, матур тормош һәм уңышлы яҙмыш ҡына теләй."
Уҡытыусы - бөйөк исем!,"Ҡәҙерле уҡытыусылар! Һөнәри байрамығыҙ менән һеҙҙе! Ҡырҡ атанан тыуған ҡырҡ холоҡло балаға белем бирергә тырышып, күҙеңә генә ҡарап торған, танау соҡоп ултырған, парта артында хыял ҡоштарын осорған, тәмләп йоҡлап та киткән балаҡайҙарҙы кеше итәм, белем тауына үҙе теләмәгәндәрҙе лә барыбер этәреп, алдаштырып, һөйрәтеп, әүрәтеп, әрләп булһа ла мендерергә бар көстө һалып; уҡыйым, тип ынтылып торғандарҙы күтәреп, ҡанатландырып, уның араһында мең дә бер отчет тултырырға, план яҙырға, дәфтәр тикшерергә, комиссия уттары аша үтергә, ата-әсәләр менән уртаҡ тел табырға, конкурстарҙа ҡатнашырға, ғаиләне ҡарарға, үҙең тапҡан балаларҙы тәртип тәртәһенән ысҡындырмаҫҡа өлгөргән ғәжәп кешеләр бит ул һеҙ!Һеҙгә почет һәм ихтирам, уңғандар, аҡыллылар, шәптекәйҙәр! Өҫтән ниндәй генә баш ҡатырғыс программалар төшөрөп тормаһындар, фиҙаҡәр уҡытыусылар малайҙарға һәм ҡыҙҙарға бөтә белгәнен һәм, хатта белмәгәнен дә дәрестә биреп ҡалырға, донъяны танырға өйрәтә бит ул.Амбразураға күкрәге менән ҡапланғандай, мәктәптең төп булмышын, тәғәйенләнешен һаҡлап ҡалырға ҡалҡынып, уҡыусыларҙың күңелен, аңын байытып, офоҡтарын киңәйтеп, ЫСЫН УҠЫТЫУСЫЛАР шуға ғүмерен һала.Дан һеҙгә, уҡытыусылар! Зуфар Валитов РӘХМӘТ, УҠЫТЫУСЫМ! Уҡытыусым! Ғәжәп оло мәғәнә Ябай ғына ошо бер һүҙҙә !— Ҡояш булып балҡый һинең исем, Уҡыусыңдан ҡалған һәр эҙҙә... Күктә ҡояш, Беҙҙең күңелдәрҙә — Уҡытыусы — уның илсеһе. Атай-әсәй бүләк иткән илгә, Телебеҙгә һөйөү димсеһе. Хистәремде һүҙҙәр менән генә Аңлатырға килмәҫ ҡулымдан,— Рәхмәттәрем ләйсән булып яуһын Һәр балҡыған эҙем-юлымдан. Ғүмер буйы таянысым булып, Кәңәш биреп миңә һәр эштә, Уҡытыусым!— Һуңғы һулышымда Күҙ алдымда торор фәрештә. ХХХ Земфира Аҡбутина. Әҙәп булған ерҙә иман була - Халҡыбыҙҙың алтын аҡылы. Шәп уҡытыу, берҙәм тәрбиә - Был – мәктәптең ике ялҡыны. “Ояһында ни –осҡанында шул,” - Был мәҡәл һуң нимә хаҡында? Ояһында “ҡошсоҡ” ни күргәнен Кем белә мөғәллимдән башҡа? Тормош киңлегендә осһон өсөн Ул мәктәптә ҡанат нығыта. Дөрөҫ юлды тапһын өсөн бала Күпме хеҙмәт, белем, көс китә. Ысын кеше булып үҫһен өсөн, Аҙашмаһын өсөн күңеле, Уҡытыусы, дөрөҫлөктө яҡлап, Хаҡлыҡ күрһәтеүсе түгелме? Ғаиләһендә - яҡшы ата-әсә, Өлгө булып һәр саҡ эшендә, Зыялылар бөгөн алғы сафта, Халыҡ ғәме – улар иңендә. Башҡортостан иле сәскә атһын, Халҡым яңы һулышын ала. Хөкүмәттең сәйәсәтен яҡлап, Педагогтар торорҙар поста. Тик изгелек ҡотҡарыр был донъяны, Тик яҡшылыҡ биҙәр еремде. Изгелектең орлоҡтарын сәсеп, Уҡытыусы бирер дәрестәр…"
Радий Хәбиров Уҡытыусылар көнө айҡанлы дәүләт наградалары тапшырҙы,"Бөгөн, 4 октябрҙә БР Башлығы Радий Хәбиров Рәсәйҙең һәм Башҡортостандың дәүләт наградаларын тапшырҙы.Уҡытыусылар көнө алдынан 35 педагогҡа Маҡтау грамоталары, званиелар бирелде. Республика етәксеһе шулай уҡ Рәсәй Мәғариф министрлығының 2019 йылдағы педагогик ҡаҙаныштары өсөн Бөтә Рәсәй конкурсы еңеүселәренә сертификаттар тапшырҙы."
Аутсайдерға еңелделәр,"Донъя кубогында яңыртылған состав менән сығыш яһаған Рәсәй йыйылма командаһы волейболсылары төркөм аутсайдеры Австралия командаһына көтөлмәгәндә 2:3 иҫәбенә еңелде.Беренсе сетта уҡ беҙҙекеләргә борсолорға кәрәк ине, сөнки улар беҙҙе еңел генә 25:16 иҫәбенә отто. Һуңынан әлбиттә улар эшкә тотоноп, дәғүәсене башта 25:22, һуңынан 28:26 иҫәбенә алдырып алға сыға. Тик дүртенсе сетта тегеләр беҙҙе 25:21 иҫәбенә отоп, иҫәпте тигеҙләүгә өлгәшә. Һәм тай-брейкта ла еңеү эпопеяһын дауам итеп, Рәсәй волейболсыларын 15:12 иҫәбенә алдыра. Шулай итеп Рәсәй командаһы ике еңеүҙән һуң, аутсайдерҙан отола. Иртәгә көслө Бразилия волейболсылары менән көс һынашасаҡ."
"""Цезарь Фаритович"" ...","Баш ҡалабыҙҙа милли стритфуд (урам аҙығы) кафеһы асылып, байтаҡ кеше ундағы менюға ризаһыҙлыҡ белдерҙе. Дөрөҫөрәге ризыҡтарҙың исеме уларҙы шаҡ ҡатырҙы. Аш-һыуҙың сифатына бер дәғүә булмаған хәлдә лә, ""НатУрал батыр""ҙы, ""Мясной Карим""де, ""Сыровар Юлаевты"" ашарға нисектер ҡыйыныраҡ булып торамы шул. Сөнки... эй, хәйер, быны аңлатыу ҙа артыҡ.Ә һеҙ был турала ни уйлайһығыҙ, тип асыҡ һораулама үткәреүҙе талап итә әүҙем гәзит уҡыусыларыбыҙ."
Йәш шахматсылар бәйге тотто,"Әбйәлил районы үҙәге Асҡарҙа тиҙ шахматтар буйынса Башҡорт Урал аръяғы Кубогының 1 этабы үтте. Унда 2005 йылғы һәм йәшерәк 82 шахматсы көс һынашты. Әйткәндәй, бәйгелә тәүге тапҡыр Бөрйән районы шахматсыларының ҡатнашыуын да билдәләй ойоштороусылар. Баш судья – Сергей Суханов (Учалы), 1-се категория.2005-2007 йылғы үҫмерҙәр араһында еңеүселәр: 1-се урын - Искәндәр Ғарифуллин (Учалы), 2-се урын - Руслан Маркелов (Баймаҡ), 3-сө урын - Батыр Гәрәев (Аҡъяр) 2005-2007 йылғы ҡыҙҙар араһында еңеүселәр: 1-се урын - Мәрйәм Йосопова (Белорет), 2-се урын - Нурания Ниязғолова (Асҡар) 2008-2009 йылғы малайҙар араһында еңеүселәр: 1-се урын Захаров Илья, 2-се урын - Искәндәр Фәизов (Баймаҡ егеттәре), 3-сө урын - Аширов Артем (Асҡар) 2008-2009 йылғы ҡыҙҙар араһында еңеүселәр: 1-се урын - Айлина Вәлиуллина (Учалы), 2-се урын - Эвелина Солтанова, 3-сө урын - Сәмиға Шәйхисламова (Аҡъяр ҡыҙҙары) 2010-2011 йылғы малайҙар араһында еңеүселәр: 1-се урын - Арслан Уразалинов, 2-се урын - Карпеев Руслан (Аҡъяр егеттәре), 3-сө урын - Аширов Руслан (Асҡар) 2010-2011 йылғы ҡыҙҙар араһында еңеүселәр: 1-се урын - Эвита Шакирова (Учалы), 2-се урын - Зарина Исламова (Аҡъяр), 3-сө урын - Илмира Әхмәтова (Бөрйән районы) 2012 йылғы һәм бәләкәйерәк малайҙар араһында еңеүселәр: 1-се урын Тимур Йомағолов (Учалы), 2-се урын - Илзар Иҫәнбаев, 3-сө урын - Бәхтиәр Мәмбәтов (Аҡъяр егеттәре) 2012 йылғы һәм бәләкәйерәк ҡыҙҙар араһында еңеүселәр: 1-се урын - Розалия Шәмиғолова (Асҡар), 2-се урын - Зарина Муллабаева (Аҡъяр), 3-сө урын - Ләйсән Ямалова (Асҡар) Сираттағы этап Учалы ҡалаһында 14 декабрҙә үтәсәк."
"""Йәшлек""те уҡыр кәрәк!","Кисә Өфөлә 78 йәшлек ҡатындың алтын биҙәүестәрен урлағандар.Мин һеҙҙең күршегеҙ, тип йылмайып-көлөп килеп ингән ят ҡатын әбейҙең фатирына. Күрше хаҡы - тәңре хаҡы, тип, әбей уға яҡты йөҙ күрһәткән. Һөйләшеп ултыра торғас, ялған күршебикә доға ярҙамында фатирҙы таҙартырға тәҡдим иткән. Тик бының өсөн өйҙәге бөтөн алтын әйберҙәрҙең кәрәклеген белдергән. Әбей йүгереп йөрөп, алтындарын йыйып биргәс, күршебикә уларҙы ҡағыҙға төрөп, доға уҡый башлаған. Шунан ҡағыҙ төргәкте кире әбейгә биреп, уны 9 көн асмаҫҡа ҡушҡан. Шулайтһаң, өйөң таҙарыр, тигән. Әбейҙең өйө ысынлап таҙарған. Алтындарынан. Ҡатын-ҡыҙ ҡыҙыҡһыныусан бит ул, бер сәғәт түҙеп йөрөгән дә (ҡайҙан 9 көн, ти!), төргәкте асып ҡараған. Ә унда алтын-көмөш урынында тик ҡағыҙ ғына ятҡан.Их, беҙҙең ""Йәшлек""те уҡымай икән, уҡыһа, хәбәрҙар булып, яттарҙы, доға уҡыусыларҙы, ялған хеҙмәткәрҙәрҙе фатирына яҡын да юлатмаҫ ине. Бына һеҙ, ҡәҙерле уҡыусыларыбыҙ, беҙҙе даими уҡып барғас, төкөрөп бирер инегеҙ ундай доғасыларға, йә артынан көл һирпер инегеҙ."
Белоретҡа яҡын йәшәһәгеҙ...,"Белоретҡа яҡын йәшәһәгеҙ, йәрминкәләргә рәхит итегеҙ!Сауҙа предприятиелары, крәҫтиән һәм фермер хужалыҡтары, шәхси эшҡыуарҙар, Белорет районы халҡы һәм ҡунаҡтар иғтибарына! Белореттар һеҙҙе ауыл хужалығы йәрминкәһенә саҡыра. Йәрминкәләр ҡайҙа үтә, тиһәгеҙ, бына һеҙгә яуап:- 5, 6, 11, 12, 13, 19, 20, 26, 27 октябрҙә Белоретта автовокзал янындағы (Киров урамы) майҙансыҡта үтәсәк; - 3, 10, 17, 24, 31 октябрҙә Инйәр ауылында; - 11 октябрҙә Тирләндә. Йәрминкәлә ауыл хужалығы тауарҙарын һатыу рөхсәт ителә (йәшелсә, емеш-еләк, бойҙай, комбикорм, бал, ҡош-ҡорт, ағас үҫентеләре һ.б.) Йәрминкәләр сәғәт 10-да башлана."
4 октябрь йыһанды өйрәнеү башланған көн тип билдәләнә,"1957 йылдың 4 октябре кешелектең йыһанды өйрәнеү эраһы башланған көн тип иҫәпләнә. Тап ошо датала Советтар Союзы ""Спутник - 1"" яһалма Ер юлдашын осорған. Мәскәү ваҡыты буйынса 22 сәғәт 28 минутта Байконур космодромынан осҡан аппараттың ауырлығы 83,6 кг тәшкил иткән. Шарҙың диаметры 58 см, антенналарының оҙонлоғо 2,9 метр булған. Корпусы алюминдән яһалып, Ергә сигнал ебәргән радиотапшырғыстар көмөш-цинк аккумуляторҙарынан эшләгән.Юлдашты осороу алдынан илдә техник журналдарҙа махсус радиоалғыс һыҙмаларын баҫҡандар. 4 октябрҙә радиоһөйөүселәр ""бип-бип"" тигән сигнал ҡабул иткән һәм был ике аҙна һуҙылған. ""Спутник - 1"" Ер тирәләй 1440 тапҡыр әйләнгән, һәр береһенә 96 минут 10 секунд сарыф иткән. Апогейға - Ерҙән иң алыҫ нөктәгә 947 саҡрымға алыҫайған. 92 көндән һуң юлдаш түбәнәйгән һәм атмосфераның өҫкө өлөшөндә янып бөткән."
Юл фажиғәләре - 3 октябрь,"3 октябрҙә республика юлдарында тағы ла 13 автомобиль аварияһы теркәлеп, йәнә бер кешенең ғүмере өҙөлгән, 13 кеше травмалар алған.Бөгөн төндә Дәүләкән районында Дәүләкән-Толбазы автоюлының 5-се саҡрымында Ауырғазы районынан 40 йәшлек ир ""Лада Гранта"" машинаһында боролоштан осоп төшөп, түңкәрелгән. Водитель ""Тиҙ ярҙам"" килгәнгә тиклем йән биргән... Их, ҡайҙарға ғына ашығып китеп барған булғандыр...Был авария буйынса тикшереү бара. Тәүлек эсендә 2200 юл ҡағиҙәләрен боҙоу теркәлеп, эскән килеш рулгә ултырған 32 водитель тотолған."
ЦСКА менән «Краснодар» оятҡа ҡалды,"Футбол буйынса Европа лигаһында сығыш яһаған ЦСКА менән «Краснодар» клубтары үҙ майҙанында Испания командаларына еңелде.Тәүгеһе «Эспаньол» футболсыларына ҡаршы тора алмай 0:2 иҫәбенә бирелһә, «Краснодар» иһә «Хетафе» уйынсыларына 1:2 иҫәбенә отолдо. Шулай итеп беҙҙең ике команда ла үҙ төркөм осрашыуҙарында икешәр еңелеү кисереп, иң аҙаҡҡы урын биләй. Ә бит Рәсәй беренселеге лидерҙары Испанияның уртансы клубтарына ҡаршы тора алманы. Миллионлап евро түкһәләр ҙә, кимәл шул уҡ урында ҡала, йәл…"
"Вилли менән Ябай малай ""Йәшлек""тә!","Бөгөн Өфөлә үткән матбуғат байрамында - Бөтә халыҡ матбуғатҡа яҙылыу көнөндә редакцияларға йырсылар йыр һәм моң ярҙамы яһаны. ""Йәшлек"" гәзите редакцияһын эстрадабыҙҙың ике ""йондоҙо"" - Вилли менән Ябай малай күрһәтте.... һәм бығаса тик торған халыҡ был икәүҙе күреп йәнләнде, дәртле йырҙарға ҡушылып бейене. Егеттәр үҙҙәре әйтмешләй ""порвали всех!"" Әлеге ваҡытта хәбәрсе Гөлнур Ҡыуатова уларҙы гәзиткә яҙырға йыйына - сәй табыны артында интервью ала."
Өфөләр! Матбуғат байрамына килегеҙ!,"Әлеге минуттарҙа баш ҡаланың Матбуғат йорто алды майҙаны иләүҙе хәтерләтә. Бында Бөтә халыҡ матбуғатҡа яҙылыу көнө үтә. Гәзит-журнал редакциялары үҙҙәренең күргәҙмәһен әҙерләгән, ҡул эштәре, тәмлекәстәр һатыла, ҡурай моңо бар Өфөгә яңғырай."
"Бешерелгәнен ашарғамы, бешерелмәгәненме?","Ҡайһы берәүҙәр бешерелмәгән аҙыҡ-түлек менән генә туҡланыуға өҫтөнлөк бирә. Улар әйтеүенсә, бешерелмәгән аҙыҡтан организм күберәк энергия туплай. Ысынлап та шулаймы икән? Бешерелмәгән аҙыҡ ашау файҙалыраҡмы, әллә бешереп ашау яҡшыраҡмы? Кемдәр хаҡлы?Аҙыҡ-түлекте бешермәйенсә ашауҙы пропагандалаусылар, сей аҙыҡ төрлө ауырыуҙарҙан һаҡлай, энергия бирә, ти. Бер яҡтан улар хаҡлы – ҡайһы бер туҡлыҡлы матдәләр аҙыҡты бешергән саҡта файҙаһын юғалта. Улар иҫәбенә С витамины инә. Әммә икенселәре иһә бешергәс кенә еңелерәк үҙләштерелә. Мәҫәлән, бета-каротин. Шуны ла иҫегеҙҙә тотоғоҙ, рациондан ит, балыҡ, икмәк кеүек аҙыҡтарҙы алып ташлағанда, организмда В12 витаминына һәм кальцийға ҡытлыҡ тыуа."
Әрмелә смартфон менән ҡулланыу тыйыла,"Хәрби хеҙмәткә алынасаҡ егеттәргә үҙҙәре менән Интернетҡа сығыу бәйләнеше булған һәм һалдаттың ҡайҙа булыуын күрһәткән смартфондар, планшеттар, навигаторҙар һәм башҡа гаджеттар алырға ярамай. Хәрби частарҙа киң мультимедия мөмкинлектәре булған бәйләнеш саралары менән ҡулланыу һалдаттар менән офицерҙарға тыйыла. Ошо хаҡта белдереп, «Хәрбиҙәрҙең статусы тураһында» законға үҙгәрештәр индерелгән. Ҡораллы Көстәрҙә хәрби бурысын үтәүселәргә социаль селтәрҙә фото, видеолар ҡуйырға, әрме тормошо тураһында мәғлүмәт бирергә , ниндәй ведомство, хәрби часть тураһында мәғлүмәттәр бирергә ярамай. Хәрби күнекмәләр үтеүе, унда хеҙмәттәштәреңдән кемдәр ҡатнашыуы тураһында ла хәбәр итеү тыйыла. Һалдат йәшерен техника алдында фото төшә икән, закон алдында яуап бирәсәк. Ҡағиҙәләрҙе үтәмәүсе хәрбиҙәргә дисциплинар сара күреләсәк, офицерҙар эшенән ебәреләсәк. Улар интернетҡа сығыу мөмкинлеге булмаған телефон менән ялға сыҡҡанда ғына һөйләшә ала."
Ағиҙел  яры матурлана,"Ағиҙел йылғаһының яр буйын реконструкциялау буйынса төҙөлөш эштәре тамамланыуға табан бара. Ҡала хакимиәтенең матбуғат хеҙмәте хәбәр итеүенсә, тимер юлынан алып автомобиль күперенә тиклем майҙанда төҙөлөш эштәре тамамланған. Әле объектты файҙаланыуға тапшырыу, тейешле документтарҙы әҙерләү эштәре ҡалған. Тәүге тапҡыр Ағиҙел ярын төҙөкләндереү 60 – 70-се йылдарҙа башҡарыла. Ул ваҡытта яр буйы һыуҙан йыуылып төшмәһен өсөн нығытмалар ҡуйыла, Дуҫлыҡ Монументына тиклем асфальт юл түшәлә. Ике полосалы автомобиль юлы тимер юлы күперенә тиклем дауам итә һәм Мосолмандар зыяратынан аҫтараҡ тамамлана. Дуҫлыҡ Монументы ла шул ваҡытта барлыҡҡа килә. Ул 1965 йылдың 7 авгусында тантаналы асыла. План буйынса, юл Пугачев урамынан башланып, Монумент аша үтергә һәм Нижегородка биҫтәһе менән тоташтырылырға тейеш була. Әммә билдәһеҙ ваҡытҡа тиклем төҙөлөш эштәрен туҡтаталар. 2014 йылда объектты реконструкциялау башлана. 5 саҡырым оҙонлоҡтағы яр буйындағы төҙөлөш эштәре гидротехник ҡоролмалар төҙөүҙе, юлды һәм тирә-яҡ биләмәне төҙөкләндереүҙе үҙ эсенә ала."
"Эсһәң, яҡшыһын эс","Ҡағыҙ пакеттағы сәйҙән айырылып, пластик пакеттағыларға өҫтөнлөк биреү кеше һаулығы өсөн ҙур хәүеф менән янай. Химик машина төҙөү университеты профессоры Макгилла Натали Туфенкджи ошондай һығымтаға килгән. Ул тикшереү барышында дүрт төрлө пластик пакеттағы сәйҙе тикшергән. Һөҙөмтәлә пластик пакеттағы сәйҙәрҙе ҡайнар һыуға төшөрөү менән унан 11,6 миллиард микропластик һәм 3,1 миллиарда нанопластик бүленеп сығыуы асыҡланған.Был күрһәткестәр тирә-яҡты пластик менән зарарлауға ҡарағанда, мең тапҡырға күберәк, ти ғалимдар. Әйткәндәй, кеше һаулығы өсөн хәүефле ошондай уҡ күрһәткестәр пластик шешәләрҙәге һыуҙа һәм ҡайһы бер аҙыҡ-түлектә бар икән."
Радий Хәбиров халыҡ шағирының исемен мәңгеләштереү буйынса указға ҡул ҡуйҙы,"Башҡортостан Башлығы Радий Хәбиров халыҡ шағиры Рауил Бикбайҙың башҡорт теле һәм әҙәбиәтенә индергән тос өлөшө һәм оҙаҡ йылдар әүҙем йәмәғәтсе булыуын иҫәпкә алып, уның исемен мәңгеләштереү тураһында указға ҡул ҡуйҙы. Документҡа ярашлы, БР Хөкүмәтенә шулар йөкмәтелә: 1) Рауил Бикбайҙың тормошо, ижтимағи, ғилми, ижади эшмәкәрлегенә бәйле материалдарҙан дәүләт мультимедия архивын булдырырға, сайт эшләргә; 2) Йыл һайын Башҡортостандың халыҡ шағиры тормошна һәм ижадына арналған поэзия фестивалдәре, уҡыусылар конференциялары ойошторорға; 3) Әүҙем йәмәғәт эшмәкәрлеге өсөн БР вуздары студенттарына Рауил Бикбай исемендәге стипендия булдырырға; 4) Өфөнөң 102-се башҡорт гимназияһына рауил Бикбай исемен бирергә.Өфө ҡала советына иһә Бикбай исемен баш ҡаланың бер урамына ҡушыу тәҡдиме ебәрелде. Бынан тыш, мемориал таҡта ҡуйыу, иҫтәлекле урындар тураһында ла һүҙ бара."
Ринат Халиков мәҙәниәт министры урынбаҫары итеп тәғәйенләнде,"Ринат Халиков БР мәҙәниәт министрының профессиональ сәнғәт буйынса урынбаҫары итеп тәғәйенләнде.Ринат Риф улы 1979 йылда Ишембай районында тыуған. Өфө сәнғәт училищеһын һәм З. Исмәғилев исемендәге Өфө дәүләт сәнғәт институтын тамамлаған. Өфөнөң Ленин районы балалар ижады үҙәгендә эшләй, Өфө сәнғәт училищеһында уҡытыусы һәм директор урынбаҫары була.2015 йылдан – Н. Сабитов исемендәге балалар музыка мәктәбен, 2018 йылдан Өфө сәнғәт училищеһын етәкләй."
«Йәшлек» гәзитенең 40-сы һанына күҙәтеү, 
"""Торлаҡ һәм ҡала мөхите"" милли проекты ҙур сарала ҡаралды","Өфөлә Рәсәйҙең торлаҡ-коммуналь хужалығы үҫешенең төп йүнәлештәренә арналған киңәйтелгән стратегик сессия үтте.Бында белгестәр ""Торлаҡ һәм ҡала мөхите"" милли проектын ғәмәлгә ашырыуға бәйле ҡануниәт, техник, ойоштороу мәсьәләләре тураһында фекер алышты. Сара барышында ""түңәрәк өҫтәл"", эшлекле уйын, пленар ултырыш, бүләкләү кеүектәр ҡаралғайны. Шул иҫәптә 2035 йылға тиклем Торлаҡ-коммуналь хужалыҡ стратегияһы үҫеше темаһы буйынса киң форматта һөйләшелде. Кисә Өфөгә Рәсәйҙең төҙөлөш һәм торлаҡ-коммуналь хужалыҡ министры Владимир Якушев та килде. Ул, БР Башлығы Радий Хәбиров һәм башҡа етәкселәр менән бергә төрлө предприятиены ҡараны, беҙҙәге төҙөлөштәргә ыңғай баһа бирҙе."
Өфөләр! Ошонда килеп картуф-кишер һатып алығыҙ!,"Алдағы ялдарҙа, 5 һәм 6 октябрҙә, баш ҡала халҡына ауыл хужалығы йәрминкәләренә барып, ҡышҡа етерлек йәшелсә-емеш һатып алырға мөмкин буласаҡ. Фермерҙар, республика етештереүселәре түбәндәге майҙансыҡтарҙа торасаҡ: Шәмбелә, 5 октябрҙә:— Хәҡиҡәт урамы буйындағы автомобиль юлы участкаһында — Таллин урамынан алып Ухтомский урамына тиклем; — Интернациональ һәм Машина эшләүселәр урамдары киҫешкән урында; — Мушников урамы һәм Баландин бульвары сатында; — Эшсе хәбәрселәр урамындағы 3-сө, 5-се, 7-се йорттар ҡаршыһында; — Әхмәтов урамындағы «Тулҡын» скверы алдында; — Солтанов урамындағы 2-се йорт янындағы трамвай ҡулсаһы биләмәһендә; — Спорт һарайы алдында; — С. Орджоникидзе исемендәге майҙанда; — Йәштәр һарайы алдында. Йәкшәмбелә, 6 октябрҙә:— Өфө моторҙар эшләү берекмәһе мәҙәниәт һарайы алдындағы майҙанда; — Интернациональ һәм Машина эшләүселәр урамдары киҫешкән урында; — Эшсе хәбәрселәр урамындағы 3-сө, 5-се, 7-се йорттар ҡаршыһында; — С. Орджоникидзе исемендәге майҙанда."
Ауырып киткәндә уҡыла,"«Бисмилләһ. Бисмилләһ. Бисмилләһ. Әғүҙү биғиззәтил-ләһи үә ҡу­дратиһи мин шәрри мә әжидү үә үхәҙиру мин үәжғи һәҙә». Мәғәнәһе: «Бисмиллә .Бисмиллә. Бисмиллә. Үҙемә килеп юлыҡҡан яуызлыҡ һәм әрнеүҙәрҙән ҡасып, Алланың бөйөк­лөгөнә, көс-ҡөҙрәтенә һыйынам».Дин ғалимдары был доғаны, ҡулды ауыртҡан ергә ҡуйып, ете тапҡыр уҡырға ҡушҡан."
"Владимир Путин ошо арала күп сарала ҡатнашты, әммә Германияға ҡотлау телеграммаһы ебәрергә онотманы","Рәсәй Президенты Германияның федераль президенты Франк-Вальтер Штайнмайерға һәм канцлеры Ангела Меркелгә ҡотлау телеграммалары ебәрҙе.3 октябрҙә унда милли байрам - Германия берҙәмлеге көнө билдәләнде. «Объединение Германии – событие исторического масштаба, ознаменовавшее окончание холодной войны в Европе и открывшее новую страницу в отношениях между нашими государствами. Уверен, что конструктивное развитие российско-германского сотрудничества в различных областях, продолжение взаимодействия по актуальным вопросам региональной и международной повестки дня отвечало бы коренным интересам народов России, Германии и всего европейского континента», – тиелә ҡотлауҙа. 1990 йылдың 3 октябрендә Германия Демократик Республикаһы Германия Федератив Республикаһы составына инә. ГДР тигән төшөнсә юҡҡа сыға, тимәк."
НХЛ-да уйнаған Рәсәй хоккейсыларының һаны 31-гә еткән,"Оҙаҡламай НХЛ-да башланасаҡ сираттағы чемпионат алдынан, ундағы вөкиллек беренселектә ҡатнашасаҡ нисә милләттең буласағын еткерҙе.Бәйгегә 20 милләт исеменән бөтәһе 690 хоккейсы сығыш яһаясаҡ. Иң күп уйынсы Канаданан. Уларҙың һаны – 295. Икенсе урында, әлбиттә АҠШ (177). Шведтар лигала 77-гә етеп, өсөнсө урынды биләй. Фин хоккейсылары – 33. Һәм инде Рәсәйҙән унда уйнаусылар 31-гә барып еткән. Бишенсе почетлы урын. Чехиянан – 26, Швейцариянан – 11, Словакиянан – 9, Дания менән Германиянан – 7-шәр вәкил бар. Австрия, Франция, Болгария, Латвия, Бөйөк Британия, Ҡаҙағстан, Норвегия, Словения, Украина һәм хатта Эстониянан берҙән алып өскә хәтлем уйнаған уйынсы бар икәне беленде. Бер клубта 9-ар милләт уйнаған интернациональ команда булып «Колорадо» менән «Коламбум» командалары һанала."
Рәсәй спортсылары тағы бер миҙал алды,"Катарҙа барған еңел атлетика буйынса донъя чемпионатында Рәсәй еңелатлеты Сергей Щубенков 800 метр араға ҡаршылыктар аша йүгереүҙә көмөш миҙал яуланы.Щубенков еңеүсенән биш сотый секундҡа ғына ҡалып, икенсе урын менән ҡәнәғәтләнә. Был инде беҙҙең билдәле спортсыбыҙҙың дүртенсе беренселек рәттән икенсе урын алыуы булып һанала.Быға тиклем Рәсәй спортсыларынан Анжелика Сидорова ҡолға менән бейеклеккә һикереүҙә һәм Мария Ласицкене бейеклеккә һикереүҙә «алтын»лы булғайнылар."
Бөйҙөнөң ағинәйҙәре маладис!,"Учалы районы Бөйҙө ауылының клубы һәр саҡ гөрләп тора. Гөрләмәҫ тә ине, бәлки, әгәр гөрләтер кешеләре булмаһа.Төрлө ҡыҙыҡлы саралар уҙып торған был клубта сентябрь аҙаҡтарында ""Сәләмәт тәндә - сәләмәт аҡыл"" тип аталған ҙур сара ла үтте. Уны ауылдың ағинәйҙәре менән бергә үткәргәндә, ауыл хакимиәте лә, мәктәп тә ситтә ҡалмаған. Күмәкләп тотонғанға ла, сара юғары кимәлдә үтеп, ҡунаҡтарҙың күңеленә хуш килгән. Сәләмәт йәшәү рәүеше, милли аш-һыу, дарыу үләндәре шифаһы - быларҙың барыһы ла сара үҙәгендә булған.Ауылдың ағинәйҙәре ойошмаһы етәксеһе Зифа Әсфәндиәрова, Бөйҙө мәктәбе директоры Лилиә Янгличева һәм башҡа әүҙемдәргә ҙур рәхмәт - килгән ҡунаҡтар алдында районыбыҙҙың йөҙөн ҡыҙартманылар, афарин!Ауыл клубтары һәр ҡайҙа шулай гөрләп эшләп торһон!"
Хәйбуллаларҙы маҡтап алайыҡ әле,"Хәйбуллаларҙы маҡтамаҫлыҡ та түгел шул, сөнки республикабыҙҙың иң яҡшы инклюзив мәктәбе Хәйбулла районында!Инклюзив мәктәптә һәр балаға, шул иҫәптән үҙенсәлекле балаларға ла, дөйөм белем алыуға шарттар тыуҙырыла.1 августан 1 сентябргә тиклем ""Рәсәйҙең иң яҡшы инклюзив мәктәбе"" VI Бөтә Рәсәй конкурсының беренсе этабы үтте.Башҡортостан Республикаһынан 12 балалар баҡсаһы менән 3 мәктәп ҡатнашты. 20 сентябрҙә Өфөлә тантаналы рәүештә беренсе этаптың еңеүселәрен иғлан иттеләр. ""Иң яҡшы инклюзив мәктәп-2019"" номинацияһында Аҡъярҙың 1-се һанлы мәктәбе еңде. 2-се урында Өфөнөң 132-се мәктәбе, 3-сө урында Ишембай ҡалаһының 18-се мәктәбе. ""Иң яҡшы инклюзив балалар баҡсаһы"" номинацияһында Салауат ҡалаһының 33-сө һанлы балалар баҡсаһы еңеү яуланы. Шулай уҡ Салауат ҡалаһының 18-се балалар баҡсаһы 2-се урынға сыҡты. Өсөнсө урында Өфөнөң 225-се һанлы балалар баҡсаһы. Аҡъяр мәктәбе менән Салауат ҡалаһының 33-сө һанлы балалар баҡсаһы конкурстың икенсе этабында ҡатнашасаҡ. Ул Мәскәүҙә үтәсәк. Яҡташтарыбыҙға уңыштар теләп ҡалабыҙ!"
Талайҙар ғына,"Стәрлетамаҡта полиция хеҙмәткәрҙәре 94 йәшлек әбейҙе талап сыҡҡан ике бурҙы эҙләй.Кисәге киске алтылар тирәһендә пенсионерканың фатирына шылтыраталар. Әбейгә улар үҙҙәрен газ хеҙмәтенәнбеҙ, тип таныта. Йәнәһе лә, газ ҡорамалдарын тикшереп, счетчиктарға пломба ҡуялар. Әбей ышанып, уларҙы фатирына индерә. Ирҙәр газ плитәһен, счетчикты ҡарай. Шуның өсөн әбейҙән 1,5 мең һум аҡса һорайҙар. Оло ҡатын серванттан янсығын алып, тейешле сумманы уларға тоттора. Ирҙәрҙең береһе аш бүлмәһендә документтар тултырғансы, икенсеһе бәҙрәфкә йүнәлә. Бер нисә минуттан ул кире килеп, йәһәтләп фатирҙан таялар. 1,5 мең һум аҡсаны алмаған булалар, йәнәһе лә, аҙаҡ килеп аласаҡтар. Улар китеп барғас, әбей янсыҡтан 28 мең һум аҡсаның юғалғанын абайлай. Һәм полицияға мөрәжәғәт итә. Шуға ла яңынан иҫкәртергә мәжбүрбеҙ: зинһар, ниндәй хеҙмәттән килһәләр ҙә, өйҙә яңғыҙ саҡта ят кешеләргә ишекте асмағыҙ. Бер кемгә лә бер ниндәй хеҙмәт өсөн аҡса бирмәгеҙ! Сөнки ошо арала ғына яңы ҡорамалдар ҡуйырға аҡса йыябыҙ, тип әллә күпме кешене ярыҡ ялғашҡа ултыртып киттеләр. Социаль хеҙмәткәр булып та яңғыҙ йәшәүсе ҡарттарға килеп, аҙыҡ-түлек, дарыуҙар килтерәбеҙ, тип аҡса алып, уларҙы урлаусылар ҙа донъя. Премия тәғәйенләү, пенсия, пособие артыуы сәбәпле, документтар тултырырға килдек, газ плитәһен тикшерәбеҙ, тиһәләр ҙә, ышанмауың хәйерле. Шикле әҙәмдәр ишегегеҙҙе туҡылдатһа, туғандарығыҙҙы, күрше ир-егеттәрҙе иптәшкә саҡырығыҙ. Һаҡланғанды Хоҙай ҙа һаҡлай."
Юл фажиғәләре - 2 октябрь,"2 октябрҙә республика юлдарында 13 автомобиль аварияһы теркәлеп, бер кеше һәләк булған, 17 кеше травмалар алған.Тағы ла Салауат ҡалаһында, был юлы көндөҙ, 1 май урамында 46 йәшлек ир ""Geely Emgrand"" машинаһында электр бағанаһына төкөлөп, ауҙарыла. Бәрелеү шундай көслө була, водитель шунда уҡ йән бирә. Ике пассажир, 40 йәшлек ир менән 32 йәшлек ҡатын, дауаханала. Тәүлек эсендә 2100 юл ҡағиҙәләрен боҙоу теркәлеп, эскән килеш рулгә ултырған 29 водитель тотолған. Нисек эскән килеш руль артына ултырырға ҡурҡмайҙарҙыр.."
Һау-сәләмәт йәшәүгә ни етә?,"Бөгөн Белореттың әүҙемдәре ""Ғүмергә 10 мең аҙым"" тип аталған Бөтә Рәсәй акцияһына ҡушылды.Район хакимиәтенең йәштәр сәйәсәте, физкультура һәм спорт бүлеге, Йәштәр ялы үҙәге ярҙамы менән үткәрелгән был сара Белоретта икенсе тапҡыр ойошторола. Колонна Металлургтар майҙанынан Блюхер һәйкәленә тиклем барып, кире урап килде. Акцияла ҡатнашыусылар яҡшы кәйефтә, дәртләнешеп йөрөп ҡайтты. Ни өсөн был акция ""Ғүмергә 10 мең аҙым"" тип аталамы? Сөнки Бөтә донъя һаулыҡ һаҡлау ойошмаһы һаулыҡты һаҡлау өсөн көнөнә 6 меңдән алып 10 меңгә тиклем аҙым яһарға кәрәк, ти. 10 000 аҙым яҡынса 7 саҡрым була. Бөтә Рәсәй акцияһына ҡушылырға теләүселәр бурысты үтәгәнен күрһәтеп, аҙым үлсәгестең (шагомер) һөҙөмтәһе фотоларын ВК-ла (http://vk.com/10kstepstolife) йәки «Facebook»-та (https://www.facebook.com/groups/10000stepstolife/) һалырға тейеш."
"70 мышы, 156 ҡоралай... Ииии, бахырҡайҙарҙың китерме икән башы?","Бөгөн Башҡортостандың Тәбиғәттән файҙаланыу һәм экология министрлығында республикала мышы һәм ҡоралайҙарҙы атыу тураһында һөйләштеләр.Теүәлерәге атып алыуға квоталар билдәләнде. Быйыл һунар итеүгә рөхсәт биреүҙе һорап, 8732 ғариза ебәрелгән. Шуларҙың 4729-ы - мышыға, 4003-ө ҡоралайға. Әле ғаризалар йәрәбә ысулы менән һайлап алынды. 70 һунарсы (һәүәҫкәр һунарсы) мышы атырға рөхсәткә эйә булһа, 156-һы ҡоралай атып ала ала. ӘйткәндәйИң күп мышы квотаһы (19) Белорет районына тура килде. Ҡоралайға лимит иһә Мәсетле районында күп (58) килеп сыҡты. Йәл хайуандар..."
«Йәшлек» гәзитенең 40-сы һанына күҙәтеү,"Республикабыҙҙағы хәл-ваҡиғалар, ауыл тормошо, илдәге яңылыҡтар, үҙ эшенең оҫталары булып танылған уңған кешеләр тураһындағы мәҡәләләр сираттағы һанда ла киң урын ала. 5 октябрҙә илебеҙҙә матур байрам – Уҡытыусылар көнө билдәләнә. Бөгөнгө һанда үҙҙәрен ошо изге һөнәргә бағышлаған – Ейәнсура районының Абзан мәктәбе директоры Сәриә Булатасова, Өфө районының Шамонин ауылынан тәрбиәсе Гөлнара Әминева, Яңауыл районының Яңыуртауыл мәктәбенән физкультура уҡытыусыһы Илдар Дәүләтшин тураһында уҡый алаһығыҙ. «Аҙна һорауы» ла ошо темаға арнала. Баймаҡ районынан Айгөл Иҙелбаева «Айыҡ ауыл» конкурсында ҡатнашыусы Ишбирҙе ауылы, Эльза Мөхәмәҙиева Белорет районы Йөйәк ауылында фельдшер-акушерлыҡ пункты төҙөлөүе тураһында, даими авторыбыҙ Миҙхәт Шәрипов Ғафури районынан эшҡыуарҙар Минзиә һәм Хәйҙәр Сөләймәновтар хаҡында бәйән итә.Үткер ҡәләмле журналист, публицист Ризван Хажиевтың тыуыуына 80 йыл тулыу уңайынан уның яҙамаларынан ысын булған хәлдәргә таянып яҙылған «Ете юл сатында» мәҡәләһе бирелә. Гәзит уҡыусыларыбыҙ «Муйнаҡ» хикәйәһенең дә аҙағын уҡый аласаҡ. «Сәләмәтлек» махсус битендә балдың шифалы үҙенсәлектәре менән танышырға мөмкин. Шәкәр диабетын дауалау буйынса кәңәштәрҙең дә файҙаһы тейер, тип ышанабыҙ. Күптәрҙең яратып уҡыған «Ғәжәйеп әд-донъя» рубрикаһы был юлы хайуандарға арнала. «Беҙҙең ауылда» рубрикаһында Баймаҡ, Көйөргәҙе райондарынан даими гәзит уҡыусыларыбыҙ үҙҙәренең ауылында, районында үткән матур саралар менән таныштыра."
Луизаның миллиондары ҡайҙа булған?,"«Россельхозбанк» тан 25 миллион һум аҡса урлаған Луиза Хәйруллина аҡсаларҙы ҡайҙа итеүен һаман әйтмәй. Тәфтишселәр уның күпселек өлөшөнөң букмекер компанияларына китеүен асыҡлаған. Ире Марат Хәйруллин сумманың яртыһын туҙҙырған. Был хаҡта аҡса күсереү тураһында документтар ҙа раҫлай. Әле ҡатын тәфтиш изоляторында ултыра, ире өйҙә һаҡ аҫтында."
Ә һеҙ төшөгөҙҙә осҡанығыҙ бармы?,"Беҙҙең күптәребеҙгә шундай иҫ киткес төштәр ингәне барҙыр, йоҡобоҙҙа ҡайҙалыр еңел генә итеп осоп барабыҙ, барлыҡ ерҙе ус төбөндә күрәбеҙ, хатта осҡан ваҡытыбыҙҙа ҡатмарлы трюктар ҙа яһап ҡуябыҙ. Былай еңел генә осоу нимә менән бәйле һуң? Ысынбарлыҡта бит беҙ осоп йөрөй белмәйбеҙ. Иң таралған фекерҙәрҙең береһе – беҙҙең астраль тәнебеҙ төшөбөҙҙә физик тәндән айырыла һәм ил гиҙергә юллана. Оккультистар әйтеүенсә, төштә осоу – ул беҙҙең астраль тәнебеҙҙең мөмкинлеге. Ул шул хәтлек еңел һәм бер ниндәй ҙә ҡаршылыҡты белмәй.Ә заман белгестәре белдереүенсә, шулай уҡ был өлкәне тикшергән Карл Юнганың фекере тап килә. Ул иһә, кешенең төшөндә осоуы ысын тормошта ниндәйҙер ҡаршылыҡтарҙы еңеүе, унан тулыһынса азат ителеүе менән бәйле, тип белдерә. Тыныс йоҡо! Төшөгөҙҙә мотлаҡ осоғоҙ!"
"Яҡшы сортлы картуф алырға, Матбуғат йорто алдына  килегеҙ!","Иртәгә «Россельхозцентр» федераль дәүләт бюджет учреждениеһы Матбуғат йорто алдында үтәсәк Бөтә халыҡ матбуғатҡа яҙылыу байрамында ҡатнашасаҡ. Улар вирусһыҙ нигеҙҙә үҫтерелгән төрлө сортлы картуф тәҡдим итә. Баҡсасыларға тәжрибәле белгестәр был йәшелсәне үҫтереү, сорттарын һайлау, тупраҡты яҡшыртыу буйынса кәңәштәр ҙә бирәсәк."
"Федераль министр беҙгә ""Торлаҡ һәм ҡала мөхите"" милли проектын ғәмәлгә ашырыу менән танышырға килде","Бөгөн Башҡортостанға Рәсәйҙең төҙөлөш һәм торлаҡ-коммуналь хужалыҡ министры Владимир Якушев килде.Федераль ведомство башлығы беҙҙә ""Торлаҡ һәм ҡала мөхите"" милли проектын ғәмәлгә ашырыу менән танышты. Ул Радий Хәбиров менән ""Автопласт"" компаниялар төркөмө - күп профилле холдинг эшен ҡараны. ""Автопласт""ҡа бер нисә предприятие ине. Холдингтың етәксеһе Андрей Ковшов белдереүенсә, уларҙың компанияһы быялапластика, АБС-пластика, ПВХ-профилдән эшләнгән изделиеларҙы етештереүгә әҙерләү, сериялы һатыу буйынса һәм дизайнлау, проектлау йәһәтенән тулы комплекслы эш башҡара. Бынан тыш, ҡала, ҡала-ара транспорт өсөн ултырғыстар, автобустарға авария-вентиляция люктары ла эшләйҙәр. «Автопласт» - ""НеФАЗ""дың рәсми поставщигы. Компаниялар төркөмөнә ""Интерклуб"" йәмғиәте лә инә. Ул ""Нефтекама"" ТОСЭР зонаһына ҡарай. Бында ""Изотермик конструкциялар етештереүҙе ойоштороу"" инвестиция проектын ғәмәлгә ашыра башлаған. Уға 53,7 миллион һум һалырға һәм 62 яңы эш урыны булдырырға иҫәп тоталар.Предприятиела тағы ла модуль ФАП етештерелә. Яҡынса хаҡы - өс млн һум. Радий Хәбиров белдереүенсә, ул яҡын арала үтәсәк ""Инвестиция сәғәте""нә артабан инвеспроектты ҡарар өсөн ошо предприятие белгестәрен һәм БР Һаулыҡ һаҡлау, Йәштәр сәйәсәте һәм спорт министрлыҡтары вәкилдәрен саҡырырға ҡушасаҡ."
Һеҙ ошо ризыҡтарҙы ашар инегеҙме?,"Өфөлә беренсе милли стритфуд кафеһы асылған. Йәғни, урам аҙығы.“Һәйбәт хәлдәр” тип атала икән. Уларҙың менюһы көндән-көн камиллаша, байый, тигән. Әлегә бында ошондай аҙыҡтар тәҡдим ителә. Һеҙгә нисек, оҡшаймы?"
Әсәһенә бысаҡ менән сәнскән,"Ата улды , әсә ҡыҙҙы танымаған заман килдеме, үҫтереп, аяҡҡа баҫтырған балалар ата- әсәләренә ҡул күтәреүҙе лә мәсхәрәгә һанамай. Стәрлетамаҡ ҡалаһында 27 йәшлек ҡатын әсәһе менән һыйлы табын ҡора. Бер аҙҙан ҡыҙмаса булып алған икәү араһында низағ сыға. Асыуынан ярһыған ҡыҙы бысаҡ алып ҡәҙерле кешеһенең эсенә сәнсә. «Етди эш» ҡылыуын аңлаған ҡатын тиҙ генә «Ашығыс ярҙам» саҡырта һала. Стәрлетамаҡ ҡалаһы полицияһы был хәл буйынса енәйәт эше ҡуҙғатҡан."
Улар ҙа бит аҡҡош түгелдәр...,"Америка тренеры Альберто Салазар допинг таратыуҙа ғәйепләнеп, яратҡан шөғөлөнән дүрт йылға ситләтелде.61 йәшлек белгес үҙенең еңел атлеттарына тыйылған препараттар тәҡдим иткән. 2015 йылда АҠШ атлеты Кара Гоучер тренерының препарат тәҡдим итеүендә ғәйепләп, уға ҡаршы ғариза яҙған. Унан һуң тағы бер спортсылары Караға ҡушылып, Альбертоға ҡаршы ғәйепләү менән сыҡҡан. 2011 йылдан 2017 йылға тиклем уның етәкселегендә Олимпия уйындары чемпионы Мо Фара ла шөғөлләнгән. Ул да шуны һиҙеп, унан киткән."
Иң матур ауылды һайла!,"Иғтибар!1 октябрҙән ""Башҡортостан Республикаһының иң матур ауылы - 2019"" конкурсының тамашасылар тауыш биреүе башланды! Бының өсөн: - bash.news сайтына үтергә, - аҫтараҡ ""Самое красивое село Республики Башҡортостан - 2019"" баннерын табып төртөргә, - ауылдарҙың исемлеген табырға, видеоларын ҡарарға һәм ""йөрәк""кә баҫырға кәрәк.Бер кеше тәүлегенә бер ауыл өсөн тауыш бирә ала. 10 октябргә тиклем оҡшаған ауылығыҙҙы һайлап ҡалығыҙ!"
Баймаҡ интернат-лицейы телефондарһыҙ нисек сыҙай икән?,"Әлеге ваҡытта Баймаҡ интернат-лицейында ""Мобиль телефонһыҙ аҙна"" бара. Нимә ул тиерһегеҙ - хәҙер бында дәрестәрҙә бер кем дә экран һыйпап ултырмай, тәнәфестәрҙә текәлеп тормай, төндә ятаҡтарҙа тыныс, тәҙрәләрҙән тышҡа күкһел яҡтылыҡ төшмәй. Уҡыусылар дәрес һәм сампат"" башында смартфондарын айырым ҡумтаға һалып ҡуя. Уҡытыусылар ҙа, техник хеҙмәткәрҙәр ҙә шулай итә. Бер кем дә телефонымды бирмәйем тип тауыш күтәрмәй, дәррәү ҡабул иткән. Аҙна башында ""Кәрәҙле телефондың файҙаһы һәм зыяны"" исемле коллаж да төҙөгәндәр. Бына дүртенсе көн рәттән уҡыусылар урамда уйнай, китап уҡый, йоҡлай, дәрес әҙерләй - ваҡыттарын телефонһыҙ күңелле итеп үткәрә.Шәп акция, эйе бит!"
"Башҡортостанда ирҙәр, ҡатындарға ҡарағанда, әҙерәк йәшәй","Был хаҡта «Башстат» аналитиктары хәбәр итә. Республикала көслө зат ҡатын-ҡыҙҙан уртаса 10 йылға әҙерәк йәшәй. Әле республикала 518,8 мең ҡатын-ҡыҙ һәм 303,6 мең ир теркәлгән. Аналитиктар әйтеүенсә, республикала оло йәштәгеләр күбәйгән. Әле төбәктә 60 йәште уҙған 822 мең кеше иҫәпләнә, был үткән йыл күрһәткестәренән 4 процентҡа күберәк. Уларҙың 27,5 меңе – оҙаҡ йәшәүселәр, улар 90 йәште уҙғандар. Ә 583 мең ололар 60–74 йәштәгеләр, тағы ла 222 меңе – 75-89 йәштәге ололар."
"Бына һиңә, мә...","Швеция биатлонсыһы Себастьян Самуэльсон бөтә Рәсәй спортсыларын халыҡ-ара ярыштарҙан ҡыуырға саҡырған.Ул әйтеүенсә, яңыраҡ билдәле булған Мәскәү допингҡа ҡаршы агентлығының мутлығынан һуң, уларҙы бөтөнләй ярыштарҙан ситләтергә кәрәк. Улар былай ҙа быға тиклем системалы рәүештә ҡағиҙәне боҙоуында билдәле булғайны. Яңыраҡ WADA-ның эксперттары Мәскәү лабораторияһының биргән мәғлүмәттәре дөрөҫкә тап килмәүен белдергән. Улар хатта беҙҙе киләһе йыл буласаҡ Олимпия уйындарынан бөтөнләй ситләтергә уйлай. Әгәр ҡылыҡтары дөрөҫкә сыҡһа, беҙҙең спортсылар бер ниндәй ҙә ярыштарҙа ҡатнашмауы ихтимал."
Ҡуртымға фатир биреүселәр тураһында хәбәр ит!,"Өфө ҡала хакимиәте үҙҙәренең фатирҙарын ҡуртымға биреп, һалым түләмәүселәр тураһында хәбәр итеүҙе һорай . Закон боҙоусыларҙы асыҡлау менән Ҡала бюджетының килем потенциалын арттырыу мәсьәләләре буйынса ведомство-ара комиссияһы шөғөлләнәсәк. Һәр район хакимиәте шылтыратыуҙар ҡабул итә. Бер - береһен яратмаған күршеләр, вәт, ошаҡлашасаҡтар икән хәҙер."
Яңы социаль проект тормошҡа ашырыла башлай,"Башҡортостанда «Ҙур ғаиләнең оло сәйәхәте» тигән тревел-шоу формаһындағы яңы социаль проект старт ала. Уның ойоштороусылары – Архангел районы хакимиәте һәм БР Ғаилә, хеҙмәт һәм халыҡты социаль яҡлау министрлығы. Тапшырыуҙар серияһының төп геройҙары – республиканың күп балалы ғаиләләре . Һәр сығарылышта ике ғаилә тыуған төйәгебеҙҙең иң матур урындары буйлап сәйәхәткә сығасаҡ. Тәүгеләрҙән булып Архангел районынан Семенчук һәм Бүләкҡоловтар ғаиләһе мауыҡтырғыс сәйәхәткә юлланасаҡ. Проекттың тапшырыуын төшөрөү 4 октябрҙә башлана. Таулы йылғалар, мәмерйәләр буйлап тур ике көн дауам итә. Ошо ваҡыт арауығында ғаиләләр үҙҙәренең берҙәмлеген һәм еңеүгә ынтылыуын күрһәтеп өлгөрөргә тейеш.Еңеүселәр социаль селтәрҙәрҙә тауыш биреү буйынса билдәләнәсәк. Ә еңеүсе ғаиләгә Архангел районы хакимиәте бүләк тапшырасаҡ.Тревел-шоу дүрт миҙгел дауам итә. Йылдың төрлө миҙгелендә төшөрөлгән тапшырыуҙарҙа тамашасы республикалағы туризм төрҙәре менән таныша аласаҡ. Проект экология һәм тирә-яҡ мөхиткә һаҡсыл мөнәсәбәтте лә күҙ уңында тота. Яңы проект һәм уның ҡатнашыусылары хаҡында «Бәйләнештә» сайтында рәсми төркөмдә танышырға була."
Күршеләр Луизаға арналған клип төшөргән,"«Йүгер, Луиза, йүгер» йырына күрше Татарстандағы «Хитобои» төркөмө клип төшөргән. Клип, әлбиттә, «Россельхозбанк»тан 25 миллионов һум аҡса урлаған Башҡортостандағы кассирға бәйле. Төп ролде Яр Саллы актрисаһы Элмира Хәмитова башҡарған.Әйткәндәй, клип әлегә бер ҡайҙа ла күрһәтелмәгән. Луизаны кәүҙәләндергән актриса иһә уны йәлләй. Луиза Хайруллина ҡомарлы уйын ҡоло булған иренең бурыстарын ҡаплау өсөн үҙен ҡорбан иткән, ти ул."
"РФ Дәүләт Думаһында яңы льготалы категория индекмәкселәр: ""Үҙгәртеп ҡороу ҡорбандары""","Ысынмылыр-бушмылыр, шәхсән документты күрмәгәс, аныҡ ҡына әйтеп тә булмай. Әммә тиҙҙән беҙҙең илдә граждандарҙың ""Үҙгәртеп ҡороу ҡорбаны"" тигән льготалы категорияһы барлыҡҡа килеүе ихтимал.Дәүләт Думаһының Мәғариф һәм фән комитеты рәйесе урынбаҫары Борис Чернышов РФ Хеҙмәт һәм халыҡты социаль яҡлау министры Максим Топилин исеменә ошо темаға мөрәжәғәт юллаған. Депутат әйтеүенсә, ""перестройка"" йылдарында совет граждандары бик ҡаты геосәйәси һәм гуманитар һәләкәт кисерҙе. Айырыуса 25 - 45 йәшлектәр зыян күрҙе. ""На долю тех, кто все же сумел прожить в эпоху перемен, выпали серьезные испытания. Эту категорию населения я предлагаю обозначить как ""жертвы перестройки"", которым также должны предоставляться различные льготы и субсидии"", - тиелә парламентарийҙың тәҡдимендә. Үҙгәртеп ҡороу йылдары тыуымдың кәмеүенә, үлемдең артыуына ла килтерҙе. Етмәһә, ошо йылдарҙа күп кеше теге йәки был сиргә дусар булып, донъянан иртә китте. Минеңсә, депутаттың тәҡдимендә хаҡлыҡ бар ҙа кеүек. Үҙгәртеп ҡороуға тиклем халыҡҡа бөтә нәмә тиерлек уңайлы булды - уҡыу, тиҙ генә эш табыу, бушлай торлаҡ, медицина һ.б. Һуңынан былар барыһы ла юҡҡа сыҡты. Хәҙер, бер яҡтан, тормош көтөү еңелләште. Икенсе яҡтан, беҙ һаман капиталистик ҡоролошҡа, йәғни ""буш юҡ һәм булмаясаҡ"" тигәнгә яраҡлашып та, ышанып та етә алмайбыҙ. ""Перестройка ҡорбандары"" льготалы категорияһы була ҡалһа, 1985 - 1993 (сама менән) йылдарҙа 18 - 25 йәш арауығында булғандарҙы айырым иҫәпләргә кәрәктер. Иң ""зыянланған"" йәш шулдыр... Ғәҙел булыр ине һымаҡ. Нисек уйлайһығыҙ, кәрәкме шундай категория?"
Ҡыҙҙың эсендә бер ус сәс булған!,"Улан Удела пациенттың ашҡаҙанынан ике килограмға яҡын сәс йомғағы алғандар. 19 йәшлек ҡыҙ эсе ауыртыуға, хәлһеҙлеккә һәм ашағандан һуң уҡшытыуға һәм ҡоҫҡо килеүенә зарланып, дауаханаға мөрәжәғәт итә. Медицина тикшереүе үткәргәндән һуң табиптар, уның ашҡаҙанын һәм бөйән эсәген биләп тороусы сит матдә – трихобезоар булыуын асыҡлай. Операция барышында хирургтар ҡыҙҙың эсенән 50х10х10 см ҙурлығында һәм ике килограмға яҡын ауырлыҡта сәс йомғағын ала.Әле ҡыҙ үҙен яҡшы һиҙә һәм махсус диета тота"
"""Китап""тың китаптарын алып ҡалығыҙ!","""Бәйләнештә"" селтәрендәге З. Биишева исемендәге ""Китап"" нәшриәте төркөмө хәбәр итә:Йыл башында республиканың һәм “Китап” нәшриәтенең 100 йыллығына арнап беҙҙең нәшриәт “Башҡорт китаптарын - республиканың 100 ҡала-ауылына” тип исемләнгән акция башлағайны. Был сара тамамланып бара. Кисә нәшриәт хеҙмәткәрҙәре Башҡортостандың көньяҡ-көнсығыш райондарына сәфәргә сыҡты.Китап һөйөүселәрҙе һатыу-күргәҙмәләрҙә көтәбеҙ! Улар: 3 октябрҙә - Бөрйән районы Иҫке Собханғол ауылы баҙарында; 4 октябрь - Йылайыр районының Йылайыр ауылында Республика көнөнә арналған йәрминкәлә; 5 октябрь - Хәйбулла районының Аҡъяр ауылы баҙарында; 6 октябрь - Баймаҡ ҡалаһының үҙәк баҙарында үтәсәк. Сауҙаға “Китап” нәшриәтендә сыҡҡан яңы китаптар, 2020 йылға йыртма һәм мосолман календары, башҡортса-русса һүҙлектәр сығарылды.Нәфис һүҙ уҡырға яратыусылар өсөн “Ҡөрьән Кәрим”, башҡорт һәм рус телдәрендә сыҡҡан әкиәттәр китабы, “Урал батыр” эпосының башҡортса әкиәти варианты һәм Айҙар Хөсәйенов эшкәртеүендә русса сәсмә баҫмаһы, балалар өсөн тәғәйенләнгән башҡа китаптар, Башҡортостан һәм уның тәбиғәте тураһында юл күрһәткестәр, Зиннур Ураҡсиндың “Каруанһарай”, Зәйнәб Биишеваның “Кәмһетелгәндәр”, Фәрит Вәхитовтың “Триумф и трагедия генерала Шаймуратова” китаптары, Таңсулпан Ғарипова, Ноғман Мусин, Гөлнур Яҡупова, Тимер Йосопов һ.б. яҙыусылар әҫәрҙәренең томдары һәм башҡа баҫмаларҙы һатып алыу мөмкинселеге бар."
Киләһе йыл ошо ваҡытта беҙҙе һанаясаҡтар,"Бөтә Рәсәй халыҡ иҫәбен алыу башланыуға бер йыл ҡалды.Әһәмиәтле ваҡиға 2020 йылдың 1 октябрендә старт ала ла, ай буйына дауам итә. Рәсәй тарихындағы 12-се йәниҫәп сараһы яңы форматта үтәсәк. Переписчиктар планшет менән йөрөйәсәк, йәғни, анкета материалы ҡағыҙға түгел, ә электрон формаға яҙыла. Шулай уҡ ""Госуслуги"" порталы аша онлайн-анкета тултырырға ла мөмкин. Һорауҙар ҙа төрлөләнәсәк. БМО мәғлүмәттәре буйынса, ошо арала халыҡ иҫәбен алыу 80 илдә үтә."
Антарктидала 315 миллиард тонна тартҡан айсберг емерелеп сыҡҡан,"Көньяҡ ҡотоптағы Эймери боҙ шельфынан һуңғы 50 йылда иң ҙур боҙ тауы емерелеп, һыуға төшкән. Скриппс океанография институты ғалимдары уға D28 исемен биргән.Айсбергтың ҡалынлығы – 210 метр, майҙаны 1636 квадрат саҡрым тәшкил итә. Ул караптарға хәүеф менән янай, шуға ла уны яһалма Ер юлдаштары ярҙамында ныҡлап күҙәтәләр. Боҙ тауын һыу ағымдары һәм ел көньяҡҡа алып китәсәк, тиҙәр. Бер нисә йылдан ул тулыһынса иреп бөтәсәк."
Наркотик матдәле үлән һаҡлаған,"Бәләбәйҙә йәшәүсе 46 йәшлек ирҙең бәҙрәф бинаһы башында наркотик матдәле үлән һаҡлауы асыҡланған. Ҡаланың Туҡай урамындағы шәхси йортта йәшәүсене эске эштәр хеҙмәткәрҙәре ентекле тикшергәндән һуң, бәҙрәфе башында 7 наркотик матдәле үлән бәйләмен тапҡан. Енәйәтсе үҙ ғәйебен инҡар итә. Ул, был үләндәрҙе үҙем ҡулланыр өсөн йыйҙым, тип белдерә. Тик полиция хеҙмәткәрҙәре белдереүенсә, пакеттарға тултырылған наркотик үләндәр ҙә табылған. Енәйәтсе уларҙы һатыу өсөн әҙерләгән.Әле уға ҡарата енәйәт эше тикшерелә."
«Зенит» алға сыҡты,"Чемпиондар лигаһының «G» төркөмөндә сығыш яһаған «Зенит» футболсылары икенсе төркөм уйынында Португалияның «Бенфика» клубын ҡабул итеп, уларҙы 3:1 иҫәбенә еңде.Беренсе уйында улар «Лион» менән 1:1 иҫәбенә таралышҡайны. Хәҙер «Зенит» ике уйын һөҙөмтәһе буйынса дүрт мәрәй яулап, үҙ төркөмөн етәкләй. Киләһе осрашыуын Семактың тәрбиәләнеүселәре Германияла урындағы «Лейпциг» уйынсылары менән үткәрәсәк. «Лейпциг» иһә әлегә ике уйындан һуң өс мәрәйе менән өсөнсө урында урынлашҡан."
"""Халыҡ-ара кооперация һәм экспорт"" милли проектына ярашлы, ситкә тауар һатырға бушлай өйрәтәләр","Башҡортостандың Экспорт үҙәге белгестәре белем биреү семинары программаһы әҙерләгән. Уның буйынса бәләкәй һәм урта эшҡыуарлыҡ вәкилдәре экспортлау эшмәкәрлеге нигеҙҙәрен бушлай өйрәнәсәк.Уҡыуҙа төрлө тармаҡҡа сикләү юҡ. Экспорт үҙәгенән белдереүҙәренсә, бындай семинарҙарҙа башлыса сәнәғәт, аграр сектор, ағас эшкәртеү өлкәләрендә эшләүселәр ҡатнаша. Төп маҡсат - тышҡы сауҙаны көйләүсе халыҡ-ара хоҡуҡи акттарҙы, тышҡы сауҙа килешеүҙәрен әҙерләгәндә, төҙөгәндә ҡулланылған халыҡ-ара шәхси хоҡуҡи аспекттарҙы база кимәлендә өйрәнеү, халыҡ-ара баҙарға сыҡҡанда шәхси милек объекттары төрҙәре һәм уларҙы һаҡлау саралары хаҡында белем туплау. Уҡыу семинары ""Халыҡ-ара кооперация һәм экспорт"" милли проектына ярашлы ойошторола. Сираттағыһы 15 октябрҙә башланасаҡ. Йыл аҙағынаса тағы 11 семинар күҙалланған. Темалары төрлөсә. Бушлай ҡатнашыу өсөн РЭЦ-тың Экспорт мәктәбе сайтында теркәлергә кәрәк."
Ата-әсәләрҙең төп хаталары,"“Һайлауҙа тулы ирек”Хәҙер күп ата-әсә, бала үҙаллы булһын өсөн, һайлауҙа тулы ирек биреү дөрөҫ, тип һанай. Ә ысынында, балаға ҡарар ҡабул итеү – оло көсөргәнеш. Уларҙың күбеһе быға әҙер түгел. МаҡтауБаланы һәр саҡ маҡтап тороу – оло хата. Бындай мөхиттә үҫкән балалар, дәртләндереү булмаһа, бер ни ҙә эшләргә теләмәй. Һәр саҡ маҡтап тороу бәйлелек тыуҙыра. Артыҡ иркәләү“Баламдың киләсәге ниндәй булыр, билдәһеҙ. Туйғансы иркә­ләнеп ҡалһын”, – ти ҡайһы берәү­ҙәр. Артыҡ иркәләнеп үҫкән балала, бәхетле булыу өсөн ни бары һине яратыуҙары етә, тигән ҡараш барлыҡҡа килә. Артыҡ йөкләмәКүптәр, бала ни тиклем күберәк түңәрәк-секцияларға йөрөй, шул тиклем яҡшыраҡ, тип уйлай. Йәнәһе, насар компанияларға, ғәҙәттәргә ваҡыты ҡалмаясаҡ. Һөҙөмтәлә, бала “янып бөтөү” синдромына юлыға, йәки тиҙ ярһыулыҡ өйәнәктәренә дусар була. Дини тәрбиәҠайһы бер ата-әсәләр тәрбиә эшендә ҡәтғи дини ҡағиҙәләрҙе генә файҙалана. Әгәр ҙә бала берәй тапҡыр ата-әсәнең йәки дин әһел­дәренең дини ҡағиҙәне һанламауын күрһә, был тәрбиә системаһы бер миҙгелдә үк юҡҡа сығасаҡ. “Уңайһыҙ” темаларБеҙҙең ата-әсәләр балалары менән енси мөнәсәбәттәр хаҡында һөйләшергә ояла. Әлеге темаға аралашыу булмаһа, бала был хаҡта ҡыҙыҡһынмаясаҡ, тип уйламағыҙ. Үҫмерлек осорона ингәс ипләп кенә аңлата башлау зарур. Саманан тыш тәнҡит“Ата-әсәһе ҡырыҫ булған балалар, тәнҡиттән ҡурҡып, һәр саҡ камиллыҡҡа ынтыла. Ошо сәбәпле улар оло уңыштарға өлгәшә”, тигән фекер дөрөҫ түгел. Әгәр ҙә кескәй генә уңышһыҙлыҡҡа осраһа, бала үҙ-үҙен күрә алмай башлаясаҡ. Хатта үҙ-үҙенә ҡул һалыуға барып етә. Оялыу, битарафлыҡ, янауБалаға бер ҡасан да: “Был ҡылығың өсөн миңә ныҡ оят булды. Бүтән һин миңә кәрәкмәйһең”, – тип әйтергә ярамай. Шаяртып ҡына йәки уйламайынса әйткән һүҙҙәр арҡаһында һеҙҙең аралағы яҡын­лыҡтың юҡҡа сығыуы бар. Иртә өлкәнәйеүБәләкәйҙән үк бәләкәй ҡусты-һеңлеләрен ҡарарға мәжбүр бул­ған, күберәген үҙ-үҙен хәстәр­ләргә дусар ителгән кеше киләсәктә үҙе атай йәки әсәй булырға теләмәй, имеш. Киске ғәҙәттәр“Көнөң нисек үтте? Нимә оҡша­ны йәки оҡшаманы?” кеүек һорауҙар бала өсөн мөһим. Шулай уҡ бәләкәйҙәргә китап уҡыу бик файҙалы. Атай-әсәй китап уҡыған­да, бала үҙен тыныс тота, хыялын эшкә егә, креатив һәм логик фекерләргә өйрәнә.Шулай уҡ бала тәрбиәләүҙә гаджеттарҙы саманан тыш ҡул­ланыу, гелән баланың күңелен асыу, артыҡ ныҡ хәстәрләү, ашауҙы контролдә тотмау, ҡул күтәреү кеүек күренештәр кире тәьҫир итә.(Психолог Марк Лири китабынан)."
Владимир Путин Өфөләге пилот проекты хаҡында телгә алды,"Президент ""Рәсәй энергетика аҙналығы"" халыҡ-ара форумының пленар ултырышында ҡатнашты һәм сығыш яһаны.Мәскәүҙә үткән сараға донъяның алдынғы компаниялары, министрлыҡтар, белгестәрҙән 10,5 мең кеше йыйылғайны. Унда 80 илдән 200-ләп компания вәкиле бар ине. Владимир Путин белдереүенсә, ҡатнашыусылар һаны буйынса рекорд ҡуйылған. Тимәк, ҡыҙыҡһыныусылар һәм беҙҙең менән хеҙмәттәшлек итергә теләүселәр ҙә арта бара. - Белгестәр фекеренсә, яҡын йылдарҙа энергия ресурстарын файҙаланыу үҫәсәк. Иң тәүҙә Азия-тымыҡ океан төбәктәрендә. Шулай уҡ Европа кеүектәрҙә лә. Бында һатыусыларҙың ышаныслы булыуы тәүге планға сыға. Рәсәй Европа йүнәлеше буйынса ла тотороҡло, өҙлөкһөҙ газ һатыуҙы тәьмин итә. ""Төрөк ағымы"", ""Төньяҡ ағым - 2"" газ үткәргестәр кеүек ҙур проекттарҙы ғәмәлгә ашырыуҙы дауам итәбеҙ. ""Төрөк ағымы""ның диңгеҙ өлөшө тамамланды, ә ""Төньяҡ ағым - 2"" буйынса маршруттың 82 проценты һалынған. Был проектттарҙың маҡсаты - газ һатыу юлдарын киңәйтеү, транзит хәүефтәрен бөтөрөү һәм Европаның энергетик хәүефһеҙлеген нығытыу, - тине Рәсәй Президенты. Президент һүҙҙәренсә, Азия яғы менән дә хеҙмәттәшлек бара. Ҡытайға нефтте күпләп һатабыҙ. Йыл аҙағынаса ""Себер көсө"" газ үткәргесе эшләй башлаясаҡ. Ул - Ҡытайға ебәреләсәк газ маршрутының бер өлөшө. Түбәндә Владимир Путиндың сығышынан тағы бер өҙөк: - Сегодня у России один из самых чистых, низкоуглеродных энергобалансов в мире. Хочу об этом сказать особо, хочу это подчеркнуть, мало кто даже об этом знает. Больше трети нашей генерации приходится на гидро- и атомную энергетику; ещё 50 процентов – на газ. За последние пять лет в нашей стране введено 800 мегаватт мощностей на базе возобновляемых источников энергии. Почти половина из них – в прошлом году. Строятся и проектируются объекты ещё на четыре тысячи 700 мегаватт. Мы запустили инструменты поддержки низкоуглеродной энергетики. Для проектов ветровой, солнечной и гидрогенерации используются долгосрочные договоры поставки мощности. Электроэнергия от возобновляемых источников получает преференции на розничном рынке в нашей стране. Зафиксирована норма её обязательной и приоритетной закупки сетевыми организациями. То есть это реальные инструменты поддержки этого сектора энергетики. Рассчитываем, что принятые меры стимулируют собственные научные разработки, приток инвестиций в этот высокотехнологичный сегмент российской энергетики, гарантируют возврат капитала и высокую доходность вложенных средств. И конечно, особое внимание нужно уделить повышению эффективности производства и использования энергоресурсов. Шире использовать цифровые технологии при добыче сырья, в генерации и при передаче электроэнергии. В сфере потребления энергии сосредоточен огромный резерв. По некоторым оценкам, повсеместное внедрение «умных сетей» в мире может на четверть снизить ежегодные потери в этой сфере. Россия активно применяет цифровые решения в энергосетевом комплексе. Запущены пилотные проекты «умных сетей» в Калининграде, Уфе, Белгороде. С учётом результатов будем масштабировать этот опыт и на другие города, другие регионы Российской Федерации."
31 йыл элек беҙҙең футболсылар Олимпия уйындары чемпионы була,"Бынан 31 йыл элек, йәғни 1988 йылдың 1 октябрендә Сеулда (Көньяҡ Корея) уҙған Йәйге Олимпия уйындарында, ул ваҡыттағы СССР йыйылма командаһы футболсылары финалда данлыҡлы Бразилия уйынсыларын 2:1 иҫәбенә еңеп, үҙ тарихында икенсе тапҡыр Олимпия уйындарының чемпионы була.Осрашыу барышында башта Бразилия уйынсыһы иҫәпте аса, икенсе осрҙоң 69-сы минутында Игорь Добровольский иҫәпте тигеҙләй. Төп ваҡытта еңеүсене асыҡлай алмағас, өҫтәмә ваҡыттың 15-се минутында Юрий Савичев еңеү голын индерә һәм беҙҙекеләр алтын миҙал яулай. Бына улар, чемпиондар!"
«Спартак» немец белгесенә мөрәжәғәт итмәксе,"«Спартак» футбол клубына яңы баш тренер итеп Германия белгесе Доминико Тедесконың тәғәйенләнеүе ихтимал.Ул хаҡта клубтың төп акционеры Леонид Федун белдергән. 34 йәшлек белгес менән килешеү 2,5 йылға ҡаралмаҡсы. Эш хаҡы йылына 1,5 миллион евроға тиң булмаҡсы. Быға тиклем Тедеско Германияла «Шальке» командаһын ике миҙгел етәкләп, улар менән урындағы чемпионатта икенсе урын яулай һәм дә уҙған миҙгелдә Чемпиондар лигаһының төркөм осрашыуҙарын үтә. «Спартак» быйылғы миҙгелде уңышһыҙ башлап, биш уйын рәттән отолғас, отставкаға китеүен һорай. Әлеге көнгә «Спартак» командаһы 11 осрашыуҙан һуң 14 мәрәй яулап, турнир таблицаһында 9-сы урынды биләй."
Умыртҡа һөйәге ауыртамы?,"Умыртҡа һөйәге ауыртмаған кеше һирәк.Хәҙер беҙ һеҙгә ябай ғына массаж менән умыртҡа һөйәгенә ярҙам итергә өйрәтәсәкбеҙ. Нисек кенә ғәжәп тойолмаһын, ләкин табандың ҡабырғаһында умыртҡа һөйәге сағыла. Арҡаның проблемалары ауыртҡан нөктәләрҙә табыла. Шуларға массаж яһарға кәрәк тә инде. Массаждың методикаһы ябай ғына, уны һәр кем эшләй ала. Аяҡ-ҡулдарҙы йыуып, үҫемлек майы, йә крем алып, иркенләп һөйәлеп, диванғамы, иҙәнгәме йәйелеп ултырып, табанығыҙҙы ҡулығыҙға алығыҙ. Табанда ""умыртҡаны"" табығыҙ. Үксә менән баш бармаҡ араһы умыртҡа һөйәге проекцияһы. Бармаҡтар менән ныҡ итеп баҫып, үксәнән бармаҡтар яғына һыҙатты һылап-һыйпарға. Умыртҡа һөйәгенең ҡайһы тирәһендә ауыртыу бар, шуны табанда ла һиҙәсәкһегеҙ. Көнөнә бер нисә тапҡыр ана шулайтып массаж яһай торғас, умыртҡағыҙҙы һауыҡтырыуға ҙур өлөш индерәсәкһегеҙ. Тотошлай табанығыҙға массаж яһау ҙа тик файҙаға ғына."
Ғүмер байрамың мөбәрәк булһын!,"""Йәшлек""тең яҡты йондоҙо, Бөрйән ҡыҙы Зөһрә Йәһүҙина бөгөн тыуған көнөн билдәләй!Үҙе ихлас, үҙе сибәр,Үҙе шундай мөләйем! Уның кеүек шәп кешене Мин был ерҙә белмәйем! - тип әйтке килә уның тураһында. Хеҙмәттәшебеҙҙе ошо матур ғүмер байрамы менән тәбрикләп, ныҡлы һаулыҡ, имен донъялар, ғаилә ныҡлығы, күңел тыныслығы, матур тормош теләйбеҙ. Юлыңда тик изге ниәтле кешеләр, тоғро дуҫтар ғына осрап торһон!Ҡотлау менән ""Йәшлектәр""!"
"Мин яратам һине, тормош!","Кисә өлкән йәштәге үҙешмәкәр артистарҙың ""Мин яратам һине, тормош!"" VIII Республика фестивале тантаналы тамамланды. Ете төбәк турында 2500-ҙән ашыуыраҡ кеше үҙ һәләттәрен күрһәтеп, республикабыҙҙың 100 йыллығына арналған фестивалдең гала-концертына 500-ҙән ашыу үҙешмәкәр артистар йыйылды. Рәсәйҙең атҡаҙанған артисы, Башҡортостандың халыҡ артисы Нәзифә Ҡадырова етәкләгән жюри ағзаларына улар араһынан иң-иңдәрҙе һайлап алыу бер ҙә еңел түгел ине, сөнки йылдан-йыл ҡатнашыусыларҙың тәжрибәһе, оҫталығы арта. Быйыл фестивалдең төп еңеүсеһе тип Саҡмағош районынан ""Иҙел"" халыҡ музыка ҡоралдары оркестры табылды (етәксеһе Р.Кәримов).Йыр башҡарыуҙа «Соло» номинацияһында еңеүселәр: 1 урын - Фуат Юнысбаев, Стәрлетамаҡ. 2 урын – Рәйлә Әйүпова, Дәүләкән районыы. 3 урын - Котлакова Тамара, Салауат. Махсус диплом менән Фирғәт Ғәлин бүләкләнгән. Балтас районы. “Хор” номинацияһы: 1 урын - «Вдохновение» рус халыҡ хоры, Бишбүләк, етәксеһе М.Г. Пашуткина. 2 урын - «Радоница» рус халыҡ хоры, Өфө, етәксеһе М.А. Листкова. 3 урын – ветерандар халыҡ хоры, етәксеһе В. Сәйфуллина, Благовещенск. «Фольклор коллективы» номинацияһы:1 урын - «Умыр кас» фольклор коллективы, етәксеһе Л.И. Тимирбаева, фольклор ансамбле «Кумыл», етәксеһе Л.А. Байрамова, гармунсылар ансамбле «Рвезе кумыл», етәксеһе В.А. Шуматов, Ҡалтасы районы . 2 урын – Башҡорт фольклор ансамбле «Өфө иҫтәлектәре», етәксеһе Иҡсанова Н.Н., Орджоникидзе районы. 3 урын - халыҡ фольклор ансамбле «Элгеләү», етәксеһе Ф.Р. Шәғәлина, Бөрйән районы. «Ихлас» халыҡ фольклор ансамбле, етәксеһе С.И. Низамова, Әбйәлил районы, удмурт фольклор ансамбле «Льомпу», етәксеһе Ф.Н. Нуриәхмәтов, Тәтешле районы, «Аманат» фольклор ансамбле, етәксеһе А. Мостафина, Балтас районы - махсус дипломдар менән бүләкләнгән. «Ансамбль»номинацияһы: 1 урын - «Өмөт» халыҡ ансамбле, етәксеһе Н.Ф. Ханнанова, Салауат. 1 урын - «Малайҙар» ир-егеттәр йыр ансамбле, етәксеһе А.М. Хәмзин, Әбйәлил районы. 2 урын - Мордва йыр ансамблеь, етәксеһе Т. Юртаева, Фёдоровка районы. 2 урын - «Уралочка» рус халыҡ йыры ансамбле, етәксеһе Н. Володина, Благовещенск. 3 урын - «Ош вис-вис» йыр ансамбле, етәксеһе С. Мөхәмәтдинов, Борай районы. 3 урын - «Илхам чишмэсе» халыҡ татар фольклор ансамбле, Бүздәк районы. Яңғыҙ бейеүселәр араһында: 1 урын - Фатима Хәйретдинова, Өфө. 2 урын - Альбина Нафикова, Бөрө. 3 урын - Римма Христу, Иглин районы. «Ансамбль» номинацияһы: 1 урын – “Сәсмәүер” халыҡ фольклор ансамбле, етәксеһе З.Г. Ҡужәхмәтова, Әбйәлил районы. 2 урын - «Серебряный ручей» бейеү коллектив, Өфө районы. 2 урын - «Фаворит» халыҡ ансамбле, етәксеһе С. Һәм И. Төхвәтуллиндар, Стәрлетамаҡ. 3 урын - «Йәш йөрәктәр” бейеү коллективы, етәксеһе М.Я. Шәрифуллина, Ҡыйғы районы. 3 урын - «Хазина» бейеү коллективы, Архангель районы,етәксеһе P.M. Мөхәмәтйәрова. Музыканттар араһында «Соло» номинацияһы: 1 урын - Риф Ҡәйепҡолов, Баймаҡ районы. 2 урын – Рәмил Мөлөков, Ауырғазы районы. 3 урын - Марат Нурмөхәмәтов, Нуриман районы. 3 урын – Ғәрифә Кудрявая, Учалы. «Ансамбль» номинацияһы: 1 урын – Ейәнсура районының йыйылма ансамбле, етәксеһе В.Мәүлитов, Ф.Тоҡомбәтов. 1 урын - «Акарт» халыҡ фольклор ансамбле, Мишкә районы. 2 урын - Краснокама районының гармунсылар ансамбле, етәксеһе Ф. Насретдинова. 3 урын - «Аманат» башҡорт фольклор вокаль-инструменталь ансамбле, етәксеһе В.Ҡаразбаева, Мәләүез. «Оркестр» номинацияһы: 1 урын - «Наурыз» инструменталь ансамбле, етәксеһе 3. Сәлимова, Мәсетле районы. “Нәфис һүҙ” номинацияһы: 1 урын - Страутина Людмила, Стәрлетамаҡ. 2 урын - Кәримова Асия, Бөрө. 2 урын - Анохина Нина, Ҡариҙел районы. 3 урын - Йосопова Гүзәл, Өфө. Махсус диплом - Әхмәтова Тәнзилә. «Театраль миниатюра» номинацияһы: 1 урын - Учалы ҡалаһының халыҡ театры, етәксеһе Л. Низаметдинова. «Оригиналь жанр» номинацияһы: 1 урын - «Красные кресты» вокально-инструменталь ансамбле, етәксеһе Р.Ҡорамшин, Өфө. Махсус диплом – “Әхирәттәр” халыҡ башҡорт фольклор ансамбле, етәксеһе К.Миниғолова, Дәүләкән районы. Шулай уҡ башҡа бик күп үҙешмәкәр артистар ҙа махсус дипломдар менән наградланды. Еңеүселәрҙе ҡотлайбыҙ!"
"Башҡортостан миллионеры, һин ҡайҙа?","Өфөлә бынан өс йыл элек, йәғни 2016 йылдың 30 апрелендә, «Жилищная лотерея»ның 179-сы тиражында 18 110 695 һум отҡан бәхетле кешене һаман эҙләйҙәр. Ҙур күләмле аҡса отҡан да ул, тик барып алмаған.«Столото» хеҙмәткәрҙәре хәбәр итеүенсә, билет Башҡортостандың бер сауҙа нөктәһендә һатылған. Ҡыҙғанысҡа ҡаршы, һатып алыусының бәйләнеш өсөн телефоны күрһәтелмәгән. Ҡағиҙәләргә ярашлы, еңеүсе отошон йыл ярымда юллап алырға тейеш. Ләкин отошто ниндәйҙер кисерерлек сәбәп арҡаһында алмаһалар, ул өс йыл буйы һаҡлана икән. Ошонан һуң да еңеүсе табылмаһа, сумма дәүләт бюджетына күсә. Әле яҡташыбыҙ отҡан сумманы барып алыу өсөн 1 ай самаһы ваҡыт ҡалған.Еңеүсе табылғанда, билеты менән Мәскәүҙәге лоторея үҙәгенә барырға тейеш була."
Торатау үҙен күрһәтер әле...,"Испанияла ЮНЕСКОның геопарктары конференцияһы уҙҙы. Унда беҙҙең ""Торатау"" геопаркы менән дә таныштырыу булды.Севилье ҡалаһында үткән сарала бөтә донъяның геопарктарынан 400-ләп вәкил ҡатнашҡан. ""Торатау"" концепцияһын Мәскәү дәүләт университетының ""Центр исследований экономики культуры, городского развития и креативных индустрий"" белгестәре эшләгәйне. Әлбиттә, тәүҙә уны Башҡортостан Башлығы Радий Хәбировҡа күрһәттеләр. Мәскәүҙә үткән Башҡортостан көндәрендә лә ҡарап, баһа бирелгән. Хәҙер геопарктың инфраструктураһын үҫтерергә генә ҡалды. Беҙҙең ""Торатау"" геопаркын халыҡ-ара рекреацион һәм экология туризмы селтәренә индереү үҙе үк республикабыҙҙың һәм Рәсәйҙең дә абруйын күтәрергә булышлыҡ итәсәк. Әлеге конференцияла Рәсәйҙәге тәүге ""Глобаль статус""лы һәм үҙебеҙҙәге беренсе геопарк - ""Янғантау"" ҙа күрһәтелде. Их, бөтә шихандар ҙа геопаркка инһә икән..."
"Канаданы ""уҡыттылар...""","Японияла барған волейбол буйынса донъя кубогы турнирында Рәсәй йыйылма командаһы икенсе уйын рәттән еңеү байрам итте.Улар беренсе осрашыуҙа Иран волейболсыларын 3:0 иҫәбенә алдырғас, бөгөн Канада командаһы менән уйнаны. Саған япраҡтар беҙҙекеләрҙе ике партияла (25:23, 25:16) иҫәптәренә еңгәс, һуңынан Рәсәй уйынсылары уларҙы 25:17, һуңынан 25:23 иҫәбенә отоп бәйгене тигеҙләй. Ә инде тай-брейкта беҙҙекеләр йәнә көслөрәк булып, Канаданы 15:10 иҫәбенә еңә. Киләһе уйынын улар 4 октябрь, Австралия менән үткәрәсәк."
Ҙур суммала аҡса отоусы ниңә призын алмай икән?,"Була бит битараф әҙәмдәр! Беҙҙең республиканан берәү өс йыл элек ""Столото""нан лоторея алған да, ахырыһы бөтөнләй онотҡан. Ә бит уны ҙур муммала приз көтә. Отош суммаһы, баҡһаң, 18 миллион һум икән. Яҡташыбыҙ торлаҡ буйынса лотореяның 5-се тиражында һандар комбинацияһын дөрөҫ фаразлаған. Ҡағиҙә булараҡ, кеше отошон ярты йылда килеп алырға тейеш. Теге йәки был сәбәп менән ала алмаһа, тағы өс йыл көтәләр. Шунан инде аҡсаны дәүләт ҡаҙнаһына ебәрәләр. Был кешенең тағы бер айы ҡалған. Уға, отош билетын алып, Мәскәүҙең лоторея үҙәгенә кисекмәҫтән барырға кәрәк. Әлбиттә, аҡсаны алырға теләмәһә, дәүләткә китһә лә яҡшы кеүек. Шулай ҙа, бәлки, ул бөгөн аҡсаға мохтаждыр. Һеҙҙең арала йөрөмәйме шул кеше?"
«Лококмотив»ҡа үҙ көйәрмәндәре лә ярҙам итә алманы,"Футбол буйынса Чемпиондар лигаһының «D» төркөмөндә уңышлы старт алған «Лококмотив» командаһы икенсе төркөм уйынында Испанияның «Атлетико» клубына 0:2 иҫәбенә отолдо.Рәсәй командаһы беренсе осорҙа ғына дәғүәсеһенә ҡаршы тора алды, һуңынан ҡунаҡтарҙан ике яуапһыҙ туп үткәртеп, еңелергә мәжбүр булдылар. Был отолоуҙан һуң улар, үҙ төркөмөнөң өсөнсө баҫҡысына төштө. Өҫтә дүртәр мәрәй яулап, «Атлетико» менән «Ювентус» килә. «Байер» әле мәрәйһеҙ. Шунда уҡ ҡатнашыусы икенсе клубыбыҙ «Зенит» иһә бөгөн Португалияның «Бенфика»һын ҡабул итәсәк."
Юл фажиғәләре - 1 октябрь,"1 октябрҙә республика юлдарында 13 автомобиль аварияһы теркәлеп, бер кеше һәләк булған, 15 кеше травмалар алған.Салауат ҡалаһында төндә Калинин һәм Губкин урамдары сатында ҡара-ҡаршы килгән ""Chevrolet Lanos"" менән ВАЗ-2112 машиналары бәрелешкән. Авария һөҙөмтәһендә ВАЗ-дың пассажиры - 24 йәшлек ҡыҙ дауаханаға барып етмәйенсә йән биргән. ""Chevrolet Lanos""-тың 33 йәшлек водителе лә, ВАЗ-дың 26 йәшлек водителе лә етди травмалар алған. Был авария буйынса тикшереү бара (әлегә билдәле булыуынса, ""Chevrolet"" һулға боролған булған, ВАЗ тура барған).Тәүлек эсендә 2200 юл ҡағиҙәләрен боҙоу теркәлеп, эскән килеш рулгә ултырған 27 водитель тотолған."
Бүләк ителгән рауза сәскәләрен тамырландырам тиһәң,"Бер балғалаҡ бал, ике балғалаҡ алоэ һуты (һабаҡты бер тәүлек һыуытҡыста тотһағыҙ, һуты күберәк сығыр), бер балғалаҡ көлгә ярты стакан һыу һалығыҙ. Роза һабаҡтарын ярты көнгә шул һыуға ултыртып тороғоҙ. Тейешле ваҡыт үткәс, тупраҡҡа ултыртығыҙ. Онотмағыҙ: даими ергә күсереп ултыртҡанда уның 2–3 сәләмәт бөрөһө булырға тейеш. Өҫтөн пластик шешә йәки полиэтилен тоҡсай менән ҡаплап, йылы урынға ҡуйығыҙ. Ваҡыты-ваҡыты менән өҫтөн асҡылап торорға кәрәк."
Ҡабатлау артыҡ түгел,"Күпме генә яҙып, ҡабатлап торһаҡ та, муттарҙың ҡапҡанына барыбер эләгә бит халыҡ.Мәҫәлән, Нефтекамскиҙа йәшәүсе 53 йәшлек ҡатын 8500 һум аҡсаһынан ҡолаҡ ҡаҡҡан. Нисек, тиһегеҙме? Анһат ҡына. ""Авито"" сайтына диван һатыуы тураһында иғлан биргән. Шунда уҡ уға телефондан йәш ҡыҙ шылтыратып, диванығыҙҙы үҙем һатып алам, аҡсаны картаға күсерәм, тигән. Диван һатыусы, ҡалай ғына диванды тиҙ һатып ебәрәм, тип ҡыуанып та өлгөрмәгән, йәш ҡыҙ: ""Аҡсаны нишләптер картаға күсерә алмайым, банкоматҡа барығыҙ ҙа, мин һеҙгә әйтеп торормон, шуны эшләп ҡарағыҙ"". Ҡыуанысынан күҙе тонған ҡатын банкоматҡа барып, уның әйткәндәрен үтәгән һәм иҫәбендә булған бөтә аҡсаны муттарҙың кеҫәһенә һалған. Ярай иҫәбендә 85 мең һум ятмаған, уларҙан да елдәр иҫер ине бит. 1 октябрҙә 59 йәшлек ҡатын да, гаражын һатам, тип, шул уҡ юл менән иҫәбендәге 15 мең һум аҡсаһынан яҙған. Нефтекамскиҙың Эске эштәр идаралығынан хәбәр итеүҙәренсә, 35 йәшлек ҡатын иһә 106 мең һум аҡсаһынан ҡолаҡ ҡаҡҡан. 30 сентябрҙә уға банк хәүефһеҙлеге ""хеҙмәткәренән"" шылтыратыу булған. Шылтыратыусы, һеҙгә, кредит карта менән әүҙем ҡулланыусыға, банк айырым шарттарҙа кешбэк тәҡдим итә, тип һөйөнсө алған. Тик бының өсөн картаның номерҙарын, шул иҫәптән артындағыһын да әйтеүен һораған. Мәғлүмәттәрҙе алыу менән яуыздар карталағы 106 мең һумды урлаған. Зинһар, карта номерығыҙҙы бер кемгә лә әйтмәгеҙ! Муттар көндән-көн яңы мутлыҡтар уйлап сығарып ҡына тора, бик һаҡ булығыҙ аҡсағыҙ менән."
Изге күңелле Илсур,"Изгелек эшлә лә һыуға һал – халыҡ белер, халыҡ белмәһә – балыҡ белер, ти халыҡ әйтеме. Ә бына Баймаҡ районының Бетерә ауылында йәшәүсе Илсур Набиуллинды район халҡы яҡшы белә. Йәш эшҡыуар Халыҡ-ара ололар көнөндә ошо һәм күрше ауылдарҙағы инәй-олатайҙарҙы ҡотланы. Әйткәндәй, бындай изге эшкә Илсур тәүгә генә ҡушылмай. Йылдар дауамында ололарҙың хәлен белеп, уларҙың күңелен күреп бүләк тапшырыу хәҙер йолаға ла әүрелгән. «Ололарға иғтибар һәм ихтирамыбыҙҙы йәлләмәйек, ҡулдан килгәнсә ярҙам итәйек», – ти ул.Был юлы ла Илсур тәүҙә мәктәпкә йыйылған ололарға иҫтәлекле бүләктәрен тапшырҙы, ә инәйҙәргә иһә гөлләмәләр ҙә бүләк итте. Йөрөй алмаған ололарҙы өйҙәренә үк барып ҡотлап, бүләктәр тапшырып, хәлдәрен белеште ул.Изгелек ерҙә ятып ҡалмай. Ҡылған изге эштәрең үҙеңә мең сауап булып ҡайтыр әле, Илсур!"
Уңыш өс миллион тоннанан артҡан!,"Республикала иген һәм ҡуҙаҡлы иген культураларын урып-йыйыу тамамланыу өҫтөндә. Быйылғы һауа шарттары һуңғы 10 йыл эсендә бик ҡатмарлы булһа ла, игенселәр аяҙ көндәрҙең һәр сәғәт-минутын исрафламай, уңыштың төп өлөшөн йыя алды. БР Ауыл хужалығын консультациялау үҙәге мәғлүмәттәренә ярашлы, төбәктә сәселгән майҙандарҙың 94 процентынан 3 млн. 36 мең тонна иген һәм ҡуҙаҡлы иген культуралары һуғылған. Уңыш былтырғынан юғары, төшөм гектарҙан 19,8 центнер тәшкил итә.Әлеге ваҡытта баҫыуҙар артыҡ дымлы, шуға ла ураҡ эштәре темпы түбән. Шулай ҙа аграрийҙар алдағы ун көн эсендә ураҡ эштәрен тамамларға иҫәпләй. Артабан улар көнбағыш, рапс, шәкәр сөлөгдөрө уңышын йыйырға тотонасаҡ."
Смартфон арҡаһында тағы ла бер баланың ғүмере өҙөлә,"Һуңғы осорҙа гаджет, смартфондар беҙҙең тормошобоҙҙоң айырылғыһыҙ бер өлөшөнә әйләнде. Беҙ уларҙы ҡайҙа ғына ҡулланмайбыҙ.Good Times хәбәр итүенсә, иртән әсәһе 14 йәшлек ҡыҙын уятырға бүлмәһенә инә, тик ҡыҙ уянмай. Ҡото осҡан атай менән әсәй ҡыҙҙы тиҙ арала дауаханаға күтәреп бара. Табиптар уны ток һуҡҡанын белдерә. Үҫмерҙең карауатында телефонға зарядка бирә торған ҡулайлама ятҡан. Ул телефонға тоташтырылған, тик телефон зарядкаланмаған. Кабелде смартфонға тоташтырыла торған өлөшө янған булған. Бына ошоноң арҡаһында ҡыҙҙы ток һуҡҡан да инде."
"Радий Хәбиров: Беҙҙә мәҙәниәттәр, милләттәр, диндәр бер-береһенә бик тәрән бәйле","Ошо көндәрҙә Сочиҙа ""Валдай"" халыҡ-ара бәхәс клубы ултырышы бара. Унда күп илдән төрлө тармаҡта эшләүсе вәкилдәр ҡатнаша. Быйылғы тема - ""Көнсығыш таңы һәм донъяның сәйәси ҡоролошо"". Сарала Башҡортостан башлығы Радий Хәбиров та ҡатнашты.Республика етәксеһе ""Валдай""ҙың ""Рәсәй Һәм ислам донъяһы: килешеүле роль һәм үҙ-ара йоғонто"" темаһына махсус сессияла сығыш яһаны. Уның Башҡортостанда күп милләттәр һәм диндәрҙең татыулығына арналды. Сығыштың стенограммаһынан өҙөк бирәбеҙ: ""...У нас порядка 67 процентов проживающих из 4 млн жителей Башкортостана – это мусульмане. Вообще, если взять структуру, она тоже довольно интересна. Примерно 36 процентов – русские, почти 30 процентов – башкиры, 24 процента – татары. И ещё несколько крупных этносов, национальностей, в частности, чуваши и марийцы, которых на территории нашей республики проживает более 100 тысяч человек. Предлагаю следующее. Я уже сказал, что Башкортостан – особый регион. Теперь попытаюсь доказать, почему он особый. Прежде всего это расположение. Нам очень не нравится, когда говорят, что республика находится на пересечении цивилизаций, различных конфессий. Потому что мы не находимся на пересечении. Мы находимся в центре. И мы живём все дружно в центре. Поэтому мы часто говорим, что Башкортостан – это сердце Евразии. Мы – особенные, потому что по истечении почти 500 лет, прошедших после добровольного вхождения башкир в состав Российского государства, все народы, проживающие на территории республики делят все успехи и тяготы великого пути нашей родной страны – России. Я всегда привожу такой пример. Наверное, он особенно понятен россиянам. В ходе Второй мировой войны была очень известна Башкирская кавалерийская дивизия. В её составе было 78 Героев Советского Союза. Ни одно подразделение советской армии того времени не имело такого количества героев. Хотя, казалось бы, шла уже современная война. Мы особенные ещё и потому, что мы очень давно друг с другом живём. Взаимоотношения разных конфессий и национальностей имеют несколько плоскостей. Первая очевидная плоскость – закреплённые в Конституции все нормы и требования, которые говорят, что мы живём в мире, уважаем друг друга и т.д. Но чем интересен, на мой взгляд, опыт жизни в Башкортостане? Тем, что мы вошли в бытовую плоскость и проникли друг в друга очень глубоко. Нам очень хорошо живётся в Башкортостане, потому что у нас, помимо выходных на Рождество и Пасху, ещё два выходных – Ураза-байрам и Курбан-байрам. И у нас принято, что мусульмане отмечают Пасху и Рождество, а православные отмечают Курбан-байрам и Ураза-байрам. У нас идёт настолько глубокое переплетение, и это, на мой взгляд, очень важно. Очень важно также и то, что это переплетение – особое явление, которые нужно осмыслить сидящим здесь умным людям и предложить нам, государственным руководителям, администраторам. Как с этим быть? У нас в республике каждый третий брак – смешанный. И, как правило, если муж – башкир, то жена – православная. И наоборот. Очень много таких случаев. И в этом браке рождаются дети. Например, я – мусульманин, а дети мои – православные. Так вышло. Думаю, что такой интересный опыт сложно найти в других регионах. В других странах – вообще не представляю, где это возможно. Такими короткими тезисами, аргументами я попытался показать действительно очень глубокое проникновение культур, религий и национальностей друг в друга. В этом мы видим наше самое главное богатство. Мы говорим, что наше главное богатство – не в добыче 18 млн тонн нефти ежегодно или деятельности нефтеперерабатывающих заводов, а именно в этом. И мы считаем, что это наше большое конкурентное преимущество, которым мы можем поделиться. В политологии, в общественных науках есть такой термин «толерантность». Мы в республике этот термин не знаем и не любим. Потому что мы немного английский язык изучали и знаем, что в английском языке tolerate – «терпеть». А мы не «терпим» друг друга. Мы живём друг с другом. Все мы немного застряли в прогрессивных видениях современной историографии, политологии. А мы в республике живём в дружбе народов. Может быть, этот термин стоит отряхнуть от пыли, посмотреть и снова вернуться к тому, что этот термин имеет совершенно конкретное, чёткое содержание. Дружба народов – ведь она в чём ещё заключается? Возьмём к примеру Европу. Её часто называют «территорией мультикультурализма». Я не очень это понимаю. То есть берутся все нации, сваливаются в одну «мясорубку», и делается некий «мультикультурный фарш»? Если говорить об исламе в Европе и об исламе в России – у нас абсолютно разные подходы. Потому что ислам, в моём понимании, является несколько чуждым для Европы. Поэтому происходит выстраивание неких барьеров. Появляются целые «исламские кварталы», где люди живут по своим законам и канонам. И в эти кварталы некоторые европейцы не очень любят заходить. У нас таких барьеров просто нет. Это огромное богатство, которое, подчеркну, отличается от того, что мы имеем в ряде современных государств. Возникает вопрос, почему это происходит? Постараюсь ответить. Первое. Наверное, для кого-то это парадокс или новая информация, но центр современного российского ислама находится в Уфе. И сделала его там Екатерина II. Мы, башкиры, называли её «әбей батша» («бабушка-царица») и относились к императрице с очень глубоким уважением. А она, понимая верность и умение башкир ладить в большом совместном государстве, приняла такое решение. И с тех пор историю с центром российского ислама мы бережём. Важно не просто понастроить мечети. Очень важно понять, кто в них проповедует. И мы себя защитили от этого. Нам Всевышний и история дали то, что у нас старейшие, очень известные медресе – «Галия» и «Усмания». Наш Российский исламский университет входит в Федерацию исламских университетов. И у нас в Башкортостане нет проблемы с проповедниками. Мы – мусульмане-сунниты. И у нас нет ни одной мечети, где мы бы имели дело с ваххабизмом. Это плод постоянной долгой работы. Подчёркиваю: вопрос образования в этой сфере имеет огромное значение. Потому что так повелось в современной России: когда какой-то выходец из народа становится большим или богатым человеком, чтобы искупить каким-то образом свои грехи, он обязательно строит мечеть. Как правило, это красивое сооружение. Но кто там проповедует? И мы на это обращаем очень серьёзное внимание..."" ӘйткәндәйБашҡортостан башлығы Радий Хәбиров ултырышта ҡатнашыусыларҙы киләһе сараларҙың береһен беҙҙә үткәрергә саҡырҙы."
"""Демография"" милли проекты буйынса балалар баҡсаһы һалына","Ошо айҙа Өфө районының ""Миловка паркы"" торлаҡ комплексында 180 урынға балалар баҡсаһы төҙөлөшө башлана.Был төҙөлөш Владимир Путин үҙ указы менән иғлан иткән ""Демография"" милли проектын ғәмәлгә ашырыуға ярашлы башҡарыла.Балалар баҡсаһын 2020 йылдың авгусына тиклем төҙөп бөтөү күҙаллана. Уға бөтәһе 126 млн һум аҡса бүленәсәк. Быйыл федераль ҡаҙнанан 51 млн йүнәлтелергә тейеш. Әйткәндәй, был торлаҡ комплексында алданған өлөшсөләр ҙә бар. Улар яҡындағы ""Йәштәр"" комплексынан фатир асҡысы аласаҡ. Тағы ла пландар: киләһе йыл мәктәп төҙөлә башлай"
Дим биҫтәһен Айҙар Баҙғутдинов етәкләйәсәк,Ул бығаса Өфөнөң Дим районы хакимиәте башлығы беренсе урынбаҫары булып эшләне. Ҡала төҙөлөшө һәм торлаҡ-коммуналь хужалығы идараһын да етәкләгән. Дим биҫтәһен 2016 йылдан бирле етәкләгән Сергей Плотников быйыл июль айында баш ҡаланың Октябрь районы хакимиәтенә башлыҡ итеп ҡуйылды.
"Үәт, ҡыҙыҡ! (27.09.2019)","* * * Әрмелә һалдаттарҙың казар­маһына майор килеп инә лә:– Рядовой Сабитов! – тип ҡысҡыра.– Мин, товарищ майор! – ти Сабитов.– Һин... Һин үлемдән һуңғы тормошҡа ышанаһыңмы?– Юҡ, товарищ майор!– Йәл, бик йәл. Ана, КПП-ла үткән аҙнала ерләргә тип ҡайтып килгән өләсәйең һине көтөп тора. * * * Арыҫлан тәрән соҡорға төшөп киткән. Эргәлә үҫеп ултырған ағаста маймыл һикерәнләп йөрөй. – Тормош бөттө инде һиңә хәҙер. Тырнаҡтарыңдан муйынса эшләйәсәктәр, башыңды стенаға беркетеп ҡуясаҡтар, тиреңде һы­ҙырып, балаҫ итеп түшәйәсәктәр. Шул кәрәк һиңә! – тип ирештерә икән арыҫланды. Ярты сәғәттән ағастың ботағы һынып китеп, үҙе лә соҡорға ҡолап төшкән. – Арыҫланҡай, ышанмаҫһың, ғәфү үтенергә төштөм… * * * Банктан бер фирмаға шылтыраталар. – Бурыстарығыҙҙы ҡайтарығыҙ, тип беҙ һеҙҙе 12 тапҡыр киҫәттек, 13-гә әйтмәйәсәкбеҙ! – Ярай инде, ул тиклем ырымға ышанмағыҙ.13 һаны ла бына тигән! * * * – Улым! Көн һайын дискотекаға йөрөмә. Атыу һаңғырау ҡалаһың бит! – Рәхмәт, әсәй. Мин туҡмын. 15 минут элек кенә ашаным."
Владимир Путин: Сауҙаға кәртә булып тороусы барьерҙарҙан ҡотолоу яғын хәстәрләргә кәрәк,"Рәсәй Президенты Евразияның Юғары иҡтисади советы ултырышында ҡатнашты.Сара был юлы Әрмәнстандың баш ҡалаһы Ереванда уҙҙы. Йыйынға Ҡаҙағстан, Ҡырғыҙстан, Белоруссия, Молдова, Иран, Сингапур лидерҙары ла килгәйне. Эшлекле осрашыуҙар буйынса документтар имзаланды. Шул иҫәптә ЕАЭС ағзалары булған дәүләттәр һәм Сингапур араһында ирекле сауҙа тураһында Килешеү төҙөлдө.Рәсәй Президенты Владимир Путин үҙ сығышында Евразия иҡтисади союзының ыңғай эш һөҙөмтәләре менән килешеүен белдерҙе: - Согласен с положительными оценками работы Евразийского экономического союза. Евразэс развивается поступательно, создан объёмный общий рынок, который успешно функционирует. Интеграционные процессы в рамках Евразийского союза оказывают самое благоприятное воздействие на рост экономик стран-участниц, способствуют повышению уровня жизни наших граждан. Отмечу, что продолжают расти и совокупные ВВП государств Евразэс, увеличивается промышленное, сельскохозяйственное производство. В то же время перед нашим объединением стоят и новые масштабные задачи. При этом особое внимание, на наш взгляд, следовало бы уделить системной работе по устранению барьеров в торговле товарами и услугами, причём в различных секторах рынка. Ғөмүмән, берлек менән хеҙмәттәшлек итергә теләүселәр һаны арта. Сербия, Израиль, Мысыр бергә эшләргә теләй. Тиҙҙән Һиндостан менән ирекле сауҙа итеү тураһында һөйләшеүҙәр башланыуы ихтимал."
Башҡортостандың ике коллективы Волга буйы театрҙары фестивалендә ҡатнаша,"Бөгөн уның икенсе этабы башланды. Беренсе һынауҙы үткән 14 мәктәп һәм 14 студент театрҙарының спектаклдәре хәҙер төбәк телеканалдарында күрһәтелә башлай. Межгорье ҡалаһының “Пауза” театр студияһы 15 октябрь, Мифтахетдин Аҡмулла исемендәге Башҡорт дәүләт педагогия университетының “Ҡорос” халыҡ театры ҡуйған спектакль бөгөн Волга буйы округына ҡараған телеканалдарҙа күрһәтелә.. Конкурста ҡатнашҡан ижади эштәр менән халыҡты таныштырғандан һуң, ноябрҙә тауыш биреү этабы башлана."
Мәргәндәр оҫталығын ярыштарҙа арттыра,"Танылған бейеүсе һәм мәргән уҡсы Урал Мортазин хәбәр итеүенсә, 29 сентябрҙә Ишембай районының Һайран ауылы янында Һайран Сәйетов призына уҡ атыу буйынса турнир уҙған.Еңеүселәрҙе барлап үтеүе һәр ваҡыттағыса күңелле! Ҡатын-ҡыҙҙар араһында: 1 урын - Динә Вәлиева (Учалы районы) 2 урын - Мира Кәримова (Ишембай) 3 урын - Гүзәлиә Хәлилова. Ир-егеттәр араһында:1 урын - Илназ Үҙәнбаев (Учалы) 2 урын - Артур Батыршин (Өфө) 3 урын - Рушан Хәсәнов (Өфө) Еңеүселәрҙе ихлас күңелдән ҡотлайбыҙ. ""Мәргән уҡсы"" төркөмөнөң етәксеһе Юлай Ғәлиуллиндың YouTube каналында ҡыҙыҡлы мәғлүмәттәр менән сығыш яһауы тураһында ла иҫегеҙгә төшөрәбеҙ. Мәҫәлән, был видеола ул ҡолаҡсын тураһында һөйләйhttps://www.youtube.com/watch?v=fl6FMOtInqI&amp;feature=youtu.be"
Үҙ яҡының булһа яуыз...,"Стәрлетамаҡта йәшәүсе олатай үҙенең ейәндәренә үлтереү менән янаған.Бер ғаиләлә улар биш кеше йәшәгән: өләсәй менән олатай, йәш әсә, уның ете һәм өс йәшлек улдары. Сентябрь башында балалар өйҙә үҙҙәре генә уйнап ултырған, әсәйҙәре эшкә киткән. Бер ваҡыт 59 йәшлек иҫерек олатай ҡайтып инеп, балаларҙы, үлтерәм, тип ҡурҡытып туҡмай башлаған, асыуы ҡанмай, уларҙы елтерәтеп балконға сығарып бикләп ҡуйған.Бисара балаҡайҙар илашып бөткән, өлкәндәрҙе ярҙамға саҡырған. Әллә уларҙың тауышына күршеләрҙең килеүенән ҡурып, олатай малайҙарҙы кире фатирға индергән индереүен, әммә янауҙан туҡтамаған.Ете йәшлек малай ҡустыһын шкаф эсенә йәшереп, олатаһын шкафҡа яҡын ебәрмәҫкә тырышҡан. Әлдә иҫерекбаш йоҡоға талған. Балалар үҙ бүлмәләренә инеп бикләнеп, өләсәйҙәре килгәнгә тиклем шунда ҡурҡышып ултырғандар. Өләсәйҙәре полиция саҡырған.Ирҙе ҡулға алып, полицияға килтергәндәр. Әлеге ваҡытта уға ҡарата енәйәт эше асылған. Тикшереү барышында уның ошоға тиклем ҡатынын, ҡыҙын һәм ейәндәрен туҡмағаны асыҡланған."
Сәй табынына тәмлекәс,"Тиҙҙән мәктәптәрҙә ""Көҙгө бал"" үткәрә башлаясаҡтар. Ҡышҡылыҡҡа туңдырылған еләктәрҙән еңел генә әҙерләнгән бәлеш рецебы уҡыусыларға ярап ҡалыр, тибеҙ.Ни кәрәк? 200 грамм аҡ май (11 аш ҡалағы) 150 грамм шәкәр (ярты стакандан саҡ ҡына күберәк) 3 йомортҡа 200 грамм он (стакан ярым) 1 балғалағы йомшартҡыс 1 пакет ванилин Бер-ике ус туңдырылған еләк Туңдырылған еләкте һыуытҡыстан алып, өҫтәлгә ҡуйып торабыҙ. Был арала йомшарған майҙы шәкәр менән туғырға. Килеп сыҡҡан массаға йомортҡа, ванилин, йомшартҡыс һәм он өҫтәргә. Үтә ҡуйы ҡаймаҡҡа оҡшаған ҡамырҙы яҡшылап болғарға.Табаны үҫемлек майы менән майлап, ҡамырҙы ҡойорға. Өҫтөнә еләктәрҙе һибеп, уларҙы саҡ ҡына батырырға. Алдан 180 градусҡа тиклем эҫетелгән мейестә 30-35 минут бешерергә. Әҙерлеген теш соҡоғос менән тикшереп ҡарарға.Әҙерләп ҡарағыҙ - тәмле генә инде!"
Үслене кәмһетеү - үлемгә торошло?,"Өфө ҡалаһының 4-се бүлексәһенә урамда ир кешенең мәйете табылыуы тураһында хәбәр итәләр. Табиптар 54 йәшлек ирҙең күкрәгенә кемдеңдер бысаҡ менән сәнскәнен асыҡлай. Полиция хеҙмәткәрҙәре иргә үлемесле яраны яһаған кешене тапҡандар: енәйәтсе Саҡмағош районынан элек ултырып сыҡҡан 49 йәшлек ир.Әлегә мәғлүм булыуынса, ирҙәр кисен 28 сентябрҙә Затондағы бер фатирҙа араҡы эсеп ултырған. Ҡайһылыр мәлдә 54 йәшлек ир йәшерәген мыҫҡыллай, кәмһетә башлаған. Унда тағы ла бер ир булған, уныһы ла был кәмһетеүҙәргә ҡушылған. Саҡмағош районы ирекәйе үс тотоп, араҡы бөтөүен көткән. Шунан бысаҡты еңе эсенә йәшереп, 54 йәшлек иргә магазинға бергә барырға тәҡдим иткән. Урамға сыҡҡас, 54 йәшлек ир, хәлем бөттө, тип эскәмйәгә ултырған. Тап шул ваҡытта үсле ир уға бысаҡ менән сәнскән дә, китеп тә барған.Был ваҡиға буйынса тикшереү эше бара, тип хәбәр итә БР Эске эштәр идаралығының матбуғат хеҙмәте."
Юл фажиғәләре - 30 сентябрь,"Кисәге, 30 сентябрҙә, республикабыҙ юлдарында ун бер автомобиль аварияһы теркәлеп, бер кеше һәләк булған, ун бер кеше төрлө травмалар алған.Кисен Өфө ҡалаһының Азатлыҡ урамында 51 йәшлек водитель ""КамАЗ""ы менән йәйәү йөрөргә ярамаған ерҙән юл аша сығып барған ҡатынды төкөгән. ""Тиҙ ярҙам"" машинаһы килгәнгә тиклем ҡарамаҡҡа 40 йәшлек ҡатын йән биргән. Иртән Туймазы ҡалаһында Островский менән Комаров урамдары сатында ""Hyundai Atos"" менән ВАЗ-2114 бәрелешкән. Авария һөҙөмтәһендә ""Hyundai""ҙың 57 йәшлек пассажиры етди травмалар алып, дауаханаға эләккән. Кемдең светофорҙың ҡыҙыл утына сыҡҡанын асыҡлау бара.Тәүлек эсендә 2300-ҙән ашыу юл ҡағиҙәләрен боҙоу теркәлеп, 41 водителдең эскән килеш руль артына ултырыуы асыҡланған. Ҡыуып алып кителгән ике автомобиль эҙләп табылған."
Бигерәк сос был бурбисәләр,"Өфөлә 92 йәшлек әбейҙең алтын балдағын һәм 16 мең һум аҡсаһын урлағандар.Көндөҙ ун ике тирәһендә әбейҙең фатирына ят ҡатын шылтыратҡан. Әбей уға ишекте асҡас, килеп инеү менән, ай-һай, һеҙҙең ни һаулыҡ менән проблемалар бар ҙаһа, хәҙер үк һеҙҙе үҙем йүнәлтмәһәм, һеҙгә капут, тигән.Тап шулай уҡ әйтмәһә лә, яҡынса шулайыраҡ булған хәбәре. Ә кемдең 100 йәште ҡыуып барғанда ""капут"" булғыһы килһен? Бахыр әбекәй ҙә ҡатындың ҡушыуы буйынса алтын балдағын сисеп уға тотторған да, ритуалды башҡарып ҡуйыр өсөн бер стакан һыу артынан аш бүлмәһенә йүнәлгән.Ул кәлтер-көлтөр йөрөгәнсе, саҡырылмаған ҡунаҡтан елдәр ҙә иҫкән.Ярай ҙа ҡатын нисек килгән, шулай ғына китеп барһа. Юҡ шул, алтын балдаҡтан тыш, әбейҙең һаҡлап һалып ҡуйған 16 мең һум аҡсаһын да сәлдергән. Ҡайһы арала фатирҙы ҡапшап, һәрмәнеп өлгөргәндер. Бигерәк сос был бурҙар... Әбекәй полицияға ғариза яҙған да бит, табырҙармы-юҡмы инде бурбисәне."
Йәнлек тип яңылыш атҡан,"Һунар буйынса тәжрибәң юҡ икән, урманда йәнлек баҫтырып йөрөмәүең яҡшы. Сибайҙан бер һунарсы , йыртҡыс йәшенеп тора, тип күреп, ҡыуаҡтар яғына мылтығын тоҫҡап атып ебәргән. Унда януар түгел, кеше торған булған. Бәхеткә күрә, ир үлемесле йәрәхәт алмаған. Ырымбурҙан килгән 64 йәшлек дин әһеленең аяғына ғына пуля эләккән."
Һалдаттың туғандарын эҙләйҙәр,"Бөйөк Ватан һуғышы үткәнгә нисәмә йылдар үтһә лә, шаңдауы һаманғаса беҙгә килеп етә. Яңыраҡ Әбйәлил районы хакимиәте сайтында ошондай йөкмәткеле хат тураһында хәбәр ителде:Здравствуйте! Краеведами г. Удомли Тверской области вчера были найдены данные на ГОРДЕЕВА ГРИГОРИЯ ПАВЛОВИЧА, бывшего жителя Абзелиловского района, солдата ВОВ, похороненного в братской могиле с. Верескуново Удомельского р-на Тверской области. На памятнике всё это время было лишь ГОРДЕЕВ Ф. Кто это, все эти годы оставалось загадкой. Возможно, у вас осталась родня, которая ищет следы своего погибшего на войне родственника. ФИО: Гордеев Григорий Павлович Дата рождения:1910 Место рождения: Башкирская АССР, Абзелиловский р-н, Краснобашкирский с/с, с/з «Красная Башкирия» Дата и место призыва: Абзелиловский РВК, Башкирская АССР, Абзелиловский р-н Воинское звание: красноармеец Должность и специальность: стрелок Последнее место службы: 50 сбр Причина и дата поступления в данное лечебное учреждение: болен, 02.04. 1942 г. Причина и дата выбытия: умер от болезни 02.04.1942 г. Место захоронения на кладбище: Россия, Тверская обл., Удомельский р-н, Порожкинское с/п, братская могила 500 м. южнее с. Верескуново, христианское кладбище Откуда перезахоронен: После перезахоронения 3-х братских могил в с. Верескуново (1960 г.) Ближайшие родственники (родственные отношения, где проживают): Жена -Гордеева Клавдия Васильевна, Башкирская АССР, Абзелиловский зверосовхоз С уважением, Алексей Намзин, namsing@mail.ru Григорий Гордеев хаҡында мәғлүмәттәр табылған бит, бәлки, бында уның туғандары табылыр..."
Кәрим Хәкимов тураһында яңы мәғлүмәттәр билдәле,"Бөйөк Британияның Сит ил эштәре министрлығы архивтарының береһе Башҡортостанға ғәрәп илдәрендәге күренекле совет дипломаты – Яҡын Көнсығышта «Ҡыҙыл паша» исеме менән билдәле Кәрим Хәкимов тураһындағы уникаль документтар тапшырған. Унда Яҡын Көнсығышта яҡташыбыҙҙың эшмәкәрлеге бәйән ителә. Вәкиллектәр хеҙмәткәрҙәренең хәбәрҙәре, разведка мәғлүмәттәре, хаттар, дипломатия ведомстволарының хаттары ингән. Күп документтар инглиз телендә. Архив мәғлүмәттәрен Кәрим Хәкимовтың биографияһын өйрәнеүсе , юрист Владислав Йосопов алған. Уның әйтеүенсә, 30 йәшлек дипломатҡа төрлө яҡлы характеристика бирелгән. 1924 йылда СССР-ҙың тулы хоҡуҡлы вәкиле ғаиләһе менән сүллеккә әҙерлекһеҙ, әйберҙәрһеҙ, тейешенсә кейенмәйенсә килеп төшә. Хәкимов ярты йыл эсендә урындағы халыҡтың ихтирамын яулап өлгөрә. Документтар тарихсы ғалимдар өсөн бик ҡыҙыҡлы. РФ Сит ил эштәре министрлығы рөхсәт биргәс, ул йәмәғәтселеккә тәҡдим ителәсәк."
Вилли менән Ябай малайҙы күрергә килегеҙ!,"4 октябрҙә Өфөнөң Матбуғат йорто алдында үтәсәк Бөтә халыҡ матбуғатҡа яҙылыу көнөнә ""Йәшлек"" гәзите эстрадабыҙҙың ике ""йондоҙон"" - Вилли менән Ябай малайҙы саҡырҙы!Вилдан Шәмсетдинов менән Йәмил Баймырҙин журналистарҙы үҙҙәренең йырлы-моңло күстәнәсле тамашаһы менән һөйөндөрәсәк. Әйткәндәй, республиканың төп гәзит-журналдары хеҙмәткәрҙәре менән осрашырға, күргәҙмәләрен ҡарарға, шунда уҡ яҙылырға, йыр-моңға тамаша ҡылырға мөмкин буласаҡ.Байрам мәлендә журналистар донъя чемпиондары менән шашка уйнаясаҡ. Донъя кубогы финалын еңеүсе, алты тапҡыр донъя чемпионы Тамара Танһыҡҡужина, донъя вице-чемпионы Айгөл Иҙрисова, Рәсәй йыйылма командаһы составында күп тапҡыр донъяла һәм Рәсәйҙә еңеү яулаған Айнур Шәйбәков бер юлы уйнау сеансын үткәрәсәк. Бөтә халыҡ матбуғатҡа яҙылыу көнө көндөҙ сәғәт 12-лә башланасаҡ! Килегеҙ! Көтәбеҙ!"
"""Һеңлекәш"" фильмы Голливуд киноларын артта ҡалдырҙы","Беләһегеҙ, әле кинотеатрҙарҙа Мостай Кәримдең ""Беҙҙең өйҙөң йәме"" әҫәре буйынса төшөрөлгән ""Һеңлекәш"" (""Сестренка"") фильмы бара. Өфөлә прокат уңыш яулай.Баш ҡалала был таҫма менән бер рәттән ""ҡысҡырып торған"" атамалы кинолар ҙа, Голливудтыҡылар ҙа күрһәтелә. Әммә ""Һеңлекәш"" патриотик-хәрби фильмы уларҙы уҙҙырҙы, буғай. Кассаларҙа аҡса йыйыу буйынса ул «Тайна печати Драконов», «Комната желаний», «Рэмбо: Последняя кровь», «Вчера» тигәндәрҙән алға сыҡҡан. Фильмға артабан уңыштар теләйек! Бармағандар ҡалдымы әле?"
Матбуғат байрамына кил һәм чемпиондар менән шашка уйна!,"Был аҙнала йомаһында, 4 октябрҙә Өфөнөң Матбуғат йорто алдында (Октябрҙең 50 йыллығы урамы, 13) оло байрам - Бөтә халыҡ матбуғатҡа яҙылыу көнө үтәсәк.Байрам мәлендә журналистар донъя чемпиондары менән шашка уйнаясаҡ. Донъя кубогы финалын еңеүсе, алты тапҡыр донъя чемпионы Тамара Танһыҡҡужина, донъя вице-чемпионы Айгөл Иҙрисова, Рәсәй йыйылма командаһы составында күп тапҡыр донъяла һәм Рәсәйҙә еңеү яулаған Айнур Шәйбәков бер юлы уйнау сеансын үткәрәсәк.Спорт байрамын БР Журналистар союзы менән Башҡортостандың шашкалар федерацияһы ойоштора. Бынан тыш, бер майҙансыҡта республиканың төп гәзит-журналдары хеҙмәткәрҙәре менән осрашырға, күргәҙмәләрен ҡарарға, шунда уҡ яҙылырға, йыр-моңға тамаша ҡылырға мөмкин буласаҡ. Аҙаҡтан ошо көндә гәзит-журналдарға яҙылған кешеләр араһында квитанциялар араһында лотерея отошо уҙғарыласаҡ. Иҫтәлекле бүләктәр әҙерләнгән, ә иң даланлыны супербүләк көтә! Бөтә халыҡ матбуғатҡа яҙылыу көнө көндөҙ сәғәт 12-лә башланасаҡ! Килегеҙ! Көтәбеҙ!"
"Телефоныңды яңырт - әтү ""ватсап"" эшләмәйәсәк","Хәбәрләшеү өсөн популяр ҡушымта киләһе йылдан алып иҫкергән операцион системалы телефондарҙа башҡа эшләмәйәсәк2010-2015 йылдарҙа эшләнгән ""андроидтар"" (2.3.7 һәм унан юғарыраҡ версиялы ""Андроид"" операцион системаһы) һәм тәүге айфондарҙа (iOS 8) ҡуйылған ""Ватс ап"" менән 2020 йылдың 1 февраленә тиклем генә ҡулланып буласаҡ. Быны ҡушымтаның хужалары әйткән.Шулай уҡ ""Нокия Люмия"" телефондарын тотоноусыларға хафаланырға ваҡыт - уларҙың ""ватс ап""тары 31 декабрҙә эшләүҙән туҡтаясаҡ."
Бәлки донъя кубогы турнирында үсен алыр...,"Рәсәй ҡатын-ҡыҙ волейбол командаһы Японияла уҙған донъя кубогы турнирынан бронза миҙал менән ҡайтҡас, ир-ат командаларына ла сират етте.Улар ҙа Японияла бер әйләнештә Канады, Австралия, Бразилия, Мысыр, Польша, Япония, Италия, Аргентина, АҠШ, Тунис, Иран һәм Рәсәй волейболсылары донъя кубогы бәйгеһендә көс һынашасаҡ. Бөгөн үк беҙҙекеләр ярышты башлап, Иран командаһы менән уйнай. Беҙҙең ир-ат командаһы үҙ тарихында донъя кубогы турнирында ике алтын һәм бер көмөш миҙал яулай. Ә ҡыҙҙарыбыҙ бер «көмөш» һәм бер «бронза»лы була. Турнир дүрт йылға бер уҙғарыла. Рәсәй йыйылма командаһы быға тиклем Европа чемпионатында ҡатнашып, сирекфиналдан үтә алмай, титулынан ҡалды. Сөнки уҙғанында улар беренселектә еңеүсе булғайны."
"Ҡыш ишек төбөндә генә. Ҡарға күмелеп ултырмаҫ өсөн, бөгөн ныҡлы әҙерлек кәрәк","Республика Хөкүмәтенең бөгөнгө аҙналыҡ оператив кәңәшмәһендә алда торған ҙур эшкә - һалҡын осорҙа йәмәғәт һәм ихата биләмәләрен таҙартыуға - әҙерлек тураһында һүҙ барҙы.Ҡышын беҙҙәге иң ҙур проблема - ҡар. Һәм тағы берҙе ҡар.БР Премьер-министры урынбаҫары - торлаҡ-коммуналь хужалыҡ министры вазифаһын башҡарыусы Борис Беляев белдереүенсә, тармаҡ хеҙмәттәре кешегә уңайлы булһын өсөн биләмәләрҙе тәртиптә тотоу эштәрен тәүлек әйләнәһенә күҙәтәсәк. Шул иҫәптән ҡарҙан таҙартыу ҙа даими алып барыласаҡ. Ҡалаларҙа дөйөм майҙан 51 млн квадрат метрҙан ашыу. Шуның 42 млн самаһын техника таҙартһа, ҡалғанына ҡул көсө талап ителә. Өфөгә генә барлығы 3200 техника кәрәк. Радий Хәбиров әйтеүенсә, кәрәккән техниканы бер юлы ғына алып булмай, шулай ҙа яңыртыу яйлап булһа ла бара. Әҙерлек эштәре дауам итә. Муниципалитеттарға боҙлауыҡҡа ҡаршы тороу өсөн материалдар алыуҙы тиҙләтергә кәрәк. Өфө мэры Өлфәт Мостафин белдереүенсә, баш ҡала, дөйөм алғанда, ҡышҡы осорға әҙерлекте тамамлай. Башҡортостан Башлығы, ҡарһыҙ булғаны юҡ, әҙерләнегеҙ, тине.БР Транспорт һәм юл хужалығы буйынса дәүләт комитеты Тимур Мөхәмәтйәнов белдереүенсә, ""Башкиравтодор"" предприятиеһы тейешле норманың 80,5 проценты күләмендә - тоҙ, 60 процент ҡом әҙерләгән. Ҡала һәм райондар муниципалитеттарында был күрһәткес ҙәерәк."
Хостелдар тыйылды,"Бөгөндән, 1 октябрҙән Рәсәйҙә күп фатирлы йорттағы торлаҡты ҡунаҡхана өсөн файҙаланырға ярамай.Хостел тип ябай фатир эсен йыһазландырып, йоҡлап сығыуға ғына ҡулланыуҙы әйтәләр. Хәҙер уларҙы ҡороу һәм ҡулланыу шарттары үҙгәрҙе.Беренсе ҡатта урынлашҡан һәм айырым инеү урыны булған, йәшәү өсөн тәғәйенләнмәгән биналарҙа ғына хостелдар һәм бәләкәй ҡунаҡханалар тотоуҙы дауам итергә мөмкин. Бынан тыш, хостелды апартаменттар комплекстарында эшләргә мөмкин, сөнки улар торлаҡ бина тип һаналмай."
Машина эйәләре! Бөгөндән европротоколға хаҡ арта,"1 октябрҙән, әгәр аварияға тарыған яҡтарҙың фекер төрлөлөгө булмаһа, Рәсәйҙең теләһә ниндәй төбәгендә полиция хеҙмәткәрҙәре саҡыртмай ғына европротокол буйынса аварияны максималь хаҡ буйынса тултырырға мөмкин. Хәҙер түләүҙең суммаһы 100 меңгә тиклем түгел, ә 400 мең һумға тиклем етеүе ихтимал.Бығаса Мәскәүҙә, Мәскәү өлкәһендә, Санкт-Петербургта һәм Ленинград өлкәһендә генә ошондай шарттарҙа европротокол тултырырға була ине. Аварияны махсус мобиль ҡушымта ярҙамында теркәргә кәрәк. Быны борттағы ГЛОНАСС системаһы менән дә эшләргә мөмкин (яңы машиналарға ҡуйыла). Ул аварияны теркәй һәм тиҙлекте арттырыу, бәрелешеүҙең көсө тураһында мәғлүмәттәрҙе операторға, ә ул уларҙы страховкалаусыға тапшыра."
Ипотека ставкалары кәмей,"1 октябрҙән эре Рәсәй банктары ипотека ставкаларын кәметә. Сбербанкта минималь ставка – 7,3 процент, Альфа-банкта – 8,9 , Райффайзенбанкта – 8,99, ""Дом.РФ""банкында 8,5 процент тәшкил итәсәк. Эксперттар, йыл аҙағына рәсәйҙәр күпләп ипотека кредиттары аласаҡ, тип иҫәпләй. Торлаҡҡа ихтыяж булғас, билдәле, уға хаҡтар ҙа артасаҡ."
Беҙҙең туристар бәләгә тарый яҙған,"Өфө туристары Эльбрус тауына канат юлы буйлап күтәрелгәндә фуникулер эштән сыға һәм тау башына 5 саҡырым ҡалғанда туҡтап ҡала. Башҡортостан туристары ике сәғәт буйы өс мең метр бейеклектә фуникулер эсендә ултырырға мәжбүр була. Ҡот осҡос хәл 30 сентябрҙә иртәнсәк теркәлә.Подъемникта булған 71 йәшлек Өфө ире, ваҡиға урынынан видеояҙма ла яһай. Ул әйтеүенсә ярҙам оҙаҡ килмәгән, кешеләр өшөй башлаған. Был һуңғы сәғәттәрем, тип уйланым, ти ир."
Хәрби хеҙмәткә саҡырыу башланды,"1 октябрҙән Рәсәйҙә көҙгө хәрби хеҙмәткә саҡырыу кампанияһы башланды. Бөтәһе 132 мең кеше илебеҙҙең Ҡораллы Көстәренә алынасаҡ. Башҡортостандан 5 меңгә яҡын кеше әрме сафтарын тулыландырасаҡ. Уҡытыусы булып эшләгән егеттәргә көҙгө саҡырылышта повестка ебәрелмәй. Улар 1 майҙан 15 июлгә тиклем саҡыртыла. Көҙгө уңышты йыйыу менән мәшғүл булғандар 15 октябрҙән генә хәрби хеҙмәткә алына. Быйылдан башлап әрменән кисектереү алыу хоҡуғы бирелгәндәр, хәрби хеҙмәткә саҡырыу комиссияһына ғариза яҙып, был мөмкинлек менән файҙаланыуҙан баш тарта ала. Ғаиләһендә кисектергеһеҙ хәлдәр килеп сыҡҡанда, хеҙмәт итеү ваҡыты тулмағандар ҙа аҙ ғына иртәрәк ҡайтасаҡ."
"""Алға"" менән экономия яһа","Берҙәм транспорт картаһы барлыҡҡа килеүен пассажирҙар ыңғай ҡабул итте. Автобуста ла, трамвай, троллейбуста ла шул бер ""Алға"" менән йөрөгәс, бик уңайлы. Әйткәндәй, халыҡ өсөн уңайлыҡтар бының менән генә бөтмәй әле.Бөгөндән ""Бәхетле сәғәт"" тарифы Башавтотранс автобустары менән электр транспорты араһында эшләй башлаясаҡ. Йәғни, пассажирҙар бер сәғәттә бер билет менән автобустан трамвай, троллейбусҡа күсеп (йәки, киреһенсә) ултыра ала. Икенсе билет түләүһеҙ була. Был, моғайын, ҡалала ""пересадка"" менән йөрөүселәргә ныҡ шәп булыр. Беләһегеҙ, бер сәғәтлек тариф 1 сентябрҙән эшләй башлағайны. Яңы хеҙмәт менән тиҫтәләрсә мең кеше файҙаланған. Байтаҡ шәхси маршруткалар ҙа ""Алға"" менән иҫәпләшергә мөмкинлек булдырҙы. Ни тиһәң дә, кеҫәлә шылтырҙатып ваҡ аҡса йөрөтмәһәң дә, 25 һум урынына, 20 һум түләһәң дә, яйлы бит. Имен юлдар!"
Гол индереп рәхәтләнгәндәр...,"Бразилияла уҙған футбол буйынса ике ҡатын-ҡыҙ команда араһындағы осрашыу бик ҙур иҫәпкә тамамланған.Бер яҡ футболсылар дәғүәсеһенең ҡапҡаһына 56 тапҡыр туп сойорғотоп, уларҙы 56:0 иҫәбенә ҡыйратҡан. Бер уйынсыһы хатта 14 гол индереп, хәҙер беренселектә бомбардир булып киткән. Тик шулай ҙа донъяла тағы бер бәйге бынан да күберәк тупҡа бай булған. Мадагаскарҙа уҙған осрашыуҙа бер яҡ команда үҙ етәкселегенә дәғүәһен белдереп, үҙ ҡапҡаһына 149 тапҡыр гол индергән."
Ялҡау хужабикәләргә һөйөнөслө яңылыҡ,"Ғалимдар ашай торған тәрилкәләр уйлап тапҡан. Барнауылда Алтай дәүләт университеты менән Алтай техник университеты ғалимдары бергәләшеп ғәҙәти булмаған һауыт уйлап сығарғандар, был хаҡта ""Интерфакс"" хәбәр итә. Ул һауыттарҙы ашап була икән. Был тәрилкәләрҙе ҡуҙаҡлылар ғаиләһенә ҡараған үҫемлек – люпиндан яһағандар. Уның составында аҡһым бар, ә глютен һәм фитогормондар юҡ.Вәт бит әй, ҙур табын йыйғандан һуң йәки көн һайын ашаған аҙыҡтың һауыт-һабаһын йыуып ыҙаламаясаҡбыҙ. Ризыҡты һауыты менән ҡуша ашаясаҡбыҙ ҙа, бер эш кәмейәсәк!"
"""Цифрлы иҡтисад"" милли проектын ғәмәлгә ашырыуҙа иң төпкөлгә лә иғтибар ителәсәк","Былтыр Президент Владимир Путин башланғысы менән ғәмәлгә ашырыла башлаған 12 милли проект араһында ""Рәсәй Федерацияһының цифрлы иҡтисады"" тигәне лә бар.Уның бюджеты - 1634, 9 миллиард һум (1,6 триллион һумдан ашыу).Башҡалары кеүек ул, был милли проект та тағы бер нисә проектты үҙ эсенә ала: ""Цифрлы мөхитте нормативтар менә көйләү"" (Нормативное регулирование цифровой среды) ""Мәғлүмәт инфраструктураһы"" (Информационная инфраструктура) ""Цифрлы иҡтисад өсөн кадрҙар"" (Кадры для цифровой экономики) ""Мәғлүмәт хәүефһеҙлеге"" (Информационная безопасность) ""Цифрлы технологиялар"" (Цифровые технологии) ""Цифрлы дәүләт идараһы"" (Цифровое государственное управление). Бер аҙ һандарға туҡталғанда, шундайыраҡ күрһәткестәргә ирешергә тейешбеҙ: - 2024 йылға 120 мең кеше мәғлүмәт технологиялары өлкәһендәге юғары белем биреү программаһы буйынса уҡырға алынырға - шул уҡ йылдың аҙағына 10 миллион кеше цифрлы грамоталыҡты үҫтереү буйынса онлайн форматта уҡып сығырға - дәүләт вуздарының 100 проценты 2023 йыл аҙағына ""Цифрлы университет"" моделе элементтарын индерергә - 2024 йыл аҙағына барлыҡ йорт хужалыҡтарының (һәр өй тип аңларға кәрәктер) 97 процентында юғары тиҙлекле интернет булдырырға. Бынан тыш, 2024 йылда Рәсәйҙә граждандың ""электрон паспорт""ы системаһы эшләй башлаясаҡ. Ҡыҫҡаһы, маҡсаттар етерлек. Был тема беҙҙең сайтта даими яҡтыртыласаҡ."
"Йәшәргә лә йәшәргә – янып,  ярһып, балҡып!","Учалы районы Уральск ҡасабаһында йәшәүсе Сәрүәрә Халидар ҡыҙы Ғариповаға, һеҙгә Ололар көнө айҡанлы яҙырға барам, тип әйтергә тел әйләнмәне. Уға, һөйкөмлө, йәш сырайлы, яҡты йөҙлө һылыу ҡатынға, ҡарап, ниндәй ололар тураһында һүҙ алып барырға мөмкин?! Йәштәр көнө уңайынан ғына яҙырға була бит йәштәрсә дәртле, еңел баҫып йөрөгән, әүҙем тормош алып барған, ололоҡто үҙенә яҡын да ебәрмәгән Сәрүәрә апай хаҡында. Әллә яңылышаммы икән, бәлки, ул йәштер, тип аптырағандың көнөнән ҡат-ҡат һорайым: – Һеҙ ысынлап та пенсионермы? Сәрүәрә апай ихлас көлә: – Эйе, Аллаға шөкөр, ирем менән икебеҙҙең дә хаҡлы ялға сыҡҡанға инде ун йыл.Хаҡлы ялда булыуына ҡара­маҫтан, Октябрьск ҡасаба­һында фельдшер булып эшләп йөрөгән Сәрүәрә Ғарипова Ташҡыя ауылында Сәлимә менән Халидар Йәһүҙин­дарҙың ғаиләһендә баш бала булып тыуған. Халидар ҙа, Сәлимә лә сығыштары менән Йәндек ауылынан. Халидарҙың оҫта гармунсы, скрипкасы даны тирә-яҡҡа киң таралған булған, өйҙәрендә йыр-моң һис ҡасан өҙөлмәгән. Әлбиттә, Сәрүәрә лә бәләкәйҙән сәнғәткә ғашиҡ үҫә. Тик мәктәпте тамамлағас тормошон мәҙәниәт өлкәһе менән бәйләргә ынтылмай, документтарын медицина учи­лищеһына тапшыра. Әсә кеше, их, уҡытыусы һөнәрен һайла­һаңсы, тип ҡыҙының был һайлауына ризаһыҙлыҡ белдерә.– Мине 17 йәштән мәктәпкә уҡытыусы итеп эшкә алғайнылар, – тип һөйләй Сәрүәрә апай, – тик уҡытыусылыҡҡа бер ҙә күңелем ятманы, медицинаға тартылдым. Әсәйем мине уҡытыусы итеп күрһә лә, фельдшерлыҡҡа уҡыным. Һуңынан инәйемдең ҡыуаныуы! Ҡалай ғына һәйбәт һөнәр һайлағанһың, тип һө­йөнөп бөтә алманы. Ҡәҙерле кешеләремдең икеһе лә яман шеш ауырыуынан йәшләй генә китеп барҙы. Атайым – 56, инәйем 53 йәшендә. Икеһе лә риза килеш, йәшәребеҙҙе йә­шәнек, иллене үттек, тип донъя менән хушлашты. Улар өсөн илле йәшкә етеү ҙә ҡыуаныс булды. Атайым бит фронтовик ине. Тыуған илде һаҡларға фронтҡа барыр өсөн ун ете йәшендә үҙенә бер йыл өҫтәтеп яҙҙырып, ут эсенә ингән. 1943 йылда өйҙән сығып киткән егет 1953 йылда ғына ауылына кире әйләнеп ҡайтҡан. Бер йылдан әсәйем менән өйләнешеп, 1954 йылдың ноябрендә яҡты донъяға ауаз һалғанмын. Тик атайым мине, 1955 йылдың 1 ғинуарында тыуҙы, тип яҙҙырған, йәнәһе лә, бер ай арҡаһында өлкәндәр менән йөрөп ятмаһын. Минән һуң Данияр ҡустым менән Әлфиә һеңлем тыуған. Шөкөр, өсөбөҙ ҙә пенсиялабыҙ. Әлдә Данияр ҡустым, инәйемдең хыялын тор­мошҡа ашырып, педагог һөнәрен һайланы, ғүмер буйы Уральск мәктәбендә рә­сем һәм технология дәрес­тәренән балаларға белем бирҙе. Минең иһә медицина өлкәһендә эш­ләүемә 43 йыл. Фельдшер булып эшләгән Сәрүәрә Халидар ҡыҙы – “Йәй­ғор” фольклор ансамбле етәк­сеһе лә. 2016 йылда “Мин яратам һине, тормош!” республика фестивалендә беренсе урын алған, ""Байыҡ"" телевизион конкурсында гран-при яулаған, 2017 йылда БР Мәҙәниәт ми­нистрлығы һәм Башҡорт халыҡ ижады үҙәге ойошторған “Аш­ҡаҙар таңдары” башҡорт фольклоры фестивалендә “Иң яҡшы инструменталь баш­ҡарыусы” номинацияһында махсус призға лайыҡ булған “Йәйғор” быйыл да, “Байыҡ”та сағыу сығыш яһап, финалға үтте.– “Йәйғор” электән булған ул, тик кеше йөрөмәй башлағас, тарҡалышып бөткәндәр тиерлек, – ти Сәрүәрә апай. – Шуға ла Фәриҙә Ҡәләмова, әйҙә, төр­көмдө терелтәйек, тигәс, 2004 йылда бергәләп ең һыҙғанып, төркөмгә йән өрөргә тотондоҡ. Уральскиҙа халыҡ дәртле, талантлы бит ул. Бында балалар баҡсаһынан башлап балаларҙы йыр-моңға, ҡурай-баянда уй­нарға, бейергә өйрәтәләр. “Йәй­ғор”ға бе­реһенән-береһе һәләт­лерәк 16 ҡатын-ҡыҙ йөрөй, уларҙың ун бере – данлыҡлы “Ләйсән” халыҡ бейеү ан­самбленең ветераны. Үҙебеҙҙең сафтарға ир-егеттәрҙе лә ылыҡтырырға ниәт бар, килеп сыҡһа инде әгәр. Шулайтып “Йәйғор”ҙо балҡытып, күңелдәге осҡондо һүндермәй йөрөп ятабыҙ.Сәрүәрә апайҙың ире Салауат Нуретдин улы ла сәнғәткә мөкиббән киткән кешеләрҙең береһе. Заманында Фәйзи Ғәс­кәровтың ҡулы аҫтында бейеү серҙәренә төшөнгән тракторсы бөгөн дә сәхнәгә сыҡһа, тамашасы күңелен бер күреүҙә яулай ҙа ҡуя – ундағы колорит, тартыу көсө, энергия хәтәр!– Фәйзи Ғәскәров ансамблгә кешеләр йыйғанда, мин дә бейеп ҡарағайным да, оҡшатманы шикелле, йырларһың, тип йырлатып ҡуйҙы, – тип көлә Сәрүәрә апай. – “Ләйсән”дәр бейегәндә, мин концерттарында йырлап йө­рөнөм. Салауат бик шәп гармунсы ла бит, шул гармун телдәренән бармаҡтарын йүгер­теп уйнағанына иҫем киттеме икән, әллә баһадирҙай буй-һыны оҡшанымы, хәҙер аныҡ ҡына әйтеп тә булмай.Салауат ағайҙың бейеүе лә һылыу Сәрүәрәне битараф ҡалдырмағандыр. Йәне-тәне менән бирелеп бейей башлаһа, ысын бейеүсенең ниндәй бу­лырға тейешлеген аңлайһың, бейеү сәнғәтенең юғарылығын бөтөн тулылығында тояһың.– Беҙгә Фәйзи ағай юғары планка ҡуйып, нисек бейергә кәрәклеген өйрәтте, шул бейеклекте юғалтмаҫҡа тырыштыҡ, – Салауат ағай ҙа, Сәрүәрә апай кеүек үк, һөйләшкәндә бейеү хәрәкәттәре яһағандай. – “Ләйсән”дең “халыҡ” исемен яҡларға барғанды бер ҙә онотмайым. Миҙхәт Алсынбаев, Ринат Жамалов, Рәис Низаметдинов, Закир Ғарипов, Марат Ғаб­дуллин, Ғәлимжан Хилажев, Дим Сәғитуллин, Вәис Солтанов, Әғләм Ғабдрахманов, Айбулат Әһлиев менән бергә барып, дүрт бейеү менән сығыш яһап, геү килеп йөрөп ҡайттыҡ. Сәнғәткә булған һөйөү уты бер ҡабынһа, һис ҡасан һүнмәй ҙә, һүрелмәй ҙә икән. Әле бына Сәрүәрәгә 65 йәш, миңә – 70, ләкин ҡартлыҡҡа бирешергә иҫәп юҡ. – Тик ятһаң, мүкләнәһең бит ул, – тип йөпләй ирен хәләл ефете. – Хәрәкәттә – бәрәкәт, тип юҡҡа әйтмәгәндәр. Маңлайҙарға һырҙар ҡунһа ла, күңел һәр саҡ йәш ҡала – быныһы ла хаҡ. Ошо дәрт, көс, илһам менән тағы тиҫтәләрсә йыл гөрләп, янып, ярһып йәшәһен гүзәл, талантлы кешеләр. Ғарипов­тарҙыҡы ишеләй бүлешерлек күңел байлығың булғанда, булмышың башҡаларға өлгө-маяҡтай яҡтыртҡанда, башҡаса йәшәү мөмкин дә түгел."
“Юлдаш”та – “Шағир һүҙе”,"Һин – тәбиғәтем, һин – тәғлимәтем, Һин – хөкүмәтем, һин –хәҡиҡәтем, Һин – әкиәтем, һин – мөхәббәтем: Йөрәктә йәшәр йән – шиғриәтем. Яңыраҡ 80 йәшен билдәләгән күренекле шағир Риф Мифтахов шиғриәттең асылын шулай билдәләй. Ысынлап та, шағир күңеле бар донъяны айҡай һәм зауыҡлы һүҙ, аһәңле тел менән тормош даръяһы серҙәрен асырға ынтыла. Бәғзе бер замандан әҙәби хеҙмәт емештәре ташҡа ғына баҫылып ҡалмай, тауыш яҙмаһында ла яңғырай. Шул йәһәттән радионың әһәмиәте баһалап бөткөһөҙ. “Юлдаш” каналының “алтын” фондында уҙған быуаттың 50-се йылдар яҙмаһында Рәшит Ниғмәтиҙең тауышы һаҡланыуы – шуның бер дәлиле. Ошо дәүерҙән алып тупланған таҫмалар – башҡорт шиғриәте үҫешенең үҙенсәлекле көҙгөһө. Арҙаҡлы актерҙар уҡыуында Салауат Юлаев, Аҡмулла шиғырҙарынан башлап замандаш йәш әҙиптәрҙең дә ижадына тиклем сағылыш таба. Һәм был хазина, диңгеҙгә табан киңерәк тә, тәрәнерәк тә, һыуы ла мулыраҡ була барған йылға ише, тулылана ғына. Тыңлаусылар һәр йәкшәмбе иртәһендәге “Шиғриәт минуттары”н көтөп ала. Әммә беҙҙең ҡатмарлы, етеҙ, тиҙлеккә ҡоролған заманда ла был илһамлы минуттар самалы, әлбиттә. Күңелдәр ығы-зығылы тормошто балҡытып ебәрер илаһи һүҙҙе нығыраҡ көҫәй. Шуны күҙ уңында тотоп, радио тулҡындарына көн дә бер әҙиптең шиғырын сығарырға булдыҡ. Хөрмәтле тыңлаусыға ул ҡыҫҡа ваҡытҡа булһа ла тәрән, нескә кисерештәр, эске донъяһын яҡтыртыр мәлен бүләк итеүе менән ҡиммәт. Шулай итеп, көн һайын иртәнге сәғәт 11 тула 15 минуттан һәм киске сәғәт ун тула 15 минуттан “Юлдаш” эфирында “Шағир һүҙе” яңғырай."
Ғүмер көҙҙәренең матурлығы...,"Бер уйлап ҡараһаң, оҙон-оҙаҡ кеүек тойолған ғүмер юлдарында әҙәм заты күпме ғәмәл ҡыла! Ә уларҙың ниндәй булыуын һәр кем үҙе хәл итә. Халыҡ хәтере ҡыҫҡа, тиһәләр ҙә, ул ғәмәлдәр йылдар дауамында рәхмәт йә рәнйеш булып йәшәй. Ә кеше тураһында матур фекерҙәр, рәхмәтле һүҙҙәр ишетһәң, күңелгә рәхәт булып китә. Ейәнсура районының Абзан ауылында йәшәүсе Рүсиә Нәжметдин ҡыҙы Мөкминева тураһында ла ауылдаштары тик матур һүҙҙәр генә әйтә.Һәр ауылда матур эштәре, изге ниәттәре менән ихтирам, хөрмәт ҡаҙанған оло быуын вәкилдәре була. Оҙаҡламай 80 йәшен тултырасаҡ Рүсиә инәй үҙ ғүмеренең 40 йылын сауҙа эшендә үткәргән. Ә совет осоронда һатыусы булып эшләү ауыр ғына түгел, хатта бер аҙ хәүефле лә булыуын күптәр хәтерләйҙер. Төймә менән энәнең дә һәр бөртөгө иҫәптә, ә ревизия ваҡытында аҡсаның тине тингә тура килергә тейеш. Ике һум тулмаһа, эштән бушатылыу, ә ҙур сумма булһа хөкөм ителеү янаған мәл.– Аллаға шөкөр, эшләү дәүеремдә бер тапҡыр ҙа шелтә эләкмәне. Тырышып эшләнем, кеше малына ҡыҙыҡманым, ғәҙел булырға теләнем. Бер аҙ талапсан да булырға тура килде. Бөгөнгө эш шарттарына ҡарайым да, йәштәр өсөн ҡыуанып бөтә алмайым. Беҙ эш башлаған саҡта мейес яғылған иҫке магазиндарҙы йылытып булмай ине. Ҡыш буйы һыуыҡ магазинда өшөп-туңып ултырыу, машина-машина килгән йөктө ир-егеттәр менән бер рәттән ташыу еңел булманы. Юҡлыҡ заманында грамлап он да, яртышар литрлап кәрәсинен дә һаттыҡ, – тип эш йылдарын иҫләп ала ул. Рүсиә инәй күрше Юлдаш ауылында, ун балалы ҙур ғаиләлә тыуып үҫә. Йортта апаһы Люциә менән ата-әсәһенә иң ҙур ярҙамсы булалар: үҙҙәренән бәләкәй һигеҙ туғанын ҡарап, өйҙәге барлыҡ эште башҡарып, егәрле, эшлекле ҡыҙ булып буй еткерә. Уҡырға, белем алырға теләһә лә, ҡалаға барып юғары белем алырға мөмкинлектәр булмай. Шулай ҙа, район үҙәгендәге махсус курстарҙы тамамлап, һатыусы булып эш башлай. 8 кластан алып дуҫлашҡан Самаҙы егете Бәхтейәр менән сәстәрен сәскә бәйләп, бергә тормош ҡоралар. Благовещен ҡалаһында бухгалтерҙар курсын тамамлаған ғаилә башлығы Абзан ауылында оҙаҡ йылдар хисапсы, страховка агенты булып эшләй.1990 йылда, Рүсиә инәй менән Бәхтейәр олатай хаҡлы ялға сыҡҡас, заман яңылыҡтарына битараф ҡалмайынса, үҙҙәрен шәхси эшҡыуарлыҡта һынап ҡарайҙар. Улар ауылда ғына түгел, ә районда тәүгеләрҙән булып шәхси магазин аса. Халыҡтың ихтыяжын ҡәнәғәтләндерерлек, талаптарына яуап бирерлек итеп эшләгәс, Мөкминевтарҙың эше алға китә, мул табыш бирә башлай. Әммә биш йыл самаһы эшләгәс, Бәхтейәр олатай дин менән ҡыҙыҡһына башлай. Намаҙға баҫып, ураҙа тотоп ҡына ҡалмай ул, ә ауылдаштарын да дингә әйҙәүҙе маҡсат итеп ҡуя. Ауыл үҙәгендәге колхоздың иҫке бинаһын төҙөкләндереп, мәсет итеү өсөн ул байтаҡ көсөн һәм ваҡытын түгә. Документ эштәре менән төрлө ишекте ҡағырға, төҙөлөш өсөн ауылдаштары араһында аңлатыу эштәре алып барырға тура килә. Шәхси эшҡыуарлыҡтан алынған килемдең байтаҡ өлөшө ошо изге йорт өсөн тотонола. Быларҙың барыһына ла күрһәткес һәм туғыҙ йыл элек мәрхүм булған Бәхтейәр олатайҙың рухына яҡты хәтирә булып, Абзан ауылының мәсетендә көн һайын аҙан яңғырай. – Ғаилә ҡороуыбыҙға 50 йыл тулырға ай ғына ҡалғайны, олатайыңдан ҡалдым. Туғандар менән гел аралашып, ҡатышып йәшәгәс, алтын туйға ихата тултырып ҡунаҡ йыям, тип хыяллана ине, – тип күҙ йәштәрен йәшермәй Рүсиә инәй. Тол ҡалһа ла, уны туғандары яңғыҙ итмәй. Туғыҙ бер туғанының балалары көн һайын тигәндәй килеп йә шылтыратып хәлен белә, күстәнәстәр ебәрә. Ә ағинәйҙең күңелендә барыһына ла урын етә: һәр береһен ҡайнар аштар, тәмле сәйҙәр менән ҡаршы ала, үҙе үҫтергән емеш ҡайнатмалары менән һыйлай, уларҙың иҫәнлек-һаулығына доғалар арнай. Эшләгән йылдарында исеме тик маҡтау һүҙҙәре менән генә телгә алынған Рүсиә инәйҙе район етәкселәре лә онотмай. Күптән түгел уға Башҡортостандың 100 йыллығы айҡанлы миҙал тапшырылды. Осрашҡанда ул ошо шатлығы менән дә уртаҡлашты. Көҙ ҡояшы йылыға һаран булһа ла, нурҙары яҡты, сағыу була. Алтын япраҡтар менән биҙәлгән урман, мул уңышлы баҡса матурлығы ла күҙҙе ҡамаштырыр. Ғүмер көҙҙәре лә шулай бер аҙ моңһоу кеүек. Әммә үтелгән йылдар, намыҫлы башҡарылған эштәр йәнде йылыта, бәхет бирә. Тап Рүсиә инәйҙең матур тормошо кеүек."
Октябрь айына һынамыштар,"- Октябрь – ҡара бейә, ноябрь – ала бейә.- Октябрь япмаһа, декабрь япмаҫ.- 1 октябрҙә ел көн буйына төньяҡтан булһа, ҡыш һалҡын килер, көньяҡтан булһа, йылы булыр һәм киләһе йылда ашлыҡ уңыр.- 1 октябрь көндө торналар китмәһә, ноябргә тиклем һыуыҡтар булмаясаҡ.- 1октябргә тиклем ҡар күҙе төшһә, сана юлы тиҙ булмаҫ. - 8 октябрҙә тәүге ҡар еүеш ергә төшһә, иремәй ҡаласаҡ, ҡоро ергә төшһә, тиҙ иреп бөтәсәк. - Ҡыр ҡаҙҙары иртә китһә, ҡыш иртә килер. - Ҡарлуғас йылы яҡҡа иртә китһә, ҡыш һыуыҡ һәм оҙаҡ булыр. - Октябрҙә күк күкрәһә, ҡыштың ҡары аҙ булыр. - Урманда миләш күп булһа, көҙ ямғырлы булыр, аҙ булһа – ҡоро килер. - Көҙ оҙон булһа, яҙ һуң килер."
Владимир Путин йыназаға барҙы,"Рәсәй Президенты билдәле дәүләт эшмәкәрен һуңғы юлға оҙатыуҙа ҡатнашты.30 сентябрь Францияла милли матәм көнө иғлан ителде - 26-һында элекке Президент Жак Ширак вафат булғайны. Владимир Путин йыназала ҡатнашты. Мәрхүм менән хушлашыу Париждағы Сен-Сюльпис соборында уҙҙы. Унда Европаның бик күп дәүләте президенттары, Иордания короле, Монако кенәзе, Люксембургтың Бөйөк герцогы ла булды. Траур церемонияһы уҙғас, Владимир Путин Франция Президенты Эммануэль Макрон менән бер аҙ һөйләшеп алды. Жак Ширакка 86 йәш ине. Вафатын ишеткәс тә, Рәсәй башлығы уның ғаиләһенә ҡайғы уртаҡлашыу телеграммаһы ебәргәйне."
Октябрь айында юбилейҙар,"1 – шағир, прозаик, Салауат Юлаев исемендәге дәүләт премияһы лауреаты Ғәзим ШАФИҠОВТЫҢ тыуыуына – 80 йыл (1939 – 2009). 3 – Башҡортостандың халыҡ шағиры Сәйфи ҠУДАШТЫҢ тыуыуына – 125 йыл (1894 – 1993). 9 – Башҡортостандың Советтар Союзы Геройы Ғәйфетдин АСКИНДЫҢ тыуыуына – 95 йыл (1924–2003). – шағир Сөләймән МУЛЛАБАЕВТЫҢ тыуыуына – 95 йыл (1924 – 2003). 10 – шағир Азамат ЮЛДАШБАЕВҠА – 55 йәш (1964). 14 – шағир Рәйес ТҮЛӘКТЕҢ тыуыуына – 60 йыл (1959 – 2007). 18 – яҙыусы Хәкимйән ЗАРИПОВТЫҢ тыуыуына – 90 йыл (1929 – 2012). Башҡортостандың халыҡ шағиры Мостай КӘРИМДЕҢ тыуыуына – 100 йыл (1919 – 2005). 21 – йырсы, БР аҙыҡ-түлек индустрияһының атҡаҙанған хеҙмәткәре Бибисара АЗАМАТОВАҒА – 70 йәш (1949). 30 – шағир Самат ҒӘБИҘУЛЛИНДЫҢ тыуыуына – 80 йыл (1939 – 1997)."
"Октябрь айында байрамдар, иҫтәлекле көндәр",1 – Халыҡ-ара оло йәштәгеләр көнө. – Халыҡ-ара музыка көнө. – РФ Ҡоро ер ғәскәрҙәре көнө. 2 – Халыҡ-ара социаль педагогтар көнө. 3 – ОМОН хеҙмәткәрҙәре көнө. 4 – РФ Йыһан ғәскәрҙәре көнө. – Рәсәй гражданлыҡ оборонаһы көнө. – Бөтә донъя кейек-йәнлектәрҙе һаҡлау көнө. – Бөтә донъя йылмайыу көнө. 5 – Уҡытыусылар көнө. 7 – Бөтә донъя торлаҡ көнө. – Халыҡ-ара табиптар көнө. – Бөтә донъя архитектура көнө. 9 – Бөтә донъя почта көнө. 11 – Башҡортостан Республикаһы көнө. 13 – Ауыл хужалығы һәм эшкәртеү сәнәғәте хеҙмәткәрҙәре көнө. 14 – Ҡурсаулыҡ хеҙмәткәрҙәре көнө. – Халыҡ-ара стандартлаштырыу көнө. 15 – Халыҡ-ара ауыл ҡатын-ҡыҙҙары көнө. 16 – Бөтә донъя анестезиологтар көнө. – Бөтә донъя икмәк көнө.20 – Юл хужалығы хеҙмәткәрҙәре көнө. 25 – Таможня хеҙмәткәрҙәре көнө. 26 – Автомобиль транспорты хеҙмәткәрҙәре көнө. – Бөтә Рәсәй гимнастика көнө. 29 – Ведомствонан тыш һаҡ хеҙмәткәрҙәре көнө. 30 – Сәйәси золом ҡорбандарын иҫкә алыу көнө. – Халыҡ-ара әҙәбиәтселәр көнө.
Юл фажиғәләре,"Ял көнөндә Булгаково янында Lada Granta менән Daewoo Nexia бәрелешкән. Аварияла 4 кеше етди травмалар алған.Тотошлай емерелгән машина эсенән сыға алмай тороп ҡалған кешеләргә ярҙам итер өсөн Авария-ҡотҡарыу хеҙмәте, полиция хеҙмәткәрҙәре, табиптар барған. Юлдарҙа һаҡ йөрөгөҙ, ҡыумағыҙ! Үҙегеҙҙең һәм башҡаларҙың ғүмерен, һаулығын хәүеф аҫтына ҡуймағыҙ, хөрмәтле водителдәр."
Тағы бер мутлыҡ килеп сыҡҡан,"Федераль һалым хеҙмәте һалымдар менән бәйле мутлыҡтар тураһында хәбәр итә.Граждандарға ""Рәсәй почта""һынан муттарҙың иҫәбе реквизиттары күрһәтелгән һалым түләү тураһындағы хат-талаптар күпләп килә. Зинһар, ундай хат алһағыҙ, ""Һалым түләүсенең шәхси кабинетына"" инеп, реквизиттарҙы, һалым суммаһын тикшерегеҙ! Үткән йылдарҙа һалым хеҙмәтенән килгән хат һаҡланһа, шуның буйынса ла реквизиттарҙы сағыштырып тикшерергә мөмкин. Бик тә булмаһа, яҡындағы һалым хеҙмәте инспекцияһынан квитанцияны барып алығыҙ.SMS һәм электрон почта аша ла һалым тураһында хат-иҫкәртеүҙәрҙе Федераль һалым хеҙмәте ебәрмәй."
Сбербанктан яңы хеҙмәт,"Август айында Сбербанк төпкөл ауылдарҙың магазинында карта буйынса ҡулаҡса биреүҙе юлға һалыу тураһында хәбәр иткәйне. Бынан тыш Сбербанк тиҙҙән фатир, бәйләнеш, коммуналь хеҙмәттәр өсөн түләүҙәрҙе магазин кассаларында ҡабул итә башлаясаҡ, тигән яңылыҡ бар. Проект алыҫ төбәк-райондарҙа старт аласаҡ, йәғни телефондар аҙ булған, яҡшы интернет тотолмаған ауылдарҙа. Ҙур ҡалаларҙа был хеҙмәт киреһенсә сауҙа нөктәләрендә сираттар барлыҡҡа килеүенә, инкассация хаҡы артыуына ғына булышлыҡ итһә, ауыл еренә бик тә ярап ҡаласаҡ. Магазинды агент сифатында яллау традицион банк инфраструктураһын тотоуға ҡарағанда Сбербанк өсөн осһоҙораҡҡа төшәсәк. Түләүҙәрҙе ҡабул итеү сервисы банктағынан бер нимәһе менән дә айырылмаясаҡ: кассир түләү тураһындағы квитанцияны алып, бөтә кәрәкле мәғлүмәтте кассаға индерә лә, аҡсаны ҡабул итеп, чек бирә. Был хеҙмәт менән тик Сбербанк клиенттары ғына файҙалана аласаҡ."
Радий Хәбировтан өмөтлө хәбәрҙәр,"Башҡортостан Башлығы Радий Хәбиров бөгөн ""Бәйләнештә"" селтәрендәге үҙенең рәсми сәхифәһендә һаулыҡ һаҡлау тармағында буласаҡ эштәр тураһында хәбәр итте.Радий Фәрит улы былай тип яҙған һәм фотолар һалған: ""В Октябрьском ремонтируем поликлинику по-новому. Хотим, чтобы детские учреждения выглядели как детские, а не как казармы, как это почему-то часто бывало раньше. Разумеется, функционально больницы тоже должны становиться ближе к человеку.До конца 2024 года построим - новый корпус Республиканского кардиологического центра, Центр детской онкологии и гематологии, многофункциональный больничный комплекс в Затоне, 2 родильных дома (Бирск, Ишимбай), 12 поликлиник по республике, 3 сельские врачебные амбулатории, 20 фельдшерско-акушерских пунктов. Приобретем 147 модульных ФАПов, которыми заменим 130 аварийных"". Шәп бит, йәмәғәт! Эштәрҙә уңыштар теләйек!"
"Водитель ""права""ларын телефон эсенә тығырҙармы?","Тиҙҙән Рәсәйҙә электрон водитель таныҡлыҡтары барлыҡҡа киләсәк. Бының турала ТАСС интервьюһында Рәсәй ЮХХДИ-һы начальнигы Михаил Черников белдерҙе. Уның һүҙҙәренә ҡарағанда, электрон документ әлеге пластик карточкаларҙы алмаштырмаясаҡ. Айырмаһы - яңы таныҡлыҡты смартфон эсенә ҡуйырға мөмкин һәм кәрәккәндә уның аша хоҡуҡ һаҡлаусыларға күрһәтеп буласаҡ.Черников электрон ""права""ларҙың ҡасан ғәмәлгә инеүен аныҡ әйтмәй. Бының өсөн тейешле инфраструктура булдырырға, хоҡуҡи акттарға өҫтәмәләр индерергә кәрәк.ЮХХДИ-ның баш начальнигы шулай уҡ ""Һаулыҡ һаҡлау"" милли проектына ярашлы диспансерлау үткәндән һуң ведомство водитель таныҡлыҡтарын тәүгә алыу йәки алмаштырыу өсөн медицина справкалары бирергә тәҡдим итәсәк тине. Шулай итеп айырым медкомиссия үтергә кәрәкмәйәсәк."
"Ярлылыҡтың сиге - 12,5 мең һумдың ""теге"" яғында","Беҙҙең илдә ""әҙәм рәүешле"" йәшәр өсөн бер кешегә 38 мең һум килем кәрәк. Левада-үҙәк һорашыуҙар ойошторған да, шуны асыҡлаған: бер кешегә 12,5 мең һум күләмендәге айлыҡ килем - ул ярлылыҡтың сиге. Унан да түбән икән, бөттө, башыңдан ауырыу китмәй, тигән һүҙ. Йәғни, һин ҡайҙан аҡса табырға, тип уйланып тик йөрөйәсәкһең. Шул булдымы тормош?! Әлбиттә, кәрәккән килем кимәле ҡаланан ҡалаға айырыла. Мәҫәлән, Мәскәү халҡына ""нормаль йәшәү"" өсөн уртаса 59,8 мең һум талап ителә. Беҙгә ул хәтлем үк булмаһа ла ярай.Һәр хәлдә, кемгәлер 12,5 мең һум да эләкмәй бит әле."
Ләйсән Үтәшева кемдәр менән осрашҡан?,"Билдәле телевидение алып барыусыһы һәм элекке спортсы Мәскәүҙә яҡташтары менән осрашҡан һәм Радий Хәбировтан сәскәләр букеты алып һөйөнгән.ТНТ телеканалы алып барыусыһы һәм гимнаст Ләйсән Үтәшеваны белмәгән кеше юҡтыр. Ул үҙенең ""Инстаграм"" сәхифәһендә кисә, 29 сентябрҙә Мәскәүҙәге РФ Президенты ҡарамағындағы БР Тулы хоҡуҡлы вәкиллегендә үткән осрашыу тураһында яңылыҡ ҡуйған. Ләйсән унда үҙенең тормош тәжрибәһе менән бүлешергә һәм карьераһы менән уңыштары тураһында һөйләгән. Кисәнән һуң Ләйсән сәхифәһенә фотолар һәм видеояҙмалар һалған. Кадрҙарҙа БР Башлығы Радий Хәбировтан сәскәләр букеты ла күренә. Видеола иһә Үтәшева башҡортса һәм татарса түбәндәгеләрҙе әйтә: — Слушайте, сегодня буду общаться с родными, с родными моими башкирами. Исәнмесез! Һаумыһығыҙ! Әйтергә кәрәк, июнь айында үткән V Бөтә донъя башҡорттары ҡоролтайында төбәк башлығы Радий Хәбиров замана башҡорто нисек булырға тейеш тип һөйләп үткәйне. Ул унда гимнастканы телгә алды һәм ""башҡорт Ләйсән Үтәшева кеүек һомғол һәм матур булырға тейеш"" тине."
"""Первушин"" аэродромы Муса Гәрәев исемен йөрөтһөн тиҙәр","Билдәле булыуынса, Өфөгә яҡын урында, Кушнаренко районында Первушин ауылы янында аэродром бар. Унда бәләкәй самолеттар ултыра-осоп китә ала, һаҡлау ангарҙары ла бар. ""Ҡыҙыл"" таң республика гәзите был объектты легендар осоусы, ике тапҡыр Советтар Союзы Геройы Муса Гәрәев исеме менән атарға тәҡдим итте. ""Первушин"" аэродромы элек ДОСААФтың Башҡортостан республика комитетына ҡараған булған. Ә Муса Ғайса улы ошо ойошма менән 1965-1977 йылдарҙа етәкселек иткән. Тап шул йылдарҙа аэродромда ныҡлы материал-техник база төҙөлгән. Шуға күрә лә М.Гәрәев исемендәге ""Первушин"" аэродромы барлыҡҡа килһә бик яҡшы күренеш буласаҡ."
"Ҡурҡмаған, 350 метр бейеклектә канаттан үткән","Өфөлә йәшәгән Денис Дәүләтшин үтә ҡыйыу кеше. Ни өсөн тиерһегеҙ - ул бейеклектән ҡурҡмаған, үлемгә иҫе китмәй. Ул экстремаль спорт төрҙәре менән мауыға, Әйткәндәй егет ошо көндәрҙә Мәскәү ҡалаһында 350 метр бейеклектә арҡан буйлап үткән. Денис ""хайлайн"" ярышында - ""Москва-Сити"" башнялары араһынан 350 метр бейеклектә тарттырылған 220 метрлыҡ нәҙек арҡандан үтеүҙә ҡатнашҡан. Бындай спорт төрө йәштәр араһында популяр, улар үҙҙәрен оҙаҡ ҙерләй. Арҡан аша үткәндә страховкалау ҡулайламаһы була.Ярышта йөҙләгән спортсы ҡатнашҡан, ете кеше донъя рекорды ҡуйған. Денис уларҙың иҫәбенә эләкмәһә лә, бар араны ҡоламайынса үтә алған."
Нимә ул миома? Ул нилектән барлыҡҡа килә?,"Миома – йомшаҡ мускулатуралы ағзала барлыҡҡа килгән шеш. Ҡатын-ҡыҙҙарҙа ул күбеһенсә бала ятҡылығында була. Сәбәбе – гормональ фондың үҙгәреүе. Ғәҙәттә, 30–35 йәшлек гүзәл заттарҙа йыш осрай. Миома кеше ғүмеренә хәүеф тыуҙырмай, шулай ҙа ваҡытында дауаланыу зыян итмәҫ. Был шештең энә күҙәүендәй генәһе лә, йоҙроҡ ҙурлығында булыуы ла ихтимал. Бик тиҙ ҙурайһа, хәүефләнергә урын бар, яман шешкә әүерелеүе бар. Был осраҡта миоманы хирургик юл менән дауалау талап ителә. Алоэ һәм бал ярҙамындаМиоманы дауалауҙа халыҡ медицинаһын да уңышлы ҡулланалар. Мәҫәлән, алоэ һәм бал менән дауалап була. Бының өсөн 375 г алоэны ит турағыс аша үткәреп, 625 г бал һәм 675 г кагор ҡушып ҡараңғы урында биш көн төнәтергә. Ошо төнәтмәне көнөнә өс тапҡыр ашарҙан ярты сәғәт алда берәр ҡалаҡ эсергә. Кәрәсин менән Кәрәсингә манылған тампонды йоҡлар алдынан биш минутҡа ғына ҡуйып алырға кәрәк. Дауалау курсы – 12 көн. Эрозия булған ваҡытта был ысул менән дауаланыу тыйыла. Дегәнәк япрағы ла ярҙам итә Миоманы дауалау өсөн дегәнәк япрағын киптереп, онға әйләнгәнсе ваҡларға кәрәк. Һуңынан 5 г порошокка 2 стакан ҡайнар һыу ҡойоп, 12 сәғәт төнәтергә. Көнөнә дүрт тапҡыр 100-әр грамдан эсергә. Дауалау курсы – 30 көн, 15 көн ял итеп алғандан һуң, миома тулыһынса юҡҡа сыҡҡансы эсергә мөмкин."
Ярты миллион тоннанан ашыу шәкәр сөгөлдөрө ҡаҙып алынған,"Республикала гөрләтеп шәкәрле тамыраҙыҡ ҡаҙалар. 26 сентябргә ҡарата 21 райондың 17-һендә сөгөлдөрҙөң уңышы 536 мең тонна тәшкил иткән. Әле баҫыуҙарҙың сиреккә яҡын өлөшө йыйып алынған. Республикала уртаса уңыш гектарына 360 центнер тирәһе сыға. Сөгөлдөрҙән шәкәр сығышы ла ҡәнәғәтләндерерлек тиҙәр. 151 мең тонна сөгөлдөр ҡабул иткән Шишмә шәкәр заводында 18 процент. ""Раевсахар"" компанияһы 139 мең тонна әҙерләгән, бында шәкәрлелек нисбәте 17,3 процент. Мәләүездә кагаттарға 42 мең тонна һалынған, ""сахаристость"" 16,7 процент тиҙәр."
Томат соусындағы ҡабаҡ,"Ҡабаҡтан ҡышҡылыҡҡа төрлө салаттар әҙерләргә мөмкин. Түбәндә тәҡдим ителгәнде лә эшләп ҡарағыҙ әле. Бик тәмле. Салат өсөн 5 кг ҡабаҡ, 2 литр томат һуты, 2 стакан шәкәр, бер ҡалаҡ тоҙ, 200 мл үҫемлек майы, 150 мл 9 процентлы аш һеркәһе, бер балғалаҡ ҡыҙыл борос, 2 баш һарымһаҡ, бер аҙ петрушка алына. Ҡабаҡты йыуып, остарын ҡырҡып, 1 см ҡалынлығында түңәрәктәргә турарға. Һәр банканың төбөнә бер аҙ петрушка һалғандан һуң өҫтөнә ҡабаҡ һалырға. Артабан соус әҙерләргә. Бының өсөн кәстрүлгә томат һуты ҡойорға. (Һут булмаһа, 0,5 кг томат пастаһын 1,5 литр һыу менән шыйыҡлатып алырға мөмкин). Шәкәр, тоҙ, үҫемлек майы, аш һеркәһе, һарымһаҡ һәм борос өҫтәп, 10 минут ҡайнатырға. Килеп сыҡҡан соусты эҫе килеш ҡабаҡтар өҫтөнә ҡойоп сыҡҡандан һуң, банкаларҙы 25 минут стерилләргә. Шунан ҡапҡастарын нығытып ябып, баштүбән әйләндереп, таҫтамал менән урап, тулыһынса һыуынғансы тоторға."
Рәми Ғарипов тураһында фильм төшөрөү өсөн күпме аҡса кәрәк?,"Танылған режиссер, Шәйехзада Бабич исемендәге премия лауреаты, һуңғы осорҙа төшөрөлгән һәм тамашасылар тарафынан яратып ҡабул ителгән ""Бабич"", ""Беренсе Республика"" фильмдары режиссеры Булат Йосопов Башҡортостандың халыҡ шағиры Рәми Ғариповҡа арналған кинотаҫма сығарырға ниәте барлығын белдергәйне.""Шағир көндәлеге""нең бюджеты 23,3 миллион һум булыр тип күҙаллана. Фильм ""Башҡортостан"" киностудияһы менән берлектә эшләнә. 20 сентябрҙә халыҡтан аҡса йыйыу иғлан ителде, ун көндә 60 мең һум килгән. ""Бәйләнештә"" социаль төркөмөндә ""Фильм ""Дневник поэта"" о Рами Гарипове"" (https://vk.com/dnevnik_rami) рәсми төркөмө булдырылған. Барлыҡ яңылыҡ шунда баҫыла. Фильмды быйыл төшөрә башларға ниәтләйҙәр. 2020 йылдың октябренә эште тамамлап, халыҡты премьераға саҡырыу планлаштырыла."
Физкультура дәресендә булған хәл,"Өфөлә физкультура дәресендә беренсе курс студентының хәле ҡапыл насарайып китә. «Башҡортостан» дәүләт телерадиокомпанияһы хәбәр итеүенсә, 17 йәшлек студентты «Ашығыс ярҙам» машинаһында дауханаға алып китәләр. Медиктар үҫмерҙең һаулығы өсөн бар тыршлығын һала, ләкин ғүмерен һаҡлап алып ҡалып булмай. Әле иһә хоҡуҡ һаҡлау органдары хәлде асыҡлау менән шөғөлләнә. Йәш кешенең үлеменең сәбәбен билдәләү өсөн суд-медицина экспертизаһы тәғәйенләнгән."
"Башҡортостанда 4,2 мең хеҙмәткәр ҡыҫҡартыуға эләккән","Йыл башынан алып республика предприятиелары һәм ойошмалары бөтөрөлөү йә штатты кәметеү һөҙөмтәһендә 4,2 мең кешене эштән ебәрергә мәжбүр булған. БР Хеҙмәт һәм халыҡты социаль яҡлау министрлығынан хәбәр итеүҙәренсә, шуларҙың 1,6 меңен яңынан эшкә урынлаштырып булған, 328 кешегә ҡартлыҡ буйынса пенсия тәғәйенләнгән.Сағыштырыу өсөн: Былтыр ғинуарҙан августҡа ҡәҙәр 9,3 мең кеше эш урынынан ҡыҫҡартыуға эләккән. 2019 йылдың 1 сентябренә ҡарата төбәктә бөтәһе өс меңгә яҡын кешегә эштән ебәрелеү хәүефе янаған. Шуларҙың меңдән ашыуы тулы булмаған эш көнө графигы буйынса эшләүселәр."
Данлыҡлы Усэйн Болтты уҙҙылар,"АҠШ еңел атлеты Эллисон Фэликс команда составында сираттағы донъя чемпионы исемен яулап, алтын миҙалдар һаны буйынса данлыҡлы Ямайка йүгереүсеһе Усэйн Болтты уҙып китте.Хәҙер уның иҫәбендә – 12 алтын миҙал. Боллтыҡы – 11 юғары пробалы награда. Катарҙа барған турнирҙа АҠШ йыйылма ҡатнаш эстафета командаһы 400 метр арауыҡты дүртәүләп 3 минут 9,34 секундта үтеп, донъя рекордын ҡуйҙы. Икенсе – Ямайка, өсөнсөлә Бахрейн спортсылары."
50 процент ташлама менән йөрөп ҡалығыҙ,"Рәсәй тимер юлдары компанияһы Оло йәштәгеләр көнө уңайынан ҙур бүләк эшләмәксе.РЖД 2 октябргәсә 60 йәштән олораҡ кешеләргә поезда йөрөү өсөн билетҡа 50 процент ташлама яһай. Был ил эсендә алыҫ араға йөрөүсе поездарға һәм бары купе-вагондарына ғына ҡағыла.Ә дөйөм алғанда, тотош октябрь буйына льготалы хаҡҡа билет алырға мөмкин. Йәғни, ул саҡта ташлама ярты хаҡына булмай, ә нисәлер процентҡа әҙәйә. Барыбер яҡшы. Юлдарҙа имен йөрөгөҙ!"
Бөрйәндәр айыу менән күҙгә-күҙ осраша,"Һуңғы ваҡытта айыу, бүре кеүек ҡырағай хайуандарҙың ауылға яҡынлауы хаҡында яңылыҡтар бермә-бер артты. Яңыраҡ Бөрйән районының Монасип ауылы янындағы йәмәғәт транспорты туҡталҡаһы янында ла айыуҙы күргәндәр.Ҡырағай хайуанды Башҡортостан республикаһының кеше хоҡуҡтары буйынса вәкиле Азамат Ғәлин видеояҙмаға төшөргән."
Анжелика Сидорова донъя чемпионы булды,"Катарҙа барған еңел атлетика буйынса донъя чемпионатында Рәсәй спортсыһы Анжелика Сидорова алтын миҙал яуланы.28 йәшлек атлет ҡолға менән бейеклеккә һикереүҙә 4 метр 95 сантиметр һөҙөмтәһенә өлгәшеп, үҙ карьераһында беренсе тапҡыр донъя чемпионы булды. Рәсәй спортсылары әлеге турнирҙа нейтрал флаг аҫтында сығыш яһай. Беҙҙең элекке данлыҡлы Елена Исинбаева үҙ заманында ҡолға менән һикереүҙә 29 тапҡыр донъя рекордын яңыртып, дүрт тапҡыр залда һәм өс тапҡыр асыҡ һауала уҙған донъя беренселегендә еңеүсе булғайны. Уның, ғөмүмән донъяла иң яҡшы һөҙөмтәһе булып 5 метр ҙа 6 сантиметр һанала."
"Клуб директорҙары съезында ""Мәҙәниәт"" милли проекты ҡаралды","Башҡортостан мәҙәниәт учреждениеларын ҡарауға арыу ғына суммала аҡса аласаҡ.""Мәҙәниәт"" милли проектын ғәмәлгә ашырыу маҡсаттарына ярашлы, беҙгә 500 миллион һум йүнәлтелә. Был демографияға ла яҡшы йоғонто яһауы ихтимал. Өфөлә үткән Бөтә Рәсәй клуб учреждениелары директорҙарының икенсе съезында РФ мәҙәниәт министры урынбаҫары Ольга Ярилова шулай тип белдерҙе. Сарала илдең 60-лап төбәгенән 200 тирәһе кеше ҡатнашты. Пленар ултырышта яҡташыбыҙ, Федерация Советының Фән, мәғариф һәм мәҙәниәт буйынса комитеты рәйесе Лилиә Ғүмәрова ла булды. БР Дәүләт Йыйылышы - Ҡоролтай рәйесе Константин Толкачев Башҡортостан Башлығы Радий Хәбировтың сәләмләүен уҡып ишеттерҙе. Йыйында ҡатнашыусылар төрлө мәҙәни һәм тарихи урындарға сәфәр ҡылды. Иң мөһиме, улар мәҙәниәт проблемаларын уртаға һалып һөйләшергә йыйылғайны. ""Бәләкәй Ватан мәҙәниәте"" (Культура Малой Родины) проектын ғәмәлгә ашырыу буйынса кәңәшмә лә үтте. Секция ултырыштарынан һуң, ""Рәсәйҙең бәләкәй ҡалаларында мәҙәни үҫеш үҙәктәре"" темаһына Бөрөлә күсмә ултырыш күҙалланғайны."
“Сәнскәкле рауза”,"йәки Ҡасан һәм ҡайһы ваҡытта беҙгә “сәнскәктәребеҙ” ярҙам итә?Матур бер баҡсала йәш кенә рауза үҫкән. Уның алһыу бөрөһө яңы ғына асыла башлаған, йомшаҡ һәм нескә таждары әкрен иҫкән елгә лә ҡалтыранған. Нәҙек, ә шулай ҙа көслө һабаҡтарында, йәйҙең һәр бер иртәһенә ҡыуанышып, үҙ-ара шыбырлашып, йәм-йәшел япраҡтары үҫкән. Башҡа сәскәләрҙән йәш рауза сәнскәктәре бөтөнләй булмауы менән айырылған. Тик был хәл һылыу сәскәне бер ҙә генә борсомаған, сөнки башҡаларға ошо энәләрҙең ни тиклем ҡамасаулағанын күргән. Уларға хайуандар яҡынлай алмаған, һабаҡтары буйлап бөжәктәр йөрөмәгән, кешеләр ҙә был гөлдәргә һаҡланып ҡына килгән, хатта тәмле, хуш еҫтәрен дә татып ҡарамай алыҫлашҡандар. “Фиии, күңелһеҙ йәшәй был сәскәләр, – тип уйлаған беҙҙең раузабыҙ , – бер ҙә минең һымаҡ түгел. Ә мин... Мине һәр ваҡыт күбәләктәр һәм иңкештәр урата, һабаҡтарымда дуҫ ҡуңыҙҙарым, бәләкәс кенә бөжәктәрем йөрөй, кешеләр миңә бер ниндәй ҡурҡыуһыҙ бармаҡтары менән ҡағыла, аңҡыған хуш еҫемдән ләззәтләнә. Танышым үрмәгөл теләгән ваҡытында мине һыйпай, ҡосаҡлай, һырыла ала. Мин һәр ваҡыт иғтибар үҙәгендә, шуға күңелһеҙләнергә бөтөнләй ваҡытым юҡ!”Раузабыҙ шулай уйлаған. Ваҡыт үтә биргән.... Бер көн ул иртә менән уянып, үҙенең нәҙекәй япраҡтарын юғарыға, ҡояшҡа һуҙа... Һәм ҡояш нурҙарына иркәләнә алмай. Киреһенсә, эргәлә һы­уыҡ һәм ҡараңғы. Гөл аптыраулы ҡара­шын тирә-яҡҡа йүнәлтә. Ни күрә? Зәңгәр күктә ҡояш шулай уҡ балҡый, әммә уның йылы нурҙары башҡа сәскәләрҙең ҡуйы япраҡтары аша үтеп инә алмай! Янындағы алһыу ҡыуаҡлыҡтар – уның сәнскәкле әхирәттәре. Улар ҙурайған, сәскәләре тулышып асылған, үҙҙәренең матурлығы күҙҙең яуын алырлыҡ! Һәм сәскәләрҙән шундай тәмле, хуш еҫ аңҡый... Уларҙың һылыулығына Раузабыҙ шаҡ ҡатты. Ипләп кенә ҡарашын үҙенә йүнәлтте ... Ни күрә? Ҙур булмаған изгелекле Раузаға ауыр үрмәгөл уралып йәбешкән, уға көсө етмәгәс, сәскә һығылып төшкән; һабаҡтарын ҡуңыҙҙар тешләп, зарарлап бөткән; кешеләр гел генә ҡулдары менән тотоп ҡарағанғалыр инде, алһыу сәскәһе бәләкәй генә, таждары тишкеләнгән, хәлһеҙләнгән... “Бәй... Ни булған миңә, ни өсөн мин әхирәттәремдән ныҡ айырылам ул?” – тип Рауза илап ебәргән. Ошо мәлдә ул үрмәгөлдө күтәреп тороуҙың ни тиклем дә ауыр икәнен, тешләнеп, яраланып бөткән һабағының үҙәккә үтеп һыҙлауын аңлай. Сәскәһенән иртәнге ысыҡ – күҙ йәштәре, тамсы-тамсы булып, ергә түгелгән, тишелгән япраҡтарын яҡты ҡояш нурында ҡойондорғоһо, йылы елдә иркәләгеһе, уларға үҙенең хуш еҫен бүләк иткеһе, башҡа әхирәттәре һымаҡ көслө һәм матур булғыһы килә ине уның.... Раузаның хәсрәтле йөҙөн күргән Һағыҙаҡ: “Ни булды һиңә, матурым?” – тигән. Сәскә, башына төшкән зарын аңлатып: “Янымдағы әхирәттәрем кеүек булғым килә. Уларҙан минең ҡайһы ерем кәм һуң?” – тип һыҡтауын дауам иткән. “Һин кәм түгел, һин – башҡа. Әхи­рәттәреңә иғтибар итсе, улар бөжәк­тәрҙән, ҡуңыҙҙарҙан, бәйләнсек үр­мәгөлдәрҙән нисек һаҡлана? Ни өсөн кешеләр ҡулдары менән ҡағылмайынса ла уларҙың матурлығынан, хуш еҫенән ләззәт таба?” Һағыҙаҡтың әйткәненән уйға ҡалған Рауза әхирәттәренә күҙ йүгертте. Ысынлап та, ҡуңыҙ дуҫтары, бөжәктәр уларға бик яҡынлап бармай, үрмәгөл дә ситләп кенә уҙа... Ә кешеләр уларҙы бик һаҡсыл итеп кенә еҫкәй, ҡағылырға тырышмай икән дәбаһа! “Аңланым! Сәнскәк! Сәнскәктәр һаҡлай бит әхирәттәремде! Тик... Миңә нимә эшләргә? Минең бит энәләрем юҡ...” – тип һораған ул аҡыллы Һағыҙаҡтан. “Эйе, һин донъяға бөтөнләй ҙә сәнскәктәрһеҙ килгәнһең шул. Әммә уларҙы үҫтереп була. Бының өсөн ҙур теләк һәм тырышлыҡ кәрәк! Һин көн һайын берәр сәнскәк үҫтерергә тырыш. Ул ваҡытта киләсәгең үҙгәрәсәк, бына күрерһең,– тип безелдәгән Һағыҙаҡ. – Иң мөһиме – сәнскәктәрҙе дөрөҫ ҡуллана белеү. Бына минең дә ҡаяуым бар, тик ул ҡорал миңә ҡасан кәрәк? Эйе, ҡурҡыныс янағанда, йәғни һаҡланыу өсөн кәрәк ул миңә. Онотма, тик һаҡланыу өсөн!”Һағыҙаҡ осоп киткән, ишеткәндәре раузаны уйландырған. Ул Ер-әсәнән көс һорап, һабағына тик бер генә сәнскәк булһа ла сығыуын ныҡ теләп, күҙҙәрен йомған. Иртәнсәк рауза үҙендә күргән үҙгәрештәргә ихлас ҡыуанды – һабаҡтарындағы бәләкәй генә сәнскәк­тәр уға көс, киләсәккә ышаныс өҫтә­гәндәй булды. Тәүҙә бәләкәй генә булған сәнскәктәр, көндән-көн көс йыйып, ҙурая барҙы. Рауза башта үҙенән ҡуңыҙҙарҙың, бөжәктәрҙең төшөүен абайланы. Үрмәгөл дә ипләп-ипләп кенә ситкә шылды. Рауза, ниһайәт, турайып баҫты, яңы көс менән ҡояшҡа ынтылды! Сәскәһе алланып, күҙҙең яуын алып балҡыны. Йәм-йәшел япраҡтарын елдәр наҙлап иркәләне... Гөлдөң хуш еҫе күбәләктәрҙе, нә­ҙекәйбилдәрҙе ылыҡтырҙы....Улар сәс­кәгә үҙҙәренең сәйәхәттәре тура­һында һөйләне, шаярып көлдө. Әхирәттәре менән тиңләшкәс, бер-береһенә һоҡ­ланышып, яратышып күҙ ҡыҫыштылар. Аҡыллы Һағыҙаҡ йыш ҡунаҡҡа әйләнде, раузаға ҡунып, ысыҡ эсер булды. Бөтә ҡыуаҡлыҡ араһынан ут һымаҡ янып, алланып күҙгә ташланған рауза кешеләрҙе ныҡ һоҡландырҙы, уны йолҡоп алыу теләге шаштырҙы.. Әммә һабаҡтағы сәнскәктәрҙән ҡурҡыу һәм үҙ-үҙеңде һаҡлау тойғоһона буйһоноу һөйөүҙәрен ситтән, һүҙ, ҡараш менән генә белдерергә мәжбүр итте. Ә Рауза...Ул үҙенең йәшәйеше үҙгәреүенә сикһеҙ шат. Хәҙер ул көслө. Янында – үҙе кеүек дуҫтары. Тәжрибә тупланы ул – хәүеф янай ҡалһа, сәнскәктәрен сығарырға тормош өйрәтте. Үҙеңде яҡлау һәм һаҡлау мөһим бит, дуҫтарым. Килешәһегеҙме?"
Владимир Путин студенттарҙы һалымдан ҡотҡарҙы,"Рәсәй Президенты студенттар һәм аспиранттар белем биреү учреждениеларынан матди ярҙам алғанда килемгә һалым (НДФЛ) тотолмаясағын күҙаллаған федераль законға ҡул ҡуйҙы.Документҡа ярашлы, Һалым кодексына үҙгәреш индереләсәк. Владимир Путин имзалаған законда ҡаралғанса, бер йылда 4000 һумға тиклем матди ярҙам алғанда һалым тотолмаясаҡ. Документ 2020 йылдың 1 ғинуарынан үҙ көсөнә инә."
Йондоҙнамә (30 сентябрь-6 октябрь),"Ылаҡ (22.12 – 20.01)Һәр саҡ һаҡ булыуығыҙ хата яһамаҫҡа ярҙам итеп торор. Аҙна яңы эштәрҙе башлап ебәреү өсөн уңайлы. Ижад ме­нән шөғөлләнгәндәр бигерәк тә уңырға тейеш. Был арала кәрәкмәгән, ҡамасаулап торған нәмәләрҙән ҡотолорға кәңәш ителә. һыуғояр (21.01 – 19.02)Аҙна һыуғоярҙар өсөн уңышлы көтөлә. Шулай ҙа йондоҙҙар яңы таныштар менән һаҡ булырға кәрәклеген иҫкәртә. Күтәренке кәйефегеҙ ауыр мәсьәләләрҙе еңел хәл итергә ярҙам итәсәк. Сығымдарығыҙ күбәйеп китеүе лә ихтимал. Балыҡ (20.02 – 20.03)Ҡайһы бер яңылыҡтар бер аҙ борсоп та алыр. Бәғзеләр алдан ҡорған уй-маҡсаттарын үҙгәртергә мәжбүр булыр. Төп эшегеҙҙә кемдеңдер һеҙҙең турала төрлө уйҙырма таратыуы ла мөмкин. Көткән аҡса һаман килмәй һымаҡ. Ҡуҙы (21.03 – 20.04)Осор аралашыу өсөн уңайлы. Күптәнге дуҫтарығыҙ менән күрешерһегеҙ. Аҡыллы кәңәш ишетерһегеҙ, үҙегеҙ ҙә кемгәлер ярҙам итерһегеҙ. Ғөмүмән, был арала ҙур уңыштар булмаҫ та кеүек, ләкин юғалтыуҙар һәм борсолоуҙар ҙа һеҙҙе урап үтер. Буға (21.04 – 21.05)Ҡайһы бер ваҡиға һеҙ уйлағанса бармаҫ та һымаҡ. Ҡыйынлыҡтар ҙа күбәйер. Шулай ҙа был хәл үҙ көсөгөҙгә булған ышанысты һис тә ҡаҡшата алмаҫ. Аҙна барышында кеше араһында күп булырға тура килер. Игеҙәктәр (22.05 – 21.06)Һаҡлыҡ тураһында бер үк онотмағыҙ. Бер генә яңылыш ысҡынған һүҙ арҡаһында мөнәсәбәттәргә зыян килеүе ихтимал. Был бигерәк тә оло йәштәге туғандарығыҙға ҡағыла. Ғөмүмән, аҙна барышында төрлө кире хәл күбәйер. Ҡыҫала (22.06 – 23.07)Төрлө мәшәҡәт йыш осрап торор. Бәғзеләрен еңел генә хәл итә алырһығыҙ, икенселәрен киләһе аҙнаға ҡалдырырһығыҙ. Шаршамбы бик өмөтлө булырға оҡшай. Башҡалар булдыра алмағанды еңел башҡарырһығыҙ. Арыҫлан (24.07 – 23.08)Аҙна ҡәҙимгесә килер. Әүҙем кешеләрҙе бик өмөтлө шишәмбе һәм шаршамбы көтә. Ялҡауыраҡтар, төрлө сәбәпкә һылтанып, әллә ни ырата алмаҫ. Аҡса етмәүе йыш ҡына эсегеҙҙе бошорор. Ҡыҙ (24.08 – 23.09)Был арала яҡшы белгән эш менән генә шөғөлләнергә тырышығыҙ. Таныш булмағанына тотонһағыҙ, мотлаҡ уңышлыҡҡа осрарһығыҙ. Кесе йома ла һәйбәт көтөлә, үҙегеҙҙе лә, башҡаларҙы ла ҡыуандыра алырһығыҙ. Үлсәү (24.09 – 23.10)Аҙнаны әүҙем генә башлап ебәрерһегеҙ. Ләкин бәғзеләргә был оҡшап етмәҫ. Быға иғтибар бирмәҫкә тырышығыҙ һәм һәр саҡ үҙ көсөгөҙгә ышанығыҙ. Шаршамбылағы ҡатмарлы мәсьәләне хәл итеү юлын еңел табырһығыҙ. Саян (24.10 – 22.11) Көндәр ҡәҙимгесә килер. Шишәмбегә бер ниндәй ҙә осрашыу тәғәйенләмәгеҙ. Унан әллә ни файҙа булмаҫ. Кесе йомала яҡындарығыҙҙан кемдер элекке үпкәһен белдерер. Уны тынысландырырға хәлегеҙ етергә тейеш. Уҡсы (23.11 – 21.12)Аҙна һис тә тыныс үтергә оҡшамай. Бәғзеләр булған мөнәсәбәттәрҙе һаҡлап ҡалыу өсөн борсолор. Икенселәр яңы мөнәсәбәттәр ҡороу тураһында уйланыр. Төп эшегеҙҙә барыһы ла яҡшы булыр. Ниндәйҙер өр-яңы эште уңышлы үтәрһегеҙ."
"Ҡышҡылыҡҡа тоҙланмалар, ҡайнатмалар, консервалар эшләүселәр һаны кәмей, ти...","Йәйҙең бер көнөндә йылдың тәүге уңышын алыу менән хужабикәләр ҡомарлы рәүештә ҡышҡылыҡҡа әҙерләнә башлай. Буш банка күреп ҡалһалар, уны шундуҡ нимә менәндер тултырып, зырылдатып әйләндереп, ҡапҡас ябып та ҡуялар. Баҙға төшөп ҡараһа-ааң... Белгестәр һанаған: Рәсәй халҡының өстән бер өлөшө ҡайнатма, тоҙланма, башҡа төрлө консерва әҙерләй икән. Әммә күрһәткестәр түбәнгә төшә бара. Йәғни, кеше йылдан-йыл ""ҡышҡылыҡҡа банка ябыу""ҙы ташлай. ""Ромир"" холдингы тикшеренеүҙәр үткәргән дә, шуны иҫенә төшөргән: баҡһаң, 2011 йылда Рәсәйҙәрҙең 50 проценты ҡайнатма-тоҙланмалар яһаған. Эксперттар белдереүенсә, кеше, моғайын, әҙер алырға күнегеп баралыр. Ваҡыттары етмәйҙер. Ялҡаулана баралыр. Ҡуйырға (һаҡларға) урыны юҡтыр.Бәлки, баҡсалары юҡтыр. Үҙ баҡсаңда үҫтергән уңыштан нимәлер әҙерләү бәхете күптәргә тәтемәй шул хәҙер."
Склерозды нисек дауаларға?,"Халыҡ медицинаһы склероздан түбәндәге дауалау ысулдарын тәҡдим итә.* Бер ҡалаҡ ҡыҙыл миләш, бер ҡалаҡ мәтрүшкә, өс ҡалаҡ гөлйемеште ҡушып бутарға. Бер ҡалаҡ ошо ҡатнашмаға бер стакан ҡайнар һыу ҡойоп, сәғәт ярым төнәтергә һәм бал ҡушып, сәй урынына эсергә. * Бер баш һуған иҙмәһенә шул уҡ күләмдә бал ҡушып бутарға. Ошо дарыуҙы иртәле-кисле берәр ҡалаҡ эсергә. Дауаланыу курсы – ике ай. * Бер баш һарымһаҡты иҙергә һәм шуға бер стакан рафинадланмаған көнбағыш майы ҡушып, бер төн һыуытҡыста тоторға. Иртәнсәк бер ҡалаҡ ошо төнәтмәгә бер ҡалаҡ лимон һуты ҡушып, ашарҙан ярты сәғәт алда эсергә. Дауаланыу курсы – 1,5 – 2 ай."
Өфөлә кешеләрҙе эвакуациялағандар,"Бөгөн Өфө ҡалаһында янғын һөҙөмтәһендә Дыуан бульварындағы йорттан кешеләрҙе эвакуациялағандар.БР Ғәҙәттән тыш хәлдәр министрлығынан хәбәр итеүҙәренсә, янғын бишенсе ҡаттағы өс бүлмәле фатирҙа сыға. Янғын һүндереүселәр килеп етеүгә беренсе подъездың бишенсе ҡатын төтөн ялмап алған була. 30 кешене, шул иҫәптән һигеҙ баланы баҫҡыс буйлап эвакуацияларға мәжбүр булалар. Зыян күргән фатир хужаһын “Ашығыс ярҙам” машинаһы 21-се дауаханаға алып китә. Янғын тәмәкенән сыҡҡан тип күҙаллана."
"Бер сығып ҡотолғас, ниңә  ҡабат ут эсенә ингәндер?!","Белорет ҡалаһында шәхси йортта янғын сығып, бер ир һәләк була. БР Ғәҙәттән тыш хәлдәр министрлығынан хәбәр итеүҙәренсә, янғын төндә башлана. Был ваҡытта барыһы ла йоҡлаған була. Бер нисә минут эсендә ут веранданы, мунсаны һәм гаражды ялмап ала.Көслө төтөн еҫенә уянып киткән ир менән ҡатын йүгереп сығып өлгөрә. Әммә янғын һүндереүселәр килгәнсе, ғаилә башлығы йәнә ныҡлап яна башлаған өй эсенә инеп китә һәм кире әйләнеп сыҡмай. Бер ҡотолғас ниңә тағы ут эсенә инергә кәрәк булғандыр..."
Уңғандарға - грант,"Башҡортостанда ауыл хужалығы ҡулланыусылар кооперативтарын үҫтереүгә йүнәлтелгән конкурс һайлауына йомғаҡ яһалды. Тотош республиканан 164 ғариза булып, БР Ауыл хужалығы министрлығы 97 ауыл хужалығы ҡулланыусылар кооперативын һайлап алған. Уларға йәмғеһе 300 млн һумлыҡ ярҙам күрһәтеләсәк. Шул иҫәптән Учалы районынан ике кооператив: Учалы ауылынан ""Уңыш"" һәм Ахундан ""Яңырыу"" Башҡортостан бюджетынан өсәр миллионлыҡ грант алды. ""Уңыш"" ит етештереү һәм һатыу менән шөғөлләнһә, ""Яңырыу"" үҫемлекселеккә өҫтөнлөк биргән."
«Өфө» футболсылары алтынсы урынға күтәрелде,"Футбол буйынса Рәсәй Премьер-лига беренселегенең сираттағы турында «Спартак» командаһы «Ырымбур» клубына 1:2 иҫәбенә отолоп, дүрт осрашыу рәттән еңеү белмәй йонсой.Хәҙер улар 14 мәрәйе менән 9-сы баҫҡыста урынлашты. ЦСКА футболсылары «Урал»ды алдырып, япа-яңғыҙ лидер булып китте. «Ростов», «Локомотив» һәм «Зенит» 23-әр мәрәй яулап, 2 – 4-се урындарҙы бүлешә. «Өфө» уйынсылары был юлы ла мәрәйһеҙ ҡалманы. Улар Ҡазанда урындағы «Рубин» менән 0:0 иҫәбенә таралышты һәм 15 мәрәй яулап, турнир таблицаһының 6-сы баҫҡысына күтәрелде. Киләһе турҙа улар «Әхмәт» командаһын ҡабул итәсәк."
"""Таусы"" - алға!","""Таусы"" командаһы ""Дизель"" командаһын еңде!Тик бөгөн ""Лада""нан еңелде...27 сентябрҙә Пенза ҡалаһында Учалы командаһы урындағы ""Дизель"" командаһы менән осрашып, уларҙы бәреп ҡайтты, тиһәк, үтә ҡаты әйтеп ташларбыҙмы икән? Ҡалай булһа ла, ""Таусы"" уйынды 4:2 иҫәбе менән тамамланы! Тик бөгөн ""Таусы"" Тольятти ҡалаһында ""Лада"" менән осрашып, 2:3 иҫәбе менән еңелеп ҡуйҙы. Александр Тимирев һуңғы секундтарҙа тиерлек өсөнсө шайбаны индерҙе бит... Их!"
"Салауат Нәжип улы, Һеҙгә ҙур рәхмәт!","Ураҙ ауылы хакимиәтенең элекке башлығы Салауат Лоҡмановҡа бөгөн ураҙҙар рәхмәт әйтеп бөтөрә алмай. Сөнки етәксе булып эшләгән осорҙа ул үҙен уңған, тырыш, булдыҡлы хужа итеп күрһәтеп өлгөрҙө, байтаҡ проекттарҙы тормошҡа ашырыуға күп көс һалды.Аптека пунктын астырыу, юлдарҙы ремонтлау, урамдарҙы яҡтыртыу һәм башҡа эштәр менән бер рәттән, Салауат Нәжип улының тырышлығы менән Ураҙ ауылында хоккей майҙансығы ла булдырылды. Ике йыл элек ""Урындағы инициативаларҙы яҡлау"" дәүләт программаһы сиктәрендә ураҙҙар хоккей ҡабын төҙөүҙе һайланы. Бында шундай әүҙем, дәртле, спорт һөйгән йәштәр күп бит. Хоккей ҡабына һуңынан йәмәғәт биләмәһен төҙөкләндереү буйынса проект сиктәрендә асфальт түшәлеп, резина онтағынан йомшаҡ ябыу һалынды. Балалар һәм йәштәр хәҙер ҡышын унда хоккей һуға, ә йылы ваҡытта хәүефһеҙ шарттарҙа мини-футбол, баскетбол уйнай ала. Ошо майҙансыҡ кисәге тантаналы асылды ла инде!"
Эшҡыуар Филин ишейҙәрҙе һыйлаған,"Лилиә Мусина хәбәр итә:Беҙҙең Ишей Баймаҡ районының иң төпкөлдә урынлашҡан ауылдарының береһе булып тора. Шәхси эшҡыуар Анатолий Филин ошо башҡорт ауылына бар көсөн һалып йән өрҙөрөп, һәр яҡтан ярҙам итеп торорға атлығып тора. Әле яңы уҡыу йылы башланыу уңайынан мәктәпкә ""текә"" телевизор бүләк итеп ҡыуандырһа, бөгөн инде ауылдаштарға бушлай арбуз һәм ҡауын тарата.Ошо көндәрҙә Анатолий Александрович Тоҙ-Илек баҫыуҙарынан 7 тонна йылы яҡ емеше килтереп, ҡарбуз байрамы ойошторҙо. Йәше лә, ҡарты ла ихлас шатланып, тәмлекәстәрҙе таратыу урыны клубҡа ағылды. Хөрмәтле Анатолий Александровичҡа ошондай изге эше, киң күңеллелеге өсөн ҙур рәхмәтебеҙҙе белдерәбеҙ. Изгелектәрегеҙ үҙегеҙҙә меңләтә сауап булып ҡайтһын!"
Рәсәй волейболсылары донъя кубогында - өсөнсө!,"Рәсәй ҡатын-ҡыҙ йыйылма волейбол командаһы Японияла уҙған донья кубогы турнирында бронза миҙал яуланы.Улар үҙ тарихында икенсегә уңышҡа өлгәшеп, хәҙер ике тапҡыр бронза миҙалы призеры булып һанала. Быға тиклем 2015 йылда призер булғайны. Һуңғы уйында беҙҙекеләр Бразилия волейболсылары менән осрашып, уларға 1:3 иҫәбенә отолдо. Рәсәй командаһынан Наталья Гончарова 22 мәрәй йыйып, иң уңышлыларынан һаналды.Беренсе урынды Ҡытай командаһы яулаһа, АҠШ волейболсылары икенсе булды. Ә инде СССР спортсы ҡыҙҙары өс тапҡыр «бронза»ға эйә булғайнылар."
10 000 һум өҫтәмә түләү төрө барлыҡҡа килеүе ихтимал,"Башҡортостанда халыҡҡа ярҙамдың тағы бер төрө уйлап табылды. Әлегә уның теүәл ҡасан ғына ғәмәлгә ашырыла башлауы билдәһеҙ, әммә алдағы биш йылда ошо маҡсатта 350 миллион һум тотоноу күҙаллана. БР Ғәҙәттән тыш хәлдәр буйынса дәүләт комитеты башлығы Фәрит Ғүмәров үткән дүшәмбеләге аҙналыҡ оператив кәңәшмәлә белдереүенсә, электр ҡорамалдары һәм мейестәрҙе ремонтлауға ғаиләгә 10 мең һум күләмендә бер тапҡыр аҡса түләнһә, янғын хәүефһеҙлеген кәметеү мөмкин булыр ине, бәлки. Ошо турала Хөкүмәткә тәҡдим индерелгән. Был башланғысты республика Башлығы Радий Хәбиров хупланы һәм биш йылда 350 миллион һум үҙләштереү ҙур ғына аҡса икәнен белдерҙе. Был түләүҙе ҡасан, кемгә, ниндәй талаптар менән бирерҙәр икән? Уныһы тиҙҙән билдәле буласаҡ."
Һаҡ булығыҙ: сектанттар һеҙҙе ылыҡтырмаҡсы,"Рәсәйҙә, үкенескә күрә, тыйылған ойошмалар, секталар, теләһә ниндәй йүнәлеш-хәрәкәттәр етерлек. Тыйыуға ҡарамаҫтан һаман эшмәкәрлек алып баралар, кешене зыянлы ауға, ҡармаҡҡа эләктерәләр, һаҙлыҡҡа батыралар.Ошо көндәрҙә Өфөлә ""Иегова шаһиттары"" сектаһы ағзаларын хөкөм итеү бара. Был ойошма ла беҙҙең илдә тыйылған, ул, экстремистик, тип табылған. Тик бер ҙә бөтөүгә табан бармаған һымаҡ - кеше үҙенең дини яҡтан наҙанлығы арҡаһында уларға эләгеп тора. Вербовка схемаһы ябай: кешегә сектаның (әлбиттә, үҙҙәрен сектант тимәйҙәр) ғәләмәт ""шәп"" яҡтарын һанап сығалар, әҙәбиәт тараталар, ярҙам күрһәтергә вәғәҙәләйҙәр. Шунда уҡ иҫкәртәләр: балаларға бер ниндәй ҙә прививка яһатмаҫҡа! Бынан тыш, ойошма ағзалары армияға барырға тейеш түгел, һайлауҙа ла ҡатнашмаҫҡа, ҡан ебәреү (переливание) кеүек медицина процедураһынан да баш тартырға. Секта кешеләрҙән иғәнә йыя.Мәҫәлән, беҙҙең ВГТРК каналынан күрһәтеүҙәренсә, Дим биҫтәһендә сектаның бер ячейкаһын ойоштороусы Анатолий Вилиткевичтың фатирында тыйылған әҙәбиәт, взностар тураһында отчет, яңы ағзалар алыу, Рәсәй граждандары хаҡында АҠШ-ҡа ебәрелгән хәбәрҙәр табылған. Ә икенсе бер сектантты, И. Ғарифуллинды ""Сексуаль характерҙағы көсләү"" статьяһы буйынса ла хөкөм иттеләр. Ул 6 һәм 4 йәшлек ҡыҙ балаларҙы көсләүҙә ғәйепләнә. Енәйәтен 13 йылдан һуң асҡандар. Сектаның ""аҡһаҡалдары"" ошо йылдар дауамында балаларҙың ата-әсәләренә көсләү тураһында полицияға әйтмәҫкә ҡушҡан. Йәнәһе, ир менән үҙҙәре һөйләшәсәк. Әҙәм аҡтығына 10 йыл ғына төрмә аҙҙыр, минеңсә. Сектаға эләгеү еңел булһа ла, белгестәр әйтеүенсә, унан сығыу бик ҡыйын. Әгәр ғаиләнән берәү эләгә икән, артынса башҡаларҙы ла ылыҡтырасаҡ, сектанттар күмәкләп баҫым яһаясаҡ.Тәүбә, тәүбә! Зинһар, һаҡ булығыҙ!"
Радий Хәбиров республиканы ашатыусыларға рәхмәт белдерҙе,"Башҡортостан Башлығы Радий Хәбиров ҡатмарлы шарттарҙа ла эшләргә тырышҡан кешеләргә рәхмәт белдерҙе. Улар кем, тиһегеҙме? Әлбиттә, игенселәр! Республика етәксеһе ""Бәйләнештә"" селтәрендә үҙенең шәхси сәхифәһендә былай тип яҙған:""Сегодня хочу отдать должное людям, которые в буквальном смысле кормят республику. Уборочные работы в эти дни подходят к завершению. К сожалению, не все у нас получилось так, как мы планировали - погода подвела летом, и во время уборки постоянно идут дожди. Если наши ресурсы позволяют ежедневно убирать по 95-100 тысяч гектаров, то в этом году максимальный показатель составил только 70 тысяч гектаров. Особенно трудно пришлось хлеборобам на севере республики. Это самая тяжёлая страда за последние лет 10... Тем не менее, на 1,5 млн гектаров работы уже завершились - это 94% наших полей. Неубранными пока остались площади на северо-востоке Башкирии. Но в ближайшее время закончим и здесь. Глядя на условия, в которых эти ребята трудятся - понимаешь, что место подвигу есть в любой работе"". Беҙ ҙә Радий Фәрит улының әйткәндәрен хуплайбыҙ, уның менән килешәбеҙ һәм игенселәргә, баҫыу эшсәндәренә ныҡлы сәләмәтлек теләйбеҙ."
"""РУХ КӨМБӘҘЕ"" БӨРӨЛӘ","Филология фәндәре кандидаты, БДУ-ның Бөрө филиалы доценты Гөлнур ҠАСҠЫНОВА хәбәр итә: Бөрө ҡалаһының хәҙер ""Тарихи мәсет"" тип йөрөтөлгән мәсете 1910-1912 йылдарҙа төҙөлгән. Башҡортостандың төньяҡ-көнсығышында һаҡланып ҡалған берҙән-бер таш мәсет ул. Был изге йортта әле лә аҙан тауыштары яңғырай, шәкерттәр ғәрәп телен өйрәнә, Ҡорьән серҙәренә төшөнә. Ошо көндәрҙә билдәле шағирә, ""Аҡбуҙат"" балалар журналының мөхәррире Тамара Искәндәриәнең ""Рух көмбәҙе"" исемле яңы китабының презентацияһы тап ошо тарихи бинала үткәрелеүе һис тә ғәжәп күренеш түгел ине: сөнки шағирә үҙ ижадында иманға, тәртип-тәүфиҡкә өндәй. Сарала БДУ-ның Бөрө филиалы студенттары һәм уҡытыусылары, мәсеттең имамы Назар хәҙрәт Насибуллин, мәхәллә ағзалары ҡатнашты. М. Ғафури исемендәге Мәҙәниәт фонды янындағы ҡатын-ҡыҙҙарҙың һүҙ ижады йәмғиәте инициативаһы менән үткәрелгән осрашыуға Өфөләге М. Ғафури музейының директоры, филология фәндәре кандидаты Ғәҙилә Бүләкова ла саҡырылғайны. Ул шағирәнең ижадына байҡау яһаны, айырым әҫәрҙәренә анализ бирҙе. Тамара Искәндәриә бөйөк фарсы шағиры Йәләлетдин Руми мәснәүиҙәренең башҡортсаға тәржемәләрен уҡып ишеттерҙе. Тамашасылар иһә был тәржемәләрҙе юғары уҡыу йортонда ""Көнсығыш әҙәбиәте"" фәнен үткәндә өйрәнеүҙәре, нәсихәт жанры өлгөһө булараҡ шағирәнең “Уландарыма өгөт” шиғырын ҡарап үтеүҙәре тураһында хәбәр иттеләр. Филология фәндәре кандидаты Динә Хәйруллина иһә М. Ғафуриҙың шиғырҙарын рус теленә тәржемә иткән, тамашасылар был шиғри өлгөләрҙе лә ҡыҙыҡһынып тыңланы. Ҡыҫҡаһы, осрашыу бик йылы, дуҫтарса мөнәсәбәттә үтте. Кисә аҙағында студенттар Тамара Искәндәриәнең китаптарына автографтар алды, баш ҡала ҡунаҡтары менән иҫтәлеккә фотоға төштө."
"Башҡортостанда ""Үҙ йортом"" программаһын тергеҙергә итәләр","Башҡортостан халҡы үҙ йортонда йәшәүҙе хуп күрә. БР Төҙөлөш һәм архитектура буйынса дәүләт комитеты рәйесе Артем Ковшов «Урал төҙөлөш индустрияһы» форумында шулай тип белдерҙе. Өфөлә файҙаланыуға тапшырылыусы торлаҡтың 65 проценты – шәхси торлаҡ. Ошондай уҡ пропорция киләсәктә лә һаҡланыр, тип күҙаллана. Артем Ковшов әйтеүенсә, 10 йыл элек тормошҡа ашырылған “Үҙ йортом” программаһы бик һөҙөмтәле булды. “Йорттарҙың сифатына, дизайнына ҡарата ҡайһы бер һорауҙар булһа ла, юлдары, инфраструктураһы, социаль объекттары, фельдшер пункттары булған ауылдар барлыҡҡа килде. Беҙ был программаны тергеҙергә уйлайбыҙ. Мохтаждарға бушлай ер участкалары бирергә мөмкинлегебеҙ бар”, – тине ул.2024 йылға тиклем һәр муниципалитетта 10 гектар майҙанды комплекслы ҡасабалар төҙөлөшөнә йәлеп итеү күҙаллана. Бының менән Башҡортостандың төҙөлөш фонды шөғөлләнәсәк. Шулай уҡ Артем Ковшов, “Торлаҡ һәм ҡала мөхите милли проектына ярашлы, 2024 йылға тиклем республикала йыл һайын файҙаланырға тапшырылырға тейешле 3,7 млн квадрат метр торлаҡтың үтә ҙур һандар булыуын билдәләне. “Өс млн квадрат метрға тиклем булырға тейеш. Был һандарға төҙәтеү индереү мәсьәләһен күтәрербеҙ”, – тине ул. Әйткәндәй, Башҡортостанда «Үҙ йортом” программаһы 2007 – 2010 йылдарҙа тормошҡа ашырыла. Һөҙөмтәлә Шамонин, Жуково, Дорогино, Әлкә ҡасабалары барлыҡҡа килә. Унда нигеҙҙә бюджет өлкәһендә эшләүсе ғаиләләр йорт алып ҡыуанды. Программаның төп үҙенсәлеге – йорттоң квадрат метрҙарының арзанлығы, ер участкаларының бушлай бирелеүе, коммуникацияларҙы дәүләт иҫәбенә үткәреү."
Киләһе аҙнала йылы буласаҡ!,"Ура! Ниһайәт көндәр йылыта.Синоптиктар хәбәр итеүенсә, киләһе аҙнала һауа температураһы күтәреләсәк.30 сентябрҙә термометр бағанаһы 6 – 11 градусҡа етәсәк. Көндөң яуым-төшөмһөҙ булыуы күҙаллана. Ел дә артыҡ көслө түгел. 1 октябрҙә һауа температураһы 7 – 12 градусҡа тиклем күтәрелә. Айырым райондарҙа ғына бер аҙ ямғыр яуыуы ихтимал. Ел көньяҡ-көнбайыштан, талғын.Аҙна аҙағына тиклем көндәрҙең йылы һәм ҡоро тороуы күҙаллана. Хатта һауа температураһы 15 –20 градусҡа тиклем күтәреләсәк, тип вәғәҙәләйҙәр. Кемдәр йәшелсә-емешен алып өлгөрмәгән, матур көндәрҙе файҙаланып ҡалағыҙ."
Ауыл уртаһында айыу!,"Ауылға айыуҙар килә башлаған. 27 сентябрҙә төнгө сәғәт 11-ҙәр тирәһендә Ишембай районының Яңы Һәйет ауылы халҡы айыуҙың ауыл буйлап сабып йөрөүенә шаһит була. Интернет селтәренә һалынған видеояҙманан күренеүенсә, урам буйлап һыйырҙар йүгерә, арттарынан айыу баҫтыра. Бер һыйыр яраланған. Ҡаршыларына килеп сыҡҡан машина ғына һыйырҙарҙы аралап ҡалырға, ә урман ҡунағын ауылдан ҡыуып ебәрергә ярҙам итә."
"Тыныс йоҡо, тәмле төштәр…","Кемдер ятыу менән йоҡлап та китә, кемдеңдер күҙ ҙә йоммай төн үткәреүе, таңға ғына йоҡоға талыуы бар. Бының сәбәбе нимәлә? Йоҡо һәйбәт булһын өсөн нимә эшләргә? Организмдың әүҙемлеге төнгө сәғәт 9 – 11-гә кәмей. Шул ваҡыттан иртәрәк йоҡларға ятҡанда, әле эске системаларҙың әүҙем эшләгән ваҡыты була, ә беҙ уларҙы көсләп туҡтатабыҙ кеүек килеп сыға. Ә инде ваҡытынан һуңлап китһәң, йөрәк тибеше көсәйеүҙән, хәлһеҙлектән, тын ҡыҫылыуҙан йоҡлай алмай интегәһең. ВаҡытыҺәр кем үҙенең йоҡлай торған ваҡытын яҡшы белә. Шуны үткәреп ебәрҙеңме, йоҡлап китеүе ауыр. Әйләнәһең, тулғанаһың, әммә организм тыңлашмай. Сөнки ул биологик ваҡытын тоя.Белгестәр фекеренсә, организм төнгө 10-дан 12-гә тиклем көс ала. Шунлыҡтан иртән йоҡо туйып уянып, үҙеңде «бөйөк эштәргә әҙер» итеп тойоу өсөн киске сәғәт 10-сы яртынан да ҡалмай йоҡларға ятырға кәңәш ителә.Табиптар раҫлауынса, йоҡо бүлмәһендә һауа температураһы 16 – 18 градустан артырға тейеш түгел. Өҫтәүенә, ул яҡшы итеп елләтелгән булһын.Йоҡоноң сифаты кейемгә лә бәйле. Кизе-мамыҡ туҡыма һәм фланель – тирҙе яҡшы һеңдереү сәбәпле, йоҡо күлдәге өсөн иң яҡшы тауарҙар. Әйткәндәй, «пижама»ға моданы Коко Шанель менән Грета Гарбо индергән. Был атама Пенджабтан һинд хәрби­ҙәренән килеп ингән. УрыныЙоҡлаған урын да уңайлы булһын. Кешелә – яңы урында ла күптәр йоҡлай алмай интегә. Был юҡҡа түгел, һәр кемдең өйрәнгән, үҙе өсөн генә ҡулайлаштырылған йоҡо урыны булырға тейеш. Ул ни тиклем киң, шул тиклем яҡшыраҡ. Ғөмүмән, бер кешегә уртаса 90 см киңлек кәрәк, тиҙәр. Йоҡлағанда кеше әйләнгеләп-тулғанғылап, тәнен, ҡанын яҙа.Түшәк тә ҙур роль уйнай. Ул артыҡ йомшаҡ та, артыҡ ҡаты ла булырға тейеш түгел. Артыҡ йомшаҡ булһа, умыртҡа бағанаһы өсөн насар. Ә артыҡ ҡатыла, мускулдарҙы яҙып булмағанлыҡтан, йоҡлауы ҡыйын.Ятҡан урындың тип-тигеҙ булыуы яҡшы. Соҡор урындары булһа, умыртҡа һөйәге ҡыйшайыуы бар. Һөҙөмтәлә арҡа мейеһенә ҡан барышы насарая. Яҡшы матрас йылы үткәреүгә лә һәйбәт. Синтетик туҡыманан эшләнгәндәре иһә «тын алмай».Карауатты нисек ҡуйырға һуң? Боронғо батшаларҙың өйҙәрендә, ғәҙәттә, карауаттың баш яғын төньяҡҡа ҡаратып урынлаштырғандар.Фэн-шуй буйынса иһә ололарҙың йоҡо бүлмәләренең тәҙрәләре көнбайышҡа ҡарап торорға тейеш. Ә балаларға иһә, иртәнге ҡояш иркәләп уятһын өсөн, тәҙрәләре көнсығышҡа ҡарап торған бүлмәләрҙе тәҡдим итергә. Ҡытай аҡыл эйәләре, карауат­ты кешенең тыуған йылына һәм нин­дәй йондоҙлоҡ аҫтында тыуыуына ҡарап, теге йәки был яҡҡа ҡаратып урынлаштырырға кәңәш итә. Мәҫә­лән, әтәс йылында тыуғандарға – көнбайышҡа, аждаһа йылында тыуғандарға – көнсығышҡа, йылан йылында тыуғандарға – көньяҡҡа, көньяҡ-көнсығышҡа ҡаратып ҡуйырға һ.б.Борон иһә, туп-тура төшкән яҡтылыҡ йоҡларға ҡамасаулай тип, карауатты тәҙрә ҡаршыһына ҡуйырға кәңәш итмәгәндәр. Ҡытайҙар аяҡ осона көҙгө элергә ҡушмаған. Йәнәһе лә, төндә кешенең йәне кәүҙәһен ташлап сығып киткәндә, көҙгөлә үҙен күреп ҡурҡасаҡ һәм хужаһын да ҡурҡытасаҡ, тип иҫәпләгәндәр. МендәрМендәр һайлауҙың да үҙ ҡағи­ҙәләре бар. Ул артыҡ ныҡ ҙур булһа, елкә мускулдары ҡыҫылып, тын алыуы ҡыйынлаша. Ныҡ тәпәш яҫтыҡта йоҡлау ҙа артыҡ уңайлы түгел.Ул артыҡ йомшаҡ та булмаһын, юғиһә, йоҡлағанда баш батып инеп, тирләй.Сәләмәтлек өсөн файҙалы тип, ҡайһы берәүҙәр тығыҙ итеп уралған валикта йоҡларға кәңәш итә. Әммә унда йоҡларға өйрәнеүе бик үк еңел түгел. Арҡаға ятҡан килеш, уны елкәгә һалып йоҡлап ҡарағыҙ. Бер-ике аҙнала өйрәнә алһағыҙ, тимәк, барыһы ла яҡшы тигән һүҙ. Рәсәйҙә борон ҡайын йә уҫаҡ утынын баш аҫтына һалып йоҡларға яратыусылар булған. Бының өсөн яҡынса 15 см оҙонлоғонда һәм диаметры 8 см булған утын алына. Ҡабығын та­ҙар­тып, шымартырға кәрәк. Ул тәгәрләп йөрөмәһен өсөн бер яғын тигеҙләргә. Һөҙөмтәлә 6 см бейеклектәге «яҫтыҡ» буласаҡ. Бындай «мендәр» менән файҙа­ланыусылар ағастың тылсымлы көскә эйә булыуын раҫлай.Йога менән шөғөлләнеүселәр иһә бөтөнләй яҫтыҡһыҙ йоҡлауға өҫтөнлөк бирә. Улар фекеренсә, был мейелә ҡан әйләнешен яҡшыртыуға һәм бит­тә, муйында йыйырсыҡтар барлыҡҡа килеүҙән арынырға ярҙам итә.Әйткәндәй, тәпәш һәм ҡаты яҫтыҡ йөрәк-ҡан системаһы һәм бронхиаль астма менән сирләүселәргә бармай. Уларға йоҡлағанда башты ҡал­ҡы­уыраҡ тоторға кәрәк."
Орхидея сәскәһен күсереп ултыртыу серҙәре,"Орхидеяны һауытынан сығарып, ҙур һауытҡа күсерергә. Еңел генә сыҡмаһа, тамырҙары һынмаһын өсөн һауытын әҙ генә ҡырҡырға кәрәк. Үҫкән гөлдө һауыттан сығарыуы ауыр, сөнки тамырҙары көслө була. Ә бына ауырыуын һауыттан тиҙ генә бушатып була. Күпселектә һыуҙы артыҡ күп ҡойғанда сирләй.Күсергән ваҡытта бүлбеләрҙе таҙартырға һәм йыуырға. Сырмалып бөткәндәрен ипләп кенә ысҡындырырға. Тамырҙары еңел генә ысҡынмаһа, 15 – 20 минутҡа йылы һыуға тығып торорға.Серегән тамырҙарҙы ҡырҡып алырға. Аҙаҡ активлаштырылған күмерҙе ваҡлап, ҡырҡҡан тамырға һибергә. Һарғайған япраҡтарҙы ла алып ташларға. Сәскә ата торған олондо ла төбөнә 0,7 – 1 см еткермәй ҡырҡырға кәрәк. Ҡырҡып ташлаған урындарҙы эшкәрткәндән һуң, орхидеяны яңы һауытҡа ултыртырға. Иң яҡшы ашлама – ҡарағай ҡабығы. Ә дым һаҡланһын өсөн мүк өҫтәргә онотмағыҙ. Ағас күмере лә ҡушырға була. ашлама ни тиклем эре була, шул хәтлем тамырҙарға тын алыу яҡшыраҡ. Был экзотик гөл тупраҡта үҫмәй.Һауыт-һаба һайлаған ваҡытта тамырҙарҙың күләменә ҡарағыҙ. Сөнки тамырҙы төшөргән ваҡытта 1 – 2 см һауыт ситенә теймәҫкә тейеш.Һауыттың төбөнә эре ҡабыҡ, уның өҫтөнә әҙ-мәҙ ваҡтарын һалырға. Сәскәнең олонон ҡул менән тотоп тороп, тирә-яғын ҡабыҡ менән тултырырға. Тамырҙарҙы өҫтән еңелсә генә батырырға. Күсереп ултыртылған орхидея сәскәһен, тамырҙары нығынғанса, һалҡынса ергә ултыртырға. 1 аҙна һыу ҡоймаҫҡа ла була. Япраҡтарына ғына һыу һиптерергә мөмкин. Беренсе тапҡыр һыу ҡойған ваҡытта фитоспорин йә фунгицид ҡушырға кәрәк."
Сылбырын миңә таҡмаһасы...,"Көн һайын иртән яр буйында ҙур сатыр аҫтында бер ҡатынды күрәм. Уның һыу ингәнен, ҡыҙынғанын күргәнем юҡ. Диңгеҙгә ҡарап уйланып ултырғанын ғына шәйләйем. Бер көндө рөхсәт һорап, әйберҙәремде янында ҡалдырҙым да, йөҙөп туйғас, эргәһенә сүгәләп, таҫтамалға урандым: – Һеҙ йөҙә белмәйһегеҙме әллә? – Беләм, – тип йылмайҙы ҡатын. – Тик миңә әлегә ярамай. Ә, бәлки, бер ваҡытта ла ярамаҫ... – ? – Бөйөрөмдә шеш таптылар ҙа операция яһатҡайным, – тип аңлатты Галина*. – Һаҡланырға кәрәк. – Диңгеҙ һауаһын һуларға килдегеҙме? – Йәшлек мөхәббәтен һағынып, тип әйтәйемме икән, эҙләпме килгәйнем дә, – Галина ҡара күҙлеген систе. – Яман шеш табылғас, ҡурҡтым мин. Юҡ, сирҙән, ауыртыуҙан, үлемдән бигерәк, кинәт үлеп китһәм, мөхәббәтем яралған, һөйгәнем менән осраштырған ерҙе ҡабат күрмәй китеп барырмын, тип ҡурҡтым. Шулай хыялыйыраҡ кешемен. Иремдең простата менән проблемалары башланғас, УЗИ-ға барҙы. Мине лә иптәшкә эйәртте. Шәп бер клиникаға барғас, әйҙә, һин дә бер юлы тикшерелеп ҡайт, тигәс, ҡаршылаштым, йәнәһе лә, эштә йыл һайын профтикшереү үтеп торабыҙ, артыҡ аҡса яуы һ.б., һ.б. Шулай ҙа, ирем ныҡышҡас, УЗИ-ны үттем. Һәм бөйөрҙә шеш таптылар. Төплө тикшергәстәре шештең яман булыуы, беренсе стадияла икәнлеге асыҡланды. Берәй симптомы булһасы! Һин дә мин йәшәп яттым бит әле ул. Тәмәке тартыуҙың касафаты булыуы мөмкин, тине табиптар. Бәлки... Операция өҫтәленә ятҡанда, берҙән-бер мөхәббәтемде иҫләп, имен-һау дауаны үтһәм, мотлаҡ уны эҙләп ҡарайым, тип нәҙер әйттем.– Таптығыҙмы? – китергә йыйындым. – Уф-ф, – Галина көрһөндө. – Ултыр әле, торма... Таптым, тиһәң дә була. Мин ҙур ҡалала ябай ғаиләлә үҫкәнмен. Ҡаламдан бер ҡайҙа ла ситкә киткәнем булманы, ашҡынманым да. Хатта мәктәпте та­мамлағас, юғары белем алыр өсөн ҡайҙалыр барырға ымһынманым. Үҙебеҙҙең ҡалалағы институтҡа индем. Артымдан Юра исемле егет йөрөнө. Ялҡауы килеп кенә йөрөнө инде. Был нисек буламы? Минең йән серҙәшем, бер туған апайым Ира уның яҡын дуҫы Валентин менән ихлас яратышты, беҙ уларға ҡушымта булып йөрөнөк. Өс йыл йөрөнөк, тик тойғолар ҡайнарланырға уйламаны ла. Күңелем мөғжизә көҫәне, романтика көттө, әллә кемде юҡһындым. Институттан һуң мине Абхаз АССР-ына, Ткуарчал-Ткварчели ҡалаһына йүнәлтмә ме­нән ебәрҙеләр. Ата-әсәм, ер сигенә ебәрәләр ҙә һуң, тип ҡайғырышһа ла, мин, уның ҡарауы Ҡара диңгеҙгә, тип уларҙы йыуаттым. Тик диңгеҙҙән алыҫта, тауҙар ҡуйынында булып сыҡты был таусылар ҡалаһы. Грузияға яҡын ғына. Тәү күреүҙән ғашиҡ итте Ткуарчал! Бер генә юл бара унда. Башҡа яҡтарҙан тулыһынса бейек-бейек тауҙар! Унда барып еткәс, “Ходжал” тигән ҡунаҡханаға урынлашып, ҡаланы йөрөп сыҡтым. Үҙемде әкиәткә барып сыҡҡандай тойҙом. Һеҙ унда булғанығыҙ юҡмы? Форсат килеп сыҡһа, мотлаҡ барығыҙ.Мин бына машина яллап, барып ҡайттым да, ике көн иланым: 1992-1993 йылдарҙағы һуғыштан һуң ҡаланы танырлыҡ та түгел, емерелгән, ГРЭС эшләмәй, таныштар ҙа ҡал­маған. Ә мин тәүге тапҡыр барғанда ниндәй мөһабәт, гүзәл ҡала ине. Үрге һәм аҫҡы майҙансыҡтарға бүленгән, әллә күпме милләт халҡын берләштергән Ткуарчал. Абхаз, рус, йәһүд, украин, әрмән, грузин, белорус – кемдәр генә юҡ ине! Мин ҡала урамдары буйлап йөрөгәндә, күңел күтәренкелеге кисереп, ошонда мотлаҡ бәхетле буласаҡмын, тип ҡыуандым. Ысынлап шулай булды ла – ғүмеремдең иң бәхетле мәле Ткуарчалда үтте, сөнки яуаплы һөйөүҙе татыным. Даур ине исеме һөйгәнемдең. Абхаз теленән тәржемә иткәндә “һөйөклө” тигәнде аңлата, ғәжәп бит? Танышыуыбыҙҙан алып бөтәһе лә ғәжәп ине. Иртән автобусҡа йүгереп киләм. Инде килеп еттем, тигәндә генә автобус ҡуҙғалып китте лә барҙы. Саҡ иламаным, тәүге эш көнөндә һуңла әле! Һәм шул мәлдә автобус туҡтаны ла ишектәре асылды. Осоп тигәндәй барып индем. Миңә кемдер ҡулын биреп, эскә үтергә ярҙамлашты. “Мин һине ғүмерем буйына көттөм”, – ҡолаҡ төбөндә генә яңғыраған ҡалын тауышҡа һиҫкәнеп, башымды күтәрҙем. Бындай күҙҙәрҙе мин тәүге тапҡыр күрҙем. Йәшел күҙҙәрҙе оҙо-он ҡуйы керпектәр ҡаймалағайны. Тәрән һағыш ята ине ҡарашта. Егет йылмайып, усымды ипләп кенә ҡыҫты: “Даур, йәғни һөйөклө”. Шунда ғына бармаҡ­тарымдың һаманғаса уның усында икәнен аңланым. Уңайһыҙланып, ҡулымды тартып алдым. Арыраҡ китергә самалағайным да, автобус шығырым тулы, ҡымшанырлыҡ та түгел. Автобус кинәт сайҡалғас, ул мине билдән эләктереп, үҙенә яҡыныраҡ тартты. Даур менән тәнебеҙ – тәнгә, битем күкрәгенә те­рәл­­де. Аяғында ышаныслы баҫып торған егеттең көслө ҡулын билемдә, ҡайнар тынын ҡолағымда тойоуҙан йөрәк ярһып тибергә тотондо. “Ну, бөттө, һин юғалдың”, – тип кенә уйланым. Шатлыҡтан бигерәк болоҡһоу күберәк ине йөрәгемдә, сөнки беренсегә күргән егеткә ғашиҡ булдым. Кем ул, ниндәйерәк кеше – уның турала бер ни белмәйем, ни бары күҙҙәренә иҫем китеп, ҡулының билемдә ятыуына ризалыҡ ҡылып, еҫенә иҫереп килеүем генә. Шахтаның идаралығы туҡталышына барып еткәс тә, автобус эсенән пуля кеүек атылып сыҡтым. Артыма ла ҡарамай шәп-шәп атланым. Өндәшмәһә, ҡыуып етмәһәсе, тип тә шөбһәләнәм, үҙем, өндәшә күрмәһен, тип тиҙлекте арттырам. Ҡыуып етте! “Бындай етеҙ ҡыҙҙы тәүге тапҡыр осраттым, мотороллер кеүек елдерәһегеҙ”, – тине. Ә ниңә сайғаҡ кеүек түгел, тинем дә телемде тешләнем: “Их, ҡоралай, тиһәмсе!” Ул исемемде белеште лә, осрашырбыҙ, тип икенсе бинаға йүнәлде. Мине коллектив менән таныштырҙылар ҙа эш көнө башланды. Ләкин миндә эш ҡай­ғыһымы? Даур баштан сыҡмай. “Сайғаҡ икән. Тапҡанһың кем менән сағыштырырға, йүн­лерәк берәй нәмә уйлап таба алманыңмы?” – тип үҙемде үҙем әрләйем. Ҡулымдан колба-пробиркалар төшөп бара, реактивтарҙың исемдәрен бутайым. Кеше күрмәгәндә генә ридикюлдән көҙгө сығарып, йөҙөмә күҙ һалам, төҫһөҙ ҡаштарым, эре һипкелдәрем йәнгә тейә. Хис-тойғоларым кискәсә шундай ташты, хатта эсемә һыйышмай, күҙ йәше булып аҡты. Бәҙрәфкә инеп, һыҡтап алдым. Ҡыҫҡаһы, һөйөү көткән, һөйөргә һәм һөйөлөргә әҙер генә йөрәгем үҙ геройын тапты ла башкөлләй ошо тойғоға бирелде.Эш көнө бөткәс, туҡталышҡа йүгерҙем. Даур күренмәне. Автобустың баҫҡысына ғына һикереп менеп, салон эсенә күҙ йүгерттем дә, ул булмағас, тороп ҡалдым. Икенсе автобуста ла ул булманы... Кәйефем төшөп, илар сиккә еткәйнем, бер төркөм ир-егеттең килгәнен абайланым. Аяҡ остарына баҫып, үрелеп ҡараным. Даур араларында килә ине. Еңел тын алдым да килеүселәргә артым менән боролоп торҙом. “Һин мине көттөңмө, Галюшка?” – ҡалын тауышҡа кинәт әйләнеп, саҡ егеттең муйынына һырылманым! Ләззәт икән дәһә ул яратҡан кешеңдең тауышын ишетеүе! “Эйе, шулай икән, ти, – танау буйынан ғына уға ҡарап, этләшәм үҙем. – Кем ул һеҙ шул тиклем көтөрлөк?!” Йылмайҙы: “Һинең яҙмышың, алтыным”. Минең яҙмышым... Булыр ҙа ине, әгәр арабыҙға һуғыш инмәһә. Грузин-абхаз конфликтын әйтәм. Ысын һөйөүҙең ни икәнен беләһегеҙме? Яратҡан кешеңде күрмәһәң, тауышын ишет­мәһәң, ҡояш нуры һүрелә, тының ҡыҫыла, йөрәгең ауырта. Бер туҡтауһыҙ уны күрге, ишет­ке, һөйләшке, ҡулға-ҡул тотоношоп йөрөгө килә. Беҙ Даур менән шул тиклем матур дуҫлаштыҡ. Ул ысын ир-егет ине. Һаҡлаусы, яҡлаусы, хәстәрлекле романтик. Ҡыҙыҡ өсөн аҫылмалы күпер буйлап тегендә-бында йөрөүҙәр, ҡаланың аҫҡы һәм үрге майҙансыҡтарын тоташтырған 232 баҫҡыстың һәр береһенә хыял-теләктәр әйтеп, шуларҙы һуңынан гелән ҡабатларға тырышып көлөүҙәр, Гализга менән Гиджирканың боҙло һыу­ҙарында шаярып ҡойоноуҙар, Акармара ҡасабаһы янындағы Великан шарлауығы артында үбешеү... Үҙенең тыуған яғын өҙөлөп һөйгән Даур мине ҡайҙарға ғына алып барманы! Эргә-тирәләге тауҙар, йылғалар, шарлауыҡтар ҡалманы. Текә-текә ерҙәрҙән һуҡмаҡтар ғына буйлап барып, Великан шар­лауығына барып сыҡҡас, алдымда асылған матурлыҡтан, бөйөклөктән телһеҙ ҡалғайным. Абхазияла кеше алдында үбешеп-ҡосаҡ­лашмайҙар, был улар өсөн ят күренеш. Даур ҙа мине кеше күрмәгәндә генә етәкләй торғайны. Һәм бына шул шарлауыҡтың артында ғына уйым бар ине, Даур мине шунда беренсе тапҡыр үпте. Мәңге иҫтә ҡалырлыҡ булды ул үбешеү. Артта – ҡая-тау, алда – шарлап аҡҡан тонналарса һыу шаршауы, шар­лауыҡтың ҡолаҡ тондорғос тауышы, Даурҙың күҙемә ҡарап бер мәлгә генә юғалып ҡалыуы һәм кинәт яндырып үбеүе. Ошо мәл өсөн ғүмерең дә йәл түгел ине. Ул шунда кейәүгә сығырға тәҡдим яһаны. Ҡолағыма: “Галюшка, йәнем минең, кәләшем бул!” – тип ҡысҡырыуына ҡытығым килде, мин көлә-көлә түшенән этеп, ярай һуң, тип һөрәнләп яуапланым. Һәм икебеҙ ҙә етәкләшкән килеш иҫәрҙәр кеүек ҡысҡырырға тотондоҡ: “Эйе! Эйе! Эйе-еее!” Ә илдә тынғыһыҙ көндәр башланырға ла күп ҡалмағайны, тик беҙ уның хәүефен әлегә тойманыҡ. Бәхеттән иҫергәйнек. Шул ваҡытта өйҙән телеграмма килеп төштө. Ираның фажиғәле үлеме, Валентиндың ауыр хәлдә булыуы хаҡында хәбәр иткәйне. Бәпестәре тура­һында ләм-мим. Район элемтә үҙәгенә барып, телефондан өйгә шылтыратҡайным, әсәйем, илай-илай, Ира менән Валентинға паркта хулигандарҙың һөжүм итеүе тураһында һөйләне. “Сабыйҡай шыпа етем ҡала инде”, – тип һамаҡлаған әсәйемде ҡаты ғына бүл­дерҙем: “Валя тере бит әле, ниңә уға үлем юрап тораһың?!” Апайымды ерләргә ҡайтырға ғариза яҙҙым (һуңынан хат аша ғына хәлде аңлатып яҙып, түләүһеҙ отпуск та алдым).Даур менән хушлашыуҙы иҫләһәм, һаман­ғаса йөрәгем сәнсеп-сәнсеп ала. Нилектән күҙҙәрең һағышлы, тип һорай инең, һинең менән айырылышыуҙы алдан тойоуҙан ине ул, тип Даур муйынындағы сылбырҙы сисеп, миңә таҡты: “Был өшкөрөлгән, һине һаҡ­лаһын”. Һин яҡлауһыҙ ҡалаһың бит, тип күҙ йәшенә батып юлға сыҡтым. Эске тойомлау була бит ул, икебеҙ ҙә һуңғы тапҡыр күре­шеүебеҙҙе, гүйә, тойҙоҡ, ә шулай ҙа яҡшыға өмөтләндек. Ираны ерләгәс, дауаханала ауыр хәлдә ятҡан Валентинды, саҡ теле сығып килгән сабыйҙы ҡарау бурысы үҙенән-үҙе миңә ятты. Әлеге лә баяғы бешмәгән Юра артымдан йөрөп маташты, тик мин уға асыҡтан-асыҡ икенсе кешене яратыуымды әйттем. Даурҙың хаттарын тыным менән һурып алғандай көтөп алдым. Ҡала-ара телефон бәйләнеше булмаһа, һағыныуҙан үлергә мөмкин ине. Валентин яйлап арыуланды, миңә эшкә китергә ваҡыт етте. Ләкин юлға сығып өлгөрмәнем: 1992 йылдың 14 авгусында Абхазияла һуғыш тоҡанып, Ткуарчалдың блокада эсендә ҡалыуы билдәле булды. 413 көн дауам итте ул ҡурҡыныс блокада. Хат та, хәбәр ҙә юҡ, Абхазияла мәхшәр... Ткуарчал ғына түгел, мин дә блокада эсендә ҡалдым. Һөйгәнемде уйлап, йәнем әрнене, көнөнә мең ҡат үлеп, мең ҡат терелдем. Уны эҙләп, бер ни уйламай ут эсенә барып та инер инем, тик ҡулымда – миңә көндән-көн эҫенгән сабый бала. Ут йота-йота, яңы хеҙмәт ке­нәгәһен астырып, үҙ ҡалабыҙҙа эшкә индем. Даурға яҙған хаттарым кире әйләнеп ҡайта торҙо. Шундай ауыр мәлдә Валентин еҙнәм мине үҙ хәстәре менән уратып алды. Нисек уның ҡуйынына барып ингәнемде, ауырға ҡалғанымды аңғармай ҙа ҡалдым. Ана шулай итеп Даурҙан төңөлөп, Валентин менән йәшәп киттем.Һуғыш тамамланғас, лабораторияла бергә эшләгән ҡатынға Даурҙың яҙмышын беле­шеүен үтенеп хат яҙғайным, ул аныҡ ҡына яуап бирә алманы. Бик күп шахтер ир-егеттең, ҡулына ҡорал алып, һуғышҡа китеүе, хәбәрһеҙ юғалыуы, ҡалала күптәрҙең блокада ваҡы­тындағы һыуыҡ ҡышты сыға алмай һалҡын тейҙереп һәм аслыҡтан үлеүе тураһында ғына яҙҙы: “Әллә күпме халыҡ күсеп тә китте...” Даурҙарҙың адресына тағы ҡат-ҡат хаттар яҙҙым, тик барыһы ла кире әйләнеп ҡайтты. Валентин менән бер-беребеҙҙе ихтирам итеп йәшәйбеҙ, ейәндәребеҙ ҙә бар инде, ә Даурға булған һөйөүем бер ҙә бөтмәй, кә­мемәй, иҫкә төшкән һайын йөрәкте һул­ҡылдатып ебәрә. Төш кеүек кенә булып ҡалды ул тылсымлы көндәр. Минең менән булдымы икән был хәл, тип үҙ-үҙемдән һорайым, шундай мөғжизәне башҡа кешеләр ҙә кисерәме икән, тип уйҙарға батам. Операциянан һуң төш күрәм: имеш тә, Даур палатаға килеп инде лә мине шарлауыҡҡа әйҙәп алып китте, һәм шунда ҡолағыма эйелеп кенә: “Мин һинең яҙмышың, алтыным, – тип шыбырланы, – мин һине ғүмерем буйына көттөм”. Шул тиклем дә танһыҡ ине тауышы, артынан бушлыҡҡа эйәрҙем...– Эҙҙәрен генә тапһам да, теҙләнеп үбер инем, тип Ткуарчалда уны эҙләнем. Эй-й, ошо сылбырын миңә таҡмаған булһасы! – Галина муйынындағы сылбырға бармаҡтары менән һаҡ ҡына ҡағылды. – Һөйгәнемде эҙләп таптым, тинегеҙ түгелме? Әллә мин яңылыш аңланыммы? – Таптым... Тик үҙен түгел шул, исемен генә. Илдең азатлығы өсөн башын һалғандарҙың исемлегендә. Сылбырын миңә таҡмаһасы... Икебеҙ ҙә ауыр көрһөнөп, диңгеҙгә төбәлдек. *Исемдәр үҙгәртелде."
Газ менән ағыуланғандар,"Башҡортостанда бер ғаилә газ менән ағыуланып үлгән.Дүртөйлө районы ауылындарының береһендә була был хәл. 59 йәшлек ҡатын менән 65 йәшлек ир өйөндә үлеп ятҡан. Уларҙы күршеләре күреп ҡала. Яҡынса күҙаллауҙар буйынса, өйҙәрендәге газ менән эшләүсе һыу йылытҡыс боҙоҡ булған. Әле урында газ хеҙмәте һәм хоҡуҡ һаҡлау органдары хеҙмәткәрҙәре эшләй."
Аҡыллы туҡталыш,"Баш ҡалабыҙ Өфөлә октябрь аҙағына тиклем 106 «аҡыллы» туҡталыш комплекстары ҡуйыласаҡ. Был турала ҡала хакимиәтенең матбуғат хеҙмәте хәбәр итә.«Аҡыллы» туҡталыш йәмәғәт транспортының килеүен хәбәр иткән электрон табло, USB-порттар, бушлай Wi-Fi, «хәүеф төймәһе», репродуктор менән ҡорамалландырылған. Ҡайһы бер ""аҡыллы баштар"" туҡталышты емерергә ынтылмаһын өсөн, унда видеокүҙәтеү ҙә бар. Сентябрь башында бындай туҡталыш Ленин урамындағы «Башҡортостан» дәүләт концерт залы алдында ҡуйылған да инде."
Ни тиһең инде... талант,"Учалы районының Комсомольск ауылында йәшәүсе Булат Пирғәлин йырсы, музыкант һәм композитор булараҡ танылған кеше инде ул.Ә уның тағы ла бер талант ҡыры бар икән - матур фотолар төшөрә! Фото төшөрөү - бер, уларға ҡыҙыҡлы исемдәр биреү ҙә мөһим бит әле ул. Был йәһәттән дә Булат Марат улы һынатмай, фотоһүрәттәрен ҡыҙыҡлы исемдәр, яҙыуҙар менән бирә. Тәүге фото: ""Сухов иптәш, Гульчатай һ.б."" ""Гипноз сеансы: кем кемде"" ""Китәм мин һеҙҙән..."" ""Көҙ"". ""Ҡышҡы вариант"""
Нәфис һүҙ,"Фотолағы һөйкөмлө баланың кем икәнен беләһегеҙме?Учалы районы Комсомольск ауылында йәшәүсе Нургиз Абдуллин атлы егет булыр ул. Дүрт йәшлек бала сәхнәгә күтәрелеп, ихласлап шиғыр ятлап төштө. Һәм Комсомольск ауылында үткән ""Нәфис һүҙ"" конкурсының иң йәш ҡатнашыусыһы булараҡ танылды. Был сара Башҡортостандың 100 йыллығы һәм Мостай Кәримдең тыуыуына 100 йыл айҡанлы үткәрелде. Мәҙәниәт йорто методисы Айһылыу Яҡупованың тырышлығы менән үткәрелгән конкурс район кимәлендә тәүге тапҡыр балалар араһында 3 йәш категорияһында ойошторолдо.Ижади бәйгелә төрлө әҙерлектәге 39 бала ҡатнашып, гран-приҙы Абҙаҡ ауылынан 9 йәшлек Зөлхизә Аманова яуланы. 3 йәштән 7 йәшкә тиклемге йәш категорияһында еңеүселәр: I урын Илүзә Аманова, Абҙаҡ ауылы, II урын Мәликә Йәшелбаева, Мулдаҡай ауылы, III урын Сабрина Аллаярова, Поляковка ауылы. 8 йәштән 11 йәшкә тиклем: I урын Азазель Лапутина, Мулдаҡай ауылы, II урын Гөлсара Ситдиҡова, Абҙаҡ ауылы, III урын Ләйсән Фазлетдинова, Ишмәкәй ауылы. Туңғатарҙан 16 йәшлек Рөстәм менән Ринат Бәхтиәровтар 12-16 йәшлектәр араһында беренсе һәм икенсе урындарҙы бүлеште. III урынды Ҡәйепҡолдан Тимур Вәлиуллин яуланы. Сәхнәгә сығырға йөрьәт иткән бер бала ла иғтибарҙан ситтә ҡалманы - һәр ҡатнашыусыға Айһылыу Яҡупова тарафынан әҙерләнгән диплом һәм миҙал тапшырылды. Бәйгелә күпселекте ҡыҙҙар тәшкил итһә лә, был егеттәрҙең шиғырҙы нисек матур итеп һөйләгәнен күреп-ишетһәгеҙ икән...Ошондай ""Нәфис һүҙ"" арҡылы ""Йөрәк һүҙе""нә алмаш үҫкәнен аңғарғанһығыҙҙыр бит, йәмәғәт?! Үәт, рәхмәт, исмаһам, Айһылыуға!"
"Ишмырҙа уҡыусылары ""МАШИНА ЙӨРӨТӨҮСЕГӘ ХАТ"" тапшырҙы","Республикала балаларҙың юл-транспорт хәл-ваҡиғаларына тарыуы киҫкен мәсьәләләрҙең береһе булып ҡала. Ошоно күҙ уңында тотоп,23 сентябрҙән 28 сентябргә тиклем Баймаҡ районының Ишмырҙа ауылы мәктәбендә хәүефһеҙлек аҙнаһы тип иғлан ителде. Класта, мәктәптә үткән сараларҙан тыш, уҡыусылар ҡоролтайы ағзалары Баймаҡ ҡалаһы һәм районы ЮХХДИ хеҙмәткәрҙәре менән берлектә «МАШИНА ЙӨРӨТӨҮСЕГӘ ХАТ” исеме аҫтында акцияла ҡатнашты. Улар балалар баҡсалары, мәктәптәр, туҡталыштар янынан үткәндә машина йөрөтөүселәргә айырыуса иғтибарлы булырға саҡырҙы.Беҙ Ишмырҙа ауылы уҡыусылар ҡоролтайы ағзалары, Баймаҡ районы ЮХХДИ хеҙмәткәрҙәренә оло рәхмәтебеҙҙе белдерәбеҙ, эштәрендә уңыштар, ғаилә именлеге, һаулыҡ теләп ҡалабыҙ."
"""Ҡатил"" балалар ҡайҙан барлыҡҡа килә?","Стәрлетамаҡта ҡот осҡос хәл, тигән хәбәр тиҙ таралды.Ҡаланың Строймаш ҡасабаһында бер төркөм үҫмер хужаһыҙ этте һәм уның көсөктәрен язалаған. Дөрөҫөрәге, язалап үлтергән. Тәүҙә эт ятҡан ояға петардалар ырғытҡандар. Ике айлыҡ ҡына көсөктәр бер тиҫтәгә яҡын булған. Эт, бахыр, оянан ҡапыл йүгереп килеп сыҡҡан һәм юлдағы машинанан тапалған. Артабан... Артабан малайҙар вәхшилеген дауам иткән һәм бөтә күренеште видеоға яҙҙырып, класташтарына ебәргән. Ҡайһы бер өлкәндәрҙең дә ҡулы бармаған яза ысулдарын ҡулланған улар.Ошаҡлашмаһындар өсөн класташтарына янағандар ҙа әле.Ярай, был фажиғәле ваҡиға бер волонтерҙың күҙенә эләккән. Хәҙер был хәл опека, мәктәп, мәғариф бүлеге, ата-әсәләр, полицияға билдәле булды.Яныбыҙҙа йәшәгән хайуандарҙы йыртҡыстарса үлтергән балалар киләсәктә кем булыр? Көсөктәрҙе үлтереүҙән ""ҡыҙыҡ"" тапмай, яңғыҙ ололарға, бәләкәй балаларға ташланмаҫтармы? Тәүбә-тәүбә! Уларҙың ата-әсәләрен, бәлки, был вәхшиҙәр менән бергә полицияға иҫәпкә ҡуйырғалыр? Бәлки, мәктәптә тәрбиәгә күберәк иғтибар бүлергәлер?Ғөмүмән, балаға иғтибар етәме икән ул?"
Балалар өсөн сәнғәт мәктәптәре төҙөләсәк,"2024 йылға Башҡортостанда 10 яңы балалар сәнғәт мәктәбе төҙөләсәк. БР мәҙәниәт министры Әминә Шафиҡова белдереүенсә, уҡыусылар һаны арта бара, шунлыҡтан уларҙы сәнғәт мәктәбендә уҡытыуға бәйле көсөргәнеш килеп тыуа. “2024 йылға тиклем 10 сәнғәт мәктәбе төҙөп, белем алыусылар һанын 55 меңгә еткереү планлаштырыла. Әле иһә бындай белем усаҡтарында 47 мең бала уҡый”, – тине ул.Әлеге ваҡытта республикала 117 балалар сәнғәт мәктәбе эшләй. Улар уҡырға теләүселәрҙең барыһын да ҡабул итә алмай. Ауыл мәҙәниәт йорттарында филиалдар асып, был мәсьәләне хәл итергә тырышалар. Әммә был ғына ярҙам итмәй. Министр билдәләүенсә, төҙөләсәк 10 яңы сәнғәт мәктәбе – тармаҡ өсөн бик яҡшы белем биреү майҙансығы буласаҡ."
Инде өсөнсө кеше  балкондан ҡолап төшә. Был ни хәл?!,"Ишембай ҡалаһында 44 йәшлек ҡатын 8-се ҡаттан ҡолап төшөп, һәләк булған. Уның кәүҙәһен үтеп барыусы осраҡлы кешеләр күреп ҡалып, полиция саҡыртҡан.Стаханов урамында йәшәүсе күршеләре әйтеүенсә, һуңғы квартал эсендә бындай хәл өсөнсө тапҡыр ҡабатлана. Йәйгеһен тағы бер ҡатынды танышы ниндәйҙер бәхәс арҡаһында 14-се ҡаттан ырғытҡан. Әлеге ваҡытта бында криминалистар эшләй. Улар фажиғәнең сәбәбен асыҡлай: ваҡиға урынын тикшереп сыҡҡандар, суд-медицина экспертизаһы тәғәйенләнгән, һәләк булыусы ҡатындың туғандары асыҡлана... Әлегә ҡатында бейеклектән ҡолап төшөүгә хас тән йәрәхәттәре булыуы билдәләнгән, криминал юҡ."
Һаҡ булығыҙ! Ҡотороу ауырыуы көсәйә.,"Башҡортостанда быйыл 8 ай эсендә хайуандар араһында 13 ҡотороу ауырыуы теркәлгән.Йыл башынан алып барлығы 8244 кеше теге йәки был хайуандан тешләнеп, республика дауаханаларына мөрәжәғәт иткән. Шуларҙың 22-һенең ҡотороу ауырыуы менән сирләүсе йәнлектәрҙән зыян күреүе асыҡланған. Иң күп мөрәжәғәт итеүселәр Әбйәлил, Баймаҡ, Бәләбәй, Бөрө, Иглин, Благовещен, Ишимбай, Мәләүез, Туймазы райондарынан һәм Салауат, Стәрлетамаҡ, Октябрьский һәм Нефтекама ҡалаларынан.Бөтә донъя һаулыҡ һаҡлау ойошмаһы мәғлүмәттәре буйынса, йыл һайын донъяла ҡотороу ауырыуынан тиҫтәләгән мең кеше яҡты донъя менән хушлаша. Йәғни һәр ун минут һайын бер кеше үлә, тип әйтергә мөмкин. Һәр унынсының дүртәүһе ҡотороу ауырыуына шик булған эттән тешләнгән 15 йәшкә тиклемге бала."
Көҙгөһөн ауырыуҙан нисек һаҡланырға?,"Көҙгө һалҡындар башланыу менән төрлө ауырыу ҙа көсәйә. Улар бигерәк тә иммунитеты насар булған кешеләрҙе һағалап ҡына тора: йә һалҡын тейеп бара, йә инфекция эләгә. Нисек итеп уларҙан һаҡланырға һуң? Иммунитетты нығытыу өсөнБыл рецепт көҙгө һәм ҡышҡы һалҡында төрлө ауырыуҙан һаҡланырға яр­ҙам итер. Уны әҙерләү өсөн 150 г бал, 200 – 300 г ҡабаҡ, бер лайм, ике лимон һәм бер имбирь, 150 г шәкәр һәм ун минут ваҡыт етә. Лимон менән лаймды ҡайнар һыу менән бешекләп алырға. Лайм булмаған осраҡта, лимон да ярай. Ҡабаҡ менән имбирҙең ҡабығын таҙар­тып, ваҡлап турарға, һу­ңынан блендер менән иҙергә кәрәк. Лимон менән лаймдың һөйәктәрен алып, ҡабығы менән бергә турарға. Һуңынан барыһын бер һауытҡа һалып, бал менән шәкәр өҫтәргә лә блендер менән яҡшы итеп иҙергә. Әҙер булғас, ҡат­нашманы һалҡын урында һаҡларға кәрәк. Һыуытҡыста оҙаҡ ҡына ваҡыт ултырһа ла, бер нәмә лә булмай.Был шифалы һәм тәмле дарыуҙы сәйгә ҡушып эсергә, ҡоймаҡ, печеньеға һылап ашарға ла мөмкин. Ауырыу башланғандаТамаҡ ауыртып торғанда йылымыс һыуға бөтнөк үләне, бер лимон һутын ҡушып әҙерләнгән эсемлек ярҙам итә; Ҡоро йүтәл йонсотҡанда йүкә сәскәһен термоста ҡай­нар һыуҙа 3–4 сәғәт төнәтеп эсергә: Тымауҙан һуған һуты, алоэ һутын ҡушып, 1:1 нис­бәтендә һыу өҫтәп танауға тамыҙырға; Һалҡын тейгәндә мөмкин тиклем күберәк һыу эсегеҙ. Йылантамыр үләне менән лимон ҡушып сәй әҙерләргә мөмкин. Шулай уҡ ҡайнатма тураһында ла онотмағыҙ! Мәҫәлән, температураны бик яҡшы төшөрөү сараһы – ҡурай еләге ҡайнатмаһы."
"""Йондоҙло табын"" - Йәмил ИШМӨХӘМӘТОВ","Бөгөн “Юлдаш” радиоһының алып барыусыһы, “Теге өсәү” телепроектының “берәүһе” Йәмил ИШМӨХӘМӘТОВ гәзит уҡыусыларға үҙенсәлекле ризыҡтар әҙерләргә өйрәтә. Аспиринлы ассортиУны әҙерләргә баҡсалағы бөтә йәшелсә бара. Ҡыяр, томат, ташҡабаҡ, борос, кишер, кәбеҫтә, дүңгәләкләп туралған һуған һәм бер нисә бүлкәт һарымһаҡты йыуып, стерилләнгән өс литрлы 3 банкаға тығыҙ итеп тултырырға. Араһына әнис, ҡарағат һәм сейә япраҡтары, борсаҡлы ҡара борос һалырға кәрәк. Тулғансы ҡайнар һыу ҡойорға, 18 балғалаҡ шәкәр, 9 ҡалаҡ тоҙ өҫтәргә. 5 минуттан һыуҙы кире кәстрүлгә ҡойоп, ҡайнатырға. Ҡайнап сыҡҡас, 3 балғалаҡ 70 процентлы аш һеркәһе өҫтәргә. Әҙер маринадты кире банкаларға ҡойорға ла, берәр төймә аспирин өҫтәп, стерилләнгән ҡапҡас менән ябырға. Банкалар ҡыш буйы ултырһа ла атылмаясаҡ, маринад – үтә күренмәле, ә йәшелсәләр кетерләп кенә торасаҡ. Әскелтем “Шарлотка”Көслө ел, ямғыр ваҡытында бешеп өлгөрмәгән алмалар ҡойола. Ашауға әсе. Ауылда уны малға ашатырға, ә ҡалала шарлотка әҙерләргә була.Алманы йыуып (кәрәк икән, әрсеп), йоҡа итеп турап әҙерләргә. Ҡамыр өсөн бер стакан шәкәр, бер стакан он, 5 – 6 йомортҡа алына. Йомортҡаны тәрән һауытҡа һытып, шәкәрҙе һалып, ул иреп бөткәнсе миксер менән туҡырға. Аҙаҡ яйлап ҡына он өҫтәп, төйөрҙәр ҡалмаҫлыҡ ҡамыр массаһына килтерергә. Майланған мультиварка һауытына ҡамырҙың яртыһын ҡойоп, өҫтөнә алманы һалырға. Ҡалған ҡамырҙы ҡойоп, өҫтөн тигеҙләргә. Махсус программа буйынса 70 минут бешә.Табынға шарлотканың өҫтөн биҙәп бирергә мөмкин. Бәшмәк ашыБаҡсала йә тәбиғәттә бешерелә. Урманда ашарға яраҡлы ниндәй бәшмәк та­баһығыҙ, шуларҙы йыуып, ҡа­ҙанға оҙатаһығыҙ. Һалҡын һыу ҡойоп, утҡа ҡуяһығыҙ. Һуған, кишер, һарымһаҡ, таш­ҡа­баҡ­ты турап, майҙа ҡыҙ­ҙырырға. Бәшмәк ҡайнап сығып, 15 минут үткәс, туралған картуф һалырға. Ул бешеүгә ҡыҙҙы­рылған йәшелсәләрҙе өҫтәр­гә. Бешеп еткәс, ашҡа торонбаш тығып алырға кәрәк. Төтөн еҫе һеңгән, үҙен­сәлекле ҡуйы аш буласаҡ."
"Килендәр, килендәштәр – бер-береһенә көндәштәр...","Рәйлә еңгәйемде туғандар әллә ни яратып етмәй. Эшкә уңған, аш-һыуға маһир, үҙе көләс кенә. Әммә бер кем дә уның тураһында маҡтап һүҙ әйтмәй. Ә инде аҙ ғына ҡырын эше килеп сыҡһа, һәр кем күңелендәген әйтеп ҡалырға ашыға. “Әйттем бит!” – тип иң тәүҙә икенсе килендәше бар туғанға, танышҡа шылтыратып сыға, унан инде ҡәйнәһенә юл тота. Үҙен яҡшы күрһәтергә яй сыҡҡанға ҡыуана-ҡыуана, берҙе бишкә арттырып, теле талғансы һөйләп ала. Баҡсаһын сүп баҫыуында, айыртҡан һөтөнөң әсеп ултырыуында, ашының татһыҙ булыуында, шул арҡала ире менән көнө-төнө талашыуында эше юҡ.Рәйлә еңгәйҙе ниңә яратмағандарын аңлап торам: һыу һөлөгө кеүек Йәмил ағайымды үҙенә ғашиҡ иттергән ул. Барыһы ла һәйбәт булыр ине, әгәр ҙә уларҙың йәш айырмаһы 13 йыл булмаһа. Һомғол буйлы, йәш сырайлы, һәр саҡ матур биҙәнгән һәм кейенгән еңгәйемдең 50-гә яҡынлашыуын һәр кем белмәй. Ә Йәмилдең үҙенә иһә “ағай” тип өндәшкәнем дә юҡ: минән ни бары ете айға ғына өлкән. Биш малай үҫкән ғаиләлә ул – иң кесеһе һәм иң матуры. Ярты ауыл ҡыҙҙарын үҙенә ғашиҡ иттереп, йоҡоларынан яҙҙырып, 30-ға еткәнсе йөрөнө-йөрөнө лә ете йыл элек 40-ты уҙған, ике бала менән иренән айырылған Рәйлә еңгәйемә өйләнде. Өйләнде тип, мәсеткә барып никах уҡыттылар ҙа, ауыл осондағы буш торған йортто һатып алып, йәшәй башланылар. Олатайымдарҙың өйөндә ул саҡта ниндәй ел-дауылдар уйнағанын әйтеп тә аңлатырлыҡ түгел. Һыу һөлөгө кеүек улдарының ҡарт, ирҙән айырылған, етмәһә ике “ҡойроғо” булған бисә алыуы менән ризалашырға теләмәнеләр. Йәмил дә баш бирә торғандарҙан түгел, ни тиһәң дә, үҙ һүҙле, иркә “оя төбө” бит – һөйгәненән баш тартманы. Килен менән ҡайны-ҡәйнә мөнәсәбәтенә дүрт килендәше лә тоҙ-боросон өҫтәп кенә торҙо. Ғүмере буйы директор булырға хыялланған оло килен Тәғзимә бигерәк тә тырышты. Сөнки Рәйлә еңгә килен булып төшкәнсе район үҙәгендәге гимназияла инглиз теленән уҡытҡан, директорҙың тәрбиә эштәре буйынса урынбаҫары булған. Уның булдыҡлылығын күргән мәғариф бүлеге етәкселеге беҙҙең ауылға ошо уҡ вазифаға эшкә күсерҙе. “Йүнле уҡытыусы район гимназияһынан ауыл мәктәбенә килергә риза булмаҫ!” – тип Тәғзимә еңгәй таныштары аша килендәшенең “гонаһтарын” барларға тотондо. Кеше фәрештә түгел, эҙләһәң ҡырын эштәр табыла. Рәйлә еңгәнең дә 20 йыл эшләү дәүерендә яңылышлыҡтары булған, улар, артып-ҡабарып, ғәйбәткә әйләнеп, ауылға тулды. Абата, ялҡау булараҡ даны таралған Миңһылыу ҙа уңған ҡатынды яратманы. “Ярты эшен балаларынан эшләтеп, үҙе биҙәнеп-төҙәнеп кенә ултыра бит ул. Әсәһе килеп, яҙлы-көҙлө өйөн йыуыша. Уның исем өсөн дүрт баш һыйыр тотоуы – һөтөн эш итмәй йыйыусыларға тапшырып тора! Нисә барма, мин диетала, тип һоло бутҡаһы ашап ултыра. Ю-ю-юҡ, Йәмил ҡәйнеш уның менән оҙаҡ тора алмаҫ...”– тип тәүге йылдарҙа уҡ хәйерһеҙ тормош юрап ҡуйҙы. Йәш, сибәр Альбина ла тәү күргәндән яңы килендәшенә “ҡортҡа” ҡушаматы таҡты. Ысынмы-юҡмы, белмәйем, ул бала саҡтан Йәмилгә ғашиҡ, тиҙәр. Яуапһыҙ һөйөүенән төңөлөп, ҡустыһына ике тамсы һыу кеүек оҡшаш Рәмилгә кейәүгә сыҡҡан. Ирен артыҡ һанға һуҡмай, йылмайып ҡарағанын да, йылы һүҙ менән өндәшкәнен дә хәтерләмәйем. Туған-тыумасаға ла яҡты йөҙ күрһәткәне юҡ, хатта ҡунаҡҡа ла инәлтеп кенә йөрөй. “Һалҡын матурлыҡ” типажындағы ҡатын-ҡыҙ уның булмышына тап килә: күҙҙе ҡамаштыра, әммә күңелгә уйылмай.Килендәштәре араһында иң хәйләкәре һәм зәһәре Сәлимә булғандыр. Башҡалар мөнәсәбәтен тәүҙән үк күрһәтеп, ысын йөҙҙәрен асты. Ә өсөнсө килендәш иһә Рәйлә еңгәйгә әхирәт, кәңәшсе һәм яҡлаусы булып алды. Татлы теле менән арбап, серҙәрен белде, “йомшаҡ” яҡтарын асыҡланы. Һүҙ араһында ир туғандарына ҡаршы ҡуйҙы, уҡытыусыларға ла ышанмаҫҡа өндәне. “Йәшәмә! Ғүмереңде берәүҙең эшкинмәгән балаһын кеше итәм тип, әрәмгә үткәрмә! Улар изгелекте аңлай торған кешеләр түгел...”– бындай кәңәш уның яғынан күп булды. Ярай ҙа донъя күргән, аҡты ҡаранан айырырға өйрәнгән яңы килен ваҡытында кемдең кемлеген белеп ҡалды. Сөнки Сәлимә уның ауырға ҡалыуын белгәс, иренә әйтмәй генә абортҡа барырға өгөтләгән. “Дуҫлыҡ” үтте, әммә йәш килендең үткән тормошо ғәйбәт булып ауылға таралды. Тәүге иренең наркоман булыуын, үлеменән һуң бик күп бурысы ҡалыуын, уларҙы түләр өсөн өйөн һатыуын да тәү башлап ауыл кешеләренән белдем. Полиция хеҙмәткәрҙәре Рәйләне бер ваҡыт ирен үлтереүҙә лә ғәйепләгән. Ярай ваҡытында ысын енәйәтселәр асыҡланған. – Улымды сихырлағандыр ул, анауындай ҡыҙҙар артынан йөрөгәндә, нормальный егет бисәгә ҡарамаҫ, – тип тәүге осор ҡәйнәһе ауылдан ауылға, райондан районға күрәҙәселәр, өшкөрөүселәр буйлап йөрөп алды. 45 йәшлек килене Йәмилгә ҡыҙ бала табып биргәс кенә бер аҙ тынысланды. Ә Рәйлә еңгәйебеҙ Йәмил менән башҡаларҙан артыҡ та, кәм дә итмәй, матур ғына донъя көтә. Бүрәнәнең ауыр башы, әлбиттә, ҡатын кешегә төшә. Бөтә ауылдың, шул иҫәптән дүрт килендәшенең, улар тормошон туҡтауһыҙ күҙәткәнен белгәс, өйҙәге сүбен тышҡа сығармаҫҡа аҡылы етә. – Интернет селтәренә инһәң, кеше һүҙенә ҡолаҡ һалма, үҙең өсөн йәшә, йәки тикшерәләр икән, тимәк, мин – алда, тигән статустар ҡуялар. Минең уйымса, ул кәңәштәр – көсһөҙҙәр, аҡланыусылар өсөн. Үҙем тураһында ғәйбәт ишетһәм, уның дөрөҫ түгеллеген һүҙ менән түгел, эш менән иҫбатларға өйрәнгәнмен, – бер осрашҡанда яҡын күреп, үҙ йәшәйешен һөйләп алды.– Элек тә үҙемдең ҡиәфәтемә иғтибар бирә инем. Йәмил танышыуҙың дүртенсе көнөнә үк өйләнергә тәҡдим яһаны. Тәүҙә уның һүҙҙәрен етди ҡабул итмәнем, йөрөр-йөрөр ҙә ташлар, тип уйланым. Тик ул уйынан кире ҡайтманы. 13 йәш аҙ түгел, бөгөн ғашиҡ, ә иртәгә нимә булыр? Никахлашырға риза булғанда уҡ аҙағына үҙемде әҙерләп ҡуйҙым. Бер көн ағайың ҡайтып, башҡаға ғашиҡмын, тиһә, илап, талашып, үҙемде йәлләтеп ултырмаясаҡмын. Ә әлегә йәш, матур, аҡыллы иремдең һөйөүенә ҡойоноп ҡына, бәхетемдең ҡәҙерен белеп ғүмер итәм. Хистәре һыуынмаһын өсөн барыһын да эшләйем: күршеләрем һыйыр һауырға торғанда мин инде алты саҡрым араға йүгереп киләм. Һәр саҡ диета тотам, ярты эш хаҡым матурлыҡ салондарына һәм ҡиммәтле кремдарға китә. 50 йәштә 35-тәге кеүек һылыу булыу еңел түгел. 10–15 йылдан пластик операция яһатырға ла тура киләсәген аңлайым. Ысынлап та, биш килендәш араһында иң олоһо Рәйлә еңгәй булһа ла, ҡиәфәте буйынса Альбинанан ғына ҡалышалыр. Ә бите – крем, сәсе буяу күрмәгән, мәңге өҫтөнән – халат, башынан яулыҡ төшмәгән Миңһылыу еңгәй 45 йәше тулмаҫ элек үк хаҡлы ялдағы әбей кеүек. Шуға ла эсендәге көнләшеү тигән ҡорто маҙа бирмәй, килендәшенә ҡарата ҡара хистәр булып сығалыр. Әлбиттә, өйҙән өйгә ғәйбәт һөйләп йөрөйһө урынға аҙ ғына үҙенең ҡиәфәте менән булышһа, файҙа күберәк булыр ине лә... Тәғзимә еңгәйҙе һәм уның ише бер төркөм уҡытыусыны ла уҙҙырҙы “йәш” килен. Улар яңы хеҙмәткәрҙәренең “гонаһтарын” барлағансы, Рәйлә еңгәй мәктәп эшенә ысын күңелдән егелде. Уҡыусылар өсөн ваҡытын йәлләмәгән уҡытыусы ата-әсәләр менән дә уртаҡ тел тапты, балалар ҙа үҙен яҡын күрҙе. Ә йорт тирәһен әйтеп тә тораһы юҡ: һәр ерҙә тәртип, ихата шау сәскәлә, аш-һыу ҙа төрләндереп әҙерләнә. – Еңгәйең үҙе генә түгел, беҙгә лә тыныс йәшәргә ирек бирмәй, – тип көлә Йәмил. – Эшкә киткәнсе өйҙө йыйып, ашарға бешереп өлгөрә. Үткән йыл бәрәңге утағанда күршеләрҙән артта ҡалмаҫ өсөн, машина фарының яҡтыһына төндә эшләнек. Уларҙың баҡсаһы беҙҙекенән ике тапҡырға бәләкәйлегендә эше юҡ, артта ҡалмаҫҡа тип үҙенә һүҙ биргән дә саба ғына. Ә быйыл Миңһылыу еңгәйҙең, һөтөн эш итергә иренә, тигән һүҙен ишеткәс, юрамал уға бер биҙрә итеп ҡыҙыл эремсек эшләп алып барҙы. Уныһы ла, оялмайынса, алып ҡалған бит әле. Килен-ҡәйнә араһындағы ҡыҙыҡ һәм ҡыҙғаныс хәлдәр тураһында күп беләбеҙ. Ә бына биш килендәштең бер-береһенә көндәш булыуы артығыраҡ. Һәр береһенең үҙ ире, үҙ донъяһы бар. Бүлешер уртаҡлыҡтар ҙа юҡ. Кемеһелер ғәйеп эҙләй, икенсеһе ғәйбәт тарата. Ә өсөнсөһө, уларға нимәлер иҫбатлайым тип, төн йоҡоларын йоҡламай, эшкә егелә. Көндәшлек ҡыуып, ғүмер үткәнен дә һиҙмәҫтәр, моғайын."
Был аҙнала кроссвордты кем дөрөҫ сискән?,"Гәзитебеҙҙең 38-се һанында сыҡҡан кроссвордтың яуабын беренсе булып ебәреүсе Гөлшат МӘТИНОВА (Баймаҡ районы) еңеүсе тип билдәләнде, пароль – аноа (кәрлә буйвол).Шулай уҡ дөрөҫ яуапты Октябрьскиҙан Миҙхәт Шәрипов, Йылайырҙан Венера Абдуллина, Әминә Рәмова, Әминә Лоҡманова, Мәғәмүрә Ғәйетова, Әлшәйҙән Зәйтүнә Ҡунафина, Әлфиә Ғәлиуллина, Фәниә Ғәлимова, Ейәнсуранан Сәлим Юлдашбаев, Ғәли Ишкинин, Өфөнән Алина Ғәлимова, Илештән Гәлимә Ғәлиева, Миәкәнән Гүзәл һәм Булат Мөхәмәтйәновтар, Хәйбулланан Рәжәп Хәсәнов, Күгәрсендән Фәһимә һәм Салауат Сыңғыҙовтар, Венера Шәйәхмәтова, Фәйзулла Мәғизов, Учалынан Лилиә Шәғәлина, Әлфиә Суфьянова, Динә Кәримова, Әбйәлилдән Нәрисә Уйылданова, Фәнүзә Вәлишина, Сәфинә Әхмәтова, Шәрифә Иҙрисова, Рита Шәйҙуллина, Баймаҡтан Рәшиҙә Йылҡыбаева, Рәмил Мәтинов, Көнһылыу Сөләймәнова, Зифа Ғүмәрова ебәргән."
"Этегеҙ бармы? Әйҙәгеҙ, кинологтар сафына!","Бәләгә тарыған кешеләргә ярҙам итергә теләгегеҙ бармы? Этегеҙ ҙә булһа, рәхим итегеҙ кинологтарҙың эҙләү-ҡотҡарыу отрядына!Тик этегеҙ яуыз булмаһын. Һеҙҙе бушлай эҙләү эштәрен алып барырға өйрәтәсәктәр, әҙерлектән һуң, этегеҙ менән бергә ҡотҡарыу эшенә рөхсәт биргән аттестация үтәсәкһегеҙ. Беренсе дәрес иртәгә, шәмбе көнө, 28 сентябрҙә, сәғәт 10-00 башлана. Осрашыу урынын телефон аша: 8-965-640-89-84 йәки ВК социаль селтәре аша (https://vk.com/id4188120) белешергә."
Мөнәжәт,"27 сентябрҙә Сибайҙа VII асыҡ төбәк-ара мөнәжәт башҡарыусыларҙың конкурсы үтте.Бәйгелә 25 яңғыҙ башҡарыусы менән 14 коллектив ҡатнашып, йәмғеһе 100-ҙән ашыу кеше йыйылған. Конкурстың һөҙөмтәһендә яңғыҙ башҡарыусылар араһында гран-приҙы Хәйбулланан Илдар Юнысов яулаған! Илдар Әбделмән улы БР атҡаҙанған мәҙәниәт хеҙмәткәре, БР мәғариф отличнигы, ""Түңгәүер"" ҡурайсылар ойошмаһының рәйесе. ""Мөнәжәт"" номинацияһында l урынды - Әбйәлил районынан Зөбәйлә Зарипова, II урынды - БР атҡаҙанған мәҙәниәт хеҙмәткәре, сәсәниә Фәниә Арыҫланова, III урынды Ейәнсуранан Зифа Ишмырҙина алған.""Нәсихәт"" номинацияһында l урында - Сәрүәр Насирова (Йылайыр районы), II урында - Аделина Уралбаева (Баймаҡ районы), III урында Минзифа Ишемғолова менән Хәмиҙә Ҡоносбаеваның дуэты. ""Сүрә"" номинацияһында l урынды - Рәйлә Кулмурзина (Ишембай ҡалаһы), ll урынды - Фәниә Ғәйнуллина (Ейәнсура районы), III урынды Мәҙинә Ғәбитова (Әбйәлил районы) яулаған. Коллективтар араһында гран-при - ""Үткәл"" фольклор ансамблендә! Белорет районынан улар! ""Мөнәжәт"" номинацияһында урындар түбәндәгесә:l - ""Умырзая"" халыҡ фольклор ансамбле (Йылайыр районы) ll - ""Миләш"" халыҡ вокаль ансамбле (Сибай ҡалаһы), ""Яҙгөл"" фольклор ансамбле (Баймаҡ районы) lll - ""Кәүсәриә"" мөнәжәтселәрҙең ҡатын-ҡыҙҙар ансамбле (Силәбе өлкәһе). ""Сүрә"" номинацияһында еңеүселәр: l - ""Гөлбаныу"" ҡатын-ҡыҙҙар ансамбле (Бөрйән районы) ll - ағинәйҙәр клубы (Ейәнсура районы) lll - ""Иман нуры"" ансамбле (Баймаҡ районы). ""Нәсихәт"" номинацияһында еңеүселәр: l - ""Әхирәттәр"" ағинәйҙәр коллективы (Ғафури районы) ll - ""Үҫәргән"" ағинәйҙәр ойошмаһы (Ейәнсура районы) lll - ""Сәсәндәрҙең халыҡ мәктәбе"" коллективы (Хәйбулла районы). Еңеүселәрҙең барыһын да ихлас күңелдән ҡотлайбыҙ! Ә призлы урындар алмағандарға, бер ҙә бошонмағыҙ, бик тә булмаһа, быйылдың киләһе йылы бар бит, тибеҙ. Һәм конкурста ҡатнашыу - үҙе бер мәртәбә, мөнәжәт әйтеү иһә - үҙе бер күңел байлығы, күңел сихәте кеүек."
Синыф ханым!,"Педагогик кадрҙарҙың дефициты һәм уҡытыусыларҙың йылдан-йыл артҡан эшен еңеләйтеү маҡсатында Башҡортостанда ""Синыф ханым"" (""Классная дама"") тип аталған яңы проект ҡулланып ҡараясаҡтар.Өлкән йәштәге ирекмәндәрҙе, күпселегендә хаҡлы ялдағы педагогтарҙы, мәктәпкә саҡырып, уларға тәнәфестә тәртипте күҙәтеүҙәрен, балаларҙы өйҙәренә оҙатыуҙы, өйгә эш эшләргә ярҙам итеү кеүек бурыстарҙы йөкләмәкселәр. ""Синыф ханым"" ғәмәлдә икенсе синыф етәксеһе буласаҡ. Улар шулай уҡ стандарт булмаған дәрестәрҙе үткәреүҙе лә, бәлки үҙҙәренә алыр. #БашкирскаяОрганизацияПрофсоюза #ПрофсоюзОбразования #eduprofrb #волонтер #класснаядама #школа #Башкортостан #Уфа #Ufa"
Кеше юғалған,"1969 йылғы Әхмәтҡужин Салауат Моталлап улы юғалған.Әбйәлил районы Хәмит ауылында йәшәүсе Салауат Моталлап улы 14 сентябрҙә бесәнлеккә сығып китә лә, шунан бирле уның турала бер хәбәр ҙә юҡ. Хәтер юғалыу менән яфаланыуы ихтимал. Бәлки, аҙашып Бөрйән һәм Белорет райондарына барып сыҡҡандыр. Уны күреүселәр булһа, ошо телефондар буйынса шылтыратыуығыҙ һорала: 8 (34772)2-60-22, 2-67-30, 2-67-68"
"""Родина-Мать"" нисек емерелмәгән икән?","Волгоград ҡалаһындағы Мамай ҡурғанына ҡуйылған ""Родина-мать зовет"" монументында реставраторҙар 180 меңгә яҡын етешһеҙлек тапҡан. Бының турала өлкә губернаторы матбуғат хеҙмәте хәбәр итә. Тергеҙеүселәр бынан тыш бетон ҡатламының 14 саҡрым оҙонлоҡтан сатнауҙар менән ҡапланғанын асыҡлаған. Әле белгестәр төҙөлөш баҫмаларына менеп эштәрҙе башҡара, октябрь аҙағына тышҡы реставрация тамамланасаҡ. Ноябрь айында иһә постаментҡа илткән баҫҡыстар ремонтланасаҡ.Киләһе йылдың майына тиклем фонтандар, һуғыш һәм тыл күренештәре һынландырылған барельефтар, баҫҡыстар тергеҙеләсәк."
Ҡабаҡтан лечо,"Лечо әҙерләү өсөн 1,5 кг ҡабаҡ (ҡабағы ҡаты булһа таҙартырға), 1 кг кишер, 0,5 кг һуған, 1,5 кг татлы борос, бер баш һарымһаҡ. 0,5 стакан үҫемлек майы, 300 г томат пастаһы, бер стакан шәкәр, бер балғалаҡ ҡыҙыл борос, бер стакан рафинадланмаған үҫемлек майы, 50 мл 9 процентлы аш һеркәһе, бер литр һыу, 3–4 балғалаҡ тоҙ алына.Помидорҙы ҡайнар һыуға манып алып, тышын әрсергә һәм ит үткәргестән үткәрергә. Һыуға үҫемлек майы, томат пастаһы, тоҙ, шәкәр, әсе борос, борсаҡлы борос ҡушып бутап, бешерергә. Ҡайнап сыҡҡас, утын кәметеп, помидорҙы һалып, тағы 15 минут тоторға. Һуңынан кишерҙе һалып, 10 минут быҡтырырға. Боросто һалғас, – тағы 10 минут, һуған менән һарымһаҡты өҫтәгә, тағы 10 минут ҡайнатырға. Ҡабаҡты ҡушҡас – 5 минут, аш һеркәһен өҫтәгәс, йәнә ун минут бешерергә. Артабан барыһын бергә тағы 30 минут талғын утта тоторға.Бер аҙ һыуынғас, әҙер лечоны стерилләнгән банкаларға тултырып, ябырға. Һаҡлау ваҡыты – алты ай."
"Табиптар ярҙамынан баш тартып, үҙен шул хәлгә еткергән","Профессиональ медицинан баш тартҡан Кузбасс кешеһенең битендәге шеш ҙурайып, сире һуңғы стадияға еткән. Кузбасс медиктары хәбәр итеүенсә, тәүге тапҡыр ул Кемерово ҡалаһындағы онкодиспансерға ике йыл элек, ирененә бәләкәй генә (1 см ҙурлығында) шеш сығыу арҡаһында, барып эләккән. Медиктар онкология сиренең беренсе стадияла булыуын асыҡлай һәм уны дауалап, пациентты тулыһынса һауыҡтырыу мөмкинлеген билдәләй. Әммә ир, үҙенән-үҙе бөтөр әле, тип ҡул һелтәп, тайгаға ғибәҙәт ҡылырға китә. Һөҙөмтәлә шеше ҙурайғандан -ҙурая һәм әле иң һуңғы стадияға еткән һәм баш һөйәгенә күскән.Врач-онколог Вячеслав Иванов әйтеүенсә, әгәр ҙә был кеше ваҡытында медицина ярҙамы алған булһа, хәҙер кешесә һөйләшә һәм ашай алыр, ул тиклем операция ла талап ителмәҫ ине. Әле иһә зонд аша туҡланырға мәжбүр. Ә сәләмәтлеге иһә нурландырыу терапияһының ни тиклем уңышлы булыуына бәйле."
Ниндәй бал ҡайһы ауырыуҙан файҙалы?,"Белгестәр фекеренсә, һәр балдың организмға төрлөсә йоғонтоһо бар. Шуға күрә уны теге йәки был ауырыуға ҡарата ла төрөнә ҡарап файҙаланалар. Саған балы. [Һалҡын тейеүҙән, йөрәк-ҡан тамырҙары, нервы ауырыуҙарынан файҙалы. ЛОР органдарын һәм тире ауырыуҙарын дауалауҙа ла ҡулланалар. Гәрсис балы.Тын юлдары ауырыуҙарынан, шулай уҡ бәүел ҡыуҙырыу сараһы булараҡ ҡулланыла. Ҡарабойҙай балы.Аҡһымға һәм тимергә бай булыу сәбәпле, ҡан тамырҙарын таҙарта, зыян күргән туҡымаларҙың төҙәлеүенә булышлыҡ итә, гемоглобинды күтәрә. Ауырлы ҡатындарға һәм юғары кислоталы хроник гастрит менән интегеүселәргә тәҡдим ителә. Каштан балы. Ашҡаҙан-эсәк һәм бөйөр ауырыуҙарынан шифаһы тейә, имммунитетты һәм ҡан тамырҙарын нығыта. Ҡыҙылхан үләне (кипрей) балы. Ашҡаҙан-эсәк ауырыуҙарынан һәм йоҡоһоҙлоҡтан ҡулланалар. Баш ауыртҡанда һәм йоҡоһоҙлоҡтан интеккәндә 2 – 3 ҡалаҡ балды бер стакан һыуға иҙеп эсергә. Туҡранбаш (клевер) балы. Гинекология ауырыуҙарынан, геморрой һәм астениянан. Бәүел ҡыуҙырырға һәм ҡаҡырыҡты сығарыуға ярҙам итә. Йүкә балы.Һалҡын тейеүҙән, тын юлдары ауырыуҙарынан, ашҡаҙан-эсәк тракты ялҡынһыныуынан файҙалы. Йөрәк мускулдарын нығытырға ярҙам итә. Сәскә балы. Микробтарға, вирустарға ҡаршы тороу үҙенсәлегенә эйә. Уны баш ауыртыуҙан, ашҡаҙан ауырыуҙарынан, йөрәк тибеше көсәйеүҙән, йоҡоһоҙлоҡтан һәм өҫкө тын юлдары ауырыуҙарынан тәҡдим итәләр. Көнбағыш балы. Йөрәк ауырыуҙарынан, бронхиаль астманан, остеохондроздан, невралгиянан (айырыуса һалҡын тейгәндә) файҙаһы бар. Шулай уҡ тотош организмды нығытыу көсөнә эйә."
Өфөләр! Матбуғат йортона гәзиткә яҙылырға килегеҙ!,"Киләһе аҙна йомаһында, 4 октябрҙә баш ҡалабыҙҙағы Матбуғат йорто алдында (Октябрҙең 50 йыллығы урамы, 13) оло байрам - Бөтә халыҡ матбуғатҡа яҙылыу көнө үтәсәк. Матбуғат байрамы “Заман кешеһе – уҡыған кеше!” ораны аҫтында үткәрелә. Бығаса бындай сара шулай күләмле ойошторолғаны юҡ ине, уҙа булһа айырым мәктәптәрҙә, клубтарҙа, ауылдарҙа ғына үтә торғайны. Хәҙер бер майҙансыҡта республиканың төп гәзит-журналдары хеҙмәткәрҙәре менән осрашырға, күргәҙмәләрен ҡарарға, шунда уҡ яҙылырға, йыр-моңға тамаша ҡылырға мөмкин буласаҡ. Аҙаҡтан ошо көндә гәзит-журналдарға яҙылған кешеләр араһында квитанциялар араһында лотерея отошо уҙғарыласаҡ. Иҫтәлекле бүләктәр әҙерләнгән, ә иң даланлыны супербүләк көтә! Бөтә халыҡ матбуғатҡа яҙылыу көнө көндөҙ сәғәт 12-лә башланасаҡ! Килегеҙ! Көтәбеҙ!"
Ҡатын-ҡыҙҙарға ризыҡтар нисек тәьҫир итә?,"Ҡатын-ҡыҙҙың туҡланыуына ҡарап, уның кәйефен белергә була. Гүзәл заттың күтәренке кәйефтә йәки киреһенсә күңел төшөнкөлөгөнә бирелеүе уларҙың нимә менән туҡланыуына ла бәйле икән.Һөт ризыҡтары, йәшелсә һәм татлы ризыҡтар менән туҡланығыҙ.Кәйефте күтәреү өсөн татлы ризыҡ ашарға кәңәш ителә.Татлы ризыҡтан һуң ҡатын-ҡыҙ үҙен бәхетле тоя, гормондар системаһы яҡшы эшләй башлай, был ваҡыта ҡәнәғәтләнеү хисе арта. Татлы ризыҡ тигәс тә, майлы торттар, шоколадттарға мөкиббән китә күрмәгеҙ!Банан, йөҙөм кеүек файҙалы ризыҡтар хаҡында һүҙ бара. Татлы ризыҡтар организмда май булып ҡалмаһын өсөн, уны көндөң беренсе яртыһында ашарға кәрәк.Шулай уҡ һөт ризыҡтары ла ҡатын-ҡыҙ өсөн бик файҙалы булыр.Ай энергияһын үҙҙәрендә туплаған был ризыҡтарҙы ашағас, үҙеңдә ыңғай үҙгәрештәр тойорға була. Уларҙы даими рәүештә көн дә ҡулланырға тырышығыҙ. Йәшелсәнең файҙалы яҡтарын яҙмаһаң да билдәле. Ә бына ит һәм ҡамыр ризыҡтарын ҡулланыуҙы сикләргә кәрәк. Итте күп ашаған кеше агрессив, үлтерергә һәм көсләргә һәләтле була икән. Ит ирҙәр организмына түгел, ә бына ҡатын-ҡыҙға шулай тәьҫир итә."
Алһыу Суфиянова ниндәй сер һаҡлай?,"Рәсәй 1 каналы хәбәрсеһе, «Хәйерле иртә, Башҡортостан!» телетапшырыуының иң һылыу алып барыусыһы Алһыу Суфиянова беҙҙең менән дә үҙенең сере менән бүлеште.Баҡтиһәң, билдәле алып барыусының үҙе генә белгән сихри көскә эйә эсемлеге бар икән. Уның рецебын ул беҙҙең гәзит уҡыусыларға ла еткерергә булды.«1 алманы нәҙек кенә итеп ваҡ киҫәктәргә турайым, өҫтөнә 300 мл һыу ҡоям һәм 1 балғалаҡ онталған дәрсен (корица) өҫтәйем. 2 сәғәткә һалҡын урынға ҡуйып торам, йоҡлар алдынан эсеп ятам. Бындай эсемлек организмды таҙарта, артыҡ шыйыҡсаны сығарырға һәм ябығырға ярҙам итә, матдәләр алмашыуын тиҙләтә», – ти Алһыу. Бына шулай! Шуға ла алып барыусы һәр ваҡыт күтәренке кәйефле һәм зифа буйлы"
Сәләмәтлек акцияһы дауам итә,"Башҡортостанда «Сәләмәт республика – сәләмәт төбәк» акцияһы 10 октябргә тиклем дауам итә. «Сәләмәтлек поездары» график буйынса райондар һәм ҡалалар буйлап йөрөүен дауам итә. БР Һаулыҡ һаҡлау министрлығы хәбәр итеүенсә, акция барышында бөтәһе 96 мең кеше медицина тикшереүе үткән, шулар араһынан 9031 кешелә етди ауырыуға шик булыуы асыҡланған. Атап әйткәндә, 535 осраҡта – яман шеш, 836 кешелә шәкәр диабеты, 7572 кешелә юғары ҡан баҫымы булыуы билдәләнгән. Диагнозды дөрөҫләү һәм дауалау курсы үтеү өсөн был пациенттар артабан тикшереү үтергә йүнәлтелгән."
Айнытҡыстар булырмы?,"СССР-ҙа айнытҡыстар 30-40-сы йылдарҙа булдырылған. Уларҙа йыл һайын 2,5-5 млн граждан булып сыҡҡан. Хоҡуҡ һаҡлау органдарында төрлө реформалар башланғас, был учреждениелар Эске эштәр министрлығы составынан Һаулыҡ һаҡлау министрлығына тапшырылырға тейеш ине. Әммә әкренләп бөтөрөлдө. РФ Дәүләт Думаһы депутаттары айнытҡыстарҙы кире ҡайтарыу тәҡдиме менән сыҡҡан. Сөнки йыл һайын алкоголь ҡулланып, 50 мең кеше яҡты донъя менән хушлаша. Уларҙың 10 меңе туңып, йәрәхәтләнеп үлә. Былтыр йәмәғәт урындарында иҫереүҙән аяғында ла баҫып тора алмаған 180 мең кеше табылған. Иҫерек кешеләр тарафынан 352062 енәйәт ҡылынған.Эскән кешеләрҙе дауаханалар ҙа ҡабул итмәй, улар урамда ята. Закон ҡабул ителә ҡалһа, айнытҡыстарға бюджеттан аҡса бүленмәйәсәк. Был учреждениела айнып сығыу түләүле буласаҡ."
Бауырҙағы киста хәүефлеме?,"Билдәле ваҡытҡа тиклем киста үҙен һиҙҙермәй һәм осраҡлы рәүештә генә асыҡланыуы ихтимал. Һуңынан ҙурая башлағас, күңел болғаныу, кикереү, уң яҡ ҡабырға аҫтында даими ауыртыу барлыҡҡа килеүе ихтимал. Хәрәкәт иткәндә, физик эш эшләгәндә ауыртыу көсәйә. Ғөмүмән, бауырҙа киста һирәк күҙәтелә. Шуға күрә ул артыҡ ҡурҡыныс ауырыу тип тә иҫәпләнмәй. Статистика буйынса уларҙың ғүмер оҙайлығы кәмемәй. Бик һирәк осраҡта ғына ул эренләп, ҡан һауып йыртылырға мөмкин. Күпселек осраҡта иһә ул уртыҡ үҙгәреш кисермәй шул килеш кенә һаҡлана һәм сәләмәтлеккә артыҡ зыяны юҡ. Шуға күрә дауалау ҙа тәғәйенләмәйҙәр. Киста ҙурайып, аҙып киткән осраҡта ғына операция тәҡдим итәләр."
Үлгән бал ҡорттарынан дарыу,"Ҡышҡыһын умартаның төбөнә төшөп үлгән бал ҡорттарын әрәм итмәй, дарыу эшләһәң, бына тигән шифа. Бының өсөн сеймалды 45 – 50 градус йылылыҡтағы мейестә киптерергә һәм эре иләктән үткәрергә кәрәк. Төнәтмә яһау тәртибе: 0,5 л һауыттағы ҡортто 1,5 литрлы шешәгә һалып, өҫтөнә араҡы ҡоялар. Ике аҙна төнәткәс, һөҙәләр һәм тигеҙ нисбәттә һыу ҡушалар. Бал ҡорттарынан эшләнгән төнәтмә матдәләр алмашыныуын яҡшырта, цистит, пиелонефрит, аденома, гломерулонефрит, панкреатит, ашҡаҙан-эсәк тракты, диабет, катаракта, астма, полип, быуын сирҙәренә файҙалы. Иммунитетты нығыта. Үлгән бал ҡорттарын шул килеш тә файҙаланырға мөмкин. Мейес эсендә киптереп, ыуаҡлап, ашарға 30 – 40 минут ҡалғас, бер балғалаҡ ҡабул итәләр. Артынан һыу эсәләр. Быуындар ауыртҡанда үҫемлек майына һалып яһалған “ҡорт майы” менән ыуыналар."
"Ҡайһы бер райондарҙа малдарға ҡырағай йәнлектәр һөжүм итә, ә Балтаста иһә ике аяҡлылар ҙа кеше малына ҡул һуҙа  Ә һеҙҙең яҡтарҙа хәлдәр нисек?","Ошо көндәрҙә Балтас районында йәшәүсе 65 йәшлек инәйҙең һарығын һарайынан уҡ инеп алып сығалар. Ярай, инәй ҡул һелкеп ҡарамай, ваҡытында малы юғалғаны хаҡында урындағы полиция бүлегенә мөрәжәғәт итә.Тикшереү барышында эске эштәр хеҙмәткәрҙәре ғәйепләнеүсене таба. Ул ошо уҡ ауылда йәшәүсе 32 йәшлек егет булып сыға. Ҡараҡ кешенең шәхси биләмәһенә үтеп инә һәм һарайҙан һарыҡты алып сыға. Урланған табышты өйөнә алып ҡайтып, һуйып, итен һыуытҡысына тултыра. Әле ғәйепләнеүсе үҙенең ғәйебен таныған. Һарыҡтың ите һәм тиреһе тартып алынған.Енәйәт буйынса Рәсәй кодексының 158-се статьяһына ярашлы, хөкөм эше ҡуҙғатылған."
Сибайҙар Өфөлә тамаша ҡуя!,"2 октябрь көндө Сибай концерт-театр берекмәһе Өфө тамашасыларын һәм баш ҡалабыҙ ҡунаҡтарын «Башҡортостан» дәүләт концерт залына республикабыҙҙың 100-йыллығына арналған ҙур тамашаға саҡыра.Концертта бөтә ижади төркөм: «Сибай» бейеү ансамбле, Башҡортостандың атҡаҙанған артистары Рөстәм Хәсәнов, Раушан Ниязғолов, Марс Ишморатов, республика йыр бәйгеләре лауреаттары Ғаяз Ғәйетбаев, Сөмбөл Моратова, Зәбирә Әминева, ""Тархан"" фольклор-эстрада төркөмө егеттәре һәм башҡалар ҡатнаша. Тамаша киске сәғәт 7-лә башлана. Билеттарҙы ҡала кассаларында һәм biletbar.ru сайтында һатып алырға була. Рәхим итегеҙ, дуҫтар!"
СИМ-картаның икенсе хужаһы барлығын белһәң…,"Баймаҡ районынан бер ҡатын банктан аҡсаһы юғалыуын белгәс, хоҡуҡ һаҡлау органдарына мөрәжәғәт итә. Уның телефоны номерына банк картаһы бәйле була. Полиция СИМ-картаның икенсе хужаһы барлығын асыҡлай. Ҡатын телефон номерын паспорт менән салондан ала, ир интернет аша осһоҙға ҡулға төшөргән икән. 900 номерынан аҡса күсә башлағас, ир, банк яңылышҡандыр , хужаһы табылыр, тип аҡсаны икенсе иҫәпкә һалып бара. Әммә полиция уға ҡарата енәйәт эше ҡуҙғата. Банктан ҙур суммала аҡса күсә икән, хәлгә асыҡлыҡ индереүҙе һорап, тәүҙә уларға, һуңынан хоҡуҡ һәм тәртип һаҡсыларына мөрәжәғәт итегеҙ. Һеҙҙе аҡса үҙләштереүҙә ғәйепләүҙәре лә ихтимал."
Рәсәй туристары ҡайһы диңгеҙҙе нығыраҡ ярата?,"Бөгөн - Бөтә донъя туризм көнө. Ә һеҙҙең турист булғанығыҙ бармы? Сит илдәрҙе гиҙҙегеҙме йә үҙебеҙҙә генә ял иттегеҙме?Турстатистика мәғлүмәттәре буйынса, 2018 йылда Рәсәйҙән Төркиә, Грузия, ОАЭ (Берләшкән Ғәрәп Әмирлектәре), Тунис, Венгрия һәм Кубаға барыусылар һаны 20 процентҡа артҡан. Рәсәй туристары араһындағы былтырғы иң популяр ун илде асыҡлағандар. Арттан башлайыҡ булмаһа. 10. Италия. Унда былтыр 849 мең Рәсәй кешеһе ял иткән. 9. Германияға - 950 мең 8. Грузияға - 979 мең 7. Эстонияға - 1 млн 343 мең 6. Ҡытайға - 1 млн 449 мең 5. Украинаға - 1 млн 793 (бында күберәк туғандарына барғандарҙыр, тигән фараз бар) 4. Ҡаҙағстанға - 2 млн 310 мең 3. Финляндияға - 2 млн 498 мең 2. Абхазияға - 3 млн 621 мең 1. Төркиәгә 4 млн 907 мең Рәсәй кешеһе барып ҡайтҡан. Бына бит сит илдәрҙең туризмына ниндәй ҙур өлөш индерәбеҙ. Aviasales порталынан белдереүҙәренсә, Тунисҡа билет алыусылар һаны - ике, Төркиәгә 1,5 тапҡырға артҡан (Аҡ (Урта) диңгеҙҙең бөтә йән эйәһе тиҙҙән русса һөйләшә башламаҫ тимә). Хәйерле юл, туристар! Үҙегеҙҙе әҙәмсә тотоғоҙ! ӘйткәндәйРәсәйҙе лә яраталар. Быйыл беренсе кварталда беҙгә 6,4 миллион турист килеп ҡайтҡан. Уларҙың күбеһе элекке СССР республикаларынан. Әллә турист, әллә мигрант?.. Украинанан - 1,7 млнҠаҙағстандан - 870 мең Үзбәкстандан - 635 мең Тажикстандан - 689 мең Ҡытайҙан 342 мең кеше килгән."
Аш һеркәһенең файҙаһын күрегеҙ,"Һәр хужабикәнең өйөндә аш һеркәһе бар. Уны аш- һыу әҙерләгәндә генә түгел, башҡа маҡсатта ла ҡулланып булғанын башҡалар беләме икән? 1. Баҡсалағы сүптән арынырға ярҙам итә. 2. Кейемдәге тапты бөтөрә. Таплы урынды 10 минут аш һеркәһе эретмәһендә сылатып тоторға кәрәк. 3. Ангинаны дауалай. Бер стакан һыуға 1 ҡалаҡ алма һеркәһе һалып, тамағығыҙҙы сайҡағыҙ. 4. Сәсте сайҡатырға мөмкин. 5. Ауыр эш эшләп, тән һыҙлап торғанда ауыртҡан урынға компресс эшләйҙәр. 6. Әйберҙең хаҡы яҙылған ҡағыҙҙың елеменең эҙен бөтөрөү өсөн йылытылған аш һеркәһендә сылатылған губка менән ышҡырға кәрәк. 7. Тутыҡҡан сөй, болт, гайкаларҙы ялтыратыу өсөн уларҙы аш һеркәһендә ҡайнатырға һәм һуңынан һөртөргә. 8. Һыуытҡыстағы насар еҫте бөтөрөү өсөн уны аш һеркәһе һалынған һыу менән йыуырға. 9. Сәйнүктең юшҡынын таҙартыу өсөн һыуға аш һеркәһе һалып ҡайнатып алырға. 10. Йыуғанда берәй әйберҙең төҫө ныҡ сыҡһа, автомат машинаға ярты стакан аш һеркәһе һалып йыуалар. 11. Өйөгөҙгә йорт ҡырмыҫҡалары эйәләһә, уларҙың йөрөгән юлдарына аш һеркәһе һиптерергә кәрәк. 12. Канализацияғыҙ тығылһа, бер стакан аш һеркәһенә ярты стакан сода һалынған эретмә һалырға. Насар еҫ бөтөп ҡаласаҡ.13. Аш һеркәһе быяла, хром, пластикты ла ялтырата. 14. Тере сәскәләр һыуҙа оҙағыраҡ ултырһын тиһәгеҙ, 1 л һыуға 2 аш ҡалағы аш һеркәһе һалығыҙ. 15. Аяҡтағы бәшмәк ауырыуын да аш һеркәһе дауалай. Бының өсөн биш өлөш һыуға бер өлөш һалып, бер нисә көн дауамында 15 –20 мин аяҡтарығыҙҙы һыуҙа тотоғоҙ. 16. Аш һеркәһендә тәмле итеп итте маринадларға була. Уны 2 стакан һыуға 1 стакан һеркә, төрлө аш тәмләткес һалып әҙерләйҙәр."
Квадрокоптерҙы теркәтмәһәң– штраф түлә,Рәсәйҙә пилотһыҙ осоусы аппараттарҙы теркәү тураһында закон ғәмәлгә инде.Квадрокоптерҙарҙы хәҙер иҫәпкә ҡуйырға кәрәк. Бының өсөн бер ай ваҡыт бирелә.250 грамдан 30 килограмға тиклем дрондар махсус рөхсәтһеҙ һауаға күтәрелә алмаясаҡ. Иҫәпкә ҡуйыу өсөн Росавиацияға мөрәжәғәт итергә кәрәк. Теркәлмәгән аппаратты осорған өсөн хужаһына 50 мең һум штраф һалыуҙары ихтимал.
"""Баш-Ҡыр"" сауҙа йорто ҡайҙа урынлашыр икән?","Алдан хәбәр итеүебеҙсә, Өфөгә ШОС һәм БРИКС ойошмаһына ҡараған илдәрҙең бәләкәй һәм урта бизнес берлектәре Бишенсе форумға йыйылды.Бындағы эшлекле программаға ярашлы, Башҡортостан һәм Ҡырғыҙстан вәкилдәренең дә осрашыуы үтте. Эшҡыуарлыҡты үҫтереү, берлектәге проекттар тураһында фекер алышыу менән бергә, яҡтар уртаҡ сауҙа йорто булдырыу хаҡында ла килеште.Атамаһы, ""Баш-Ҡыр"", бигүк матур булмаһа ла, ниәттәр матур булып, ике яҡтың да файҙаһына эшләргә яҙһын. Сауҙа йорто, коммерция булмаған ассоциация булараҡ, башҡорт ҡырғыҙ предприятиедары ҡатнашлығында эшләйәсәк."
Ярҙамға мохтаж туғаныңдың да һинән алимент түләтеүе мөмкин,"Башҡортостан Дәүләт Йыйылышы - Ҡоролтай депутаттары пенсия алды йәшендәге хеҙмәткә яраҡһыҙ һәм ярҙамға мохтаж граждандарға бәйле закон ҡабул итте.Шуға ярашлы, әлеге категорияға ҡараған кешеләр туғандарынан йә элекке тормош юлдаштарынан алимент алыу хоҡуғына эйә. Бығаса шундай хоҡуҡ пенсия йәшендәгеләргә генә бирелгәйне. Хәҙер иһә 55 йәштән үткән ҡатын-ҡыҙ, 60 йәштән үткән ир-ат та был хоҡуҡтан файҙалана ала. Константин Толкачев комментарийы: - Новый порядок выхода на трудовую пенсию не должен ущемлять права алиментополучателей. Это, как правило, те категории лиц, которые нуждаются в особой защите в силу возраста, состояния здоровья. Для многих из них алименты являются единственным источником средств к существованию. Яңы Закон киң төркөм граждандарына ҡағыла. Ата-әсәләр бәлиғ булып та ярҙамға мохтаж хеҙмәткә яраҡһыҙ балаларын ҡарарға тейеш һәм, киреһенсә, хеҙмәт йәшендәге бәлиғ булған балалар ярҙамға мохтаж хеҙмәткә яраҡһыҙ ата-әсәләрен тәрбиәләргә (кәрәкһә, алимент түләргә) бурыслы. Алимент алыуға эшләй алмаған апай-ағайҙар ҙа, олатай-өләсәйҙәр ҙә, ейәндәр ҙә, үгәй атай йә әсәйҙәр ҙә хоҡуҡлы. Шулай уҡ ярҙамға мохтаж эшкә яраҡһыҙ кеше айырылғандан һуң бер йыл эсендә элекке ире йә ҡатынынан да түләү һорай аласаҡ."
Баймаҡта 540 млн һумға сүп-сар сортировкалау заводы төҙөргә уйлайҙар,"3-сө зона сүп-сар төбәк операторы ""Эко-Сити"" (ул республиканың көньяғында һәм көньяҡ-көнбайышында 22 район-ҡаланы хеҙмәтләндерә) урындағы инвестиция сәғәтендә буласаҡ комплекс проекты менән таныштырҙы. Сортировкалау комплексы йылына 100 мең тонна сүп-сарҙы эшкәртә аласаҡ. Уға һалынған капиталдың дөйөм күләме 540 миллион һумдан ашасаҡ, тип хәбәр итте компанияның генераль директоры Семён Земсков. Проект эсенә сортировкалау линияһы, полигон, органик ҡалдыҡтарҙы компостлау цехы инә. 102 яңы эш урыны булдырыласаҡ. Төрлө кимәлдәге бюджеттар ун йыл эсендә 660 млн һумға яҡын өҫтәмә түләүҙәр аласаҡ. Земсков белдереүенсә, был төбәктә сүп-сар менән тейешлесә мөғәләмә итеүгә шарттар булдырылмаған. Заманса полигондар, сортировкалау заводтары ла юҡ. Яңы комплекс ҡеүәттәре бер нисә районға етәсәк."
Стәрлетамаҡтағы мәктәп уҡыусыһы бар Башҡортостанды яуланы,"Стәрлетамаҡтың мәктәп уҡыусыһы билдәле рэперҙарҙың йырҙарын үҙенсә боҙоп йырлап клиптар төшөрә лә, инстаграмға ҡуя. Быны күреп ҡалған Өфө рэперы MORGENSTERN уҡыусы башҡарған йырҙарҙы үҙ сәхифәһенә ҡуя һәм үҫмер тиҙ арала Башҡортостанда билдәлелек яулай.Әйтергә кәрәк, бынан ун көн алда малай YouTube каналында рэпер MORGENSTERN «Новый мерин» йырына пародия клибын эшләп һала. Бында ул йырҙы үҙгәртеп, үҙенең ҙур ҡорһағы, уны нисек үҫтереүе хаҡында йырлай. Клип бер аҙнала 130 000 кешенең иғтибарын йәлеп итә.«Бер аҙна элек кенә мине бер кем дә белмәй ине. Танылыу яуларға теләмәнем, әлбиттә, был үҙенән-үҙе килеп сыҡты» , – тип белдерә үҫмер үҙенең истаграмындағы сәхифәһендә."
Бар шундай профессия: йорт хужабикәһе...,"Рәсәйҙең Дәүләт Думаһына бик ҡыҙыҡ һөнәрҙе законлаштырыу тураһында тәҡдим килгән.""Йорт хужабикәһе"" тигән профессия икән ул. Уларға ай һайын йәшәү минимумы күләмендә аҡса түләргә кәрәклеге лә әйтелгән тәҡдимдә. Һөнәрҙе законлаштырыу - насар тәҡдим түгел, тик уны ғәмәлгә ашырыу ғына проблемалы буласаҡ, тигәндәр парламентта. Йорт хужабикәһе кем ул? Бер һүҙ менән әйтеп тә булмайҙыр. Ҡырылмаһа ҡырҡ эш менән булып, бер юлы йортто ла ҡарап, балаларын да бағып, ире эштән ҡайтыуға бар нәмәне әҙерләп ""ултырыусы"" хужабикә була инде. Эшләмәй, өйҙә ултыра, тигән булалар бит. Ҡайһы бер ғаиләләрҙе алып ҡарағанда, әгәр ҙә ҡатын бер нәмә лә эшләмәһә, уларҙың йорто, бөтә хужалығы баштүбән киләсәктер ул?! Әгәр ҙә ""йорт хужабикәһе"" төшөнсәһен законлаштырып, уны һөнәр итһәк, бында гендер тигеҙлеген дә иҫәпкә алырға кәрәк: ""йорт хужаһы"" профессияһы ла булһын, ти бәғзе берәүҙәр. Бөтөнләй икенсе яҡҡа һуҡтырғандары ла бар. ""Берҙәм Рәсәй"" партияһынан депутат Сергей Вострецов бына нимә тигән: «Куча домохозяек не вылетают из-за границы, с отдыха. Профессии не может быть - домохозяйка. Статус такой может быть. Я вот домохозяйка, сижу дома, ничего не делаю. За тунеядство у нас сейчас не привлекают. Раньше, в советское время, такая домохозяйка, у которой уже дети в сад пошли, поехала бы в другое место работы...» Тимәк, тиҙҙән ""тунеядство""ға ҡаршы закон сығасаҡ... Ә депутат әйткән ялдан ҡайтып килә белмәгән хужабикәләрҙең беҙҙең хужабикәләргә бер ҡыҫылышы ла, ҡағылышы ла юҡ. Ҡайһы берәүҙәр ""башҡа Рәсәйҙә"" йәшәй. Вострецов әфәнде шулар менән таныштыр, моғайын. «Российская общественная инициатива» сайтында хужабикәләрҙе башҡа һөнәрҙәргә тигеҙләүҙе (тимәк, хеҙмәт кенәгәһенә яҙыу) хуплау өсөн ҡултамғалар йыйыу ойошторолған. Был башланғыс йомолоп ҡалырмы, әллә?.."
«Йәшлек» гәзитенең 39-сы һанына күҙәтеү,"Яңылыҡтар, төрлө сара, ашығыс мәғлүмәттәр үтә лә күп. Ҡайһыһына иғтибар биреңкерәмәһәң дә үкенерһең кеүек. Хөрмәт дуҫтар, һеҙҙең өсөн генә баҫмабыҙҙың тәүге биттәренән үк ошондай хәбәрҙәрҙе бирәбеҙ. Беҙгә ауыл халҡы ла ярҙам итә. Тап улар “Ә беҙҙең ауылда” рубрикаһын алып бара. “Аҙна һорауы”на яуап биреп, фекерҙәрен белдерә. Уҡығыҙ, танышығыҙ, үҙегеҙҙең дә хәбәрҙәрегеҙе ебәрегеҙ.Ә тәүге биттә кем тиһегеҙме? Шәп егет! Таныш булығыҙ: мәргән, булдыҡлы, рухлы... “Бәләкәй буйлы, нескә билле, һөймәлекле генә һипкелле ҡыҙҙың көслө һәм моңло тауышына һоҡланмау мөмкин түгел. Ул үҙенең таланты менән Башҡортостан данын үҙәк телевидениела, “Голос” тапшырыуында яҡлап сығыш яһаны. Хәҙер инде башҡорт ҡыҙын Рәсәйҙең һәр төбәгендә беләләр, тыңлайҙар, яраталар...” Гөлнур Ҡыуатова Рушана Вәлиева һәм уның әсәһе менән осрашып һөйләшкән. Әңгәмә ҡыҙыҡ, йөкмәткеле. Суд приставтарына һорауҙар күплеген иҫәпкә алғанда, уларҙың эше лә бик ҡатмарлы. Ә күп кеше был һөнәр эйәләрен бигүке өнәп тә етмәй шикелле. Гәзитебеҙҙең был һанында Зөһрә Йәһүҙина ойошторған “тура бәйләнеш”тә ҡатнашҡан республиканың баш суд приставы Илнур Мәхмүтовтың яуаптары баҫылды. “Сәләмәтлек” даими рубрикаһы ла үҙ урынында. Һәр ваҡыттағыса төрлө сир-сырхауға ҡаршы халыҡ медицинаһы, табиптар кәңәштәре киң тема менән бирелгән. Халыҡ-ара оло йәштәгеләр көнөнә бағышланған яҙмаларҙың геройҙарына һоҡланырлыҡ. Һеҙҙең яҡтарҙа ла ундайҙар барҙыр әле. Хикәйә, “Тормош юлдары ҡатмарлы” рубрикаларын халыҡ ярата. Беҙ быны беләбеҙ һәм тик һеҙҙең өсөн генә фәһем алырҙай, уйландырырҙай, хатта илатырҙай яҙмалар тәҡдим итәбеҙ. Был һанда “Юлъяҙмалар” рубрикаһында Айҙар Мәжитовтың тарихи темаға яҙылған мәҡәләһе урын алды."
Ял көндәренә һауа торошо,"Башгидромет хәбәр итеүенсә, алдағы өс көндә Башҡортостанда һауа торошо әллә ни үҙгәрмәйәсәк.Бөгөн, 27 сентябрҙә республикала болотло һауа торошо көтөлә. Урыны менән бер аҙ ямғыр һәм епшек ҡар яуыуы мөмкин. Ел көньяҡ-көнбайыштан һәм көнбайыштан секундына 5-10 метр тиҙлектә иҫәсәк, көндөҙ секундына 16 метрға тиклем етеүе ихтимал. Һауа температураһы көндөҙ — 4-9 градус йылы. Шәмбелә, 28 сентябрҙә төндә ҡар ҡатыш ямғыр көтөлә. Көньяҡ райондарҙа - яуым-төшөмһөҙ. Юлдарҙың айырым участкаларында - боҙлауыҡ. Ел көнбайыштан талғын. Һауа температураһы төндә — минус 3-тән плюс 2 градусҡа тиклем. Көндөҙ шулай уҡ ямғыр һәм ҡар яуыуы мөмкин. Ел төньяҡ-көнбайыштан талғын, көсәйеүсән. Һауа температураһы көндөҙ — 2-нән 7 градусҡаса йылы. Йәкшәмбелә, 29 сентябрҙә республикала урыны менән ҡар һәм ямғыр рәүешендә бер аҙ яуым-төшөм фаразлана. Ел төньяҡ-көнбайыштан, көнбайыштан талғын. Һауа температураһы төндә — 0-дән минус 5 градусҡа тиклем, көндөҙ — 4-9 градус йылы."
Сибай менән Урланың ни уртаҡлығы бар?,"Улар хеҙмәттәшлек итәсәкШОС һәм БРИКС илдәре төбәктәренең бишенсе бизнес форумында башҡорт һәм төрөк ҡалаһы хеҙмәттәшлек итеү тураһында ҡарар төҙөнө. Урла ҡалаһы Төркиәнең Измир провинцияһында урынлашҡан. Уның менән хеҙмәттәшлек итеү тураһында һүҙ тәүгә ""Урал аръяғы - 2019"" форумында яңғыраны - меморандум төҙөлдө. Әле Өфөлә тулы килешеүгә Башҡортостан яғынан Сибай ҡалаһы башлығы Рөстәм Афзалов, төрөктәр яғынан - Урла мэры Ибраһим Бурак Огуз ҡул ҡуйҙы. ШОС һәм БРИКС илдәре төбәктәренең юбилейлы бизнес форумы Өфөлә 25-27 сентябрҙә үтә. Уға Рәсәйҙең 52 субъектынан һәм 31 илдән 2800-гә яҡын кеше килгән.Эшлекле майҙансыҡтарҙа 18 секция һәм ""түңәрәк өҫтәл"" эшләй. Федераль һәм төбәк власть органдары, эксперттар һәм сит ил делегациялары ҡатнашлығында пленар ултырыш уҙҙы. Сарала халыҡ-ара күргәҙмәне ҡарарға, В2В биржаһында эшлекле бәйләнештәр булдырырға мөмкин."
"""Экология"" милли проекты эсәр һыуҙарҙы таҙартасаҡ","Башҡортостан Хөкүмәтендә ""Экология"" милли проектына ингән төбәк проекты буйынса фекер алышыуҙар булды.Һүҙ ""Таҙа һыу"" проекты тураһында бара. Вице-премьер - торлаҡ-коммуналь хужалыҡ министры вазифаһын башҡарыусы Борис Беляев белдереүенсә, 15 ноябргә тиклем һыу менән тәьмин итеүсе дүрт объектты проектлау тамамланырға тейеш. Шулар араһында Әлшәй районының Раевка ауылы, Саҡмағош район үҙәге, Шишмә ҡасабаһы өсөн һыу таҙартыу системалары бар. Бынан тыш, Шишмәлә Келәш һыу йыйыу урынын, Иглинда һыу торбалары селтәрен, сифатлы эсәр һыу менән тәьмин итеүсе ҡоролмаларҙы реконструкциялау күҙаллана. Эштәр яҡын йылдарҙа башланасаҡ. Тағы ла Өфө, Дәүләкән райондары ла проектҡа ҡушылған. Тимәк, унда ла тиҙҙән тик сифатлы һәм таҙа һыу буласаҡ. Башҡа яҡтар ҙа онотолмаясаҡ, әлбиттә."
Ләйсән ХАММАТОВА,"1998 йылдың 16 октябрендә Асҡын районының Асҡын ауылында тыуғанмын. Ғаиләлә икенсе баламын, үҙемдән 8 йәшкә оло ағайым бар. 5 йәшем тулғас, атай-әсәйемдең тыуған еренә Ҡубыяҙ ауылына күсендек. Йәмле Төй буйҙарының хозур тәбиғәте ҡосағында кинәнеп үҫтем. Бала сағымдан уҡ башҡорт, татар, рус халыҡ бейеүҙәре менән ҡыҙыҡһынам. 10 йылдан ашыу бейеү түңәрәгенә йөрөнөм. 2011 йылда Күгәрсен районында үткән ""Байыҡ"" бейеү конкурсында гран-при ҙа яулап ҡайттыҡ. Әлеге ваҡытта Башҡорт дәүләт университеты Бөрө филиалының филология һәм мәҙәниәт-ара коммуникациялар факультетының башҡорт-рус бүлегендә белем алам. 5-се курс студентымын.Киләсәктә диплом алып, уҡыуымды дауам итергә һәм һөнәрем буйынса эшләргә теләйем. Үҙемдең боронғо Балыҡсы ырыуы башҡорто булыуым менән ғорурланам һәм ошо милли рухты уҡыусыларымда ла тәрбиәләргә ашҡынам."
Доға ҡабул булһын өсөн хәләл ризыҡ ашағыҙ,"- Хәләл булмаған ризыҡ ашаған­дарҙың ете ағзаһы, теләһә-теләмәһә лә, гонаһ эшләр. Хәләл ризыҡ ашағандарҙың һәр ағзаһы ғибәҙәт ҡылыр. Ундай кешегә изге эштәр эшләү рәхәтлек һәм ләззәт бирер.- Үҙегеҙгә һәм балаларығыҙға на­сар доға ҡылмағыҙ. Алланың тәҡдиренә риза булығыҙ. Ниғмәт­тәрен арттырыуҙы һорап, доға ҡылығыҙ. - Эшләмәйенсә доға ҡылғандар ҡоралһыҙ һуғышҡа киткән кеүек булыр. - Үлгәндән һуң үкенмәгән кеше юҡ. Яҡшы кешеләр яҡшылыҡтарын күберәк эшләп өлгөрмәгәнгә үкенер, яман кешеләр, яманлыҡтарынан тыйылып, тәүбә итмәгәненә үкенеп бөтә алмаҫ. - Берәүҙең күңелендә орлоҡ хәт­лем тәкәбберлек булһа, йәннәткә инмәҫ. - Рәнйетелгән кешенең бәд­доға­һынан ҡурҡығыҙ, уның доғаһын Аллаға барып ирешеүҙән тотҡарлап ҡала алырлыҡ бер пәрҙә лә юҡ.- Аҙға ла ҡәнәғәт бул – мохтаж булмаҫһың, көнсөллөктән ҡотол – тыныс булырһың, тыйылғандан ты­йыл – иманың саф булыр. - Үткәндәргә йәбешеп ятмағыҙ, үпкәләүҙәр, рәнйештәр менән йә­шәмәгеҙ. Бәхетле мәлдәрегеҙҙе хәтерләгеҙ, кеше тормошонан көн­ләшмәгеҙ. Аллаһы Тәғәлә тарафынан ебәрелгәнде, тейештер, тип ҡабул итегеҙ һәм үҙегеҙҙә булғандың ҡәҙерен белегеҙ. Хоҙайҙың биргәнен бер мәлдә генә юғалтыу бер ни тормай."
Владимир Путин импортты алмаштырыу эше менән ҡыҙыҡһынды,"Рәсәй Президенты Владимир Путин ил Хөкүмәте башлығы урынбаҫары Юрий Борисов менән осрашып, оборона-сәнәғәт комплексы, импортты алмаштырыу темаһына һөйләште.Бында һүҙ башлыса оборона-сәнәғәт комплексын диверсификациялау (тауар төрөн киңәйтеү, һатыу йүнәлештәрен төрләндереү һ.б.) программалары хаҡында барҙы. Президент программаны ғәмәлгә ашырыу менән ҡыҙыҡһынды. Уға отчет биреүселәрҙең һәр ҡайһыһы тиерлек әйтеүенсә, эш яҡшы барғандай. Юрий Борисов та, оборона тармағында ла эштең милли проекттар ҡуйған маҡсаттарға ярашлы барыуын һөйләне. Импортты алмаштырыу буйынса ла эш дауам итә. Беләһегеҙ, 2014 йылдан һуң Евросоюз, НАТО илдәре беҙгә санкциялар иғлан итте. Күп сит ил продукцияһы һатып алынмай башланы. Шуға ла алмашҡа үҙебеҙҙеке кәрәкте. Был, ниндәйҙер кимәлдә, үҙебеҙҙең етештереүселәргә ҡулай булды. Йәғни, Ватан тауарҙарына иғтибар артты."
Балан: файҙаһы һәм зыяны,"Баландың һаулыҡҡа йоғонтоһо тураһында беләһегеҙме? Түбәндә файҙалы яҡтарының оҙон ғына исемлеге. Әйткәндәй, балан емешенең өлгөргән сағы.Шулай итеп, балан: иммунитетты нығыта һалҡын тейгәндә ярҙам итә тамаҡты йомшарта авитаминоздан дауалай рак күҙәнәктәре барлыҡҡа килеүенә ҡаршы тора аллергиянан һаҡлай ҡан ағыуҙы туҡтата нервыларҙы тынысландыра бауыр эшмәкәрлеген яҡшырта ашҡаҙан-эсәк тракты эшен яйлай йөрәк һәм ҡан тамырҙары системаһына ыңғай йоғонто яһай ҡан баҫымын төшөрә холестеринды кәметә пульсты көйләй Баландың кире тәьҫире лә булыуы ихтимал. Кемдең ҡан баҫымы түбән, кемдә юғары кислоталы гастрит, бөйөрөндә таш бар, шулар һаҡ ҡулланһын. Шулай уҡ подагра диагнозы ҡуйылғандарға ла һаҡсыллыҡ талап ителә. Ғөмүмән, тәбиғи дарыуҙарҙы - шифалы үлән йә йәшелсә-емеште белеп файҙаланырға кәрәк."
Бәхет бар!,"Бәхет бар ул, уның булмауы мөмкин түгел!Александр Галибиндың ""Һеңлекәш"" фильмын ҡарағандан һуң, иртәнге ысыҡ менән битте йыуғандай тойғо ҡала. Шундай рәхәт, яҡты, күңелле инде! Бөтөн донъяны ҡосағыңа алғың килеп китә, хатта. Фильм однозначно наполняет любовью, светом, и все проблемы отодвигаются на второй план, потому что понимаешь, какое это счастье жить в мире, просыпаться под пение птиц или веселый танец дождя, видеть родных и близких в добром здравии и не знать войны. Как прекрасно играют юные актеры! В них невозможно не влюбиться! Нежная, воздушная Оксана (Марта Тимофеева) с выразительными глазами, такой весь настоящий мужичок Ямиль (Арслан Крымчурин), чудесный Марат (Юсуф Рахметов) и задиристый Рушан (Ильназар Ахметьянов)... Стопроцентное попадание с подбором и взрослых актеров: Ильгиза Гильманова, Сулпан Абдрахимова, Рауис Загитов, Сагидулла Байегет, Руслан и Гульназ Хайсаровы, Ирада Кадырова, Фанис Рахметов, Тимур Гарипов, Владимир Кузин...Этот фильм никого не оставит равнодушным. В Учалах зал был полный, фильм смотрели, затаив дыхание.Тонкий юмор, душещипательные моменты, удивительная природа, проникновенная музыка, магнетизм людей - все это в фильме ""Сестренка"", покоряющего простотой повествования, ясностью, светом и честностью. Обязательно посмотрите, уважаемые родители, покажите детям. Фильм того стоит. Счастье есть!!! P.S. После просмотра фильма в Учалах зрители аплодировали. #Сестрёнка #Александр_Галибин #фильм #классный_фильм #супер #Марта_Тимофеева #Арслан_Крымчурин #счастье #радость"
"Метеоролог ""халыҡ әйтһә, хаҡ әйтә""ме-юҡмы икәнен тикшереп ҡараған","Рәсәй гидрометүҙәгенең ғилми етәксеһе Роман Вильфанд көн торошон фаразлағанда ҡайһы һынамыштарға ышанырға мөмкин икәнен һөйләне.Ике һынамыш ҡына ышандыра, ти белгес. Гидрометта ентекле тикшереү үткәргәндәр. Әгәр ҙә ҡояш байығанда ҡыҙара икән, иртәгәһен көн аяҙ була. Ә аҡһылланып байыһа, ямғыр көт. Быныһы - беренсеһе. Синоптиктар фекеренсә, ""эшләгән"" икенсе халыҡ һынамышы ҡоштарға бәйле. Ҡарлуғастар йә бүтән ҡоштар түбән осһа - ямғырға. Ҡоштарҙың түбән осоуының сәбәбе бар икән. Вильфанд әфәнде әйтеүенсә, һауа дымлылығы көслө булһа, ваҡ себендәрҙең ҡанаты еүешләнә, ауырайып, түбәндә генә осоп маташалар. Ҡоштар шуларҙы ашарға төшә, имеш. Ә һеҙ синоптиктарҙың фаразына ышанаһығыҙмы, әллә халыҡ һынамыштарынамы? ӘйткәндәйБөгөн был белгестәр һауа торошон өс көн алдан 99,9 процент теүәллектә әйтеп бирә ала, ти."
Ҡышҡы тәгәрмәстәргә күсергә ваҡыт етте!,"Күптәр, ҡасан ҡышҡы тәгәрмәстәргә күсергә, тип баш вата.Әгәр һауа температураһы +5°С-тан түбәнерәк икән – ҡышҡы резинаға күсергә ваҡыт. Һалҡын көндә йәйге резина ҡата ла ҡуя бит.""Всесезонка""ға ышаныс аҙ. «Европа варианты» йылы, ҡарһыҙ ҡышҡа тәғәйенләнгән (-5°С-тан алып +20°С тиклем) ""Тырнаҡһыҙ"" шиналар ҡала эсендә генә йөрөргә уңайлы, башҡа осраҡта, әлбиттә, ""тырнаҡлы"" шина ҡуябыҙ. ""Тырнаҡтары"" осоп бөткән резинала йөрөү хәүефле. Һәм шулай уҡ ҡышҡы тәгәрмәстәрҙә, йәйгенән айырмалы рәүештә, баҫым саҡ ҡына кәмерәк булырға тейеш (0,1 – 0,2 атмосфераға). Юлдарҙа һаҡ булығыҙ, дуҫтар! Ҡышҡы тәгәрмәстәргә күсергә ваҡыт!"
"Их, беҙгә эләкмәне бит бындай технопарк!","Учалының Ижад һарайында ""КВАНТОРИУМ"" тип аталған балалар технопаркында уҡыусылар оло теләк менән шөғөлләнә.Ижад һарайының иң йәш берекмәһенең HI-TECH цехында, мәҫәлән, лазер станогында көнкүрештә ҡулланылған әйберҙәрҙе ""тыуҙырһалар"", Космоквантумда авиамоделдәр яһайҙар, IT-квантумда компьютерҙа эшләүҙең серҙәренә төшөнәләр, Робоквантумда балалар роботтар йыйып, уларҙы төрлө эш эшләргә программалайҙар. Балаларға ҡыҙыҡ та, файҙалы ла был технопаркта шөғөлләнеү!"
Ә һеҙ ағас ултырттығыҙмы?,"Учалылар ""Урманды һаҡлайыҡ"" Бөтә Рәсәй акцияһына дәррәү ҡушылды.Кисәге Учалы ауылында ағас ултыртыуҙа әллә күпме халыҡ ҡатнашты: Учалы урмансылығы, йәштәр сәйәсәте һәм спорт буйынса комитет, Үҙәк район китапханаһы, Ә.Хөснөтдинов исемендәге урта мәктәп һәм Башҡорт гимназияһы, Учалы ауылы хакимиәте һ.б. 70 тирәк һәм 130 миләш үҫентеһе Р.Бикбай урамы буйлап ултыртылды. Шулай уҡ үҙ территорияларында Ахун һәм Ҡунаҡбай мәктәптәре уҡыусылары, туризм үҙәге хеҙмәткәрҙәре, Ураҙ һәм Наурыҙ ауылдары халҡы ла ағас ултыртты. Бындай акция Учалы районында йыл һайын үткәрелә.Сентябрь-октябрь айҙарында 10 меңдән ашыу ағас ултыртыу планлаштырыла. Учалы урмансылығында (Учалы ауылы, Партизан урамы, 16, тел.: 5-27-90, 5-11-11) ҡарағай, шыршы, тирәк, миләш үҫентеләрен алырға мөмкин."
Бөгөн Стәрлетамаҡ дәүләт концерт-театр берекмәһе яңы ижад миҙгелен асты,"Мостай Кәримдең Ҡыҙ урлау"" комедияһы бынан бер нисә йылдар элек тулы залдар йыя ине. Бөгөн ул яңыртылған актерҙар составы менән ҡабат сәхнәгә сыҡты. Төп ролдәрҙе йәш актерҙар Айһылыу Фазылова менән Фәнил Ҡарасурин уйнай."
Балконда тәмәке тартып булмаясаҡ,"Янғын хәүефһеҙлеге ҡағиҙәләренә үҙгәрештәр индерелде. Хәҙер фатир , ҡунаҡхана, ятаҡ балкондарында, тәҙрәне асып , бүлмә эсендә тәмәке тартырға ярамай. Медицина учреждениелары , кинотеатрҙарына ла ут сығыу ихтималлығын иҫкәртеү буйынса яңы талаптар ҡуйыласаҡ. Яңы ҡағиҙәләр 1 октябҙән ғәмәлгә инә."
Янғындарҙы иҫкәртеү хеҙмәте булдырылды,"2019 йылдың башынан республикала 9 205 янғын булған, уларҙа 194 кешенең ғүмере өҙөлгән. Республикала Башҡортостандың Янғынға ҡаршы хеҙмәте составында Янғындарҙы иҫкәртеү хеҙмәте эшләй башланы. Уның Ситуациялар залы БР Ғәҙәттән тыш хәлдәр буйынса дәүләт комитетында урынлашҡан. Янғындар динамикаһы, уның сәбәбе, утта янып һәләк булғандар – быларҙың барыһы ла ошо үҙәктә анализлана. Фажиғәләрҙе кәметеү өсөн яңы тәҡдимдәр әҙерләнә. Хеҙмәт ҙур түгел – уның составында 43 кеше иҫәпләнә.Хеҙмәткәрҙәргә йыл әйләнәһенә автомобиль бирелә, улар үҙҙәренә тапшырылған райондарҙы йөрөп сығырға һәм иҫкәртеү эше менән шөғөлләнергә тейеш."
Намыҫһыҙ коллекторҙар ҡаңғыртһа…,"2017 йылдан федераль суд приставтары хеҙмәтенә коллекторҙарҙы контролдә тотоу эше йөкмәтелде. Ҡыҙғанысҡа ҡаршы, был бурыс йыйыусылар вәкәләттәрен арттырып ебәрә – граждандарҙы ҡурҡытып, кешенең бурысын ҡайтартыу өсөн яңы кредиттарға батыра. Туҡтауһыҙ шылтыратыуҙар, янауҙар менән аптырата. Бындай намыҫһыҙ хеҙмәткәрҙәргә ҡарата ваҡытында сара күрелә. Республикала рәсми рәүештә эшләгән 13 коллектор ойошмаһы бар. Федераль суд приставтары хеҙмәтенең Башҡортостан буйынса идаралығына 8 айҙа уларҙың эшмәкәрлегенә дәғүә белдерелгән 400-гә яҡын ялыу килгән, 80-гә яҡын административ эш ҡуҙғатылған. Әгәр ҙә коллекторҙар борсой икән, суд приставтарына мөрәжәғәт итегеҙ."
Жак Ширак вафат,86 йәшендә Францияның экс-президенты Жак Ширак вафат булған. Ул ил менән 1995-2007 йылдарҙа етәкселек итте.Ширак – ике мәртәбә премьер -министр булған берҙән- бер француз сәйәсмәне.
"""Йәшлек"" башватҡыстарын сисеп, Гүзәл апай менән Булат ағай бүләкле булды","Миәкә районының Илсеғол ауылында йәшәүсе Гүзәл апай менән Булат ағай Мөхәмәтйәновтар 26 башватҡыстың 24-нә дөрөҫ яуап тапҡан. Бөгөн уларға Октябрьский ҡалаһында йәшәүсе гәзитебеҙ дуҫы Миҙхәт Шәрипов әҙерләгән махсус бүләк - милли орнаменттар менән биҙәлгән ҡымыҙ сервизы тапшырылды. Миҙхәт ағай былтыр үҙе ошо конкурста еңеүсе булғайны. Матур йоланы дауам итеп, Мөхәмәтйәновтар ҙа киләһе йылдың еңеүсеһенә бүләк вәғәҙәләне."
"Берәүҙәр күп ҡатынлылыҡ тәҡдим итә, икенселәр ҡурсаҡ ҡатындарға өҫтөнлөк бирә","Бына бит етте заман... Япондар ҡурсаҡ ҡатындарға өҫтөнлөк бирә башлаған.Улар фекеренсә, ҡатын алыу ҡиммәткә төшә. Туй үткәреү, йола буйынса ҡалым һалыу – быларҙың барыһы ла кеҫәгә арыу ғына һуға. Ҡурсаҡ ҡатынды бер һатып алаһың да, ул затлы туй ҙа, ашарға ла, кейенергә лә һорамай, ирешеп, теңкәгә лә теймәй. Бар эшләгән, йыйған мөлкәтең үҙеңә генә.Бындай ҡурсаҡтарҙы етештереүселәр иһә, эргәңдә ниндәй ҡатын булыуын теләйһең, шундайҙың күсермәһен эшләп бирәләр икән. Хатта теләк булғанда беренсе мөхәббәтеңдең фотоһын алып барып эшләтеп, ғүмерлеккә йәр итергә була...Иң ҡыҙғанысы, бындай хәлде Японияның йәштәре лә дәррәү күтәреп алған. Ысын кәләш нимәгә ул, ҡурсаҡ менән йәшәп булғанда?!Бындай кәләш-ҡурсаҡтарҙың хаҡы төрлөсә! Йәғни комплектацияһына ҡарап, 500–5000 долларға ҡәҙәр. Был ғына ла түгел, илдә егет ҡурсаҡтар ҙа етештерелә башлаған! Сит илдең тере түгел ирҙәр, ҡатындар менән йәшәүе беҙҙең илдә лә модаға әйләнмәҫ тимә. Алла һаҡлаһын!"
Бесәйҙәрҙең дә чибы буласаҡ,"РФ Дәүләт Думаһы депутаттары Ауыл хужалығы министрлығынан ветеринария именлеге тураһындағы закон проектын һәм йорт хайуандарын идентификациялау ҡағиҙәләрен эшләүҙе тиҙләтеүҙе һорай. Һүҙ йорт хайуандарын, бесәй, эттәрҙең мәжбүри иҫәпкә алыу нормалары тураһында бара. Һәр хайуандың биографияһын күреү өсөн, иҫәпкә алыуҙы тәртипкә һалырға кәрәк. Был нәҫел эшенә лә, прививкаларға ла ҡағыла .Быларҙың барыһы ла законда теркәлергә тейеш. РФ Ауыл хужалығы министрлығы закон проектын октябрҙә Рәсәй Хөкүмәтенә тапшырасаҡ."
Ниһайәт! Вейптар тыйылды!,"Урамдарҙа иғтибар иткәнһегеҙҙер - йәш-елкенсәк аҡ томан кеүек төтөн сығарып ниҙер көйрәтә. Ябай тәмәке кеүек түгел, әллә ниндәй ваниль-маҙар еҫтәре аңҡып китә. Баҡтиһәң, үҫмерҙәр һәм йәштәр шулайтып электрон тәмәке йәки вейп ҡуллана икән. Сигарет ҡабы кеүек приборҙа ҡыҙҙырма спираль махсус ҡатнашманы быуға әйләндерә, мундштук аша шуны йоталар.Ябай тәмәкегә ҡарағанда зыянһыҙ тиһәләр ҙә, вейптар яман шеш, астма кеүек ауырыуҙар тыуҙыра, организмды ағыулай. Ошоно күҙ уңында тотоп, Башҡортостанда балаларға һәм үҫмерҙәргә электрон тәмәкеләр, кальяндар, вейптар, тәмәкеһеҙ тартыу ҡатнашмалары, таштар, сироптар һәм уларҙың аналогтары тыйылды. БР Дәүләт Йыйылышы депутаттары бөгөн бәлиғ булмағандарға ошондай тауарҙар һатыуҙы сикләү тураһында тейешле закон ҡабул итте. Башҡортостан Республикаһы — Дәүләт Йыйылышы рәйесе Константин Толкачев аңлатыуынса, тиҙҙән республиканың Административ хоҡуҡ боҙоуҙар кодексына балаларға ошо тауарҙарҙы законһыҙ һатҡан өсөн яуаплылыҡ билдәләгән үҙгәрештәр индереләсәк.- Әле баштан тыйыуға ҡарамаҫтан, яза нормаһының булмауы мөмкин. Шулай ҙа сауҙа селтәрҙәре вәкилдәре уйланыр, законды үтәр тип ышанабыҙ. Уларҙың абруйы туранан-тура шуға бәйле. Өҫтәүенә бындай хәл оҙаҡ дауам итмәҫ, - тине спикер. Константин Борисович тиҙҙән законды боҙған өсөн яза билдәләнер тип вәғәҙәләне. Ә уға тиклем уның үтәлешен йәмәғәтселәр күҙәтәсәк."
Бәшмәкле салат,"Салат өсөн 1,5 кг бәшмәк, 1 кг помидор, 1 кг татлы борос, 0,5 кг башлы һуған, 700 г кишер, 150 г шәкәр, 50 г тоҙ, 100 мл 9 процентлы аш һеркәһе, 300 мл көнбағыш майы алына.Салат тәмле һәм матур булһын өсөн йыйылған бәшмәктәр ныҡ, таҙа булһын. Уларҙы таҙартып, матур итеп йыуып, киҫәктәргә турап, өҫтөнә һыу ҡойоп 5–10 минут ҡайнатырға. Артабан тишекле сүмес аша һөҙөп, һалҡын һыу менән сайҡатырға һәм ҡоро табаға һалып, артыҡ һыуы бөткәнсе, бутай-бутай утта тоторға. Помидор менән татлы боросто, үҙегеҙгә нисек оҡшай, шулай турарға. Һуғанды түңәрәкләп ҡырҡырға, кишерҙе ҡырғыстан үткәрергә. 5–7 литрлыҡ кәстрүлгә 300 мл көнбағыш майы ҡойорға, бер аҙ ҡыҙҙырғас, помидорҙарҙы һалырға. 5 минуттан һуң татлы боросто, һуғанды, кишерҙе һәм бәшмәкте ҡушырға. ¾ стакан шәкәр, тоҙ өҫтәп, талғын утта 45–60 минут, болғата-болғата ҡайнатырға. Кемдәр әсе ярата, әсе боросто турап ҡушырға мөмкин. Һуңынан 100 мл аш һеркәһе өҫтәп, тағы ла биш минут ҡайнатырға һәм банкаларға һалып, нығытып ябырға."
Мотоциклда түңкәрелгән,"Дыуан районында юл-транспорт фажиғәһе 16 йәшлек үҫмер өсөн саҡ фажиғәле тамамланмай ҡала.Йәш егет ҡулдан ҡоролған мотоциклда ауыл урамы буйлап йөрөп килергә була. Әммә руль менән идара итә алмау сәбәпле, мотоциклы менән бергә түңкәрелә. Һөҙөмтәлә, йәш водителгә медицина ярҙамы талап ителә, уны дауаханаға оҙаталар.Шулай уҡ Бишбүләк районында 29 йәшлек ҡатын машина менән юлдан ситкә сығып оса һәм машинаһы түңкәрелә. Сығышы менән Ырымбур өлкәһенән булған ҡатын, төрлө тән йәрәхәттәре менән дауаханаға мөрәжәғәт итә."
"""Әсәлек капиталы""ның күләме арта","Киләһе йылда беҙҙең ғаиләләрҙең яратып өлгөргән ""маткап"" суммаһы байтаҡҡа арттырылыуы көтөлә. Ул 13 000 һумға артып, 466 мең һумға етәсәк. Был хаҡта РФ Премьер-министры Дмитрий Медведев хәбәр итте. Ҡаҙнаға 316 миллирад һум һалып та ҡуйылған. Әйҙәгеҙ, йәштәр демографияға өлөшөгөҙҙө индерегеҙ. Бер ыңғай әлеге ""маткап""ты ла алырһығыҙ. Ярҙам бит әҙме-күпме."
Өфө водителдәре! Күперҙәрҙә тиҙлекте кәметегеҙ!,"Көндәр һыуыта, төндәрен һауа температураһы минусҡа төшә. Ошоно күҙ уңында тотоп, баш ҡала күперҙәрендә, юл үткәргестәрендә тиҙлекте сикләүсе яңы юл тамғалары ҡуйып сыҡҡандар.Бындай инженер ҡоролмалар аҫтан да өҫтән дә һыуына, шуға күрә лә боҙлауыҡ еңел барлыҡҡа килә. Хәҙер водителдәргә күпер-маҙарға яҡынайып килгәндә тамға аҫтынан тиҙлекте 40 саҡрымға тиклем кәметергә кәрәк. Унан һуң алда 50 метрҙай арауыҡта юлдың тайғаҡ булыуын күҙ уңында тотоу мотлаҡ.Яйлап хәрәкәт итегеҙ, ҡапыл боролмағыҙ һәм туҡтамағыҙ, ""поворот"" сигналын күрһәтергә онотмағыҙ. Алда барыусыға үтә яҡынаймағыҙ."
Һин дә үҙ ағасыңды ултырт!,"Республика көнөнә уңайынан 5 октябрҙә «Йәшел Башҡортостан» акцияһы үтәсәк. Был көндө ҙур ҡарағай, шыршы, ҡайын, йүкә,миләш, тополь ағастары, әлморон, спирея кеүек ҡыуаҡлыҡтар ултыртыласаҡ. Был эштә теләге булған һәр кем ҡатнаша ала. Ҡала һәм район хакимиәттәре ултыртыу материалдары, майҙансыҡтар әҙерләйәсәк."
"Бесән ҡар аҫтында ҡалырға тейеш түгел, сабып ҡалайыҡ...","Фотолағы күренешкә ышанырғамы, юҡмы? Дөрөҫ күрәһегеҙ - ҡар яуа, юл ситендә берәү бесән саба. Салғы һелтәмәй инде, шулай ҙа ""бесәнсе""не йәлләп кителде.Хужа үҙенә бесән әҙерләй, тип уйламағыҙ. Бесән етмәһә, кеше лутсы малын һуйып ашай.Был коммуналь-хужалыҡ хеҙмәткәре булырға тейеш. Һәр хәлдә социаль селтәрҙәрҙә йәмәғәт эшмәкәре Азамат Ғәлин шулай ти. «Идет активная фаза заготовки придорожного сена. Запасаемся вдоволь. Отправим на экспорт», – тип төрттөрөңкөрәп яҙған икән ул. Баҡһаң, аҙналыҡ оператив кәңәшмәлә Радий Хәбиров юл ситтәрендә үлән үҫеүе менән ризаһыҙлығын белдергән. Юл юл һымаҡ булырға тейеш бит, ә бесәнлек түгел. Шуға ла ""коммунальщиктар"" тәртип булдырырға сыҡҡан. Рашҡы яуған да ебәргән. Тәбиғәтте еңеп буламы ла, алдан белеп буламы? Көлкө түгел инде..."
«Стаж»лы наркомандар ҙа бар,"Өфө районында полиция хеҙмәткәрҙәре наркотиктар менән мауыҡҡан 39 йәшлек ирҙе ҡулға алған. Уның өйөндә балаҫ аҫтында был ағыулы синтетик матдә һаҡланған. Асыҡлауҙарынса, ир алты йыл наркотик ҡуллана икән. Бер ҡайҙа ла эшләмәгәс, сауҙа итеү менән дә шөғөлләнгән. Дилер илерткесте Михайловка ауылындағы һәм Затон биҫтәһендәге таныштарына ғына һатҡан. Ғәйепләнеүсегә наркотиктарҙы законһыҙ һаҡлағаны һәм һатҡаны өсөн енәйәт эше ҡуҙғатылған. Хәҙер уға төрмәлә насар ҡылығынан арынырға тура киләсәк."
Өйгә эште нисә сәғәт эшләргә?,"“Роспотребнадзор” хеҙмәткәрҙәре белдереүенсә, өйгә эштең дә үҙ ваҡыты бар. 2-3-се кластар өсөн ул 1,5 сәғәттән дә артыҡ булмаҫҡа тейеш! 4-5-се кластар өсөн 2 сәғәт ҡаралған. 6-8-се кластар өсөн – иң күбендә 2,5 сәғәт. 9-11-се кластар өсөн – 3,5 сәғәт.Башланғыс кластарға иһә “Роспотребнадзор”, өйгә эш эшләргә иң ҡулай ваҡыт көндөҙгө сәғәт 3-тән алып 4-кә тиклем, тип белдерә. Дәрестән һуң һәм өйгә эш эшләр алдынан бала 2 сәғәт саф һауала ял итергә тейеш, ти белгестәр. Их, был ҡағиҙәләрҙе үтәп кенә өйгә эш әҙерләп булһын ине ул! Ҡайһы ваҡыт өйгә эш эшләү ваҡыты төнгө сәғәт 12-гә тиклем һуҙыла! Ә һеҙҙең нисек, был нормаларҙы үтәйһегеҙме?"
"""Тәүтормош кешеһенең ер аҫты галереяһы""на кил!","Өфөлә “Тәүтормош кешеһенең ер аҫты галереяһы. Оло асыштың 60 йыллығына” тип аталған фотокүргәҙмә асылаШүлгәнташ мәмерйәһен Башҡортостанда белмәгән кеше юҡ. Мәмерйәнең мөһабәтлеген, ундағы мамонт, дөйә, ат һүрәттәрен үҙҙәре барып күргәндәр ҙә байтаҡ. Әммә ҡараңғы ер аҫты донъяһының бөтөн матурлығына махсус яҡтыртҡанда ғына тамаша ҡылып була. Таш диуарҙаан ағып төшкән ғәжәйеп формалағы кальцит ҡатламы, рәшәткә, өсмөйөш кеүек геометрик биҙәктәр, таш ҡыуышлығындағы һыҙаттар – быларҙың барыһын да Күсемһеҙ мәҙәни мираҫ объекттарын һаҡлау һәм файҙаланыу буйынса ғилми-етештереү үҙәге заказы буйынса эшләгән профессиональ фоторәссамдарҙың эштәрендә күрергә мөикин.Фотоһүрәттәр 1 октябрҙә БР Милли музейында күргәҙмәгә ҡуйыла.Европа мираҫы аҙналығы сиктәрендә бында 1-8 октябрҙә “Тәүтормош кешеһенең ер аҫты галереяһы. Оло асыштың 60 йыллығына” тип аталған фотоэкспозиция эшләй.Сара тәбиғәт ҡомартҡыһында боронғо палеолит дәүеренә ҡараған һүрәттәр табылыуына 60 йыл тулыуына арнала. Ойоштороусылар – Башҡортостан Республикаһының Мәҙәни мираҫ объекттарын дәүләт һаҡлауы идаралығы , Башҡортостандың Күсемһеҙ мәҙәни мираҫ объекттарын һаҡлау һәм файҙаланыу буйынса ғилми-етештереү үҙәге һәм “Шүлгәнташ мәмерйәһе” тарихи-мәҙәни музейы-ҡурсаулығы.Экспозиция өсөн профессиональ фотограф Сергей Пешковтың, спелеолог Юрий Соколовтың һәм “Шүлгәнташ мәмерйәһе” тарихи-мәҙәни музейы-ҡурсаулығы ғилми хеҙмәткәре Раян Әхмәтйәновтың 30-ҙан ашыу үҙенсәлекле фотолары һайлап алынған. Бынан тыш, бихисап фотолар менән интерактив стенд һәм мәмерйәгә 3Д-тур әҙерләнә.Шүлгәндең серле ер аҫты донъяһын күрергә Милли музейға рәхим итегеҙ!"
Йылайыр районында 70 йәшлек инәй урманда аҙашҡан,"Пенсионер ҡатын яҡындағы урманға бәшмәк йыйырға сыға һәм үҙе лә һиҙмәҫтән аҙаша. Ярай әле кеҫә телефоны була, замана инәйе 112 номерын йыйып, хәлен аңлатып бирә. Ул урман диләнкәһендә булған бағаналағы яҙыуҙарҙы әйтә, был мәғлүмәт ҡотҡарыусыларға уны табырға ярҙам итә.Ваҡиға урынына Йылайыр районының полиция хеҙмәткәрҙәре тиҙ арала барып етә. Эске эштәр хеҙмәткәрҙәре өлкән йәштәге инәйҙе таба һәм өйөнә алып бара. Бөгөн инәй үҙен ҡотҡарыусы полиция хеҙмәткәрҙәре Сергей Алексеевҡа, Нуритдин Мәхмүтовҡа, Илнур Күҙәшевҡа рәхмәт әйтә."
V ШОС һәм БРИКС эшҡыуарлыҡ форумы бауырһаҡтан яҙыу менән аптыратты,"Өфөлә үткән V ШОС һәм БРИКС илдәре төбәктәренең кесе һәм урта эшҡыуарлыҡ форумында бауырһаҡтан #UfaForumSCOandBRICS хэштег яҙыуын яһағандар. Уның ауырлығы 150 килограмм тәшкил иткән.Башҡортостан үҙенең аш-һыуы һәм ҡунаҡсыллығы менән дан тота. Ошоно күҙ уңында тотоп, эшҡыуарлыҡ форумында бауырһаҡтан - майҙа ҡыҙҙырып яһалған ҡамыр тәмлекәсенән ике тәүлек дауамында яһалған #UfaForumSCOandBRICS хэштегы күрһәтелде. Уны Рәсәйҙең Рекордтар китабына индерҙеләр. Хэштег нимә ул тиерһегеҙ. Интернет ҡулланыусылары асҡыс һүҙ алдына # рәшәткә символын ҡуйып, берәй яңылыҡ, ваҡиға тураһында яҙа, башҡалар шул асҡыс буйынса яңылыҡты эҙләп таба. #UfaForumSCOandBRICS хэштегы ла бар донъяға V ШОС һәм БРИКС илдәре төбәктәренең кесе һәм урта эшҡыуарлыҡ форумы тураһында һөйләй. Бауырһаҡ үҙе үткәндәрҙән хәҙергегә сәләм еткерә, башҡорт халҡының ҡунаҡсыллығын, форумдың берҙәмлек, дуҫлыҡ яҡлы булыуын күрһәтә.Бауырһаҡлы рекордты ҡуйыу идеяһы менән БР Сауҙа-сәнәғәт палатаһы сығыш яһаны."
Ҡыҙыл сөгөлдөрҙөң файҙаһы бик ҙур,"Йодтың күплеге буйынса сөгөлдөр башҡа йәшелсә араһында беренсе урындарҙың береһен биләй. Шуға ла сөгөлдөрлө ризыҡ атеросклероз менән яфаланыусыларға файҙалы. Сей сөгөлдөр һутын матдәләр алмашын яҡшыртыу өсөн һәм организмды нығытыусы сара булараҡ эсергә тәҡдим ителә. Бешкән сөгөлдөр гипертония сирҙәренән дә файҙалы, сөнки унда ҡан баҫымын төшөрөүсе магний күп. Халыҡ медицинаһында, ҡан баҫымы юғары булғанда һәм тынысландырыусы сара булараҡ, яртылаш бал ҡушылған сөгөлдөр һуты эсәләр ( көнөнә 3-4 тапҡыр яртышар стакан). Тымау төшкәндә, бешкән сөгөлдөр һуты менән танау эсен сай7ыралар. Ангинаны дауалау өсөн дә бик уңайлы ул. 1 ҡыҙыл сөгөлдөрҙө ваҡ ҡырғыстан ҡырырға. 1 стакан массаға 1 ҡалаҡ 9 процентлы аш һеркәһе өҫтәргә. Был ҡатнашманы ҡараңғы урынға ҡуйып 4 сәғәт тоторға. Аҙаҡ ҡалын туҡымаға һалып һығырға. Ҡуйы массаһын ташларға, ә һыуы менән 2,5 сәғәт һайын тамаҡты сайырға."
Бик үҙенсәлекле авария,"Татарстандың Яр Саллы ҡалаһында бик ҡыҙыҡ ҡына юл ваҡиғаһы булған. Туҡталыштан йыраҡ түгел ике иномарка «осрашҡан». «КИА Керато» «КИА Рио» автомобиленең уң яҡ ҡабырғаһына алғы һәм артҡы тәгәрмәстәре менән барып менгән. Бәхеткә күрә, бер кем дә зыян күрмәгән, водитель туҡтап, көскә пассажирҙарын сығарып өлгөргән. Шундай үҙенсәлекле итеп машинаһын ҡуйған икенсе водитель, үҙен бик тыныс тотоп, был юл-транспорт ваҡиғаһында унан башҡа бер кем дә ғәйепле булмауын таныған."
"""Халыҡ-ара кооперация һәм экспорт"" милли проектына ҡушылыусылар һаны арта","Рәсәй Президенты башланғысы менән ғәмәлгә ашырыла башлаған 12 милли проект араһында экспортлауҙы үҫтереүгә бәйлеһе лә бар. Беҙҙең республикала уны хуплап ҡаршы алдылар.""Халыҡ-ара кооперация һәм экспорт"" милли проектына ярашлы, төрлө субсидия ла ҡаралған. Мәҫәлән, ошо көндәрҙә Башҡортостандың тағы өс предприятиеһына продукция экспортлауға тотонолған логистик сығымдарына судсидия бүлеү тураһында билдәле булды. Улар - «Стройхимторг», «Взрывгеосервис», «ТрансТерминалЛес» йәмғиәттәре. Дөйөм алғанда, әлегә бындай дәүләт ярҙамы менән 21 экспортер-компания файҙалана. Субсидия суммаһы күләме 13 миллион һумға еткән. ӘйткәндәйРеспублика ҡаҙнаһынан субсидия республика биләмәһендә теркәлеп, үҙҙәре етештергән тауарҙы сит илдәргә һатыусы бәләкәй һәм урта компанияларға тәғәйенләнә."
Татарҙар Әлфиә Афзаловаға һәйкәл ҡуйған,"Татарстанда легендар йырсы, татарҙар ҙа, башҡорттар ҙа яратып тыңлаған Әлфиә Афзаловаға Яңы Татар зыяратында һәйкәл ҡуйғандар. ""Татар-информ"" хәбәр итеүенсә, йырсы сәхнә образында концерт күлдәгендә һәм ҡулына микрофон тотторолған көйөнсә һынландырылған. Скульптура авторы - Фәнил Вәлиуллин.Һәйкәл асҡанда күрше республиканың мәҙәниәт әһелдәре, Афзалованың эстрада буйынса коллегалары ҡатнашҡан. Ҡазан уртаһында ла монумент ҡуйыу, йырсы исемендәге музей асыу, исемен Гиннестың рекордтар китабына индереү кәрәк тигән тәҡдимдәр яңғыраған.Әйткәндәй, ошо көндәрҙә популяр йырсы Салауат Фәтхетдинов ике татар йыры легендаһы - Әлфиә Афзалова менән Илһам Шакиров бергә торған көйөнсә һәйкәл урынлаштырайыҡ тигән тәҡдим яһаны. Әлфиә Афзалова (1933-2017) — легендар йырсы, Рәсәйҙең атҡаҙанған артисы, Татарстандың халыҡ артисы. Уның тормошо һәм ижады Башҡортостан менән ныҡ бәйле булған. Бала сағын беҙҙәге Краснокама районында үткәргән. Ижадын йәштәр ҙә ололар ҙа ярата. 14 телдә йырлай алған."
Йылылыҡ өсөн түләү 50 процентҡа арта?!,"Октябрь башынан уҡ йылылыҡ өсөн яңы схема буйынса түләй башлаясаҡбыҙ. Был турала БР Хөкүмәтенең тейешле ҡарары бар. Беҙ быға тиклем фатирҙарҙа йылы булһа ла, булмаһа ла, бер хаҡ түләнек. Йәғни йылылыҡ өсөн түләү йыл әйләнәһенә һуҙыла ине. Хәҙер иһә батареялар йылы булған осорҙа ғына түләйәсәкбеҙ. Был яҡынса һигеҙ ай тирәһе. Үҙегеҙ уйлап ҡарағыҙ инде шунан: түләү, әлбиттә, артасаҡ, ҡалған дүрт айҙыҡы ҡайҙа була, тиһегеҙ?Бер яҡтан логик бәйләнеш юҡ һымаҡ. Сөнки йәйге айҙарҙа ""отопление"" булмай бит. Һигеҙ ай өсөн түләгәс, арзанайырға тейеш кеүек. Тик... иҫәп приборы нисек күрһәтер бит әле!? БР торлаҡ-коммуналь министры урынбаҫары Марат Шәңгәрәйев әйтеүенсә, ҡайһылыр фатирҙарҙа приборҙар тора, тормағанында норматив буйынса түләйәсәктәр. Хаҡ 50 процентҡа тиклем артыуы ихтимал. 19 - 20 процентҡа, тип тә тынысландыралар. Уның ҡарауы йылытыу миҙгеле бөткәс, түләү булмаясаҡ. Яңыса хаҡтар яҙылған квитанция октябрҙән киләсәк. Йәғни иҫәпләү йылытыу миҙгеле башланғандан алып барыла. Льготалар тураһында белешергә онотмағыҙ. Әйткәндәй, һеҙҙең фатирҙа йылы бирҙеләрме әле?"
Бер бала ла юғалмаһын!,"Илдең билдәле “Лиза Алерт” эҙләү отряды сираттағы социаль һынауын уҙғарҙы. Унда теләк буйынса ата-әсәләр һәм уларҙың балалары ҡатнашты. Сит кешеләр уйын майҙансығынан 3 – 12 йәшлек балаларҙы үҙҙәре артынан эйәртеп, ситкә алып китергә тейеш ине. Экспериментта ҡатнашыусы 17 баланың 15-е сит кешеләргә әүрәй һәм улар менән китергә ризалаша. Уйланырлыҡ һандар... Уйын майҙансығынан баланы нисек алып китәләр? Бала урлаусылар, ғәҙәттә, “Әйҙә, һиңә матур ғына бесәй балаһы бирәм”, “Тәмле генә туңдырма менән һыйлайым”, “Велосипедта алып йөрөйөм” тигәнерәк тәҡдимдәр менән яғымлы итеп һүҙ ҡуша икән. Йәки “Һине әсәйең саҡыра, миңә илтеп ҡуйырға ҡушты”, “Бер көсөктө ашатып киләйек” тиһәләр, бала шунда уҡ ышана. Бала ҡараҡтары һәр саҡ уҫал булмай!Бала ҡараҡтарын йәмһеҙ, агрессив ир-ат итеп күҙ алдына килтермәгеҙ. Бөгөн улар араһында ҡатын-ҡыҙҙар күберәк, ти белгестәр. Сөнки бәләкәстәр интуитив рәүештә гүзәл затҡа нығыраҡ ышана. Балағыҙҙы таныш булмаған апайҙар менән дә һөйләшмәҫкә өйрәтегеҙ. “Ярҙам һорауҙың бер ояты ла юҡ!”Әйткәндәй, “Лиза Алерт” экспериментында ҡатнашҡан балаларҙың ҡайһы берәүҙәре, ят кешеләргә эйәреп китеп барғанда уҡ, “уның бер ниндәй ҙә ҡуян күрһәтмәйәсәген” аңлаған. Тик улар ярҙам һорарға, кеше араһында ҡысҡырырға оялған. Ә 7 – 12 йәшлектәр урамда ҡысҡырып, ҡасып китеп үҙенә иғтибар йүнәлтмәгән, сөнки улар сәйер булып күренеүҙән тартынған, имеш. Шулай уҡ, “өлкәндәр ҡушҡанды үтәргә кәрәк”, “ҙурҙар һәр саҡ дөрөҫөн әйтә, алдашмай” тигән сәбәптәр арҡаһында, балалар эксперимент мә­лендә үҙ-үҙен ҡотҡарыу өсөн бер ни ҙә эшләмәгән. Эҙләү отряды белгестәре тағы бер проблеманы күтәрә: баланы майҙансыҡтан алып китеүҙәрен күргән шаһиттар араһында берәү ҙә бер ниндәй ҙә сара күрмәгән. Тирә-йүндәгеләрҙең иғтибарлыраҡ булыуы, бәлки, берәүҙең ғүмерен һаҡлап ҡалыр! Ят кешеләрҙең бер тәҡдименә лә ризалашмаҫҡа!Таныш булмаған кешеләр нимә тәҡдим итһә лә, баш тартырға кәрәк, хатта бәләкәй генә кәнфит тотторам тиһәләр ҙә! Был балағыҙ өсөн төп ҡағиҙә булһын, ғөмүмән, шикле әҙәмдәрҙән алыҫҡараҡ китегеҙ һәм кеше күп булған ергә барып тороғоҙ, тип аңлатығыҙ. Шулай уҡ таныш булмаған үҫмерҙәр компанияһы янына бармағыҙ һәм ташландыҡ ерҙәрҙә, хужаһыҙ йорттар эргәһендә уйнамағыҙ. Таныш булмаған кешеләргә бер ваҡытта ла ишек асмағыҙ һәм ят машинаға бер ҡасан да ултырмағыҙ, тигән алтын ҡағиҙәләрҙе лә өйрәтегеҙ! Башланғыс синыф уҡыусыларына ғына түгел, урта һәм өлкән синыф уҡыусыларына ла аңлатығыҙ, сөнки үҫмерҙәрҙе лә урлайҙар. Хөрмәтле өлкәндәр!Балаларға хәүеф янаған осраҡтарҙа битараф булмайыҡ. Ниндәйҙер ғәҙәттән тыш хәлдең шаһиты булып был турала саң ҡағыу — һәр кемдең намыҫ эше."
Тәнзилә ТАҺИРОВА,"Йәмле, йырлы Йылайыр районының Һабыр ауылында тыуып үҫкәнмен. Кескәй саҡтан, әсәйемә оҡшап, йырға, ижадҡа ғашиҡмын. Тыуған ауылымдағы урта мәктәпте алтын миҙалға тамамлап, әле Башҡорт дәүләт университетының башҡорт филологияһы һәм журналистика факультетында уҡыйым.Ижад юлыма килгәндә, “Бәйләнештә” селтәрендә “Тамсыҡай” исемле төркөмөмдә шиғырҙарымды теркәйем. 2018 йылда “Аманат” журналының йәш хәбәрсеһе исемен алдым һәм шул уҡ баҫманың “Йыл һылыуы – 2017” титулына лайыҡ булдым.Ижадҡа ғашиҡлығым тормош юлымды һайлауға ла ныҡ йоғонто яһаны. Хәҙер ҙә алдынғылыҡты бирмәй, районыма кәрәкле кеше булырға тырышам. Быйыл әхирәтем менән Өфөлә Йылайыр йәштәре берлеген ойоштороп ебәрҙек. Унда йылайырҙарҙы бергә туплап, районыбыҙҙы төрлө яҡлап күрһәтергә ынтылабыҙ.Буш ваҡытым әҙ булһа ла, уны файҙалы итеп үткәрергә тырышам. Фото төшөрөргә яратам. Тормоштоң төрлө төҫөн кадрҙарҙа мәңгеләштерәм. Шулай уҡ башҡорт гәзит-журналдарын уҡыйым, уларҙа үҙемдең дә ижад емештәрем күренеп ҡала.Киләсәккә пландарым: башҡорт телен үҫтереүгә булышлыҡ итеү һәм үҙемде телевидение өлкәһендә һынап ҡарау. Йәшәү девизым: ҙур хыялдарға – бәләкәй аҙымдар менән. Сөнки һәр ҙур эш бәләкәй һәм ҡыйыу аҙымдарҙан башлана."
Республикала 450 мең тоннанан ашыу тауар һөтө етештерелгән,"Йыл башынан төбәк ауыл хужалығы предприятиелары һәм фермер хужалыҡтары 451,2 мең тонна һөт һатҡан йәки тапшырған, был былтырғы шул ваҡыт арауығынан 817 тоннаға күберәк. Тауар һөтө етештереүҙә Саҡмағош районы алдынғы - бындағы күрһәткес йыл башынан 40,7 мең тонна тәшкил итә. Һауым буйынса икенсе урында стәрлетамаҡтар килә - 28,3 мең тонна. Өсөнсө урынды Дүртөйлө биләгән - 23,4 мең тонна. Әйткәндәй, республикала йыл башынан тулайым һауым 1 млн 122 мең тонна тәшкил итә."
"Үәт, ҡыҙыҡ! (20.09.2019)","* * * Һалым инспекторы бер ирҙән: – Һеҙҙең эш хаҡығыҙ шул тиклем бәләкәй, шундай йорт төҙөргә ҡайҙан аҡса алдығыҙ?– тип һорай. – Бер ваҡыт йылғала балыҡ ҡармаҡлап ултырғанда алтын балыҡ эләктерҙем. Шул балыҡтан ҙур йорт биреүен һораным, – ти ир. – Юҡты һөйләмә, – тип асыулана инспектор,– мин һеҙҙең шул әкиәтегеҙгә ышана тип уйлай­һығыҙмы әллә? – Ышанмайһығыҙмы? Әйҙәгеҙ, киттек. Йортомдо күрһәтәм, – тигән ир. * * * Судья: – Ғаризағыҙҙан күренеүенсә, ғәйепләнеүсе һеҙҙе йүләр тип атаған. Был дөрөҫмө? – Дөп-дөрөҫ. – Улайһа, нимәгә зар­ланаһығыҙ? * * * «Яңы урыҫ» ресторанда. – Һеҙҙә ҡыр өйрәге ите бармы? – Юҡ. Теләһәгеҙ, беҙ һеҙҙең өсөн генә ҡыр өйрәге ите итеп бешерә алабыҙ. * * * Бер ҡыҙ егетенә СМС-хәбәр яҙа: «Әйҙә кил. Атай осрашыуға ҡамасауламаҫ. Аяғын ауырт­тырҙы. Урынынан да тормай ята». Егет яуап яҙа: «Бик килер инем. Атайың аяғын ауырттырған ерем бик ныҡ ауырта шул»."
Владимир Путин: Беҙҙең хеҙмәттәшлек гуманитар юҫыҡта,"Рәсәй Президенты кисә үҙендә Венесуэла делегацияһын ҡабул итте. Кремлгә Мадуро әфәнде килеп төштө. Ә беҙ алдан был осрашыуҙы белә инек инде.Дәүләт башлыҡтары хеҙмәттәшлек тураһында әңгәмә ҡорҙо. Владимир Путин әйтеүенсә, һуңғы айҙарҙа тауар әйләнеше күләме 10 процентҡа артҡан. Айырыуса ауыл хужалығы продукцияһы менән алмашыу яҡшы бара. - Мы считаем, что это очень важно с учётом непростой ситуации, в которой оказалась Венесуэла в связи с внешним давлением. Поэтому мы можем рассматривать эту часть нашего взаимодействия даже как своего рода гуманитарное сотрудничество, поскольку эта продукция прямо связана с благосостоянием людей, с реализацией их прямых потребностей в продовольствии, - тип белдерҙе беҙҙең Президент. Рәсәй Венесуэлаға медицина тармағында ла булышлыҡ итә: дарыуҙар һатабыҙ. Тиҙҙән 1,5 миллион доза киҙеүгә ҡаршы вакцина сығарырға күҙаллап торабыҙ икән. Рәсәй был илдең иҡтисадына дүрт миллиард доллар инвестиция һалған. Хәрби өлкәлә лә хеҙмәттәшлек бара. Николас Мадуро үҙ сиратында беҙгә килеүенә шатланыуын белдерҙе. Бергә теләһә ҡайһы ҡаршылыҡты ла еңеп сығасағыбыҙҙы ла әйтте. Быйылғы бәйләнештәргә һығымта яһау йәһәтенән ҡарағанда, был осрашыуҙың мөһимлеген дә телгә алды. Ҡыҫҡаһы, венесуэлдар үҙҙәрен Мәскәүҙә комфортлы тоя һәм һәр саҡ теләп киләләр. Моғайын, хеҙмәттәшлектең яңы проекттары ла ғәмәлгә ашырыла башлар."
Мөфтөй ниңә күп ҡатынлылыҡ яҡлы?,"Мәскәү мөфтөйө Илдар Аляутдинов (Ғәләүетдинов) йәмғиәтте ""ҡужғытып"" ебәрерлек фекерен әйткән. Әлбиттә, шунда уҡ ҡаршы төшөүселәр күп булды.РИА-Новости хәбәр итеүенсә, Илдар хәҙрәт былай тигән: - Легализация многоженства по всей России позволила бы решить ряд социальных проблем, вызванных существенным численным преимуществом женщин относительно мужчин. Беләһегеҙҙер, беҙҙең илдә ҡатын-ҡыҙҙар ирҙәрҙән байтаҡҡа артыҡ. Йәғни, ир затына ҡытлыҡ бар.Әгәр ҙә гүзәл затҡа законлы икенсе (һәм артабанғы, исламда бер юлы дүрт никах рөхсәт ителә) ҡатын булып, үҙ хоҡуҡтарын яҡлау мөмкинлеге биргән механизмдарҙы ҡануни рәүештә булдырһаҡ, күп социаль проблема хәл ителер ине, тигән фекерҙә Аляутдинов әфәнде. Һәм былай тип өҫтәгән: - Вдобавок было бы намного меньше той греховности и блуда, которые сейчас так стремительно распространяются. Быныһын дөрөҫ әйткән. Сөнки ""һулға"" даими йөрөүсе ирҙәр ҙә, һөйәркә булып йәшәүсе ҡатын-ҡыҙҙар ҙа етерлек.Күп ҡатынлылыҡ беҙҙә, ғөмүмән, булмаясаҡ. Рәсәйҙең күпселек халҡы быға ҡырҡа ҡаршы, тигән фекерҙәр әйтелде. Тәүҙә бер ҡатынын ашатһын, кейендерһен әле, тип әле үк иренә йоҙроҡ күрһәтеүселәр ҙә табылды. Әгәр ҙә был закон менән рөхсәт ителһә, ирҙәр барыбер ике ҡатын ала алмаясаҡ. Сөнки ҡатындарға тигеҙ мөнәсәбәт, тиң шарттар, берҙәй тигеҙ хәстәрлек күрһәтелергә тейеш. Мәҫәлән, ир һәр ҡатынына ҡайҙан фатир алып бирә алһын? Байҙар, бәлки, булдырыр ҙа. Әммә башҡалар муйындан кредитта, ипотекала бит. Теләһәләр ҙә берәүҙән артыҡ ҡатынды ала алмаясаҡтар. Шулай тип фәлсәфә һата башланылар.Ҡатындарҙан бышылдап ҡына, ә һеҙ ирегеҙ икенсене алам тиһә, нишләр инегеҙ, тип һорарға ла ҡурҡыныс әле..."
Әбйәлилдәр ҡайҙа? Иртәгә - Өфөлә!,"Иртәгә, 26 сентябрҙә, Өфө ҡалаһының Хөсәйен Әхмәтов исемендәге Башҡорт дәүләт филармонияһында Башҡортостан Республикаһына 100 йыл тулыуға арналған муниципаль берәмектәр араһында үткәрелгән «Башҡортостан тарихы биттәре» фестиваль-марафонында Әбйәлил районының презентацияһы уҙасаҡ.Сараның программаһында: район тарихы, уның ойошмалары, учреждениелары һәм предприятиялары тураһында экспозиция, биҙәү-ҡулланма сәнғәте, район етештереүселәренең продукциялары күргәҙмәһе. Бынан тыш билдәле эстрада йондоҙҙары һәм райондың үҙешмәкәр сәнғәт коллективтары ҡатнашлығында ҙур концерт программаһы әҙерләнгән. Әбйәлилдәр күркәм сараға баш ҡалала йәшәүсе, эшләп һәм уҡып йөрөүсе яҡташтарын саҡырып ҡала!Фестиваль 17.00 сәғәттә башлана. Инеү ирекле, ләкин урындар һаны сикле."
"""Идеяларҙан - эшкә""","27 сентябрҙә Йылайыр районында һөнәр һайлауға йүнәлтелгән ""Идеяларҙан - эшкә"" акцияһы үтәсәк.2016–2020 йылдарҙа уҡыусыларға һөнәри йүнәлеш биреү, йәш граждандарҙың хеҙмәт баҙарында социаль яраҡлашыуы буйынса комплекслы саралар планына ярашлы акцияны Башҡортостандың Ғаилә, хеҙмәт һәм халыҡты социаль яҡлау министрлығы былтыр Әбйәлил һәм Хәйбулла райондарында ойоштороп уҙғарһа, быйыл сират Йылайырҙарға.Уҡыусылар махсус күргәҙмәләрҙән һөнәргә бәйле кәрәкле мәғлүмәттәрҙе алһа, уҡыу тренажерҙарында үҙ һәләтен һынап ҡарай аласаҡ. Сибай, Әбйәлил, Баймаҡ, Ейәнсура, Йылайыр, Хәйбулла райондары хакимиәттәре, Ғаилә, хеҙмәт һәм халыҡты социаль яҡлау министрлығы, мәшғүллек үҙәге вәкилдәре, мәктәп етәкселәренә һөнәр һайлауға бәйле һорауҙар бирергә мөмкин.Сарала 1,5 мең 7-11 синыф уҡыусылары, 21 предприятие, 3 юғары уҡыу йорто, 10 һөнәри белем биреү йорто ҡатнашасаҡ."
Үгеҙ һөҙгән,"Үҙ малыңдан зыян күр инде. Баймаҡ районындағы бер ауылда үгеҙ хужаһын һөҙөп үлтергән. 67 йәшлек ир уны көтөүгә ебәрергә тип һарайҙан сығармаҡсы булған.Малдың мөгөҙө менән һелтәнеүе беренсе тапҡыр ғына булмағандыр. Ҡыҙғанысҡа ҡаршы, ат тибеп, һыйыр һөҙөп имгәнеү беҙҙә йыш күренеш."
Киләсәк кешеһе ниндәй булырға тейеш?,"""Һаҡлыҡ банкы"" башлығы Герман Греф ""киләсәк кешеһе""нең өс сифатын әйтте.Банкир тиклем банкир әйтеп торғас, беҙгә шундай булырға тырышырға кәрәктер. Киләсәк кешеһе, тимәк, шул сифаттарға эйә булырға тейеш: юғары дәрәжәлә креатив, системалы уйлай һәм һөҙөмтәгә ирешә белеүсе.Греф әфәнде белдереүенсә, ошондай һәләткә (сифатҡа) кешене балалар баҡсаһынан, мәктәптән үк өйрәтә башларға кәрәк."
Үҫеш нөктәһе!,"Кисәге милли ""Мәғариф"" проекты сиктәрендә Учалы районының дүрт мәктәбендә: Учалы ауылында, Миндәктә, Уральскийҙа һәм Илселә «Үҫеш нөктәһе» асылды.Ошо проект арҡылы үрҙә аталған мәктәптәр мобиль интерактив комплекстар, 3D-принтерҙар, медицина тренажерҙары менән кешегә тәү ярҙамды күрһәтергә өйрәнер өсөн манекендар, «Лего» конструкторҙары менән тулыландырылған. Бынан тыш ""Үҫеш нөктәһе""ндә махсус коллектив зона (коворкинг), медиазона һәм шахмат залдары ла бар.Был заманса кабинеттар, ҡорамалдар ҡунаҡтар, комиссиялар килгәндә генә файҙаланылмай, көн дә, хатта ял көндәрендә лә тулы көскә ҡулланылһын, ауыл балаларының үҫешенә ысын мәғәнәһендә этәргес көс булһын инде. Әйткәндәй, бындай ""Үҫеш нөктә""ләре республикабыҙҙың 133 ауыл мәктәбендә буласаҡ. Бар йәһәттән алдынғы мәктәптәрҙә, әлбиттә.Был фотолар Миндәк мәктәбендә эшләнде. Уҡытыусыларҙың кейеменә иғтибар иттегеҙме? ""Үҫеш нөктә""һенә ярашлы!"
Артур Әхмәтханов исемендәге мәктәп барлыҡҡа килде,"БР Хөкүмәтендә Башҡортостандың элекке вице-премьеры, генерал-лейтенант Артур Әхмәтхановтың исемен мәңгеләштереүгә бәйле ҡарар ҡабул ителде. Документты БР Башлығы Радий Хәбиров имзаланы.Ғүмере иртә өҙөлгән замандашыбыҙҙың исемен Салауат районының Торналы дөйөм белем биреү мәктәбе йөрөтәсәк. Бинаға мемориал таҡтаташ та ҡуйыласаҡ. Генералдың исеме Өфө урамдарының береһенә лә бирелә. Артур Әхмәтханов 2005 - 2008 йылдарҙа БР буйынса эске эштәр министры урынбаҫары булып эшләне, 2008 - 2016 йылдарҙа Төньяҡ Осетия-Алания ЭЭМ-ын етәкләне. Өфөгә ҡайтҡас, хәүефһеҙлек мәсьәләләре буйынса вице-премьер булды."
Башҡорт һәм монгол журналистары үҙ-ара хеҙмәттәшлек итәсәк!,"""Бөтә Рәсәй - 2019"" журналистар форумында Башҡортостан Республикаһы Журналистар союзы һәм Монгол журналистары конфедерацияһы араһында үҙ-ара хеҙмәттәшлеккә килешеү төҙөлдө. БР Журналистар берлеге рәйесе Артур Дәүләтбәков менән конфедерация рәйесе урынбаҫары Зөлҡәфил Мәүлит документҡа ҡул ҡуйҙылар. Хәҙер ике төбәк араһында мәғлүмәти яҡтан алыш-биреш буласаҡ. Ике ойошма араһында уртаҡ фекер булғанда киң мәғлүмәт сараларында темаларҙы һәм ваҡиғаларҙы яҡтыртҡанда үҙ-ара ярҙам итеү ойоштороласаҡ. Журналистар делегацияларын ҡабул итеү, пресс-турҙар үткәреү, бергәләшеп семинарҙар һәм курстар ойоштороу ҙа бының эсенә инә. Артур Хәсән улы белдереүенсә, быларҙың барыһы ла беҙҙең журналистарҙың эш даирәһен арттырасаҡ һәм монгол коллегаларҙың тәжрибәһен ҡулланырға мөмкинлек бирәсәк."
"Ғаиләң ныҡ булһын тиһәң, кредит ал!","Рәсәйҙә айырылышыу осраҡтары һирәгәйгән! Нисек уйлайһығыҙ, бының сәбәбе нимәлә? Баҡтиһәң, төп сәбәбе – иҡтисади хәлдең насар булыуына бәйле имеш. Ни тиһәң дә тормош йөгөн бергә тартыу еңелерәккә тура килә. Мәҫәлән, ғинуар айында ҡоролған 1000 никахтың 621-е айырылышыу менән тамамланмаған. Уҙған йылдың ошо уҡ айында иһә был һандар 12 процентҡа күберәк булған – 705-те тәшкил иткән. Кредиттарҙың күп булыуы, эш мәсьәләһе менән бәйле төрлө хәл килеп сығыуы ғаиләләрҙең тарҡалмауына сәбәпсе икән. Хөкүмәт тарафынан ғаиләләрҙе нығытыу өсөн үткәрелгән сәйәсәттең дә роле ҙур. Йәш ғаиләләргә бирелә торған ташламалы ипотека шулай уҡ ғаиләне нығытыу өсөн эшләй."
Дөгөлө салат,"Был салатты әҙерләү өсөн 800 г болғар боросо, 400 г ҡабаҡ, 800 г помидор, 1 стакан дөгө, 100 г шәкәр, 1 ҡалаҡ тоҙ, 50 мл аш һеркәһе алына.Боросто орлоғонан таҙартып, ҡабаҡты ла шулай уҡ ҡабығынан, орлоҡтарынан таҙартып, оҙонсалап турарға. Помидорҙың тышын таҙартып, ҙур булмаған шаҡмаҡтарға ҡырҡҡыларға. Ҙур кәстрүлгә бөтә йәшелсәне, дөгөнө һәм башҡа компоненттарҙы һалып, болғата-болғата ҡайнатып сығарырға һәм талғын утта 30–35 минут ҡайнатырға. 3–5 минут ҡалғас, аш һеркәһе өҫтәргә. Салат әҙер булғас, стерилләнгән банкаларға тултырып, ҡапҡасын ябып, һыуытырға ҡуйырға."
Һөйөнөслө яңылыҡ! Ике белем усағы археолог һәм шағир исемдәрен йөрөтәсәк!,"Тимербай Йосопов һәм Нияз Мәжитов исемдәре республика лицейына һәм гимназияға бирелде. Башҡортостан Хөкүмәтенең ҡарарҙары республиканың хоҡуҡи мәғлүмәт порталына ҡуйылған. Башҡортостандың халыҡ шағиры Тимербай Йосопов исемен Дыуан районының республика лицей-интернаты йөрөтәсәк.Ғафури районының Красноусол башҡорт гимназия-интернатына билдәле ғалим Нияз Мәжитов исеме бирелде.Тимербай (Тимер) Йосопов (1938 — 2016) — билдәле шағир-лирик, Башҡортостандың халыҡ шағиры, С.Юлаев исемендәге БР Дәүләт премияһы лауреаты. Нияз Мәжитов (1933 — 2015) — данлыҡлы археолог, йәмәғәт һәм сәйәсәт эшмәкәре, тарих фәндәре докторы, БДУ профессоры, Башҡортостан Республикаһы Фәндәр академияһының почетлы академигы."
Радий Хәбиров бизнес шерифтары институты булдырыласаҡ тип белдерҙе,"V ШОС һәм БРИКС илдәре төбәктәренең эшҡыуарлыҡ форумының тәүге көнөндә Башҡортостан Республикаһы Башлығы инвестициялар проекттары презентацияһын асты. Радий Фәрит улы бизнес өсөн ҡулайлы мөхит тыуҙырыуҙы булдырыу бурысын ҡуйҙы һәм 1 ноябргә тиклем төбәктең һәр район-ҡалаһында бизнес шерифы вазифаһы булдырыласаҡ тине. Ул район йәки ҡала башлығы урынбаҫары булып, тик эшҡыуарҙар һәм уларҙың бизнесы менән эшләйәсәк. - Был вазифаны үтәүсе бизнес өлкәһен яҡшы белергә һәм шул ук ваҡытта һеҙгә булышлыҡ итер өсөн вәкәләттәре булырға тейеш, - тине республика етәксеһе. Артабан ул бизнес шерифының бизнесмендарҙың хоҡуҡтары буйынса вәкиле эшен ҡабатламаҫҡа тейеш тип белдерҙе. Омбудсмендан айырмалы рәүештә, БШ башҡарма власть булараҡ, ҡул аҫтындағыларға бойороҡ бирергә һәм үтәлешен тикшерә ала. - Мин муниципалитеттар башлыҡтарына был урынбаҫарға башҡа төрлө эш ҡушыуҙы тыйҙым, - тип белдерҙе Радий Хәбиров. - Бизнес шерифы тик үҙенең эше менән генә булышасаҡ.ШОС һәм БРИКС илдәре төбәктәренең кесе һәм урта эшҡыуарлыҡ форумы бөгөн, 25 сентябрҙә башланды һәм 27-һенә тиклем дауам итәсәк. Өфөгә 30 илдән 2500-гә яҡын кеше килде. Сараны БР Хөкүмәте ойоштора. Форум эшен sco-brics.ru сайтына инеп, онлайнда күҙәтергә мөмкин."
"Йәшел сәй эсәһең, финик ҡабып ебәрәһең һәм 100-гә тиклем йәшәйһең","Бер төркөм сит ил ғалимдары оҙон ғүмерлеләрҙең рационын анализлап, ни өсөн оҙаҡ йәшәүҙәре тураһында һығымта яһаған.Шулай итеп, оҙон ғүмерле булыу өсөн ашаған ризығың антиоксиданттарға бай булырға тейеш. Ни өсөн тигәндә, антиоксиданттар күҙәнәктәрҙе үлтереүсе ирекле радикалдарға ҡаршы тора. Бына шул антиоксиданттарға иң бай ризыҡ, йәғни эсемлек ул - йәшел сәй. Ҡайһы бер диетологтар уны көн һайын эсергә кәңәш итә. Әммә һаҡ булырға ла кәрәктер ул. Финик емештәре лә оҙон ғүмерле булыуға ярҙам итә. Уларҙа 23 төр аминокислота бар.Һырғанаҡ (облепиха), әсегән һөт ризыҡтары, помидор, көртмәле (черника) - былар ҙа ғүмер оҙонлоғона ыңғай йоғонто яһай. Рәхмәт ғалимдарға! Хәҙер тап ошо аҙыҡ-түлекте өҫтәлдән төшөрмәҫкә генә ҡала. Ә беҙҙең йөҙйәшәрҙәрҙең күбеһе, оҙон ғүмерле булыуығыҙҙың сере нимәлә, тип һорағанда, бер ҙә сәй эстем йә шуны-шуны ашаным, тимәй. Улар бер туҡтамай эшләгән дә эшләгән булып сыға. Ҡыҫҡаһы, хәрәкәттә - бәрәкәт, тигән кеүек инде."
Урал аръяғында БДМУ-ның филиалын асыу хаҡында һүҙ булды,"Башҡортостан башлығы Радий Хәбиров, БДМУ-ла үткән «Сәләмәтлек сәғәте» кәңәшмәһендә Урал аръяғында Башҡорт дәүләт медицина университетының филиалын асырға тәҡдим итте. «Беҙ әҙер. Һеҙҙең күрһәтмәләрҙе генә көтәбеҙ», – тип яуап бирҙе вуз ректоры Валентин Павлов. Уның белдереүенсә, быйыл уҡыу йорто 1300 табип әҙерләп сығарған. Статистика буйынса, 2024 йылда бында 6 меңдән ашыу белгес әҙерләп сығарылырға тейеш. Ике йылдан беренсел звенола табиптарға ҡытлыҡ проблемаһын хәл итеү планлаштырыла. Ә биш йылдан иһә төбәк һаулыҡ һаҡлау системаһында кадрҙарға ҡытлыҡты тулыһынса бөтөрөү күҙаллана. Валентин Павлов әйтеүенсә, алты йыл уҡығандан һуң сутденттарҙың күбеһе ординатураға китә, 500-ҙән ашыу сығарылыш студенты илдең башҡа вуздарында уҡыуын дауам итеүҙе хуп күрә, 300-ләбе терапевт һәм педиатр булып эшкә урынлаша. Яҡынса 10 проценты һөнәренән ситләшә ( декрет ялына, хәрби хеҙмәткә китә һ.б) һәм, ҡағиҙә булараҡ, ҡабат әйләнеп ҡайтмай.Республика башлығы район башлыҡтарын ординатура тамамлаусылар менән тығыҙыраҡ эшләргә саҡырҙы. «Муниципалитет етәкселәре райондағы медицина учреждениеларына үҙҙәренең студенттарын эшкә йәлеп итеүгә етди ҡарарға тейеш», – тине ул. Практикаға килгән ординаторҙарҙы 50 мең эш хаҡына эшкә урынлаштырыусы Баймаҡ һәм Бәләбәй ҡалаһы тәжрибәһен миҫалға килтерҙе.Төбәктә әле табиптарға матди ярҙам күрһәтеү саралары күрелә. Мәҫәлән, «Ауыл табибы» федераль проекты буйынса 99 табип – берәр миллион һум, 10 фельдшер – 500-әр мең һум аҡса аласаҡ. Шулай уҡ «Ауыл фельдшеры» республика программаһы буйынса 72 медицина хеҙмәткәренә 500-әр мең һум аҡса ҡаралған. Бынан тыш, 125 табипҡа дефицит һөнәр эйәләре булараҡ берәр миллион һум аҡса биреләсәк."
"951 дана ""күҙ"" беҙҙе күҙәтәсәк","Баш ҡалала йөҙҙән таный белеүсе камералар ҡуйыласаҡ.951 ҡорамалды урамдарҙа, туҡталыштарҙа урынлаштырыу күҙаллана. Был камералар һеҙҙе бер күреп, яҙҙырып алһа, хәтерендә ҡалдырасаҡ. Йәғни, видеояҙмала теркәләһегеҙ, тигән һүҙ. Кәрәге сыҡҡанда йә енәйәтсене эҙләгәндә, үҙегеҙ кеүек осраҡлы ғына видеоға төшөүселәр менән бер рәттән энәнән-күҙҙән үткәреләсәкһегеҙ.Әле был эш өсөн ""БР мәғлүмәт-коммуникация технологиялары үҙәге"" аукционда еңеп сыҡҡан. Контракт хаҡы - 134 миллион һум. Фаразланыуынса, камералар йыл аҙағына тиклем Ленин, Революцион урамдарында, Инорста ҡуйыла. Видеояҙмалар Республика мәғлүмәт эшкәртеү үҙәгенә тапшырыла. ӘйткәндәйҠайһы бер туҡталыштарға ""хәүеф кнопкалары"" ла урынлаштырыласаҡ."
Нимә икән ул?,"Күптән түгел уң яҡ яурынымда ҙур ғына бер шеш барлыҡҡа килде. Тотоп ҡарағанда йомшаҡ ҡына, ауыртмай ҙа. Ҡайһы саҡта иртән торһам ғына бер аҙ ауыртып ала. Табиптарға әле мөрәжәғәт иткәнем юҡ. Нимә эшләргә лә белмәйем.Липома – майлы туҡыманан торған зарарһыҙ шеш. Ул ауыртмай, әкрен үҫә. Берәү генә лә, күмәк тә булыуы мөмкин. Дауалау тик хирургик юл менән генә, уныһы ла ихтыяж булған осраҡта ғына. Шеш ҙурайған һайын хәүефлерәк, яман шешкә әүерелеүе мөмкин. Шуға күрә күҙәтеп торорға кәрәк. Һиҙелерлек булып үҫһә, иң яҡшыһы алдырырға. Ниндәй генә осраҡта ла шеште йылытырға, ҡояшта ҡыҙҙырырға, тырнарға, ышҡырға, төҫлө һабын менән йыуырға кәңәш ителмәй. Тәмәке тартыу, алкоголь ҡулланыу ҙа шештең ҙурайыуына булышлыҡ итеүе бар. Физкультура менән шөғөлләнеү, дөрөҫ туҡланыу, тыныс тормош шештәр барлыҡҡа килеүен һәм үҫеүен тотҡарлай."
"Шағирә, продюсер Светлана ШӘРИПОВА: “Тормош дауам итә!”","Уның тормошо ла, ижады ла борғаланып-борғаланып аҡҡан йылғаны хәтерләтә. Яҙмыш һалған һынауҙарҙан ҡаҡҡыланып-һуҡҡыланып торһа ла, тауҙай ҡаршылыҡтарға осраһа ла, ул һаман да алға, оло даръяларға ашыға. Бөгөн шағирә, бик күп популяр йыр авторы, продюсер, төрлө мәҙәни саралар ойоштороусы Светлана ШӘРИПОВА фотоһүрәттәр аша тормош юлына бер аҙ байҡау яһай. 1. Беренсе баланан һуң мине атайым менән әсәйем 16 йыл буйы көткән. Иркәләп, наҙлап, ел-ямғыр тейҙермәй генә үҫтерергә тырыштылар. Үҙ һүҙлелек, ныҡышмаллыҡ кеүек холҡом бәлки шунан киләлер. Ғүмер буйы уҡытыусы булып эшләгәс, балалар күңелен аңлай белдеме икән, мин атайым менән нығыраҡ дуҫ булдым. Барлыҡ серемде, хәлмде атайыма һөйләнем. Аллаға шөкөр, ҡәҙерле кешеләрем бөгөн дә иҫән, тик әсәйемдең генә һаулығы маҡтанырлыҡ түгел. Ауылда тик башланғыс мәктәп кенә ине, 4-се класта асфальт түгел хатта таш та түшәлмәгән юлдан, көн торошона ҡарамайынса күрше ауылға йөрөп уҡырға тура килде. Түҙемлегем бер генә йылға етте, уҡыу йылы тамамланыу менән: “5-се класҡа Өфөгә уҡырға барам!”– тип һалдырҙым. Музыка гимназияһына имтихан тапшырырға тип юлға сыҡҡан ерҙән, ҡоҙасама эйәреп, 1-се республика башҡортгимназия-интернатына уҡырға килдем. 2. Шиғриәттә миңә тәүге юл күрһәтеүсе Зөлфиә Ханнанова булды. Рәми Ғарипов исемендәге гимназия-интернатта уҡығанда ул беҙҙең пионервожатый ине. Шиғыр яҙғанын белгәс, батырлығымды йыйып, дәфтәргә теркәлгән тәүге ижад емештәремде күрһәттем. Матур итеп шиғыр төҙөлөшө, формаһы, ритм-рифма кеүек тәүге әҙәби талаптарҙы аңлатып бирҙе. Һуңыраҡ инде шағир Рәмил ағай Йәнбәк менән аралашырға тура килде.Гимназия күңелемдә мәңгелеккә уйылып ҡалды. Уҡытыусылар, тәрбиәселәр менән һаман да аралашып йәшәйем. Ҡыҙғанысҡа ҡаршы, уларҙың ҡайһы берҙәре бөгөн яҡты донъяларҙа юҡ. Класташтар менән осрашҡанда уларҙың барыһын да иҫкә алабыҙ. Ҡайһы бер сәбәптәр арҡаһында миңә был уҡыу йортон тамамларға насип булманы, аттестатты Өфө ҡала мәктәбендә алдым. 3. Улдарыма ҡарайым да, әлдә генә холоҡтары менән миңә оҡшамағандар, тип шатланам. Сөнки бала саҡтан тәртибем маҡтанырлыҡ түгел ине. Бунтарь холҡом да булды. Гимназияла уҡығанда Республика дауаханаһына эләктем. Хәлем арыуланғас, тик ятыу ялҡытҡайны, ҡасып, ауылға ҡайтып киттем. Автобус менән дә түгел, юлаусы машиналарға ултырҙым. Мине табиптар менән уҡытыусыларым милиция аша эҙләп бөткәндәр.Уйланмаған ҡылыҡтар хәҙер ҙә булып тора. Мәҫәлән, күптән түгел бер асарбаҡты кафеға алып инеп, ашатып сығарҙым. Йәлләү хисе көслө булдымы, изгелек эшләгем килдеме – аңлата алмайым. 4. Йырлы-бейеүле һинд киноларын, актерҙар Митхун Чакроборти менән Мандакиниҙы ярата инем. Ошо һөйөү мине Өфө дәүләт сәнғәт институтының театр факультетына алып килде. Имтихандарҙы еңел генә үтеп, Рифҡәт Исрафиловтың Башҡорт дәүләт академия драма театры өсөн йыйған махсус курсында уҡый башланым. Йәшлек йылдары, тәүге мөхәббәт хистәре, туй күлдәге, ғаилә һәм бала – һуңғы курста уҡығанда академик ял алырға тура килде. Һөҙөмтәлә бер-нисә йылдан бала менән дипломһыҙ, эшһеҙ һәм ирһеҙ урамда тороп ҡалдым. Өс йылдан ғына “Нур” татар дәүләт театры курсы менән бергә диплом алып, шунда эш башланым. Биш йылдан китеүемде һоранылар – ғәҙеллек даулап йөрөүсе актер театрҙарға кәрәкмәй ине. Илшат Йомағоловтың “Мөхәббәт ҡоштары” комедияһында Шәрғиә ролен уйнап, сәхнә менән хушлаштым. Ул мәлдә сәхнәлә тыйыла алмайынса илаһам да, бөгөн актер булмауым өсөн яҙмышыма рәхмәт әйтәм. 5. Ирем Илдар ғүмере буйы Эшке эстәр министрлығында эшләгән кеше, өс юғары белеме бар. Һәр эшкә ижади ҡарай, шуға ла хәҙер минең менән бергә сәнғәт донъяһында ҡайнай. Танышыу эш буйынса булды. Ул мине тормошта нисек бармын – шулай ҡабул итте. Бәхәстәр йыш һәм ҡыҙыу була, әммә уртаҡ хыялдар, маҡсаттар, идеялар беҙҙе ныҡлы бәйләгән.Улдарымдың өсөһө лә йырларға ярата. Хансура сәхнәлә үҫһә лә, сәнғәт юлын һайламаны. Сит телдәрҙе өйрәнә, ике йыл Ҡытайҙа эшләп ҡайтты. Туймазы ҡыҙы Рита менән ғаилә ҡорҙо, уға килен тип өндәшкәнем юҡ, балам, тип йөрөтәм. Уртансы улым Даниль компьютерҙар менән дуҫ. Афишалар эшләй, дизайн менән ҡыҙыҡһына. Төпсөк малай Равиль бешеренергә ярата, киләсәктә табип булырға хыяллана. 6. Ижад шул тиклем ҡыҙыҡ нәмә: шиғыр юлдары күңелдән уйламағанда урғыла башлай. Йыш ҡына юлда, руль артында барғанда тыуа. Туҡтап, блокнотыма теркәп ҡуям. Тормошомдоң ауыр мәлдәрендә яҙылған шиғырҙар үтә лә ғазаплы һәм һағышлы ине. Йырҙар тураһында уйланманым. Төрлө йырсылар, композиторҙар менән аралаша башлағас, улар йыр өсөн һорай башланылар. Тик мин һаман да заказ буйынса, тиҙ генә яҙа алмайым. Күңелде ярып сыҡмаһа, шиғырҙың йәне булмаған кеүек тойола. 7. Мин һаман да тормошта үҙ юлымды эҙләйем. Яңылышыуҙар, ғазаптар, шатлыҡ-ҡыуаныстар, финанс юғалтыуҙар аша күп нәмәгә өйрәнәм. Ниндәй генә хәлдәр булһа ла, күңелем төшмәй, кешеләргә ышанысым кәмемәй. Уңышһыҙлыҡтарға осраһам: “Тимәк, был юл минеке түгел,” – тим дә, икенсе идеялар, маҡсаттар менән яна балшайым. Тормош дауам итә, тимәк, иртәгә яңы көн буласаҡ! Әйткәндәй, 26 сентябрҙә Светлана Шәрипова үҙенең сираттағы ижад кисәһенә үҙенең тамашасыларын саҡыра. “Йәшәйек бөгөн” исемле концертта Башҡортостандың һәм Татарстандың иң популяр артистары ҡатнаша. Шулай уҡ, Мари Иле һәм Сыуаш Республикаһынан да ҡунаҡтар килә. Тамаша УМПО мәҙәниәт һарайында, киске сәғәт 7-лә башлана."
V ШОС һәм БРИКС илдәре төбәктәренең эшҡыуарлыҡ форумы эшен бар донъя күрәсәк,"Бөгөн, 25 сентябрҙә Өфөлә V ШОС һәм БРИКС илдәре төбәктәренең кесе һәм урта эшҡыуарлыҡ форумы башланды. Унда 30 илдән 2500-нән ашыу кеше ҡатнаша. Сараны БР Хөкүмәте ойоштора. Иҡтисади һәм сәйәси сараның эшен sco-brics.ru сайтына инеп, онлайнда күҙәтергә мөмкин. Форумсылар 24 эшлекле секцияла ҡатнашып, кесе һәм урта бизнесты үҫтереү һәм ярҙам итеү, кәртәһеҙ хеҙмәттәшлек, туризм, йәштәр эшҡыуарлығы, һанлы технологияларҙы үҫтереү буйынса һорауҙарға яуап аласаҡ. Улар бизнестағы төп хаталарҙы ҡараясаҡ, инвестициялар йәлеп итеү механизмдарын беләсәк, өлкәләге ауырлыҡтар менән нисек көрәшергә өйрәнәсәк, Рәсәй һәм сит ил кесе һәм урта эшҡыуарлыҡ проекттары менән танышасаҡ. Федераль һәм төбәк власть органдары етәкселәре, эксперттар һәм сит ил делегациялары вәкилдәре ҡатнашлығында пленар ултырыш ШОС һәм БРИКС илдәре бизнес-форумының төп ваҡиғаһы буласаҡ.Сараға килеүселәр бизнестың халыҡ-ара күргәҙмәһе менән таныша аласаҡ. b2b эшлекле бәйләнештәр биржаһы, ""ШОС һәм БРИКС киңлегендә хеҙмәттәшлектең эшлекле мөмкинлектәре"" халыҡ-ара трегы форум ҡунаҡтары араһында эшлекле бәйләнештәр булдырыуға ярҙам итәсәк. ШОС һәм БРИКС илдәре төбәктәренең кесе һәм урта эшҡыуарлыҡ форумы тәүге тапҡыр 2015 йылда БРИКС-тың VII саммиты һәм уның менән бер мәлдә үткәрелгән ШОС саммиты ваҡытында уҙҙы. Дүрт йыл эсендә сараға 31 сит илдән һәм Рәсәйҙең барлыҡ төбәктәренән 5500-ҙән ашыу делегат килде. 18 хеҙмәттәшлек килешеүе төҙөлгән, b2b форматында 1000-дән ашыу осрашыу булған."
2020 йылда Ураҙа һәм Ҡорбан байрамы ҡайһы мәлдә билдәләнәсәк?,"Башҡортостан Хөкүмәте 2020 йылдағы төп мосолман байрамдары ҡасан билдәләнеүе тураһында ҡарар сығарҙы. Документҡа ярашлы, Ураҙа байрамы республикала 24 майҙа, Ҡорбай байрамы 31 июлдә үтәсәк. Был көндәр ял тип һаналасаҡ.Башҡортостанда йәшәүселәргә шулай уҡ 11 октябрҙә, Республика көнөндә эшкә бармаҫҡа мөмкин .Ғөмүмән, 2020 йылда беҙ 120 көн ял итәсәкбеҙ."
Сибайҙы афиша тимерҙәре йәмләй,"Уларҙа Сибай концерт-театр берекмәһенең афишалары һәм репертуары менән танышырға мөмкин. Тимер конструцияларҙы Юнир Шәрипов яһаған. Улар дүрт урында:- З.Вәлиди һәм Таусылар проспекты киҫелешендә,- Ф.Белов урамында элекке теген фабрикаһы һәм Үҙәк ҡала дауаханаһы янында,- Лермонтов урамында тимер юл вокзалы янында,- үҙәк майҙанда ""Атмосфера"" кинотеатры ҡаршыһында урынлаштырылған. Концерттарға һәм спектаклдәргә рәхим итегеҙ! Әйткәндәй: 2 октябрь көндө Сибай концерт-театр берекмәһе Өфө тамашасыларын һәм баш ҡалабыҙ ҡунаҡтарын «Башҡортостан» дәүләт концерт залына республикабыҙҙың 100-йыллығына арналған ҙур тамашаға саҡыра. Концертта бөтә ижади төркөм: «Сибай» бейеү ансамбле, Башҡортостандың атҡаҙанған артистары Рөстәм Хәсәнов, Раушан Ниязғолов, Марс Ишморатов, республика йыр бәйгеләре лауреаттары Ғаяз Ғәйетбаев, Сөмбөл Моратова, Зәбирә Әминева, ""Тархан"" фольклор-эстрада төркөмө егеттәре һәм башҡалар ҡатнаша. Билеттарҙы ҡала кассаларында һәм biletbar.ru сайтында һатып алырға була."
Сөгөлдөр быйыл уңған - шәкәр күп буласаҡ!,"Төбәктең өс шәкәр заводы 180 мең тоннанан ашыу шәкәр сөгөлдөрөн эшкәрткән. Шишмәлә, Мәләүездә һәм ""Раевсахар"" предприятиеһында 24 сентябргә ҡарата 181 мең тонна сөгөлдөр эшкәртелгән, 310 мең тоннаһы кагат өйөмдәренә һаҡлауға ҡалдырылған. БР Ауыл хужалығы консультацияһы үҙәге мәғлүмәте буйынса, шишәмбегә ҡарата 475 мең тонна шәкәр сөгөлдөрө ҡаҙып алынған. Быйыл татлы тамыраҙыҡтың уңышы шәп - гектарына 356 центнер тәшкил итә. Ауырғазы районында был күрһәткес тағы ла юғарыраҡ, уртаса уңыш гектарына 430 центнерҙан ашыу сыға. Бүздәктә иһә 400 центнерҙан аша, Саҡмағошта 377 центнерға барып етә."
Ҡан баҫымын төшөрөргә кәрәкме?,"Күптәр ҡан баҫымының күтәрелеүен һиҙмәй йөрөүе ихтимал. Үҙҙәрен дә яҡшы хис иткән һымаҡ. Шунлыҡтан табип тәғәйенләгән давление дарыуын эсеүҙе лә туҡтаталар. Хатта дарыу эсергә кәрәкме, юҡмы, тип икеләнә башлайҙар. Ғөмүмән, ҡан баҫымы юғары булғанда нимә эшләргә? Көн һайын дарыу эсергәме, әллә дарыуһыҙ ҙа торорға мөмкинме? Ҡан баҫымын мотлаҡ төшөрөргә кәрәк. Ул ҡан тамырҙарының сәләмәтлеген һаҡлап алып ҡалырға, организмды инсульттан һәм инфарктан ҡотҡарырға ярҙам итә. Бында башҡа фекер булыуы мөмкин түгел. Ғөмүмән, 30 йәштән һуң, борсоймы-борсомаймы, ҡан баҫымын даими үлсәп торорға кәрәк. Бының өсөн һәр өйҙә тонометрҙың булыуы шарт. Ҡан баҫымы күтәрелгән осраҡта иһә кисекмәҫтән табипҡа мөрәжәғәт итергә. Ҡан баҫымы ваҡытҡа, кешенең эмоциональ торошона, эшләүенә йәиһә ял итеүенә ҡарап үҙгәреп тора. Дөрөҫ итеп билдәләү өсөн, үлсәр алдынан 10-15 минут ял итеп алырға һәм өс минут арауығы менән өс тапҡыр үлсәргә кәңәш ителә. Кемдәрҙең ҡан баҫымы күтәрелеүгә табан бара, иртәле-кисле үлсәргә кәңәш ителә."
Ужым 380 мең гектарҙа сәселгән,"БР Ауыл хужалығы министрлығы хәбәр итеүенсә, 23 сентябргә ҡарата республикала 386,1 мең гектар майҙанда ужым культуралары сәселгән.Әлегә баҫыуҙарҙың структураһы ошолай нисбәттә: - ужым арышы - 179,4 мең гектар, - ужым бойҙайы - 189,3 мең га,- тритикале – 9 мең га, - башҡа культуралар - 8,4 мең га.Дәүләкән, Көйөргәҙе, Стәрлебаш, Ауырғазы, Илеш, Саҡмағош райондары ужым буйынса үҙҙәренең пландарын тулыһынса үтәгән. Ейәнсура, Шишмә, Ҡырмыҫҡалы аграрийҙары ла көҙгө сәсеүҙе тамамларға тора."
"Һөйөнсө! ""Беҙҙең өйҙөң йәме"" повесы буйынса төшөрөлгән фильм иң юғары баһаға лайыҡ булды.","Мостай Кәримдең Беҙҙең өйҙөң йәме» әҫәре буйынса төшөрөлгән «Һеңлекәш» фильмы Ялтала 20 – 24 сентябрҙә үткән «Евразийский мост» фестивалендә Гран-при яуланы. Быйыл был мәртәбәле кинофестивалдең жюри составына режиссер һәм актер Кирилл Плетнев, актриса Ольга Кабо, француз режиссеры һәм сценарист Хамид Бенамра, болгар режиссеры һәм шағирә Майя Вапцарова, испан киноведы, ҡыҫҡа метражлы фильмдар фестивале директоры Хайме Ногуэра, балалар һәм үҫмерҙәр киноһы кинофестивале программаһы кураторы Анджела Ли ингән. Билдәле булыуынса, 22 сентябрҙә баш ҡалабыҙ Өфөлә был фильмдың премьераһы үткәйне. Александар Галибиндың «Һеңлекәш» фильмы Башҡортостандың халыҡ яҙыусыһы Мостай Кәримдең тыуыуына 100 йыл тулыу айҡанлы республикабыҙҙа мөһим мәҙәни ваҡиғаға әүерелде."
"Хәйбулла мәктәптәре ""Үҫеш нөктәһе""нә ҡушылды","Сәлимә БАЙГИЛДИНА-ҒАФАРОВА хәбәр итә:- Райондың ике эре белем усағында – Бүребай ауылының һәм Аҡъярҙың 2-се мәктәбендә “Заман мәктәбе” федераль проекты буйынса һанлы һәм гуманитар профилдәге “Үҫеш нөктәһе” белем биреү үҙәктәре асылды. Уның буйынса алты йыл дауамында “Технология”, “Информатика” һәм “Йәшәү хәүефһеҙлеге нигеҙҙәре” предметтарын уҡытыу методикаһын камиллаштырыу, матди-техник базаһын яңыртыу планға индерелгән. Проектты тормошҡа ашырыу өсөн бүленгән аҡсаның 95 проценты - федераль бюджеттан килгән. 3 проценты - республика һәм 2 проценты - урындағы бюджеттан алыу ҡаралған. Әлеге көнгә шахмат һәм медиа зона булдырылған, тейешле ҡоролмалар, парталар алынған. Уҡыу кабинеттарының алтаҡталары, мәғлүмәт стендтары, фасад табличкалары ла ҡайтарылған. Шулай уҡ тиҙҙән квадрокоптер һәм 3D принтерҙар килеп етәсәк. Уҡытыусылар ситтән тороп курстар үткән, технологтар Екатеринбург ҡалаһында уҡып ҡайтҡан."
Тимер юлында 15 йәшлек ҡыҙҙың ғүмере өҙөлгән,"Яңауыл станцияһында 15 йәшлек ҡыҙ йөк поезы аҫтында ҡалып һәләк булған. «Янаульские зори» баҫмаһы, станция начальнигы Данил Тазетдинов һүҙҙәренә таянып, уҡыусы ҡыҙҙың 4-се, 6-сы юлдарҙы аша үтеүе һәм шунда поезд аҫтына эләгеүе хаҡында хәбәр итә. Хоҡуҡ һаҡлау органдары тарафынан һәләк булыусы ҡыҙҙың Нефтекама ҡалаһынан булыуы асыҡланған"
Яңы ғына тыуған сабый атлап киткән,"Һәр бала үҙенсә үҫешә, яңы һөнәрҙәр арттыра.Барыһы ла уның нәҫеле, генетикаһы менән тығыҙ бәйле. Ҡайһы бер балалар иртә һөйләшә башлай, атлап китә. Бәғзеләре иһә был ғәҙәттәрҙе йылдар буйы үҙләштерә.Тик бына Һиндостанда яңы ғына тыуған баланың атлап китеүе барыһын да шаҡ ҡатырҙы. Ул тыуғандан һуң бер нисә сәғәт үткәс тә тәпәй баҫҡан. Ҡыҙ баланы тыуғандан һуң, шәфҡәт туташы йыуынырға алып барырға уйлай. Әммә сабый ҡаршылаша һәм өҫтәл буйлап атлап китә. Яңы тыуған сабый бер ниндәй ярҙамһыҙ аяҡтарын күсереп баҫа, ышаныслы аҙымдар яһай.Бындай күренешкә иҫтәре киткән табиптар баланың атлағанын видеоға төшөрөп һала. Әйткәндәй, видеояҙма интернет селтәрендә тиҙ тарала."
"Республикала ике аҙнала 2,5 миллион турист булып китәсәк!","Кисә Башҡортостан Башлығы Радий Хәбиров Алтынсы Бөтә донъя Фольклориадаһына әҙерлек һәм уны үткәреү буйынса федераль ойоштороу комитетының ултырышында ҡатнашты. Алдан хәбәр итеүебеҙсә, ҙур сара киләһе йылда 18 июлдән 1 авгусҡаса үтә.Ултыырышты РФ Хөкүмәте Рәйесе урынбаҫары Ольга Голодец асты һәм беҙҙең Фольклориаданы юғары кимәлдә уҙғарырға тейешлегебеҙҙе белдерҙе. БР Башлығы Радий Хәбиров әйтеүенсә, Башҡортостанға 100 илдән өс меңдән ашыуыраҡ кеше килеүе көтөлә. Улар бейеүҙәрен, музыкаһын, халыҡ кәсептәрен, аш-һыуын, кейемдәрен, сәнғәтен күрһәтәсәк. Әлеге ваҡытта 85 дәүләт ҡатнашасағын аныҡ белдергән. Ошо Фольклориада барышында беҙгә 2,5 миллион турист килеүе лә күҙаллана. Сараның программаһы Өфө менән генә сикләнмәй, ә күп районға һәм ҡалаға сыға. Радий Хәбиров мәҙәни йыйынды күмәкләп иң юғары кимәлдә үткәрәсәгебеҙгә ышаныуын да белдерҙе."
Инвалидтарға – эш,"Иртәгә Өфө ҡалаһының Халыҡ мәшғүллеге үҙәгендә һаулыҡ мөмкинлектәре сикләнгән кешеләргә вакансиялар йәрминкәһе үтәсәк. Уларға администратор, әйҙәүсе белгес, водитель, инженер- проектлаусы, программист, консультант, менеджер, инженер- конструктор, һатыусы - консультант, фармацевт, оператор, автомобилдәрҙе ремонтлау буйынса слесарь, дизайнер, тәрбиәсе, уҡытыусы эштәре тәҡдим ителә. Сараға килеүселәр һөнәри йүнәлеш буйынса консультациялар алып, компьютер диагностикаһы ла үтә ала. Йәрминкә Ибраһимов бульвары, 47/1 һанлы йортта сәғәт 10-дан 12-гә тиклем уҙғарыла."
«Башнефть» компанияһында яңы етәксе,"«Роснефть» составына инеүсе «Башнефть» компанияһының яңы президенты итеп Хәсән Татриев тәғәйенләнгән. 2015 йылдан алып ул Рәсәйҙең иң ҙур нефть сығарыусы предприятиеларының береһе – «РН-Юганскнефтегаз» ды етәкләй.«Роснефт»тең матбуғат хеҙмәтенән хәбәр итеүҙәренсә, Хәсән Татриев күп йылдар дауамында «Роснефть» йәмғиәтенең төп филиалдарында етәксе вазифаһын башҡара. Уның етекселеге аҫтында Самотлор ятҡылығында , «РН-Юганскнефтегаз»да нефть етештереү буйынса юғары уңыштарға өлгәшелә.2016 йылдан алып «Башнефть» менән идара итеүсе Андрей Шишкин Алыҫ Көнсығышта үҙ эшмәкәрлеген дауам итәсәк."
Беҙҙең гәзит-журналдар иң яҡшыһы!,"24 сентябрҙә Сочи ҡалаһының ""Жемчужина"" гранд отелендә ""Рәсәйҙең иң яҡшы биш этник баҫмаһы - 2019"" конкурсы еңеүселәре тәбрикләнде. Шуныһы ҡыуаныслы - унда Башҡортостан гәзит-журналдары ла бар!Билдәле булыуынса, әле унда ""Бөтә Рәсәй - 2019"" журналистар форумы бара, беҙҙән унда ҙур делегация ҡатнаша. Дүшәмбе сараһын Рәсәй Киң мәғлүмәт саралары ассоциацияһы рәйесе, Саха (Якутия) Республикаһы Дәүләт Йыйылышы - Ил Тумэн депутаты Мария Христофорова асты. Аҙаҡтан һүҙ РФ Журналистар союзы рәйесе Владимир Соловьевҡа бирелде:- Быйыл 270 гәзит дәүләттән 500 млн һумдан ашыу суммаға дотациялар алыуға өлгәшеүен ҙур еңеү тип һанайым. Был баҫмаларҙың күбеһе милли телдәрҙә нәшер ителә һәм беҙгә Рәсәй милли матбуғатын һаҡлау кәрәк. Төбәктәрҙә телдәрҙе һаҡлауға төрлөсә ҡараш бар, беҙ, үҙ сиратта, тел һаҡлауҙы таратырға тейешбеҙ, - тине ул. Артабан Владимир Геннадьевич телдәрҙе һаҡлаған төбәктәрҙе - Башҡортостан, Татарстан, Яҡутия, Дағстанды айырып әйтеп үтте. БР Матбуғат һәм киң мәғлүмәт саралары агентлығы етәксеһе Борис Мелкоедов конкурста ҡатнашыусы 16 төбәкте тәбрикләне һәм Башҡортостанда милли матбуғатҡа һәр төрлө ярҙам булыуын билдәләне.""Иң яҡшы район гәзите"" номинацияһында Яҡутия гәзите ""Улэ куухэ"", ""Иң яҡшы гәзит"" тип ""Удмуртский мир"" танылдылар. ""Иң яҡшы журнал"" номинацияһында - ""Башҡортостан ҡыҙы"" (баш мөхәррире - Гөлназ Ҡотоева) булды. Иң яҡшы балалар баҫмаһы - ""Һабантуй"" (Татарстан) журналы, ""Иң яҡшы әҙәби-сәсмәүер баҫма"" - ""Кипиня"" журналы (Карелия) тип билдәләнде.Конкурстың икенсе дәрәжәле дипломдары менән ""Башҡортостан"" гәзите һәм ""Аманат"" журналы тәбрикләнде. Тантана аҙағында Мария Христофорова Рәсәйҙең этник баҫмалары конкурсын үткәрешеүҙә ярҙам иткәне өсөн бәйгелә ҡатнашыусылар исеменән Башҡортостан башлығы Радий Хәбировҡа рәхмәтен белдерҙе. Был ярышты киләһе йылда Удмурт Республикаһы ойошторасаҡ. Борис Мелкоедов Удмурт Республикаһы вәкиле, ""Удмуртия"" ТРК-һы директоры Марина Городиловаға ""Рәсәйҙең иң яҡшы биш этник баҫмаһы - 2020"" күсмә кубогын тапшырҙы. Конкурста ҡатнашыусыларҙың барыһына ла кубоктар, сертификаттар һәм ҡиммәтле бүләктәр тапшырылды."
Бер төндә - дүрт ир...,"Башҡортостандың төрлө төбәгендә сыҡҡан янғындарҙа дүрт ир һәләк булған.Республика буйынса Ғәҙәттән тыш хәлдәр министрлығынан хәбәр итеүҙәренсә, фажиғәле янғын Ауырғазы, Хәйбулла, Йылайыр райондарында теркәлгән. Кисә төнгө 23.13 минутта ҡотҡарыу хеҙмәтенә хәбәр Ауырғазының Ташлыкүл ауылынан килгән. Янғын һүндереүселәр унда барып еткәнсе, йорт ут аҫтында булған. Һуңынан 56, 53 йәштәрҙәге ике ир мәйете табылған. Яҡынса шул уҡ ваҡытта Хәйбулла районының Бүребай ҡасабаһында ла янғын сыҡҡан. Урынға тиҙ арала янғын һүндереүеселәр ҡуҙғалған. Барып еткәндә түбә ишелеп төшкән һәм 41 йәшлек ирҙең янып үлеүе асыҡланған. Йәнә бер ир дауаханаға оҙатылған. Төн уртаһына яҡын ваҡытта Йылайыр районының Юлдыбай ауылында янғын сығыуы хәбәр ителә. Утты һүндереүҙә 14 кеше ҡатнашҡан. 56 йәшлек ир үлгән."
Фәнис Әхмәтйәнов ерҙә изге күңелле кешеләр барлығын тағы ла бер тапҡыр иҫбатланы,"Фәнис Әхмәтйәнов иртә менән яратҡан шөғөлө – балыҡ тоторға юллана. Көҙгө тәбиғәттең сихрилеге менән һоҡланып, балыҡ тотҡан ваҡытта, тынлыҡты ниндәйҙер тауыш боҙа. Ир һиҫкәнеп, тирә-яҡты байҡай башлай.Шул ваҡыт йылғала бер ҡолондоң йәшәү өсөн көрәшкәнен күрә. Балыҡсы МЧС хеҙмәткәрҙәрен саҡыртырға уйлай. Тик бәйләнеш насар булғанлыҡтан үҙенең координаттарын ебәрә алмай. Һыуға батып барған ҡолонсаҡты йәлләп, ир уға үҙе ярҙам итергә була һәм бау менән бәйләп, көс-хәл менән һыуҙан тартып сығара.Ҡотҡарыусыһы ҡолонға Йондоҙҡай тип исем дә ҡуша."
Асҡар Абразаҡов- художество етәксеһе,"Танылған опера йырсыһы, Башҡортостандың халыҡ артисы, Мария театры солисы, Башҡортостан Башлығының мәҙәниәт һәм сәнғәт буйынса кәңәшсеһе Асҡар Абдразаҡов Башҡорт дәүләт опера һәм балет театрының художество етәксеһе итеп тәғәйенләнде. Асҡар Абдразаҡов 1969 йылдың 11 июлендә билдәле кинорежиссер Әмир Абдразаҡовтың ғаиләһендә тыуған. Өфө дәүләт сәнғәт институтын ( профессор Миләүшә Мортазина класы) тамамлаған. 1991 йылдан Башҡорт дәүләт опера һәм балет театры йырсыһы."
Баҡсағыҙҙы ҡышҡа әҙерләгеҙ,"Йәшелсә баҡсаһында күңелле мәшәҡәттәр башланды: үҫтерелгән уңышты йыябыҙ, ҡышҡылыҡҡа уларҙы һаҡларға һалабыҙ, эшкәртәбеҙ. Тиҙҙән түтәлдәребеҙ ҙә бушап ҡалыр. Беренсе һалҡындар төшкәнсе нимә эшләргә? – Емеш ағастарының һәм ҡыуаҡтарының ботаҡтарын ҡырҡырға. – Тупраҡҡа ашлама индерергә. – Ерҙе ҡаҙып сығырға. Ҡайһы бер үҫемлектәрҙе көҙгөһөн үк ултырталар. Октябрҙә көндәр йылы торһа, улар тамыр ебәреп, нығына. Әлбиттә, яуым-төшөм күп булған йылдарҙа үҫентеләр юҡҡа сығырға ла мөмкин. Көҙ һарымһаҡ, ҡара һуған, ужым һуғаны, ҡуҙғалаҡ, япраҡлы петрушка, укроп, кишер, сөгөлдөр кеүек йәшелсәне сәсеп ҡалдыралар. Халыҡ һынамыштары буйынса, һарымһаҡты 14 октябргә тиклем ултырталар. Көҙгө үҫемлектәр өсөн урынды ла белеп һайлағыҙ. Яҙғыһын һыу йыйылып тормаһын, ҡышҡыһын ул ерҙе ҡалын ҡар ҡаплаһын. Бураҙналарҙы бик тәрән итмәйҙәр. Орлоҡ өҫтөнә серетмәле тупраҡ һибәләр.Баҡсасыларҙың күбеһе көҙ сәскәләр ултыртып ҡалдыра. Көндәр йылытыу менән улар баҡсаға йәм бирә башлай. Күптәр крокус, нәркәс, ләләләр ултырта. Лилиәләрҙе ултыртҡас, өҫтөн ҡаплап ҡуйығыҙ. Көҙгөһөн ултырта торған ағастарЕмеш ағастарының ҡайһы берҙәрен көҙҙән ултыртырға мөмкин. Шуларҙың береһе – груша. Ул тиҙ генә тамыр йәйә. Соҡорға мул ғына итеп ашлама һалығыҙ. Ҡыштар беҙҙә ҡырыҫ булғанға, йәш ағасты агротекс менән төрөп ҡуйһағыҙ ҙа була. Грушаның тамырҙары көслө, тупраҡтан ул дымды үҙе таба. Яҙға тиклем ергә берегеп, тамыр системаһын нығытып ҡалалар. Слива ағасын да көҙ ултырталар. Туҡландырырға онотмаһағыҙ, емеште күп бирер."
Сәскәнән сәскәгә ҡуныу күбәләккә генә килешә,"йәки Берҙән-берең менән берҙәм йәшә Бер мәл мөғәллимгә шәкерттәре бәхет тураһында һорашырға килгән. Аҡһаҡал башта сәй эсеп алырға тәҡдим иткән. Шәкерттәренә үҙе алып килгән төрлө, бер-береһенә оҡшамаған, кәсәләрҙе таратҡан. “Бына һеҙҙең һәр берегеҙ иң матур, яҡшы кәсәне һайлап алырға тырышты. Йәмһеҙҙәре өҫтәлдә ҡалды. Ә беҙ эскән сәйҙең тәме кәсәләрҙән тормай. Кәсә сәй өсөн тик һауыт ҡына. Тормошта ла шулай була. Сәй – беҙҙең тормош, ә кәсә – тик кәрәк-яраҡ: байлыҡ, карьера, статус һымаҡ. Беҙ йыш ҡына булғанына шөкөр итеп йәшәү урынына, үҙ бәхетебеҙҙе күрмәй, уның тышҡы атрибуттарына ғына ынтылабыҙ”, – тигән ул уҡыусыларына. Рәсәй халҡы өсөн ғаилә һаман да иң төп ҡиммәттәр иҫәбендә тора. Үҙенең әһәмиәте буйынса ул бөгөн, һаулыҡтан ҡала, икенсе урынды биләй. Халыҡтың күпселеге, кеше тик ғаиләлә генә бәхетен таба ала, тип иҫәпләй. Шуға ҡарамаҫтан, һуңғы йылдарҙа был институт етди һынауҙарға дусар булды.2018 йылда теркәлгән никахтар һаны бер миллионға ла етмәне. Айырылышҡан парҙар һаны кәмеһә лә, уның сағыштырмаса кимәле рекорд ҡуйҙы – 68 процентҡа тиклем барып етте. Никахтар һаны кәмеүен белгестәр беҙҙең дәүләттең 90-сы йылдарҙа кисергән “демографик соҡоро” менән аңлата. Ғаилә төҙөүсе кешеләр һаны ҡырҡа кәмене. Йән башына иҫәпләһәң, был кире рекорд тик 2000 йылда ғына булған икән. Оптимистар бының ыңғай яғын күрергә тырыша, йәнәһе, элек кеше башлыса кәрәк булған өсөн генә өйләнгән, ә хәҙер иһә бәхетле булыу өсөн ғаилә ҡора. Никах тураһында мәғлүмәттәр (ВЦИОМ буйынса)– Халыҡтың 81 проценты теркәлмәгән никахта бер ниндәй ҙә яҙыҡ күрмәй; – Кешеләрҙең 87 проценты, идеаль ғаиләлә бер-береңде аңлау, ярҙамға килергә тырышыу аҡса етмәгәнгә ҡарағанда мөһимерәк, тип иҫәпләй. Тик 9 процент кеше өсөн аҡса беренсе урында тора; – Рәсәйҙәрҙең 60 проценты ғаилә төҙөүҙең төп маҡсатын бала табыуҙа күрә; – Халыҡтың 79 проценты яңғыҙ булыуҙан бергәләп йәшәүҙе өҫтөн күрә. Уның тик 12 проценты яңғыҙ йәшәүҙе хуп таба. Һуңғы ярты быуатта беҙҙең күҙ алдында ғаилә институтында булған төп үҙгәрештәрҙе билдәләп китергә кәрәк. Совет осоронда һәр кем тормош иптәшен башлыса үҙ теләге менән һайланы. Никахты теркәү мотлаҡ булды. 90-сы йылдарға тиклем ғаиләнән тыш ир менән ҡатындың бергә йәшәүе бик һирәк осрай торғайны. Бөгөнгө “гражданлыҡ никахы” әллә ни таралыш алманы. Киленде башлыса ҡайны-ҡәйнәһе йортона алып килеп йәшәтеү ғәҙәти күренеш булды. Бөгөн иһә ошо хәлгә төшкән кейәүҙәр йыш осрай. Ғаилә төҙөүҙә атай-әсәйҙең йоғонтоһо ҡырҡа кәмене: хәҙер һәр кемдең ирке алғы планда. Теләһәң, баланы никахһыҙ тап; никахта йәшәп тә бала тапмауың бер кемде лә аптыратмай; ғаилә төҙөмәй яңғыҙ йәшә; паспортта штампһыҙ бергә йәшә; йыл һайын ирҙе (ҡатынды) алмаштыр – бөтәһенә лә рөхсәт, ихтыяр. Һине бының өсөн берәүҙең дә хөкөм итергә хаҡы юҡ. Хатта үҙеңдең атай-әсәйең дә ҡаршы сыға алмай, уларға ла күнеп йәшәргә тура килә. Атаҡайым түрендә Ултырғаным бер таҡта. Шул таҡталарын ҡыҙғанып, Биреп ебәрҙе ятҡа, тип сеңләүҙәр тик тарихта ғына ҡалды инде. Социологтар фекеренсә, бөгөн беҙҙең йәмғиәткә “моногамия сериалы” тигән модель хас. Бында кеше үҙ тормошонда бер-бер артлы бер нисә кеше менән никах ҡороп йәшәй – уларҙың теркәлеүе мотлаҡ түгел һәм уларҙың һәр береһендә тоғролоҡ һаҡлай. Бында миҫалға композитор Максим Дунаевский (ете тапҡыр), актерҙар Михаил Козаков (алты), Людмила Гурченко (биш), Андрей Кончаловский (биш), Алла Пугачеваны (биш тапҡыр) килтерергә була. Әйтергә кәрәк, “ғүмерлеккә бергә” принцибына таянған ғаилә моданан сығып бара. Хатта никах контрактын да бер нисә йылға төҙөй башланылар. Бөгөн ғаилә төҙөүҙең иҡтисади һәм социаль йәһәттән һиҙелерлек өҫтөнлөгө булмай башланы. Рәсми никах бигерәк тә ҡатын-ҡыҙ өсөн артыҡ мәшәҡәт тыуҙырырға мөмкин. Иреңдең ялҡау, эскесе, импотент йәки һуғыш суҡмары булыуы бар. Яңғыҙың, үҙ рәхәтеңә йәшәүең мең шөкөр, тип ғүмер иткән гүзәл зат күбәйеп бара. Баланы яңғыҙыңа ла тәрбиәләү мөмкинлеге киңәйҙе. Бында йыш ҡына дәүләт ир функцияһын үтәй, үҙ ярҙамынан ҡалдырмай.Һәр кем үҙенә оҡшаған партнерҙы ғына эҙләп табырға тырыша. Ә был – оҙаҡҡа һуҙыла торған процесс. Шунлыҡтан никахтар уртаса 30 йәштә генә төҙөлә. Бында тәүге планға бәхет табыу сыға. Мөхәббәткә нигеҙләнгән ғаиләләр ныҡ булырға тейеш тә бит, әммә статистика буйынса айырылышыуҙар кимәле артҡандан-арта барыуы борсоуға һала. Бында илебеҙ донъяла беренсе урынды биләй. Был шарттарҙа тиҙҙән “мәңгелек” никахтар Гиннесс китабына индерелә башлар әле, тигән уйҙар ҙа тыуа. Әйтергә кәрәк, ысын бәхетте ғаиләнән башҡа бер нәмә лә бирмәй. Бәхетте эшемдә, карьерала табам, тип уйлап йөрөгәндәр үҙ хатаһын аңлағандыр. Бөгөнгө йәмғиәт кешене ҡол итергә тырыша, бөгөн хеҙмәт, эш шатлыҡ, кинәнес килтереү урынына көндәлек стресс, хәүеф, борсолоу, ҡурҡыу хисе тыуҙыра торған шөғөл була башланы. Рәсәйҙә һәр икенсе никах беренсе туғыҙ йылда тарҡала. Һуңғы йылдарҙа айыры­лышыуҙар һаны кәмене. 2002 йылда улар һаны 850 мең булһа, былтыр 584 мең тәшкил итте. Эксперттар фекеренсә, бөгөн башлыса элек бер-береһенә түҙеп, хыянат итеп йәшәгәндәр айырылыша. Бәхетһеҙ пар­ҙарҙың демографияға кире тәьҫире көслө икән: бында бала табырға тырышмайҙар. Һәм, киреһенсә, ҡатыны иренә ныҡ ышанған ғаиләләрҙә балалар күберәк тыуа. Никах тураһында мәғлүмәттәр (ВЦИОМ буйынса) – Рәсәйҙәрҙең 20 проценты хыянатҡа “күҙен йомоп” ҡарай; – Халыҡтың 7 проценты хыянат иткән ҡатындарҙы, ә 9 проценты ирҙәрҙе аҡлай; – Ир менән ҡатындарҙың 7 проценты бер-береңә тоғролоҡто партнерҙың иң кәрәк, яҡшы сифаты тип һанай; – Респонденттарҙың 21 проценты айырылышырға ярамай, тип иҫәпләй; – Халыҡтың 67 проценты айырылышыуҙың төп сәбәбен ҡул күтәреүҙә, шунан һуң эскелек менән хыянатта күрә. Айырылышыуҙарҙың 80 проценты ҡатындар инициативаһы менән башлана. Ни өсөн? Беҙ Рәсәйҙә ҡатын-ҡыҙҙар ир-егеттәргә ҡара­ғанда 10 миллионға күберәк, тип ышанып йөрөйбөҙ. Был ысынлап та шулай. Әммә был айырма башлыса 50 йәштән ололар иҫәбенә генә ҡарай. Баҡтиһәң, 45 йәшкә тиклем арауыҡта ир-егеттәр һаны күберәк. Беҙгә кәләштәр етешмәй, бигерәк тә ауылдарҙа. Мәҫәлән,15 – 35 йәштәрҙә ир-егеттәр һаны 19,3 миллион кеше булһа, ҡатын-ҡыҙҙар – 18,7 миллион (536 000 кешегә кәләш юҡ). Егеттәрҙең байтағы төрмәлә, байтағы эскесе икәнен күҙ алдында тотоп, 15 миллион гастарбайтерҙың күпселеген егеттәр тәшкил икәнен иҫәпкә алғанда, бөгөнгө ҡатындарға ир табыуы әллә ни ауыр түгел. Бында бөйөк Платондың андрогиндар тураһындағы легендаһын килтереү урынлы булыр. Элек кешеләр урынына ошо йән эйәләре булған. Улар бүрәнә һымаҡ йомро, арҡалары һәм түштәре оҡшаш, дүрт аяҡлы һәм дүрт ҡуллы, бер башлы һәм ике йөҙлө, дүрт ҡолаҡлы, ике ауыҙлы һ.б. һаналған. Улар матур ҙа, көслө лә, яғымлы ла, нескә лә, йәғни, бөтә яҡтан да камил булғандар. Олимпта йәшәгән аллаларҙың берәүһе Зевсҡа: “Артабан былар беҙҙе тәхеттән алып ташлаясаҡ бит”, – тип ошаҡлашҡан. Бының ҡотҡоһона бирелгән Зевс һәр андрогинды ике өлөшкә бүлеп, бөтә донъяға таратырға ҡушҡан. Шунан алып ике енесле кешеләр барлыҡҡа килгән, ти. Улар ғүмер буйы үҙенең икенсе яртыһын эҙләргә мәжбүр булған. Бер-береһен тапҡан ир менән ҡатын, яңынан бер бөтөн булып, донъялағы башҡа айырыла алмаҫлыҡ иң бәхетле йән эйәләренә әйләнә икән. Платондың был легендаһы ысынмы-бушмы, уныһы билдәһеҙ. Әммә ғаилә төҙөүселәр өсөн бында тәрән мәғәнә ята. Ысын мөхәббәт, бәхет үҙеңдең икенсе яртыңды табыуҙан, яңынан бер бөтөн­гә әйләнеүҙән ғибәрәт.Икенсе яртыңдың әсәйең, апайың йәки еңгәйең өсөн йәки башҡалар күҙлегенән камил булыуы шарт түгел. Иң мөһиме – ул үҙеңә һәм тик үҙеңә генә тап килергә тейеш. Абсолют камиллыҡ булмай. Ул тик һинең өсөн генә донъялағы иң камил зат. Башҡалар өсөн һин һайлаған һыңарыңдың ниндәйҙер етешһеҙлектәре лә барҙыр. Улар йәки һеҙҙең парҙан көнләшкән икенсе кешеләр һеҙҙе төрлө юл менән ҡауыштырыуға ҡаршы булыуы бар, артабан һеҙҙе айыртырға маташасаҡ. Был баҫымға һис тә бирешмәҫкә, ныҡ булырға кәрәк. Быны аңлау кешене никахлашыуға алып килә. Никахлашмай бергә йәшәгән парҙар ысын ғаилә була алмай, уларға бергә йәшәүе тик отошло ғына. Улар бер-береһе өсөн тик “партнерҙар” ғына. Улар “ир менән ҡатын” була алмай. Юҡҡа ғына “хәләл ефет” тигән төшөнсә барлыҡҡа килмәгәндер. Бында “хәләл” һүҙенең “йөрәккә яҡын, ҡәҙерле, изге” тигәне алғы планға сыға. Ул “хәрәм”дән айырылып тора. Әйтергә кәрәк, “хәрәм”дең тағы бер мәғәнәһе (гарем) бар икәнен онотмаҫҡа кәрәк. Икенсе һүҙ менән әйткәндә, никахһыҙ бергә йәшәүсе ир өсөн был “ғаилә” уның мини хәрәме генә булып тора.Бер-береңде тапҡас, ошо никахты һаҡлап ҡалыу ҙа мөһим. Был йәһәттән Сервантестың “Дон Кихот”ында “тотоп ҡарамайынса ышан­маған башҡорт” тураһында яҙылғанын иҫе­геҙгә төшөрөп китәм. Был бәндәгә ҙур ғына алмас киҫәге килеп эләккән. Алмастың донъялағы иң ҡаты әйбер икәненә ышанмай, быны тикшереп, һынап ҡарарға булған. Уны һандалға һалып, сүкеш менән туҡмай башлаған. Алмас бер нисә көн бирешмәй ятҡан. Был ахмаҡ бик ныҡышмал булып сыҡҡан. Бер нисә көндән алмас ваҡ ҡына ярсыҡтарға онталған. Фәнни тәғлимәтте юҡҡа сығарған был әҙәмдең шатлығынан түбәһе күккә тейерҙәй булған. Әммә ҙур байлыҡҡа тиң алмастың юҡҡа сыҡҡанын ул аңламаған да.Бәғзе берәүҙәр никахтың кульминацияһы булған туйҙан һуң тормош иптәшен донъялағы иң ҡәҙерле, камил, яҡын кеше итеп күрәһе урынға уны төрлө яҡтан һынай башлай, уға шикләнеп, ышанмай ҡарай. Бының хыянатҡа тиң нәмә икәне уның башына ла инеп сыҡмай (ҡайһы саҡта тормош иптәшенең яттарға күҙ ташлауы йәки һүҙ ҡушыуы ла йыш ҡына хыянат итеп ҡабул ителә). Ошо һынауҙар туйға тиклем үткәрелә түгелме ни? Никахҡа ризалығыңды һин үҙ теләгең менән бирҙең дә инде... Шулай булғас, был һынауҙар алмасты сүкеш менән туҡмауға тиң түгелме ни? Үҙең һайлап алған кешеңде ҡәҙерләп, хөрмәтләп йөрөтәһе урынға уны тәнҡит утында тотоу, мыҫҡыллау юлы менән бәхеткә өлгәшеп булмаясаҡ. Бер-береһен яратҡан, ихтирам иткән атай-әсәйҙе күреп үҫкән балалары ла киләсәктә улар менән ғорурлана аласаҡ, үҙҙәренең ғаиләһен дә уларҙан кәм итеп төҙөмәйәсәк."
Владимир Путин эскроу-иҫәптәр менән ҡыҙыҡһынды,"Рәсәй Президенты Үҙәк банк Рәйесе менән осрашып, байтаҡ ҡына мәсмьәлә буйынса һөйләште.Владимир Путин Эльвира Нәбиуллинанан төҙөлөш тармағын финанслау хаҡында ентекле һорашты. Ишеткәнһегеҙҙер, хәҙер торлаҡ төҙөлөшө өсөн граждандарҙан аҡса эскроу-иҫәп системаһы буйынса йыйыла. Шулай иткәндә халыҡ ""алданған өлөшсө"" булмай, тиҙәр. Эльвира ханым әйтеүенсә, әле эскроу-иҫәп схемаһы менән 95 банк эшләргә хоҡуҡлы. Хоҡуҡлы, әммә барыһы ла эшләргә теләп еткермәй. 39 банк ҡына, эшләйбеҙ, тигән. - К сожалению, ни у банков, ни у застройщиков нет достаточного опыта работы по новой схеме, потому что 80 процентов застройщиков практически не пользовались до этого кредитами банков – им нужно учиться. Мы постоянно смотрим, как рассматриваются проекты, сколько застройщиков подали эти проекты. На начало этого месяца где-то из 120 миллионов квадратных метров строящегося жилья мы видим, что порядка 57 процентов они достроят по старой схеме (там уже достаточно высокая готовность), 14 процентов уже предусмотрели переход на эскроу-счета и около 30 процентов сейчас пока в зоне, которая не определена, как они будут финансироваться. Это, конечно, требует особого фокуса и особого внимания. Для нас очень важно, чтобы они подали заявки (если они не могут по старой схеме) в банки. Банки их вовремя рассмотрели бы, потому что пока, к сожалению, процедура рассмотрения этих заявок, сроки выше рекомендуемых нами. Мы рекомендовали 45 дней на рассмотрение, чтобы появилась определенность, - тип һөйләне Үҙәк банк Рәйесе ил башлығына. Урындағы властар ҙа төҙөлөш эшен контролләргә тейеш. Йәғни, инфраструктура йәһәтенән уларҙың хәстәрлеге булыуы шарт. - Очень важно своевременно скоординировать эту работу: финансовые учреждения с одной стороны, застройщик со второй, местные власти, которые должны поработать над этой инфраструктурой, региональные должны поддержать. И федеральное Правительство тоже. Потому что нужно поддержать регионы с точки зрения финансовой обеспеченности для решения всех этих вопросов, если у них самих силёнок не хватает. Мы с Вами регулярно это обсуждаем, будем и дальше это делать, но в текущем режиме. Конечно, роль Центрального банка тоже достаточно большая. Как Вы в целом оцениваете ситуацию в отрасли, имею в виду уже не строительную, а финансовую отрасль, в финансовой сфере и макроэкономике? - тип һораны Президент. Дөйөм алғанда, банк системаһы тотороҡло. Капитал етерлек, ликвидлыҡ етерлек. Былар кредитлау күләмен дә арттырырға мөмкинлек бирә, иҡтисади үҫешкә лә булышлыҡ итә."
Ҡыяр күп булһын тиһәң,"Әле ҡасан ғына ҡыуаҡ кеүек үҫә торған ҡыяр орлоҡтары яңылыҡ һанала ине. Хәҙер инде ҡыярҙың бәйләмләп уңыш биреүсе сорттары бар. Был төр йәшелсәнең үҙенсәлеге шунда: бер төптән 150-гә тиклем ҡыяр йыйып алырға мөмкин. Шун­лыҡтан аҙ майҙанда ла уңыш мул була. Бәйләмләп уңыш биреүсе ҡыярҙы йыш ултыртмағыҙ. Асыҡ тупраҡта бер квадрат метрға 4 төп етә. Йәш бөрөләрҙең үҫеше тот­ҡарланмаһын өсөн өл­гөргәнен йыш йыйырға кәрәк. Уңышы мул тип, орлоҡҡа ҡал­дырмағыҙ, унда гендар һаҡланмай. Уңыш бир­гәндә минераль ашлама менән туҡлан­дырығыҙ. Ул булмағанда үләндәр төнәтмәһе лә ярай. Ҡыяр мыйыҡ ебәрһә, еп һуҙып йәки таяҡ ҡуйып, өҫкә үрмәләтергә кәрәк. Ҡайһы бер баҡсасылар, был сортты алып та, ҡыярҙың уңышы түбән булыуына зарлана. Был осраҡта сорт ғәйепле түгел, ә үҫтереүҙә хаталар булған тигән һүҙ. Бәлки, яҡтылыҡ, йылы етмә­гәндер, ел һуғып торған ерҙә үҫкәндер. Ямғырлы йәйҙә бындай йәшелсә асыҡ һауала матур булып үҫмәйәсәк. Ҡыҫыр сәс­кәләре булмаһын өсөн «Эпин», «Циркон» препараттары менән эшкәр­тегеҙ. Яҡшы уңыш алыр өсөн һыуҙы мул һибергә, азотлы ашламалар менән бик мауыҡмаҫҡа кәрәк. Ниндәй сорттары яҡшы?Теплица өсөн «Мальчик с пальчик», «Младший лейтенант», «Три танкиста», «Марьина роща» сорттары яҡшы. Һабаҡтары йә­йелмәйенсә үҫеүсе сорт ултыртҡығыҙ килһә, «Муравей», «Кузнечик», «Козырная карта» сорттарына өҫтөнлөк бирегеҙ. F1 «Желудь», F1 «Капитан» сорттары ла һәйбәт. Температура 15, 16 градусҡа еткәс кенә асыҡ грунтҡа ултыртығыҙ. Теплицаға сәсергә F1 «Балконный», F1 «Карапуз» сорттары бара."
Ҡарағатҡа иртә яҙҙан һыу һибегеҙ,"Март айында ҡар аҫтынан ҡарағат ҡыуаҡтары күренә башлау менән эҫе һыу һибегеҙ. Былай эшләгәндә, унда булған ҡарағат бөрөһө көйәһе юҡҡа сыға. Уңышы ла яҡшы буласаҡ. Ҡыуаҡлыҡта бөрөләр булғанда әлеге процедураны эшләргә ярамай. Ағас ҡоротҡостары ҡояш нығыраҡ ҡыҙҙыра башлау менән ҡышҡы йоҡоһонан уяна, йомортҡа һала башлай. Япраҡтар дөрөҫ формала түгел, мөсһөҙ генә икән, тимәк, ҡарағат сирләгән. Ул яҡшылап үҫә лә алмаясаҡ."
Ағасығыҙ туңмағанмы?,"Ҡар ҡатламы йоҡа булһа, ағастар сатнама һыуыҡтарҙа туңа. Баҡса уңышының киләсәген нисек белергә? Һалҡын көндәр үткәс, емеш ағасының 10 – 15 см оҙонлоҡтағы йәш ботағын ҡырҡып алып, һыулы банкаға ҡуйып, 2 – 3 көн йылыла тотоғоҙ. Шунан һыуҙан алып, үткер бысаҡ менән урталай киҫеп, иғтибар менән ҡарағыҙ. Ул ҡараймаһа – ағас зыян күрмәгән, көрән төҫкә инһә, туңған була. Яҙ ашлама биреп тәрбиәләгәндә, ул төҙәләсәк. Ботаҡтың уртаһы ҡарайһа, ағас ныҡ туңған. Ул ҡорой. Емеш ағасына һалҡын тейеүен икенсе юл менән дә белергә була. Алмағастан бер йыллыҡ үҫенте ҡырҡып алына һәм йылы өйҙә тотола. Һыу һарғылт төҫкә инһә, ағас зыян күрмәгән. Һыу таҙа булһа, ағас туңған тигән һүҙ."
Кибеттә нисек алдайҙар?,"Ауыл ерендә таныш һатыусы алдамаҫҡа ла мөмкин. Ә бына ҡалала ҙур супермаркеттарҙа өҫтәренә сыҡҡан тауарҙы ҡаплау өсөн нисек кенә алдамайҙар. Магазинға барғанда түбәндәге ҡағиҙәләрҙе иҫтә тотоғоҙ.1. Чекты касса янында уҡ тикшерегеҙ. Унда артыҡ әйбер юҡмы, хаҡы тауарҙа күрһәтелгәнсәме? Ҡайһы берҙә тауарға түбән хаҡ ҡуйып, кассала ҡиммәтерәк итеп иҫәпләйҙәр ҙә, хаҡтарын алмаштырырға онотҡанбыҙ, тип аҡланалар. 2. Алдан үлсәп, пакетҡа тултырылған аҙыҡ-түлекте алмаҫҡа тырышығыҙ. Башҡа сара юҡ икән, уны контроль үлсәүгә ҡуйып тикшерергә йыбанмағыҙ. 3. Тауарҙың ҡулланыу ваҡытын тикшерергә онотмағыҙ. Акция буйынса тәҡдим ителгәндәренә айырыуса иғтибар менән ҡарарға кәрәк. Ҡулланыу ваҡыты сығып барғанын, ғәҙәттә, кәштәлә иң алға ҡуялар. 4. Кәштәгә беркетелгән хаҡты ентекле ҡарағыҙ. Әйтәйек, бер үк исемдәге шампунға, составына ҡарап, төрлө хаҡ ҡуйылыуы мөмкин. Арзаныраҡҡа алам тип, ҡиммәткә һатып алыуығыҙ бар. Кассала яуап бер генә буласаҡ: «Хаҡты дөрөҫ ҡарамағанһығыҙ». 5. Тауарҙың ауырлығына иғтибар итегеҙ. Миҫал өсөн, ғәҙәттә, бер литрлы һөттө пакетта һатып алабыҙ. Ә етештереүсе 900 мл ғына тултыра ла, хаҡты саҡ ҡына кәметә. Сағыштырһаң, был хаҡтың, бер литрға иҫәпләгәндә, ҡиммәтерәк тә булыуы мөмкин. Иғтибарлы булығыҙ."
Баҡсасыға –  ярҙамға,"Дегетле һабын150 г һабынды 10 л һыуға иҙеп һалһағыҙ, ағастарығыҙҙа һәм сәскәләрегеҙҙә үлән бете булмаҫ. Сирле гөлдәрҙе ташлағандан һуң гөл һауытын йыуырға мөмкин. ЙодБаҡса еләге сәскә атҡан мәлдә туҡландырыу өсөн һәйбәт. 10 литрға 5 – 10 тамсы йод һалырға кәрәк. Иретмә үҫемлекте төрлө сирҙән дә һаҡлай. «Зеленка»Ҡыуаҡлыҡтарығыҙ һынһа, ҡабаҡта сыйылған урындар булһа, «зеленка» һөртөп ҡуйырға мөмкин. Ул сереүҙән һаҡлай. Аш содаһыСода иретмәһе һипһәгеҙ, винограды­ғыҙҙың емеше тағы ла нығыраҡ балланыр. Ҡыяр ауырымаһын өсөн дә был иретмә менән эшкәртергә мөмкин. Бор кислотаһыПомидор теплицала эҫенән һулып ултырһа, борос, баклажан емешлән­мәһә, ҡыярҙың уңышы әҙ булһа, бор кислотаһы иретмәһе һиптерәләр. 2 г кислотаны 500 мл эҫе һыуҙа иҙергә һәм шуға 10 литр һыу ҡушырға. Глюкоза һәм B1 витамины 5 л һыуҙа 5 мл глюкоза һәм 1 мл В1 витаминын иҙергә. Был шыйыҡсаны ике аҙна һайын гөлдәрегеҙгә һибеп торһағыҙ, улар үҫеп китер һәм һеҙҙе сәскәләре менән һөйөндөрөр. Горчица оноЛайлалы ҡусҡар булмаһын өсөн үҫемлектәр эргәһенә һибеп сығығыҙ. 10 литр һыуҙа 100 г порошокты иретеп, сәскә атҡандан һуң алмағастарҙы, грушаны эшкәртһәгеҙ, ҡорттары булмаҫ. Марганцовка Орлоҡтарҙы һәм бүлбеләрҙе ауырыу­ҙарға бирешмәһен өсөн марганцовка иретмәһендә дезинфекциялайҙар (10 литр һыуға – бер ҡалаҡ марганцовка). Картуфты тишеүсе ҡорт булмаһын өсөн сәсер алдынан бүлбеләрҙе марганцовкалы һыуҙа тотоп алырға кәрәк. Беткә ҡаршы шампуньБесәй, эттәрҙең бетенә ҡаршы шампунь менән тәҙрә төптәрен һөртһәгеҙ, гөл­дәрегеҙгә башҡа үҫемлектәрҙән үлән бете йоҡмаҫ. Шырпының көкөртлө башын тупрағына ҡаҙап ҡуйһағыҙ ҙа, төрлө бөжәкте юҡҡа сығарыр."
Күренештәр,"Тормош шундай гүзәл, күркәм, мауыҡтырғыс, көн һайын төрлө мөғжизәләре, асыштары, ҡыҙыҡтары менән ҡыуандырып тора. Бөгөн – шундай уйланырға мәжбүр иткән күренештәрҙән бер шәлкем... Яҙ һулышы Китапхананан ҡайтып кил­гәнемдә, мәктәп ихатаһынан бер өйөр бала-саға йүгерешеп килеп сыҡты, күп булһа 7 – 8 йәшлек­тәрҙер. Икеһе, баҫтырышып, минең һуҡмаҡҡа төштө лә, юл таҙартҡан техниканың үтеп киткәнен алдымда көтөп торҙо.Малай ҡыҙҙың еңенән тартты: “Һин ҡайҙа булдың?”. Ҡыҙыҡай уның ҡулын һелтәп төшөрҙө: “Һин мине яратмайһың тип уйлап, мөйөш артына йәшендем дә, һеҙ үтеп киткәс, кире сыҡтым”. Малай, ҡашын төйөп, бер урында тапанып, фекер төйнәне: “Ммм...”. Фекеренең осона сыға алманы шикелле, һәр хәлдә, ә ниңә, тип һораны. Ҡыҙыҡай, шул һорауҙы көтөп кенә торғандай: “Сөнки һин Азалияға ҡар бәрҙең!” – тип яуаплай һалды. Малай йылмайып ебәрҙе: “Мин һиңә бәргәйнем дә ул!”. Ҡыҙыҡай уға шикле ҡараны, шулай ҙа ирен остарында йылмайыу моронланы: “Ысынмы?”. Малай ышаныслы: “Эйе!” – тигәс, ҡыҙыҡай уны кинәт ҡосаҡлап үҙенә тартты ла, көлөп, кире көрткә этеп йыҡты, шунан торғоҙошоп, ҡарын ҡағышып, етәкләп алып китте.Их, тойғоларҙың сафлығы... ҠыуышБер көндө мәктәп баҡ­саһындағы ҡарт ағастарҙы ботарлап, ҡырҡып бәрҙеләр. Шул уҡ көндө кисен велосипедта йөрөгән бер нисә малаҡай, “тимер ат”тарын ситкә ҡуйып, йүгереп йөрөп ағастарҙың ки­ҫелгән ботаҡтарын ҡырмыҫ­ҡалар ише баҡса буйына ташып, ҡыуыш ҡорҙо бит, әй. Эй, тырышып эшләйҙәр, ҡарап, күҙәтеп тороуы кинәнес. Эшлекле ҡиәфәттә, йыйнаҡтар үҙҙәре. Бер нисә минутта текмәгә терәтеп, ҡыуышты ҡороп та ҡуйҙылар. Кофталары менән өҫтән ябырға ла баштары етте. Ә бит үҙҙәренә күп булһа 8 – 10 йәштер. Һәм күҙ алдына килтерәһегеҙме, шул ике арала әллә ҡайҙан ҡыҙҙар ҡурсаҡтары менән килеп сығып, ҡыуыш эсенә инеп тә ояланы. Ҡыҙыҡ инде. Әйберҙәрен йәйеп, ҡур­саҡтарын ултыртып, өйҙәренән тәм-том ташып, уйынсыҡтарын сығарып уйнарға керештеләр, йәнәһе лә, сәй эсәләр ихласлап. Малайҙар ҙа был саҡырылмаған өйҙәштәргә ҡаршы тормай, риза булып, артабан ҡыуышты нығытыуҙы дауам итте. Шул тиклем гүзәл күренеш ине был! Их, йәл, икенсе көнөнә баҡсалағы сүп-сарҙы түккәндә, ҡыуышты ла йәлләп тормай, емереп, сүп­леккә алып киттеләр.Бала саҡтан ир-егеттәрҙең – юҡты булдырыуға, төҙөргә ынтылышы, ә ҡатын-ҡыҙҙың усаҡ тирәләй өйрөлөргә тартылыуы көслө. Был шундай тәбиғи, күркәм... Күпме ҡабатларға мөмкин?Стадионда йүгереп йөрөйбөҙ. Халыҡ туп-тулы: йәш ата-әсәләр балалары менән мәж килә, йәштәр футбол тибә, үҫмерҙәр баскетбол уйнай, ололар яйлап атлап йөрөй. Алдымда ғына уртаса йәштәрҙәге ир йүгереп килә ине, бер аҙҙан ул асфальттан йомшаҡ үләнгә төштө. Һәм шул уҡ мәлдә артыбыҙҙа ҡатын-ҡыҙ тауышы асыулы яңғыраны: “А ну-ка, быстро на асфальт!”. Ир йәһәт кенә кире асфальтҡа һикергәнен һиҙмәй ҙә ҡалды. Һәм артына ҡурҡыулы ҡараш ташланы. Ә минән арттараҡ йәш әсә үләнгә велосипедта төшкән балаһын елтерәтә ине: “Күпме һиңә ҡабатларға мөмкин, асфальтта ғына йөрө, тип!”. Мин көлгәс, ирекәй ҡаты һүҙ ҡатыш аҡланып ҡуйҙы: “Ғәҙәт, шайтан алғыры...”Бисәһе үҙен бер таҡтаға баҫтырамы икән әллә? Ҡыҫылыу9 – 11 йәшлек ике малай тас та тос һуғыша ине. Һуғыша, тип, береһе, аҫта ятҡаны, ҡулы менән башын ҡапларға маташа, ә уның өҫтөнә атланып ултырып алғаны, күҙе тамам аларып, уны дөм­бәҫләй генә! Үҙе яман итеп аҡыра! Уттан былайыраҡ ҡыҙған, хаттин ашып енләнгән. Эргә­ләрендә төрлө йәштәге бәләкәй өс-дүрт малаҡай һәм урта йәштәрҙәге ҡатын бар. Шул ҡатын балаларҙы айырыр урын­ға, киреһенсә, утҡа май һибеп, һөсләй: “Нығыраҡ кәрәген бир, башҡа бында килеп йөрөйһө булмаһындар!”.Малайҙар, тәбиғәттәренә яраш­лы, йыш ҡына көс яр­ҙамында мөнәсәбәт асыҡлай инде ул. Шулай ҙа ҡарап тороп һуғыштырыуы енәйәткә тиң һымаҡ. Йүгереп барып, өҫтә ултырған малайҙы тартып тор­ғоҙоп, тыныс ҡына арҡаһынан ҡаҡтым: “Етте! Тыныслан! Тәрән итеп тын ал”. Ерҙә ятҡанына ла торорға ярҙамлаштым, уның да йөрәген һылап-һыйпаным: “Бөттө. Ба­рыһы ла яҡшы!”. Һаман да тыныс тауыш менән икеһен ике яҡҡа борҙом: “Ҡайтығыҙ инде, егет­тәр. Икенсе юлы үҙегеҙҙе ҡулда тоторға тырышығыҙ”. Ә теге ҡатын һаман сәрелдәп, мала­ҡай­ҙар менән ирешеүен дауам итте: “Беҙҙең ихатаға килгәндәр ҙә, бишәүләп – берәүгә!”. Бә­ләкәс малайҙар уға ҡаршы телләште: “Бишәүгә берәү түгел! Ул үҙе башланы!”.– Беҙ бергә-бер ҡаршы сыҡтыҡ, – тине, аҫта ятһа ла, еңел­гәнгә оҡшамаған малай, уртын сәйнәп. – Ул йәшкә өлкәнерәк, ләкин мин уға бирешмәҫ инем, килеп ҡыҫылмаһалар. – Беҙ үҙебеҙ аңлашыр инек, – тип хупланы уны малайҙар бер тауыштан. Һәм мин уларҙың хаҡлы икәнен беләм. Балалар бит хәҙер ирешеп-талаша, ә бер аҙҙан, һис ни булмағандай, һин дә мин бергә уйнап та йөрөй торған. Шуға араларына артыҡ ҡыҫылмауың хәйерле. Йәш әтәстәр кеүек бер-береһенә һикергән осраҡта ғына малай­ҙарҙы айырыу, тынысландырыу өсөн өлкәндәргә улар араһына инергә мөмкин, ә аңлашыуҙы үҙҙәренең ҡарамағына ҡал­дырыу күпкә отошло һымаҡ. Улар шулай һуғышып та тормошто танып-белергә өйрәнә түгелме?"
"Кәбеҫтәне ҡара бөрсә  баҫһа, нимә эшләргә?","Уларға ҡаршы көрәшеүҙең ябай ғына ысулы бар. Көндәр эҫетә башлау менән баҡсалағы гөрләп үҫкән йәшелсәләрҙе ҡара бөрсә, күбәләк ҡорто кеүек зарарлы бөжәктәр баҫа башлай. Һыуһыл, йәшел кәбеҫтә япраҡтарын ваҡ ҡына ҡара бөрсәләр һырып, тишкеләп бөтөрә. Ҡоротҡостар һөжүменән ыҙа сиккән йәшелсә япраҡтары йәмһеҙләнә, шиңә, үҫә алмай. Шуға уға ҡаршы ваҡытында көрәш башларға кәрәк. Бының өсөн химия ҡулланмайынса элек-электән килгән ғәҙәти ысул менән йәшелсәне ҡотҡарып була. 5 литр һыуға 250 грамм көл һәм бер ҡалаҡ ҡырылған кер һабынын ҡушырға. Яҡшылап болғатып, бер тәүлек тоторға һәм иртән кәбеҫтәләргә һибеп сығырға. Ҡайһы бер баҡ­сасылар кер һабыны урынына дегет ҡушып яһалған шыйыҡсаны ҡуллана. Был осраҡта 5 литр һыуға 1 ҡалаҡ ғына ҡушалар. Кәбеҫтә япраҡтарына утын йәки тәмәке көлө һибеп сығыу ҙа ҡара бөрсәләргә ҡаршы көрәшергә ярҙам итә."
Ҡыяр ауырымаһын тиһәгеҙ…,"Ауырыуҙар – ҡыяр уңышының кәмеүенә төп сәбәпселәр. Уларҙы булдырмауҙың бер ысулы – сиргә бирешеп бармаған сорттарҙы ултыртыу. Был йәшелсә сирләмәһен тиһәгеҙ, ауырыуҙарын ваҡытында дауалағыҙ. Антракноз (медянка)Антракноз – ҡыяр өсөн иң ҡурҡыныс ауырыуҙарҙың береһе. Йәшелсәнең япраҡтары ҡорой, емеше серей. Был бәшмәк ауырыуы үҫентеләрҙе бөтөнләй юҡ итергә мөмкин. Уның барлыҡҡа килеүенә ысыҡ менән ямғыр йоғонто яһай. Сирҙең тәүге билдәләре япраҡтарҙа сағыла: уртаһында бәләкәй һары-алһыу йәки көрән таптар барлыҡҡа килә. Һабаҡтар һәм емештәр көрән йәки ҡара ҡутырлы яралар менән ҡаплана. Көн дымлы булғанда, ауырыу көсәйә бара, таптар алһыулана. Ауырыуға ҡаршы сараларЕрҙе тәрән эшкәртеп, сүп үләндәренән таҙартыу; Саманан тыш еүешлек барлыҡҡа килеүҙе киҫәтеү; Һыуҙы йәшелсәнең төбөнә һибеү, япраҡтарға һыу тейҙермәү; Ауырый башлаған япраҡ-һабаҡтарҙы алып ташлау; Ҡулланған инструменттарҙың таҙа булыуы. Был саралар ярҙам итмәһә, махсуслаш­тырылған химик препараттарҙы ҡулланырға тура киләсәк. Мәҫәлән, «Ровраль», «Эупарен», «Цинеб», «Цирам» һ.б. МозаикаМозаика – ҡыярҙың вируслы ауырыуы. Йәш япраҡтарҙа төрлө төҫтәге таптар барлыҡҡа килеүе менән билдәләнә. Ауырыған япраҡтар бәләкәй балдаҡтар һәм йәшел-һарғылт таптар менән ҡаплана. Артабан «ябай мозаика» үҫешә. Ныҡлы зарарланғанда, япраҡтар ҡатып йыйырсыҡ­лана. Ҡыярҙың үҫеше тотҡарлана, сәскә атыу һәләте кәмей. Тәүҙә мозаика йәшелсә һабағында барлыҡҡа килә, аҙаҡ бөтә уңышҡа тарала. Ҡайһы ваҡытта ҡыяр аҡ төҫкә инә. Ғәҙәттә, ҡуйы-йәшел урындар һөйәлле кеүек ҡалҡыу була. Ҡыярҙы вируслы ауырыуҙарҙан һауыҡ­тырып булмай тиерлек, әммә сирҙең таралыуын киҫәтергә мөмкин. Бының өсөн түбәндәге ысулдар ҡулланыла: Беренсе ауырый башлаған үҫентеләрҙе юҡҡа сығарыу; Күп йыллыҡ сүп үләндәрен юҡ итеү; йәшелсә бетенә (тля) һәм талпанына (паутинный клещ) ваҡытында ҡаршы тороу; Ултыртыу алдынан орлоҡто калий перманганаты иретмәһендә (марганцовка) зарар­һыҙландырыу; Ауырыуға дусар булған үҫентеләргә 10 процентлы шыйыҡ һөт ҡушымтаһы һибергә. КладоспориозУл — бәшмәктән таралған иң зарарлы ҡыяр ауырыуҙарының береһе. Ҡыярҙың ер өҫтө өлөшөн зарарлай, әммә йәшелсәһенә зыяны күберәк тейә. Ауырыу япраҡтарҙа төрлө формалы тимгелдәр менән бил­дәләнә, күбеһенсә бөрөшә. Һабаҡ һәм япраҡтарында ҡутырлы яралар барлыҡҡа килә, көн дымлы булғанда улар зәйтүн төҫөнә инә. Емешкә төймәләнеү туҡтай, улар яйлап ҡороп ҡойола. Ҡыяр ҡутырланып үҫә, уңышы кәмей. Тупраҡта был инфекция ике-өс йыл буйы йәшәй.Кладоспориоз ауырыуының беренсе билдәләре күҙгә күренһә, үҫентегә һыу һибеүҙе биш-алты көнгә туҡтатырға, уны 1 процентлы бордос шыйыҡсаһы менән эшкәртергә кәрәк. Ярҙам итмәһә – “Оксихом”ды ҡулланырға."
"Ах, был ҡоротҡостар…","Быйыл яҙ иртә килгәс, ҡайһы бер үҫемлектәр иртә сәскә атты, шуға бөжәктәр ҙә әүҙемләште. Балан, муйыл ағастары бетләп ултыра, япраҡтарын ниндәйҙер ҡорт тишкән. Сәскәләрҙең япраҡтарын ниндәйҙер бөжәк кимереп бөтөп бара. Емеш ағастарын химик препараттар менән эшкәртке килмәй. Нимәләр менән ҡоротҡостарға ҡаршы көрәшеп була?Бындай осраҡта иң яҡшыһы – һарымһаҡ төнәтмәһе. Ул үҫемлек­тәрҙә парша, серек бәшмәк ауырыуҙары булғанда ярҙам итә.20 – 30 г һарымһаҡты иҙегеҙ ҙә, шул массаны 1 биҙрә һыуға һалығыҙ. Бер тәүлек тотоғоҙ. Төнәтмәне марля аша һөҙөп, үҫемлектәргә һибегеҙ. Һарымһаҡ төнәтмәһе ямғыр менән йыуыла. Һөҙөмтә булһын өсөн уны йышыраҡ һибегеҙ.Һарымһаҡтың ҡабығы ла ярҙам итә. Һуған ҡабығы ла ҡоротҡостарға ҡаршы яҡшы ярҙамсы. Бер үк ваҡытта ашлама ла булып тора. 2 ус һуған ҡабығын ҡайнатып сығарырға. 1 биҙрә һыуға 2 литр төнәтмә һалырға. Ул ҡыярға ла файҙалы.Тик иртән һибергә кәрәк. Юғиһә япраҡтар көйә. Ағас-ҡыуаҡтарға һалҡын һыу һиптереү ҙә беттән ҡотолорға ярҙам итә. Был ваҡытта бет туңып күшегә, ҡойолоп төшә, япраҡтарға йәбешеү һәләте кәмей. Бет үрсегән урындарға тәмәке оно, көл һипһәң дә яҡшы. Ҡоротҡостарҙы төтөн менән дә ҡурҡытырға була. Беттәр, бөжәктәр сүп үләне төнәтмәләрен дә яратмай. Ҡанлы үлән, ҡарағай бөрөһө, картуф һабағы төнәтмәләре файҙалы. Ҡыҫҡаһы, сәләмәт булабыҙ тиһәгеҙ, химик препараттар менән аҙыраҡ эш итегеҙ."
Витаминлы йәйғор – смузи,"Балалар өсөн йәшелсә һәм емеш-еләктең айырыуса талап ителеүен барыбыҙ ҙа яҡшы беләбеҙ. Тик был аҙыҡтарҙы барыһы ла яратмай.Балама йәшелсә ашата алмағанға күрә сей килеш кишер йәки кәбеҫтә кимереп йөрөгән бәләкәстәргә һоҡланып ҡарайым. Әсәләренең йәшелсә турай башлағанын күреү менән, килеп ҡыяр һәм помидор киҫәген һорап алғандарға ҡыҙығам. Их, минеке шулай итһәсе! Белгестәрҙең төрлө кәңәшен тотоп, емеш-еләкте өҫтәлдә тотоп та ҡараным. Йәнәһе, һәр саҡ ҡул аҫтында булһа, бала ашап йөрөйәсәк. Тик был ысулдың ярҙамы теймәне. Тәрилкәгә төрлө һүрәт – машина, карап, смайлик һ.б. формаһында матурлап һалыу ҙа һөҙөмтә бирмәне. Искәндәр уның менән үҙенсә уйнап ултыра ла, тырышып-тырмашып әҙерләгән һыйыңды ауыҙына ҡабып та ҡарамай тороп китә.Өгөтләп тә, төрлөһөн вәғәҙәләп тә, алдаштырып та булманы, көсләп ашатһаң, ҡоҫорға тип, уҡшый башлай. Артыҡ ныҡышып, баланы бөтөнләй биҙҙереп ҡуйырмын тип, туҡталдым.Баҡса һәм ер еләктәрен һатыусылар күренә башлағас, һатып алып, улыма тәмләтергә булдым. Йәйҙең йәме – еләктә! Тик Искәндәр, былтырғы кеүек үк, бер нисәүһен ҡапты ла, шуның менән вәссәләм. Шул саҡ башыма шәп уй килде: еләктән смузи эшләргә тәҡдим яһаным. Ят һүҙ уны ҡыҙыҡһындырҙы (хәҙерге балалар сит телдән ингән модалы һүҙҙәргә үтә иғтибарлы шул), баҡсанан ҡайтҡансы смузи тураһында тегенеһен-быныһын һорашты. Дөрөҫөн әйткәндә, һөт яратмаған ҡусты-һеңлеләремә, коктейль тип, төрлө емеш-еләкте һөткә бутап биреү тәжрибәм бар ине. Һөттө “башмаҡ кеүек һемергән” улым менән бындай проблема булмағас, был ысул бөтөнләй баштан сыҡҡан. Интернетта “йәшәгән” күпте белер Алиса һылыуҙан “смузи” тигәндең тәржемәһен дә белештек. Баҡһаң, инглиз теленән, йомшаҡ, тигеҙ, еңел, тип ауҙарыла икән.- Бындай эсемлек микроэлементтар, витаминдарҙан тора. - Тиҙ һәм еңел үҙләштерелә. - Йәшелсә һәм емеш-еләк һутын аралаштырып була. - Энергия бирә, ашҡаҙанда ауырлыҡ тыуҙырмай. - Тынысландыра торған һәм стресҡа ҡаршы үҙенсәлеккә эйә. Магазинға инеп, туңдырма ла һатып алдыҡ. Шулай итеп, беҙгә блендер ярҙамында фантазиябыҙҙы эшкә егергә генә ҡалды. Иң ябайынан башларға булдым – туңдырма, һөт һәм таҙартылған еләкте выжлатып алдым. Матур стаканға ҡойоп, эсенә трубка төшөргәс, бала бер тынала эсеп тә ҡуйҙы. Икенсе көнөнә – банан, унан һуң – киви, артабан абрикосҡа сират етте. Яйлап ҡына менюға ҡабаҡ, кишер инеп китте. Иң мөһиме, эш барышына бәләкәсте лә йәлеп итергә. Үҙенең нимә әҙерләгәнен тәмләп ҡарау һәр кемгә ҡыҙыҡ.Өлкәндәргә лә смузи ныҡ файҙалы: организмды кәрәкмәгән матдәләрҙән таҙарта, иммунитетты нығыта, тән тиреһен матурлата, матдәләр алмашыныуын, эсәктәр эшмәкәрлеген яҡшырта. Ҡыҫҡаһы, матур һәм сәләмәт булайым тиһәң, смузи эс йәки аша. Еләк-емеш миҙгелендә, әйҙәгеҙ, ҡушылығыҙ беҙгә! “Йәшел фрэш”3 киви; 50 г крыжовник; 1 ҙур йәшел алма; 200 грамм һөт; 100 грамм туңдырма (пломбир). Емеш-еләкте ҡабығынан әрсеп, алманың эсен алып блендерға һалырға. Пюре хасил булғансы иҙергә. Айырым һауытҡа һалып биргәндә, һөт, туңдырма өҫтәп болғатырға. “Ҡыярҙан микс”2 уртаса ҡыяр; 20 г сельдерей; 1 помидор; 3 шаҡмаҡ боҙ. йәшелсәне блендерҙа әйләндерергә һәм тоҙ, тәмләткестәр, боҙ өҫтәргә. “Еләк һәм банан1 стакан еләк; 1 банан; 50 грамм һөт. Бананды турап, өҫтөнә ҡурай еләген һалырға һәм һөт өҫтәп болғатырға. Теләүселәргә 3 ҡалаҡ һоло киҫәксәләрен (овсяные хлопья), тәменсә бал йәки шәкәр өҫтәргә мөмкин. “Киви менән кишер”1 киви; 1/4 лимон; 1 кишер. Кивины әрсергә, кишерҙе ҡырғыс аша үткәрергә, лимонды ҡабығынан әрсеп турарға. Барыһы ла блендерҙа иҙелә. “Сәтләүекле смузи”2 киви; 100 грамм банан; 100 грамм ҡурай еләге; 100 грамм ҡара ҡарағат; 100 грамм сәтләүек (ниндәй булһа ла); 1 ҡалаҡ бал. Емеш-еләкте блендер аша үткәрергә, ә сәтләүекте айырым ваҡларға кәрәк. Килеп сыҡҡан массаға бал ҡушырға, өҫтөнән сәтләүек һибеп бирергә. Сәтләүек булмаһа, печенье алырға мөмкин. “Абрикослы йәй”4 абрикос; 1/2 стакан йогурт йәки кефир; 1/2 стакан һыу; 1 балғалаҡ бал йәки шәкәр. Йогурт урынына һыу ғына алырға ла мөмкин."
Сейәнең емештәре  ниңә ҡойола?,"Һуңғы йылдарҙа һөйәкле культураларҙың сирҙәре күбәйеүе сәбәпле, уларҙың уңышы ла кәмеүе күҙәтелә. Коккомикоз, монилиоз сирҙәре лә ағастарға ныҡ зыян килтерә. Коккомикоз – бәшмәк ауырыуы, ямғырлы йылда ныҡ тарала. Япраҡтарында һоро, ҡыҙыл таптар барлыҡҡа килә. Һуңынан улар ҡойола. Бер аҙҙан ағас та әкренләп ҡорой башлай. Сейәне баҡыр купоросы менән эшкәртеү талап ителә. Монилиоз сейә емештәрен киптерә. Энәлек күбәләге (боярышница) алма, груша, сейә ағастарына зыян килтерә. Яҙ бөрөләрҙе кимерә башлай. Май аҙағында ағас олононда ҡурсаҡтары барлыҡҡа килә. Һуңынан күбәләккә әйләнеп, ул япраҡтың өҫкө яғына 500-гә тиклем йомортҡа һала. Йомортҡанан сыҡҡан ҡарышлауыҡтар ағас япраҡтарын ашап, һеңерсәгә ҡалдыра. Сейәнең лайлалы киҫәре (вишневый слизистый пилильщик) личинкалары тупраҡтың өҫкө ҡатламында ҡышлай. Яҙ личинкалар ҡурсаҡҡа әйләнә. Июнь-июль айҙарында өлгөргән бөжәктәр осоп сығып, япраҡ өҫтөнә йомортҡа һала. Сейә оҙонмороно (вишневый слоник) сейә һәм сливаның сәскә бөрөләренә, япраҡтарына, сәскәгә һәм емештәргә ҙур зыян килтерә. Алтын йәшел төҫтәге ҡуңыҙ йәй уртаһында йәшел сейәгә йомортҡа һала, ҡарышлауыҡтар емеш һөйәгенә инә. Зыянлаған емештәр өлгөрмәй. Сәскәләр барлыҡҡа килеү менән «Хорус» препараты, 2-3 аҙнанан «Скор» менән эшкәртәләр. Сейә ағасында сир булмаһын тиһәгеҙ, ҡойолған япраҡтарҙы көҙҙән йыйып яндырырға, ҡороған ботаҡтарҙы ҡырҡып ташларға, ағастың төбөндәге тупраҡты йомшартып, уға фунгицид эретмәһе һибергә, ботаҡтарҙы ла эшкәртергә кәрәк. Химикаттарҙы ла йыл һайын үҙгәртеп тороғоҙ. Августа бордос ҡатнашмаһы менән эшкәртәләр."
Йәйҙең тәме – банкаларҙа,"Йәй – хужабикәләр өсөн ҡыҙыу осор. Был ваҡытта һәр кем баҡсалағы уңышынан ҡышҡылыҡҡа етерлек ҡайнатма, компот әҙерләп ҡалырға тырыша, һыуытҡысына еләк-емеш тултыра. Йәй буйына запас йыйғас, ҡышҡыһын өҫтәлебеҙ ҙә үҙебеҙ әҙерләгән витаминлы һәм татлы һыйҙан һығылып торасаҡ. Ҡара ҡарағаттан ҡайнатма Бер кг ҡарағат, ярты кг шәкәр.Банкаларҙы, ҡапҡастарҙы сода менән йыуырға һәм стерилләргә. Ҡарағатты яҡ­шы­лап йыуып, киптерергә кә­рәк. Еләктең биштән бер өлөшөн блендер менән яҡ­шылап иҙергә. Уның өҫтөнә ҡалған ҡарағатты һәм шәкәрҙе өҫтәп, яҡшылап бутарға һәм утҡа ҡуйырға. Ҡайнап сығыр-сыҡмаҫ килеш утта биш минут самаһы тоторға. Үҙ һутында әҙерләнгән ҡарағатты бан­каларға эҫеләй ҡойорға кәрәк. Банкалар яҡшы итеп сте­рилләнгән осраҡта, ҡай­натма бик оҙаҡ һаҡланасаҡ. Абрикостан ҡаҡАбрикосты йыуырға, тостарын таҙартырға. Емеште ит үткәргес йәки махсус комбайн, блендер ярҙамында иҙергә. Әҙер массаға шәкәр һалырға һәм ҡайнатырға.Һыуынғас, фольга, клеенка йәки пергамент ҡағыҙына йоҡа итеп йәйеп һалырға. Елләп торған урында кипте­рергә. Мейестә лә киптерергә мөмкин. Терндан ҡайнатма2,5 кг күгәнде (терн) 1 литр һыуҙа йомшарғансы беше­рер­гә. Һөҙгөскә һалып, һар­ҡытырға, иҙеп, һөйәгенән, ҡабығынан айы­рырға. Шул һыуға иҙмәне, 3 кг шәкәр һалып, 20 минут ҡайнатырға. Ҡарағаттан желеҘур кәстрүлгә ярты литрлы банка менән һалҡын һыу ҡо­йорға, өс ярты литрлы бан­ка шәкәр өҫтәргә, ике ярты литрлы банка ҡарағат һалыр­ға. Һүрән генә утта шәкәре ире­гәнсе бутап торорға, күпе­ре­ген ҡалаҡ менән йыйып алыр­ға. Ҡайнап сығыу менән теүәл 5 минут ҡайнатырға ла, һүн­дерергә. Ҡайнатма башта шыйыҡ була, һуңынан ҡуйыра. Крыжовник менән ҡурай еләгенән ҡайнатма 700 г крыжовник, 300 г ҡурай еләге, 1,3 кг шәкәр, 1,5 стакан һыу.Еләктәрҙе йыуып, таҫта­мал­ға һалып киптерергә, ит үткәргес аша үткәрергә йәки блендер менән иҙергә. Иҙмә­не ҙур кәстрүлгә һалырға ла шәкәр өҫтәп бутарға.Утҡа ҡуйып, туҡтауһыҙ бутап тороп, 15 – 20 минут ҡай­на­тырға. Күбеген алып торорға кәрәк. Әҙер ҡайнатма бәләкәй банкаларҙа һаҡлана. Абрикостан ҡайнатмаАбрикостарҙы йыуып, киптереп, бер нисә урындан ти­шергә. Тишеү өсөн энә түгел, нәҙек кенә ағас таяҡтар ҡул­ланыла. Сироп ҡайнатып һәм емеш өҫтөнә ҡойоп, бер тәүлеккә ситкә ҡуйып торорға. Бынан һуң сиропты айырып алып, ҡайтанан ҡайнатырға ла, абрикос өҫтөнә ҡойоп, бер тәүлеккә ситкә ҡуйып торорға. Өсөнсө көнгә утҡа ҡуйырға һәм емештәр үтә күренмәлегә әйләнгәнсе ҡайнатырға. Ер еләгенән 1 кг еләккә 1,2 кг самаһы шәкәр. Ҡайнатма өсөн бер ҙур­лыҡтағы, өлгөргән, бо­ҙол­маған, ҡараймаған еләктәр генә алына. Өлгөрөп етмәгән еләктәр яҡшы һаҡланһа ла, тәмле түгел, артыҡ өлгөргәндәре иҙелеп бөтә. Ҡайнатма әҙер­ләү өсөн эмалле һәм ҡалын төп­лө һауыттан да шәберәге юҡ. Еләкте ныҡ һалҡын һыуҙа сайҡатырға. Һыуы ағып бөткәндән һуң шәкәрҙең яр­тыһын ҡушып, 1 – 2 сәғәткә һалҡынса урын­ға ҡуйып торорға кәрәк. Еләктәрҙән сыҡ­ҡан һутты алып, ҡалған шәкәр­ҙе ҡушып, сироп әҙерләргә. Сироп ҡайнап сыҡҡандан һуң бер нисә минут утта тотола. Уны еләк өҫтөнә ҡойоп, тағы ла ярты көнгә ситкә ҡуйып торалар. Бынан һуң ҡайнатма утҡа ҡуйыла һәм талғын ғына 'итеп 5 – 7 минут ҡайнатыла. Әлеге массаны тағы ла 4 сәғәт самаһы ҡуйып торорға кәрәк, был сироп еләккә ныҡлап һеңһен өсөн эшләнә. Иң һуңынан еләк 15 – 20 минут самаһы ҡайнатыла һәм банкаларға һалына. Эҫе килеш һалырға ла мөмкин. Күгән (терн) менән ҡара миләштән компотӨс литрлы банкаларҙы яртылаш емештәр менән тулты­рырға. Ҡайнар һыу өҫтәп, 5 – 10 минут тоторға. Бынан һуң һутты ҡойоп алып, шәкәр ҡушып, сироп әҙерләргә. Ул 2 – 3 минут ҡай­натыла. Әҙер булғас, банка­ларға ҡойола. Күгән менән ҡара миләш бер үк миҡдарҙа алына. Сливанан джем 1 кг слива, 800 г шәкәр.Сливаны йыуырға һәм һәр береһенең ситен бысаҡ менән ҡырҡырға. Тосын алғандан һуң блендер менән иҙмә эшләргә һәм шәкәр ҡушып, кәстрүлгә һалырға. Ошо масса талғын утта 40 минут самаһы ҡайна­тыла. Йәғни джем ҡуйырырға тейеш. Әҙерләгән ваҡытта сыҡҡан күбекте йыйып торорға онотмағыҙ.Әҙер джемдың төҫө бик матур була. Уны банкаларға эҫе килеш һалалар һәм стерилләйҙәр. Ирәүәндән ҡайнатма 1 кг ирәүән, 1 кг шәкәр.Ирәүәнде йыуып, таҙартып, шаҡмаҡлап ҡырҡырға, тышын алмаҫҡа. Кәс­трүлгә һалып, шәкәр ҡушып, бер тәүлеккә ситкә ҡуйып торорға. Бынан һуң бутарға ла, талғын утта 15 минут самаһы ҡайнатырға.Ҡайнатма банкаларға тик һалҡын көйө генә тултырыла. Полиэтилен ҡапҡастар менән ябып, һалҡынса урында һаҡ­ларға. Сейә ҡайнатмаһыҺауытҡа ярты литр һыу, ярты литр банка менән шәкәр һалып, ҡайнатып сығарырға һәм шундай уҡ банка менән сейә һалып ҡайнатып сыға­рырға. Һуңынан тағы ошо уҡ күләмдә шәкәр, сейә һалып ҡайнатырға. Шулай өс тапҡыр аралаштырырға. 5 минут ҡай­натырға ла һүндерергә. Крыжовниктан желе 1 кг крыжовник, 500 г шәкәр, 3 ҡалаҡ ҡыҙыл ҡарағат һуты.Бешеп етмәгән крыжовник­ты йыуып, бер нисә ҡалаҡ һыу өҫтәп, өҫтөн ҡаплап беше­рергә. Һуңынан иләк аша үткәрергә. Барлыҡҡа килгән ҡатнашмаға шәкәр һалып, 20 минут ҡайнатырға. Бешеп етер алдынан ҡыҙыл ҡарағат һуты ҡушып, болғатырға. Еләктән желе1 кг еләкте йыуырға ла, 1 кг шәкәр һалып, болғатып, һуты бүленеп, шәкәре иҙелгәнгә тиклем ултыртып торорға. Һуңынан блендер менән иҙер­гә лә һүрән утта ун минут ҡайнатырға. Ярты стакан агар-агар һалып болғатырға. Желены һыуытҡыста һаҡларға. Ҡурай еләгенән кеҫәл 400 г ҡурай еләге, 4 стакан һыу, ярты стакан шәкәр, 3 ҡалаҡ картуф крахмалы алы­на. Ҡурай еләгенең һутын һығып алырға ла, фарфор һауытҡа һалып һыуытырға. Һуты алынған еләк ҡалдығына 3 стакан һыу ҡойорға һәм шәкәр ҡушып, ҡай­натып сығарырға ла 1 стакан һыу менән буталған крахмал өҫтәргә, ҡуйырғансы тоторға. Кеҫәлде ҡайнап сыҡҡас та уттан алып, еләктең һутын өҫтәп бутарға. Эсемлеккә 1 г тирә­һе лимон кислотаһы һалырға мөмкин. Ассорти компотСтерилләнгән 3 литрлы бан­каға 6 – 7 абрикос, 6 – 7 слива, 6-7 сейә йәки һары сейә, 2 стакан шәкәр һалып, ҡайнап сыҡҡан эҫе һыу ҡойорға һәм ҡапҡасын ябып ҡуйырға. Банканы йылы итеп төрөп, бер тәүлеккә ҡалдырырға. Ҡыҙыл ҡарағаттан соус 1,5 кг ҡыҙыл ҡарағат, 250 – 300 г шәкәр, ярты стакан 9 процентлы аш һеркәһе, ҡалаҡ осонда төйөлгән имбирь, дәрсен (корица), ҡыҙыл һәм ҡара борос, тоҙ.Ҡара­ғатты йыуып, һыуын һарҡы­тып, иләк аша үткә­рергә. Блендерҙа иҙеп, үткә­рергә лә була. Еләкте кәс­трүлгә һалып, уртаса утҡа ҡуйырға, шәкәр ҡушырға. Ҡай­нап сыҡҡас, тәм­ләткестәр өҫтәргә. Утта ярты сәғәт тоторға. Һуңынан аш һеркәһе һалып, стерил­ләнгән бан­каларға тулты­рырға."
Телеңде йоторлоҡ!,"Корейса ҡыяр2 кг ҡыяр, 250 г кишер, 1 баш һарымһаҡ, ярты стакан үҫемлек майы, тәмләткестәр, 2 ҡалаҡ тоҙ, 4 ҡалаҡ шәкәр. Ҡыярҙы оҙонса итеп 4 өлөшкә бүлергә. Ҙурыраҡтарын 6 өлөшкә лә мөмкин. Кишерҙе корейса кишер сығара торған ҡырғыс аша сы­ғарырға һәм шуға престан сыға­рылған бер баш һарымһаҡ, ярты стакан үҫемлек майы, ярты стакан аш һеркәһе, 2 ҡалаҡ тоҙ, 4 ҡалаҡ шәкәр, 2 ҡалаҡ корейса кишер өсөн тәм­ләткес һалып, яҡшылап бол­ғатырға ла, 2 – 3 сәғәткә ситкә ҡуйып торорға. Һуңынан стерилләнгән банка­ларға тултырырға ла, 1 литрлыҡ банканы – 30, ярты литрлыһын 15 минут һыуҙа ҡайнатып, ҡапҡас менән ябырға. Консерваланған йәшел борсаҡМаринад өсөн бер литр һыуға бер ҡалаҡ тоҙ, бер ҡалаҡ шәкәр, һәр банкаға бер балғалаҡ алты процентлы аш һеркәһе алына. Һыйған тиклем йәшел борсаҡ кәрәк. Борсаҡты һалҡын һыуҙа йыуып, кәстрүлгә һалырға һәм өҫтөн ҡапларлыҡ ҡына итеп һалҡын һыу ҡойоп, уртаса утҡа ҡуйырға. 15 – 20 минуттан һыу парға әйләнеп бөтә. Стерилләнгән банкаға борсаҡты эҫе килеш бер сантиметр самаһы тултырмай һалырға. Һәр банкаға һеркә, эҫе маринад ҡойорға кәрәк. Банканы ҡалын полиэтилен киҫәге менән ҡаплап, резинка менән нығытырға һәм яҡшылап төрөргә.Был консерва һыуытҡыста һаҡлана. Эҫе һыуҙа әҙерләнгән ҡамырҙағы чебурек1 йомортҡаға ярты балғалаҡтан күберәк тоҙ һәм 1 ҡалаҡ көнбағыш майы ҡушып туғырға.1 стакан он һалып бутап, өҫтөнә 1 стакан (250 мл) ҡайнар һыу ҡойорға, ҡул бешмәһен өсөн ағас ҡалаҡ менән бутарға. 2 стакан он өҫтәп, ҡамыр баҫып, ярты сәғәт ултыртып торорға. Ит фаршына ваҡ ҡына туралған һуған, ҡара борос, паприка, һутлыраҡ булһын өсөн саҡ ҡына һыу өҫтәргә. Йоҡа ғына итеп ҡамыр йәйеп, йәй­мәләр ҡырҡып, эслекте һалырға, ситтәрен сәнске менән тоташ­тырырға. Майлы табала ҡыҙҙырырға."
Ҡарбузды ла белеп ашайыҡ,"Ҡарбуз-ҡауын тулыһынса август-сентябрь айында ғына өлгөрә. Уның 90 проценты һыуҙан тора. Был еләкте (!) йыш ҡына химикаттар менән тултыралар, яһалма ҡыҙарталар. Шуға күрә һатып алғанда, бик һаҡ һәм иғтибарлы булыу кәрәк. Ҡарбузды үҫтергәндә химик матдәләр күп ҡулланылһа, зарарлы була. Был йәһәттән сифатын ябай ғына ысул менән тикшереп ҡарарға мөмкин: бер стакан һыуға бер-ике ҡалаҡ ҡарбуз иҙмәһе һалырға. Һыу шунда уҡ ҡыҙғылт-алһыу төҫкә инә икән – химикат күп. Әгәр һыу төҫөн үҙгәртмәй, бер аҙ ғына тоноҡланһа, ҡурҡмайынса ашарға була. Ҡарбуздың тышҡы “ҡиәфәте” лә күпте һөйләй. Иң мөһиме – ҙурлығына ҡыҙыҡ­мағыҙ. Ул ни тиклем ҙур була, татлылығы шул тиклем аҙыраҡ. Иң һәйбәт ауырлыҡ – 2,5 – 3 кг. Өҙөлгән һабағы, йәғни “ҡойроғо” ҡороған икән, тимәк, матур өлгөргән, оҙағыраҡ һаҡларға ла була. Тышын йәмһеҙләгән һары тап һәм һоро төҫтәге “ауҙар” – ҡарбуздың тәмлелегенә ишара. Тәүгеһе – уның ерҙә оҙаҡ ятыуын, тәбиғи шартта өлгөрөүен, икенсеһе бал ҡорттарының һеркәләндереүен иҫбатлай. Тап ни тиклем ҙурыраҡ, ә ауҙар күберәк – шул тиклем тәмлерәк буласаҡ. Күптәр ҡарбузды туҡылдатып ҡарап һайлай. Ысынлап та, тоноҡ тауыш сығарһа, ул өлгөрөп етмәгән. Ҡарбуздың орлоғо күп булһа, ашауы уңайһыҙ. Әммә тап шундайҙар тәме менән айырылып тора. Шулай уҡ тышының ҡаты һәм бөтөн булыуына иғтибар итегеҙ. Унда эләккән бактериялар тиҙ үрсей. Шуға күрә бәләкәй генә серек, йә булмаһа, ярылған урыны булһа, һаулыҡҡа ҙур зыян килтереүе мөмкин. Ҡарбуздың составында фолий кислотаһы, магний, аскорбин кислотаһы, тиамин, каротин, ниацин бар. Организмға фолий кислотаһы бигерәк тә кәрәк. Ул күҙәнәктәрҙең бүленеүенә ярҙам итә һәм аҙыҡты, аҡһымдарҙы эшкәртеүҙә мөһим роль уйнай. Шулай уҡ тиренең сәләмәтлеге лә уға бәйле. Ә мускулдарҙың эшмәкәрлеге магнийға бәйле. Уға ҡытлыҡ булғанда йөрәк ауырта, хатта инфаркт булырға мөмкин, ҡан баҫымы күтәрелә. Ҡарбуз организмды токсиндарҙан, ҡомдан, артыҡ тоҙҙан, хатта холестериндан таҙартыу өсөн файҙалы.Йәйҙең тәмле-татлы емеш-еләген, йәшелсәләрен ашап, организмды витаминдарға, кәрәкле матдәләргә байытып ҡалайыҡ. Алда оҙайлы ҡыш, уны һау-сәләмәт үткәреү өсөн көс-ҡеүәт кәрәк. Әммә һаҡ булырға ла онотмағыҙ. Шифа эҙләп, зыян табып ҡуймайыҡ."
Телеңде йоторлоҡ! Йәшелсәнән ашамлыҡтар,"Маринадланған патиссон Бер литрлы банкаға: 600 г патиссон, 450 г маринад, 2 г ваҡ ҡына туралған керән тамыры, 4 г сельдерей һәм петрушка япрағы, самалап ҡуҙаҡлы ҡыҙыл борос, 2 лавр япрағы, 2 – 3 бүлкәт һарымһаҡ, 0,3 г дәрсен (корица), 10 бөртөк ҡәнәфер, 3 бөртөк хуш еҫле ҡара борос. Маринад өсөн: 400 г һыу, 20 г тоҙ, 20 г шәкәр, 6 г 9 процентлы аш һеркәһе.Маринадлау өсөн патиссондарҙың бәлә­кәйерәктәрен, йомшағыраҡтарын һай­лай­ҙар. Уларҙы йыуып, кәрәкмәгән урындарын ҡыр­ҡып таҙартырға. Йәшелсәне тәүҙә ҡай­нар һыуҙа 3 – 5 минут бешекләп, һалҡын һыуҙа һыуытырға. Бынан һуң йәшел тәмләткестәрҙе йыуып, ваҡ ҡына итеп турарға, шул уҡ ваҡытта маринад әҙерләнә. 1 литрлы банка өсөн эмалле кәстрүлгә һыу, тоҙ һәм шәкәр һалырға, 10 – 15 минут ҡайнатырға, 3 – 4 ҡат марля аша һөҙөп, ҡабаттан ҡайнатып, аш һеркәһе өҫтәргә. Банканың төбөнә йәшел тәмләткестәрҙе һалғас, патиссондарҙы теҙергә. Ҡайнар маринад ҡойғандан һуң, тимер ҡапҡас ме­нән ҡаплап, ҡайнап торған һыулы кәстрүлгә ҡуйып стерилләргә. Банкалағы йәшелсәне яйлап һыуытырға, бының өсөн йылы әйбер менән ҡаплап торорға кәрәк. Маринадланған һарымһаҡ Маринад өсөн: 1 литр һыуға – 50 г тоҙ, 50 г шәкәр, 100 мл 9 процентлы аш һеркәһе. Һарымһаҡты әрсеп, таҙартып, 3 – 4 минут ҡайнар һыуҙа тотоп, банкаға һалырға. Маринад өсөн ҡайнар һыуға шәкәр һәм тоҙ һалып, ике минут тирәһе ҡайнатырға, уттан алыр алдынан ғына аш һеркәһе өҫтәргә. Ҡайнар тоҙлоҡто банкаға ҡойоп, тимер ҡапҡас менән ҡаплап, әйләндереп, йылы әйбер менән ябып, һыуытырға ҡуйырға. Помидорҙан салат 1 кг башлы һуған, 2 кг татлы борос, 2 кг помидор, ярты стакан үҫемлек майы, 1 ҡалаҡ шәкәр, 1 ҡалаҡ тоҙ.Һуған менән боросто турап, майҙа ҡыҙҙырырға. Помидорҙарҙы дүрт өлөшкә бүлеп, яртыһы ҡалғанға тиклем бешерергә, тоҙ, шәкәр, май ҡушырға. Тоҙ менән шәкәр ирегәндән һуң ҡыҙҙырылған борос менән һуғанды өҫтәргә. Ошо массаны ҡайнау хәленә еткергәндән һуң банкаларға һалырға ла стерилләргә. 1 литрлыҡ банкалар 40 минут тирәһе стерилләнә. Маринадланған ҡыяр 10 кг ҡыяр, 500 г башлы һуған, 10 – 15 г укроп йәки әнис орлоғо.Маринад өсөн: 6 литр һыу, 2 ҡалаҡ аш һеркәһе, 100 – 150 г тоҙ, 1 кг шәкәр, ҡара борос. Ҡыярҙы йыуып таҙартырға ла, түңәрәкләп ҡырҡырға. Тоҙ, шәкәр, укроп йәки әнис, ваҡлап туралған һуған, борос һибеп, ҡыяр киҫәктәрен банкаларға тултырғас, маринадты ҡойоп, стерилләргә. Ярты литрлыҡ банкалар – 10, литрлыҡтары 15 минут утта тотола. Тиҙ әҙерләнә торған ҡышҡы салат 2 кг помидор, берәр килограмм башлы һуған, кишер, кәбеҫтә, ҡыяр, татлы борос. Бөтә йәшелсәне лә ваҡлап турап, 8 балғалаҡ тоҙ һәм бер стакан үҫемлек майы өҫтәргә. Ярты стакан һыуға 100 мл 9 процентлы аш һеркәһе ҡушып болғатырға ла, йәшелсәгә ҡойорға. Әҙер массаны утта 5 минут тирәһе ҡайнатырға, стерилләнгән эҫе банкаларға тултырып, тимер ҡапҡастар менән ҡапларға. Итле аҙыҡтар өсөн тәмләткес 1 кг крыжовник, 200 г йәшел әнис, 300 г һарымһаҡ.Йәшел, өлгөрмәгәнерәк крыжовникты йыуып, укроп, һарымһаҡ ҡушып, ит үткәргес аша үткәрергә лә, банкаларға тултырырға. Был тәмләткесте һалҡынса урында һаҡларға."
Ҡул сәғәте оҙаҡ йөрөһөн тиһәгеҙ…,"Ҡул сәғәтенең теүәл йөрөүен теләһәгеҙ икән, ябай ғына ҡағиҙәләрҙе үтәгеҙ. Механизмына ҡағылышлы ҡағиҙәләр: – сәғәттәрҙе һыуыҡ урында ҡалдырмағыҙ, – мунса, сауна кеүек дымлылыҡ юғары булған эҫе урынға сәғәт менән инмәгеҙ, – юғары электромагнит нурланыш сығанағы булған ерҙә сәғәтегеҙҙе ҡалдырмағыҙ, – календары булған сәғәттә киске 10-дан төнгө 2-гә тиклемге арауыҡта датаны үҙгәртмәгеҙ. Был ваҡытта календарь механизмы асыла, уны ватып ҡуйыуығыҙ бар. Датаны үҙгәртергә теләһәгеҙ, сәғәт уҡтарын циферблаттың түбән өлөшөнә күсерегеҙ. – сәғәтте даими эшләтеп ебәрергә онотмағыҙ. Оҙаҡ эшләмәй ятһа, механизмдың майы ҡуйыра, һуңынан ватыла. – механик сәғәттәрҙе бер үк ваҡытта бороғоҙ. – Әүҙем рәүештә спорт менән шөғөлләнһәгеҙ, сәғәттәрҙең спорт моделдәренә өҫтөнлөк бирегеҙ. Быялаһы – быяла сыйыла торған урындарға, мәҫәлән, биҙәүестәр ятҡан урынға сәғәтегеҙҙе һалмағыҙ. – сатнаған быяланы ваҡытында алмаштырығыҙ. Күҙгә эленмәҫ ярсыҡтары сәғәттең механизмына зыян килтереүе ихтимал. Ҡайышы – Тиренән эшләнгән ҡайыш һыуланмаһын, һуңынан туҙып өҙөлөүе лә мөмкин. – спорт менән шөғөлләнһәгеҙ, тимер йәки керамик браслетлы, каучук, силикон ҡайышлы сәғәттәр тағығыҙ."
Телеңде йоторлоҡ! Тултырылған сөгөлдөр һәм чипсы,"Тултырылған сөгөлдөр1 кг сөгөлдөргә (уртаса ҙурлыҡта) 500 г эремсек,3-4 йомортҡа, 4 ҡалаҡ йөҙөм, 2 ҡалаҡ шәкәр, 1/3 стакан манный ярмаһы, 40 г аҡ май, тәменсә тоҙ кәрәк. Бешкән сөгөлдөрҙө әрсергә лә, ипләп кенә уртаһын алып, «һауыттар» эшләргә. Эремсекте иләк аша үткәрергә. Уға йөҙөм, йомортҡа, шәкәр, манный ярмаһын ҡушып, яҡшылап болғатырға һәм сөгөлдөр эсенә тултырырға. Майлы табаға теҙеп, 15-20 минутҡа мейескә ҡуйырға.Табынға ҡаймаҡ менән бирергә. Сөгөлдөрҙән чипсы3 сөгөлдөр, 2 ҡалаҡ зәйтүн майы, тәменсә эре тоҙ, борос кәрәк. Йыуып таҙартылған сөгөлдөрҙө йоҡа ғына түңәрәктәргә турарға. Сөм һауытҡа һалып, өҫтөнә зәйтүн майы ҡойорға һәм яҡшылап, майҙы сөгөлдөрҙөң һәр киҫәгенә тейерлек итеп, бутарға. Табаға махсус пергамент ҡағыҙы йәйергә лә, сөгөлдөр киҫәктәрен берәмләп кенә һалып сығырға. 150 градус эҫелектәге мейестә 40-50 минут бешерергә. Бешкәндә икенсе яғына әйләндерергә лә була. Мейестән алғас, тоҙ һәм борос һибергә. Шул килеш тә ашарға мөмкин."
Алма ҡағы,"1,5 кг алмаға 1 кг шәкәр ҡомо кәрәк. Алманы таҙартып, турап, өҫтөнә 1 стакан һыу һалып бешереп алығыҙ. Һуңынан уны тимер иләккә һалып һөҙөгөҙ ҙә, иҙмәгә 1 кг шәкәр өҫтәп, желе ҡуйылығына еткәнсе бешереп алығыҙ. Ут өҫтөнән алыр алдынан аҙ ғына лимон кислотаһы ла һалып ебәрегеҙ.Варенье һыуынғас, батмустарҙың йәки ағас таҡтаның өҫтөн майлап, нәҙек кенә итеп һалып сығығыҙ. Еләҫ урында киптерегеҙ."
Ниндәй автомат кер йыуыу машинаһы алырға?,"Көнкүреш техникаһы дефицит булған замандар үтте хәҙер.Автомат кер йыуыу машиналары хәҙер ауылда өйҙәренә һыу үткән өйҙә һәр хужабикәнеке бар. Тәүге тапҡыр был техниканы алырға йыйынғандар ниндәйҙәрен һайларға белмәй. Түбәндәге кәңәштәр һеҙгә ярҙам итер, моғайын. Иң тәүҙә машинаның автоматик блокировкаһы бармы- юҡмы икәнлегенә иғтибар итегеҙ. Әгәр ҙә бындай яйланма юҡ икән, өйҙәге бәләкәй балалар уны һыу тултырылып эшләп торғанында аса алалар. Йортоғоҙҙа урын тар булһа, вертикаль кер йыуыу машинаһына өҫтөнлөк бирегеҙ. Күп фатирҙарҙа һыуға счетчиктар ҡуйылған. Машина кер йыуғанда һыу күләмен күпме ҡулланғаны менән дә ҡыҙыҡһынығыҙ. Һыу аҙыраҡ китһә, шул тиклем яҡшыраҡ.Кер һала торған бактар тутыҡмай торған тимерҙән һәм пластиктан эшләнә. Белгестәр фекеренсә, тимер оҙаҡҡа сыҙай. Һыу температураһын көйләп булған автомат кер йыуыу машинаһы яҡшыраҡ. Трикотаж керҙе йыуыу өсөн , мәҫәлән, үтә эҫе һыу ярамай.Иң төп параметрҙарҙың береһе- керҙең һыйҙырышлығы. Әгәр ҙә ғаиләгеҙ ҙур түгел икән, 3,5-4 кг, ҙур ғаилә икән 5 килолығы ла ҡулай. Барабандың минутына нисә мәртәбә әйләнеүенә лә иғтибар итегеҙ. Әйләнеү тиҙлеге ҙур икән, йыуған әйберҙәр ҙә тиҙерәк туҙасаҡ. Алтын уртаҡлыҡты һайлағыҙ.Тауыш, энергияны ҡулланыу кимәлен дә билдәләгән параметрҙар бар. Автомат кер йыуыу машинаһы һайлағанда таныштарығыҙҙың кәңәшенә лә ҡолаҡ һалырға онотмағыҙ!"
Хужабикәгә кәңәш: бәшмәк ризыҡтары,"Быйыл бәшмәк күп. Уңған хужабикәләргә урман байлығынан табынға ризыҡ әҙерләү өсөн түбәндәге рецептарҙың ярҙамы тейер.Бәшмәктәрҙе стерилләп тә, стерилләмәгән көйө лә мари­надларға мөмкин. Бының өсөн таҙа һауытҡа етерлек тоҙ, 2 литр күләмендә һыу һалып ҡайнатырға кәрәк. Һыу ҡайнап сыҡҡас, унда бәшмәктәр һалына, бешкән ваҡытта бүленгән күбек йыйыла. Бәшмәкте төрөнә ҡарап бешерәләр. Аҡ, майлы бәшмәк, уҫаҡ, ҡайын, көләпә бәш­мәктәре кәмендә 20 минут беше­релә. Баллы бәшмәккә әҙер булыу өсөн 25 минут талап ителә. Һары бәшмәктәрҙе маринадлау алдынан 1 процент тоҙло һыуҙа бешереп, һыуын түгеп, ҡабаттан 3 – 4 процент тоҙло һыуҙа ҡайнаталар. Бешергә 3 – 5 минут ҡалғас, тәм­ләткестәр өҫтәйҙәр, ә инде бешкәс, алдан әҙерләнгән аш һеркәһе өҫтәлә. Бәшмәктәр тулыһынса кәстрүлдең төбөнә төшөп бөтөп, тоҙло һыуҙың күбеге күренмәй башлағас, әҙер тип һанала. Бәшмәктәрҙе маринадлау1 кг бәшмәк, ярты стакан аш һеркәһе, 2 ҡалаҡ тоҙ, 1 балғалаҡ шәкәр, 3 лавр япрағы, 6 бөртөк ҡара борос, 2 бөртөк ҡәнәфер. Йыуылған, таҙартылған бәшмәк­тәрҙе ҡайнар маринадҡа һалып, 15 – 30 минут ҡайнатырға. Бүленгән күбекте һөҙөп торорға. Бәшмәк һалынған банкалар 15 – 20 минут стерилләнә. Банкаларҙы герметик рәүештә япмай ғына һыуытҡыста һаҡларға мөмкин. Бының өсөн бәшмәктәр өҫтөнә мул ғына итеп үҫемлек майы ҡойоп, полиэтилен ҡапҡастар менән ябыу ҙа етә. * * * Әҙерләнгән бәшмәктәрҙе 50 г тоҙ, 2 г лимон кислотаһы һа­лынған 1 литр һыуҙа бешерергә. Бынан һуң уларҙың һыуын түгеп, банканың өстән бер өлөшөн тултырғансы һалырға.Маринад шулай эшләнә: ярты литр һыу, 1 ҡалаҡ тоҙ, 1 балғалаҡ шәкәр, 6 бөртөк хуш еҫле борос, ҡәнәфер, дәрсен (корица), 3 г лимон кислотаһын ҡайнатып, уға тағы ла 5 ҡалаҡ 5 процентлы һеркә өҫтәп, ҡабат утҡа ҡуйырға. Ошо маринад бәшмәкле банкалар­ға ҡойола һәм стерилләнә. Ярты литрлы банкалар – 20, 1 литрлылар – 25 минут, 3 литрлылар ярты сәғәт стерилләнә. ТоҙлауМаринадлау һәйбәтерәк булһа ла, бәшмәкте тоҙларға яратыусылар ҙа байтаҡ. Уны төрлө ысул менән тоҙ­ларға мөмкин: һыуытып, бешереп йәки ҡоро килеш. Иң шәбе – бешереп, эҫе килеш тоҙлау. Сөнки бәш­мәктәр һәйбәтерәк һаҡланасаҡ. Тоҙлау өсөн таҙартылған, эре­ләре туралған бәшмәктәрҙе саҡ ҡына тоҙ һалынған һыуҙа ярты сәғәт ҡайнатырға. Әгәр бәшмәктәрегеҙ күп булып, бер юлы ғына бешерә алмаһағыҙ, һәр ваҡыт һыуҙы алмаштырып тороғоҙ. Юҡһа, бәшмәк әскелтем буласаҡ. Ярты сәғәт самаһы бешерелгән бәшмәкте һалҡын һыуҙа сайҡатырға һәм һауытҡа һалырға. Тоҙ һалырға онотмағыҙ. 1 кг бәшмәккә 40 – 50 г тоҙ кәрәк. Тәмләткестәр итеп һа­рым­һаҡ, укроп, борос, һуған ҡул­ланыла. Һауыт өҫтөнә ауыр әйбер ҡу­йырға кәрәк. Был бәшмәкте һалҡын килеш ҡулланалар. Ул аҙна самаһы үткәс әҙер була һәм һалҡын килеш ашала."
"""Йондоҙло табын"" - Светлана НАСИРОВА-СӨЛӘЙМӘНОВА","Бөгөн гәзит уҡыусыларҙы һәүәҫкәр йырсы, танылған телерадиожурналист, йор һүҙле шағирә Светлана НАСИРОВА-СӨЛӘЙМӘНОВА үҙенең аш-һыу бүлмәһенә саҡыра. “Тунлы” итТүбәндәге ингредиенттарҙы ҡатлы-ҡатлы итеп табаға һалырға. Иң тәүҙә табаны майлап, фаршты йәйеп, аҙаҡ теләк буйынса ҡаҙ майы ла һалырға була. Артабан түңәрәкләп туралған һуған, эре ҡырғыстан үткәрелгән картуф, шундай уҡ ҡабаҡ һалырға. Тоҙ, борос, тәмләткестәр һипкәс, иң өҫкә сырҙы ҡырғыстан үткәреп, ҡаймаҡ менән майонезға бутап һыларға. Табынға биргәндә матур булһын өсөн өҫтөн әнис, петрушка, селдерей япраҡ­тары, түңә­рәкләп туралған помидор менән биҙәргә. Ингре­диенттарҙы, ғаиләгеҙҙең йәки ҡунаҡтарығыҙҙың һанына ҡарап, үҙегеҙ самалап алығыҙ. Бешергәндә өҫтө көймәһен өсөн ҡурғаш ябып тороғоҙ, 180 – 200 градуслы мейестә 50 минут тирәһе бешә. Әҙер булырға 15 минут тирә­һе ҡалғас, ҡурғашын алырға. Алма иҙмәһеАлмаларҙы йыуып, әрсеп, турап, 10 литрлыҡ кәстрүлгә һалып, 1,5 кг шәкәр болғап, 3 – 4 сәғәткә ултыртып торорға. Бешергән саҡта көймәһен өсөн һуты сығырға тейеш. Талғын ғына утта болғай-болғай бешерергә. Ҡайнап сыҡҡандан һуң 20 минут тотоу ҙа етә. Эҫе килеш иләк аша үткәреп, банкаларға тултырырға. Ҡайнатма әҙер! Ошондай уҡ иҙмәне икенсе төрлө ысул менән дә эшләп ҡараным. Алманы әрсеп тормайынса турап, 2 стакан һыу өҫтәп бешерергә. Шәкәрҙе иһә алма ҡайнап сыҡҡас һалдым. Тәме шул уҡ. Ҡайнатманы 1,5 литрлы ше­шәләргә тултырып, туңдырғыста йә һалҡын урында һаҡларға кәрәк. Шәкәре әҙ булғас, йылыла әсеүе ихтимал. Әммә уның төп үҙенсәлеге – тап ана шул шәкәренең аҙ булыуында. Йәйге чебуректарЙәй көнө күптәребеҙ итте һуғым осорондағы кеүек мулдан тотонмай. Шунан сығып, иң отошло рецепт тәҡдим итәм. 2 йомортҡаға балғалаҡ тулыр-тулмаҫ тоҙ, шәкәр, 40 мл көнбағыш майы һалып туҡырға. Уға бер стакан он һалып, сәнске менән бутай-бутай әкеренләп 300 мл ҡайнар һыу ҡойорға. Артабан 2 ҡалаҡ 9 процентлы аш һеркәһе, тағы ла бер стакан он һалып, оҙаҡ ҡына итеп ҡамыр баҫырға. Ҡамырҙы йоҡа ғына итеп йәйгәс, сынаяҡ аҫты менән түңәрәктәр ҡырҡырға. Ярты яғына эслек һалып, икенсе яғы менән ҡаплап, ситтәрен сәнске менән йәбештереп сығырға. Әкрен генә утҡа ҡуйылған майлы табала йөҙҙөрөп бешерәбеҙ. Эслек өсөн ҡуш устай фаршты, ус аяһындай ҡаҙ майын, ит үткәргестән сығарып, һыуы һығылған 4-5 бәрәңгене, тоҙ, борос һәм ит үткәргестән сығарылған 3 баш эре һуғанды яҡшылап бутарға. Ҡышҡы салат4–5 кг помидор, 4–5 кг ҡыяр, 3–4 кг болгар боросо, 400 г аҡ фасоль, 5 баш һарымһаҡ, 2–3 ҡалаҡ тоҙ, 250 г шәкәр, 300 мл көнбағыш майы, 150 мл аш һеркәһе алына. Иң тәүҙә фасолде бешерергә (үтә йомшармаһын). Помидор, болгар боросо, һарымһаҡты турап, тоҙ, шәкәр, көнбағыш майы һалып, уртаса утта бешерәбеҙ. 15 минут ҡайнағас, һеркә һалып, түңәрәкләп туралған ҡыярҙы өҫтәп. Утҡа ҡуйған йәшелсәне 10 минут тирәһе ҡайнатырға. Стерилләнгән банкаларға тултырып, ҡапҡас менән ябырға."
Телеңде йоторлоҡ! Борщ. Баклажанлы салат.,"Борщ12 ярты литрлыҡ банка борщ сыҡһын өсөн 3 кг сөгөлдөр, 1 кг кишер, 1 кг башлы һуған, 1 кг татлы борос, 1 кг помидор, 1 стакан шәкәр, 3 ҡалаҡ тоҙ, 1 стакан үҫемлек майы, 125 мл 9 процентлы аш һеркәһе алына. Һуғанды ярым балдаҡлап, боросто оҙонсалап турарға. Сөгөлдөр менән кишерҙе эре ҡырғыстан үткәрергә. Помидорҙы ярым түңәрәк итеп ҡырҡып сығырға. Тоҙ, шәкәр, һеркә һәм майҙы ҡушып, һүрән генә утҡа ултыртып ҡайнатырға. Бер сәғәт бешергәндән һуң стерил­ләнгән банкаларға һалып, ябырға. Баклажанлы салат Салатҡа 500 г баклажан, 1 кг помидор, 500 г болгар боросо, 5 бүлкәт һарымһаҡ, 100 мл үҫемлек майы, 50 г аш һеркәһе, тәменә ҡарап ҡыҙыл, ҡара борос алына.Помидорҙың ҡабығы еңел әр­селһен өсөн ҡайнар һыу менән бешекләп алырға ла блендер менән иҙергә. Баклажан менән боросто ваҡ ҡына итеп шаҡмаҡлап турап, май, тәмләткестәр ҡушып, помидорға һалырға. 20 минут бешерергә. Һуңынан аш һеркәһе менән иҙелгән һарымһаҡ ҡушырға. Баклажанды турар алдынан әсеһе бөтһөн өсөн ярты сәғәт тоҙло һыуҙа тоторға онотмағыҙ."
Юлаевсылар мәргәнлеген иҫбатланы,"Хоккей буйынса КХЛ беренселегенең сираттағы турында “Салауат Юлаев” командаһы “Динамо” (Минск) клубын 9:1 иҫәбенә ҡыйратып, быйылғы миҙгелдә тәүгә дәғүәсеһен ҙур иҫәпкә отто.Шайбаларҙы Сошников менән Кадейкин – ике, Умарк, Жарков, Арзамасцев, Кугрышев һәм Хартикайнен индерҙе. Ошо еңеүҙән һуң улар 31 мәрәй яулап, Көнсығыш конференцияһында дүртенсе баҫҡыста урынлашҡан. Ҙур иҫәп тигәндән, беҙҙең юлаевсылар һуңғы тапҡыр 2017 йылда “Сочи” уйынсыларын 11:3 иҫәбенә еңеп, көйәрмәндәргә ҙур байрам өҫтәгәйне. Ә инде тарихҡа килгәндә, улар быға тиклем ун осрашыуҙа дәғүәсеһен ҙур иҫәпкә алдырҙы. 2010 й. “Салауат Юлаев” – “Металлург” (Нк.) – 8:0, 2008 й. “Себер” – “Салауат Юлаев” – 2:9, 2010 й. “Автомобилист” – “Салауат Юлаев” – 1:8, 2008 й. “Салауат Юлаев” – “Торпедо” – 7:1, 2009 й. “Северсталь” – “Салауат Юлаев” – 1:7, 2011 й. “Салауат Юлаев” – “Динамо” (Мәскәү) – 7:1, 2009 й. “Атлант” – “Салауат Юлаев” – 0:6, 2016 й. “Салауат Юлаев” – “Себер” – 6:0, 2017 й. “Салауат Юлаев” – “Нефтехимик” – 6:0."
Силәбе командаһы Латвия белгесенән баш тартты,"“Трактор” командаһы КХЛ-дың сираттағы осрашыуында юғалтыу кисереп, баш тренеры Скудраны отставкаға ебәрҙе.46 йәшлек белгес, Силәбегә быйыл килә. Уның етәкселегендә команда 10 еңеү яулап, Көнсығыш конференцияһында 11-се урынды биләй ине. Уның урынына кесе – Владимир Юрзиновты саҡырҙы. 54 йәшлек белгес быға тиклем, йәғни былтыр “Себер” клубын шөғөлләндергәйне. PS. Бөгөн ""Салауат Юлаев"" хоккейсылары Рәсәй беренселеген дауам итеп, ""Динамо"" (Минск) командаһын ҡабул итәсәк."
Мексика бокссыһы Ковалевты ауыр нокаутҡа ебәрҙе,"Рәсәй профессиональ бокссыһы Сергей Ковалев ярымауырлыҡ категорияһында донъя чемпионы титулын һаҡлап ҡалыр өсөн Мексика атлеты менән осрашты. Ҡыҙғанысҡа ҡаршы АҠШ-та уҙған бәйгелә беҙҙең 36 йәшлек чемпионыбыҙ 11-се раундта дәғүәсеһенең йоҙроғонан ауыр нокаутҡа ҡолап, билбауынан ҡолаҡ ҡаҡты. “Крушитель” атамаһын йөрөткән Ковалев, хатта тора алмай, сит ярҙамы менән аяғына баҫты. Ә инде 29 йәшлек Сантос Сауль Альварес быға тиклем яулаған өс билбауына дүртенсеһен ҡушып, хәҙер дүрт ауырлыҡ категория буйынса донъя чемпионы булып һанала. Ул үҙ карьераһында инде 57 осрашыу уҙғарып, 54-ндә еңеү яулай. Шуларҙың 37-һен нокаут менән. Ике тапҡыр дәғүәселәре менән еңеүсене асыҡлай алмай һәм береһендә генә отола. Ковалеа иһә, бәтәһе 39 осрашыу уҙғарып, 34-ндә ота, бер тапҡыр еңеүсене асыҡлай алмай һәм дүрт тапҡыр дәғүәселәренә отола."
"""Зенит"" клубы үҙенә Миранчуктарҙы  ҡоҙаламаҡсы","“Зенит” футбол клубы етәкселеге “Локомотив”та уйнап йөрөгән ағалы-ҡустылы Миранчуктарға ҡыҙыҡһыныуын белдереп, уларҙы үҙенә йәлеп итмәксе.Улар Алексей менән Антон Миранчуктарҙың икеһенә 33 миллион евроһын сығарып һалыға әҙер. Әгәр эштәре бешһә, футболсылар ҡышҡы трансфер окноһында күсеүе ихтимал. 24 йәшлек уйынсылар “Локомотив” футбол академияһы тәрбиәләнеүселәре булып һанала. Икеһе лә Рәсәй йыйылма командаһы составында уйнай. Алексей төп команда өсөн 23 осрашыу уҙғарып, дүрт гол индерһә, Антон иһә 11 уйында бер тапҡыр уңышҡа өлгәшә."
“Өфө” командаһы лидерҙан бер мәрәй тартып алды,"“Өфө” футболсылары уҙған турҙа чемпионат дебютанты – “Тамбов” командаһына 3:0 иҫәбенә отолоп, сикәһенә алғандан һуң, бөгөн үҙ майҙанында беренселек лидерҙарының береһе “Локомотив” менән 1:1 иҫәбенә уйнаны.Беренсе булып иҫәпте ҡунаҡтар асаһа ла, хужалар иҫәпте тигеҙләп еңелеүҙән ҡотола. Евсеев тәрбиәләнеүселәре 17 мәрәйе менән өс баҫҡысҡа үрләп, әлегә турнир таблицаһының һигеҙенсе урынына күтәрелеп торҙо. “Тамбов” тигәндән, улар был юлы ла өс мәрәйле булды. Ҡунаҡта “Сочи” клубын 2:1 иҫәбенә еңеп, һуңғы урындан 14-cе баҫҡысҡа күтәрелде. Киләһе турҙа “Өфө” футболсылары Ырымбурҙа урындағы команда менән уйнаясаҡ."
Регби буйынса донъя чемпионы булып Көньяҡ Африка командаһы танылды,"Японияла бер ай буйына барған регби буйынса донъя чемпионаты тамамланды.Төп приз өсөн Көньяҡ Африка командаһы менән Бөйөк Британия регбисылары көс һынашты һәм тәүгеһе дәғүәсеһен 32:12 иҫәбенә отоп, донъя чемпионы исемен яуланы. Африка спортсылары был уңышҡа үҙ тарихында өсөнсөгә өлгәште. Быға тиклем улар 1995 һәм 2007 йылда чемпион булғайны. Ә инде Британия командаһы 2003 йылдағы уңышын ҡабатлай алманы. Хәҙер улар өс тапҡыр көмөш миҙал призеры булып һанала. Өсөнсө урынға Яңы Зеландия регбисылары сыҡты. Улар өсөнсө урын өсөн Уэльс командаһын 40:17 иҫәбенә алдырҙы. Яңы Зеландия спортсылары быға тиклем ике беренселек рәттән алдынғылыҡты бирмәгәйне. Беренселектә Рәсәй йыйылма командаһы ла ҡатнашты. Тик улар төркөм осрашыуҙарында дүрт тапҡыр еңелеп, бәйгенән төшөп ҡалды."
Рәсәйҙә легионерҙар кәмене,"Ҡаҙағстан, Ҡырғыҙстан, Әрмәнстан һәм Белорусь спортсылары бынан кире Рәсәй чемпионаттарында легионер булып һаналмаясаҡ.Ул футбол, баскетбол, волейбол, гандбол, һыу тубы һәм үләндәге хоккей спорт төрҙәрендә ҡатнашҡан атлеттарға ҡағыласаҡ. Уға тиклем шайбалы хоккейҙан сикләүҙе алғайнылар."
"Аҡсаң булһа, бар ергә лә юл асыҡ...","“Рәсәйҙә талантлы баларға күҙ йомоп, “текә” аҡсалы булғандарға иғтибар итәләр”, - тине Рәсәй үҫмерҙәр йыйылма командаһы хоккейсыһы Владислав Пшеничников.Шуға ла уның фекеренсә, күптәр сит илгә китеү яғын ҡарай. Ул да 13 йәшендә Швецияға күсеп, хәҙер иленең икенсе лигаһында сығыш яһай. “Беҙҙә тиҙ арала хоккей мәктәптәрендә үҙгәреш индерергә кәрәк. Мәҫәлән, Швецияла ул йәһәттән барыһы ла үҙеңдән тора. Әгәр талантлы икәнһең, һине күтәрергә әҙер генә торалар. Ҡыҫҡаһы, яҡшы һөҙөмтәле уйнаған уйынсыға ҙур спортҡа йәшел ут асыла”."
Черчесов тәрбиәләнеүселәренә ышана,"Рәсәй йыйылма командаһы футболсылары оҙаҡламай буласаҡ Европа чемпионатының һайлап алыу төркөм осрашыуҙарында ҡатнашасаҡ состав менән 5 ноябрҙә таныштырасаҡ.Беҙҙекеләр төркөм лидеры – Бельгия командаһы менән 15 ноябрҙә Санкт-Петербургта уйнаһа, 19 ноябрҙә Сан-Маринола урындағы футболсылар менән осрашасаҡ.Рәсәй футболсылары ике уйын алдан Бельгия менән Европа чемпионатына путевка яуланы. Тик әлегә кемдең нисәнсе урында сығары билдәһеҙ."
"Яҡташыбыҙға Губерниев булды ни булманы ни, барыбер...","Башҡортостан биатлон мәктәбе тәрбиәләнеүсеһе, билдәле Антон Бабиков, Рәсәй спорт телеканалы комментаторы Дмитрий Губерниевтың уға ҡарата булған мөнәсәбәтенә иғтибар итмәүен белдерҙе.“Уның эше башҡа, минеке лә уға ҡағылмай. Әлбиттә беҙ бер өлкәлә ҡайнайбыҙ, әммә тормошобоҙ айырым. Нисек теләйем, шулай йәшәйем. Әгәр инде ул тапшырыуына саҡырһа, унда бәлки, ҡарарбыҙ”, - тине яҡташыбыҙ. Уҙған миҙгелдә Губерниев һәр ваҡыт Бабиковҡа дәғүәһен белдереп, уның торошона фекерен еткереп торҙо."
Лайыҡлы алмаш үҫеп килә,"Рәсәйҙең 17 йәшкә тиклемге үҫмер йыйылма командаһы футболсылары Европа чемпионатының элиталы квалификацион төркөмөнә сыҡты.Улар беренсе һайлап алыу төркөм уйынында Швейцария футболсыларын 2:1 иҫәбенә отоп, ошо уңышҡа өлгәште. Ә бит башта улар Румыния командаһына 0:1 иҫәбенә еңелеп, күптәрҙе һағайтҡайны. Хәҙер уларға финал бәйгеһенә сығыр өсөн күпкә көслөрәк командалар менән уйнарға тура киләсәк."
Юлаевсылар Көнбайыштан ике генә мәрәй менән ҡайтты,"КХЛ чемпионатының сираттағы турында “Салауат Юлаев” хоккейсылары “Динамо” (Мәскәү) командаһы менән уйнап, йәнә юғалтыу кисерҙе.Был юлы Цулыгиндың тәрбиәләнеүселәре Көнбайыш конференцияһы лидерҙарының береһенә 4:1 иҫәбенә отолдо. Хужалар ике осор буйына өҫтөнлөк итеп, Метсоланың ҡапҡаһына дүрт тапҡыр ҡыҙыл ут “төрттө”. Өфөләр тик һуңғы осорҙа ғына тегеләрҙең ҡапҡаһын “сылатты”. “Динамо” уйынсылары 24 уйындан һуң 31 мәрәй яулап, Көнбайышта икенсе булһа, юлаевсылар шул уҡ уйын уҙғарып, Көнсығыш конференцияһында бишенсе. Киләһе осрашыуын “Салауат Юлаев” клубы, 3 ноябрҙә үҙендә “Динамо” (Минск) командаһы менән уҙғарасаҡ."
Арҙаҡлы яҡташтарыбыҙға арналды,"Ошо көндәрҙә Сыңғыҙ модель китапханаһында ""Беҙ шәхестәребеҙ менән көслөбөҙ"" исемле Башҡортостандың 100 йыллығы айҡанлы ҙур сара уҙҙы. Ул районыбыҙҙың ғорурлығы булған яҡташтарыбыҙ – күренекле дәүләт эшмәкәре Зекериә Аҡназаров, тарихсы, ғалим Әнүәр Әсфәндиәров, билдәле композитор Хөсәйен Әхмәтов, фольклорсы-ғалим Салауат Ғәлин иҫтәлегенә арналды. Ҡунаҡтарҙы китапханала балалар ҡурай моңо менән ҡаршы алды. Илдар Гөлбәитов Х.Әхмәтовтың ""Тыуған ауылым” йыр-моңон яңғыратһа, ""Йәнтөйәк""фольклор ансамбле ауылыбыҙҙың шәхестәре тураһында таҡмаҡтарын йырланы. Кисәлә мәртәбәле ҡунаҡтар - З.Аҡназаровтың улдары Камил һәм Фәнил Аҡназаровтар, БДУ профессоры, яҡташыбыҙ Мирас Иҙелбаев, ҡурайсы,фольклорсы, Башҡортостандың халыҡ артисы Юлай Ғәйнетдинов сығыш яһаны. Улар данлы яҡташтарыбыҙҙың тормош юлына байҡау яһаны, хәтирәләре менән уртаҡлашты. Минзәлә ШАҺМОРАТОВА."
Башҡорт ҡымыҙы Аравия ярымутрауына китерме?,"Баймаҡ ҡымыҙын Кувейтҡа экспортҡа сығармаҡсылар.Башҡортостан республикаһының Тышҡы иҡтисади бәйләнештәр буйынса Дәүләт комитеты етәксеһе Руслан Мирсәйәпов Кувейт эшҡыуары, доктор Салем Аль-Бьянони менән осрашыу үткәргән. Уның компанияһы башҡорт ҡымыҙына һәм бейә һөтөнә ҡыҙыҡһыныу белдергән. Экспортҡа Баймаҡта етештерелгән ҡоро ҡымыҙҙы сығарыу күҙаллана. Киләсәктә башҡорт шифаханаларына ҡумыҙ менән дауаланыу өсөн туристик сәйәхәттәр ойоштороу ҙа планлаштырыла.Кувейт эшҡыуары был проекттың уңышлы булырына ышана, сөнки үҙенең тыуған иленә Башҡортостандан бал сығарыу буйынса тәжрибәһе бар."
Өфө табиптары Сибайҙа күҙгә операция яһай,"29 –31 октябрҙә Сибай үҙәк ҡала дауаханаһында табип-офтальмолог, Өфө күҙ ауырыуҙары ғилми-тикшеренеү институтының III микрохирургия бүлеге мөдире, медицина фәндәре кандидаты Раян Хисмәтуллин етәкселегендә Сибай табиптары менән берлектә ҡылауға (катаракта) операциялар эшләнде. Бөтәһе 47 кешегә операция эшләнгән. Уларҙың барыһы ла уңышлы үтте. Әткәндәй, Сибай һәм Урал аръяғы пациенттары Сибай үҙәк ҡала дауаханаһының офтальмология бүлегендә күҙҙәге ҡылауға дауалау үтә ала."
Саҡ туңып үлмәгән,"Өфөлә урман зонаһында өшөгән ирҙе тапҡандар.Һыуыҡтар башланып ҡына тора, ә тәүге өшөүселәр бар. Бөгөн иртән Президент Отелдән йыраҡ түгел эте менән урманда йөрөгән ҡатын тәрән соҡор эсендә бер ир ятыуын күрә. Ярҙамға ҡотҡарыусыларҙы саҡыра. Ҡотҡарыусылар отряды ирҙе соҡорҙан сығара, әммә унда нисек эләгеүен асыҡлай алмай. Ныҡ өшөгән ир һөйләшерлек хәлдә булмай. Уны “Ашығыс ярҙам” машинаһында дауаханаға оҙатҡандар."
Өс аҙналыҡ үле сабыйын буш шешәләр араһынан табып алған,"Дүртөйлө ҡалаһында сәстәр үрә торорлоҡ фажиғә булған. 26 йәшлек ҡатын, әсә булыу ҡыуанысынан, балаһының ""тояғын"" йыуырға хәл иткән.Байрам оҙаҡҡа һуҙылған. Күпмелер ваҡыттан һуң әсә айныҡҡан һәм бәпесен ... буш шешәләр араһынан үле килеш табып алған. Балаҡайҙың мәйете янында 16 буш һыра шешәһе һәм 4 кеҫә телефоны аунап ятҡан. Криминалистар көсләп үлтереү эҙҙәрен тапмаған, әлеге ваҡытта судмедэкспертиза үлем сәбәбен асыҡлай. Ҡатынға ҡарата ""Һаҡһыҙлыҡ арҡаһында үлтереү"" статьяһы буйынса енәйәт эше асылған.Сабыйға 8 ноябрҙә ни бары бер ай тулған булыр ине. ."
«Йәшлек» гәзитенең 44-се һанына күҙәтеү, 
Йөрәктән-йөрәккә йылы өләшеп,"""Сибай ҡалаһында “Йөрәктән-йөрәккә” I асыҡ шиғыр һөйләүселәр конкурсы үтте. Бәйгелә Әбйәлил, Баймаҡ, Мәсетле, Бөрйән, Илеш, Дыуан, Нуриман райондарынан, шулай уҡ Стәрлетамаҡ ҡалаһынан да ҡатнашырға теләк белдереп, һүҙ оҫталары видеояҙмаларын ебәргән. Хатта Севастополь ҡалаһындағы яҡташтарыбыҙ ҙа ситтә ҡалмаған. Конкурсанттар араһында яңғыҙ ҙа, парлап та, коллектив менән дә сығыш яһаусылар бар ине. Тамашасылар Р. Түләктең “Яныу” поэмаһынан өҙөк уҡыусы Радик Өмөтҡужин менән Вадим Ғилмановтың сығышын көслө алҡыштарға күмде. Коллектив менән сығыш яһаусы “Һөйкөмлө ҡыҙҙар” төркөмө үҙенсәлекле уҡыуы менән айырылып торҙо. Тамашасы йәш башҡарыусы Тимур Байрамғоловтың да сығышын бик йылы ҡабул итте. Әлбиттә, тамашаның иң тулҡынландырғыс өлөшө булып еңеүселәрҙе билдәләү торҙо. Шулай итеп, жюри ағазалары Гөлнара Ҡаҙарбаеваны (3-сө урын), Айгөл Бохарбаеваны (2-се урын) һәм Гөлкәй Хәсәнованы (1-се урын) иң-иңдәре тип тапты. Ә инде әсәле-ҡыҙлы Раушания һәм Азалия Хәзиевалар Гран-приға лайыҡ булды. Йөрәктән-йөрәккә йылы өләшеүсе был сара һуңғыһы булмаҫ тип ышанабыҙ. Киләсәктә лә һүҙ оҫтаһы булған яңынан-яңы таланттарҙы асырбыҙ әле"", - тип яҙалар ""Атайсал"" гәзитенең ""Бәйләнештә"" сайтындағы төркөмөндә."
Рәсәйгә наркотиктар индереүсе төп ил ниндәй?,"РФ Дәүләт Думаһы ултырышында GROUP-IB компанияһының үҫеш буйынса директоры Дмитрий Буянов, наркотиктар өсөн сеймал етештереүсе төп ил - Ҡытай, тип сығыш яһаған. ""Гидра"", ""Рамп"" тип аталған наркотик тәҡдим итеүсе интернет-ресурстарҙы ҡытайҙар тултыра. Уларҙың эшмәкәрлеге тәрән тамыр йәйгән. Беҙҙең йәштәрҙе ағыулаусы матдәләр тап ошо илдән килтерелә"", - ти Дмитрий Буянов. Лента.ру сайтында ""Рәсәй наркотиктар аҫтында"" тип аталған махсус проект авторҙары белдереүенсә, ""ҡара интернет""та (даркнет) наркотиктар һатыу һәм һатып алыу буйынса махсус сайт бар. Унда 800 (!) мең кеше теркәлгән.Был сайт аша көн һайын 13-14 мең (!) серле урын билдәләнеп, унда наркотиктар һалып китәләр. Тауар әйләнеше көнөнә 277 миллион һум тәшкил итә. Тик был сайттар хоҡуҡ һаҡлау органдарын, депутаттарҙы ниндәйҙер сәбәп арҡаһында ҡыҙыҡһындырмай, тигән Буянов."
Зәйнетдиновтарҙың сираттағы еңеүе,"Республикабыҙҙа был билдәле ғаиләне, бигерәк тә уның башлығының эшмәкәрлеген белеп торабыҙ. Һәр саҡ һоҡландыра улар. Был юлы ла һынатманылар.Миңлеғәфүр Зәйнетдиновтың ""Бәйләнештә""ге сәхифәһендә яҙыу күреп ҡалдым да(Миндигафур Зайнетдинов кисә 20:44 Төркиә!☀? ""Халыҡ-ара ҡумыҙсылар"" конкурсында ғаиләбеҙ менән ҡатнашыу! ✨✨✨Алға, Зәйнетдиновтар! Алға, Башҡортостан!), ииий, әлбиттә, ҙур еңеү менән ҡайтасаҡтар, тип үҙемсә алдан һығымта яһап та ҡуйҙым. Тап шулай булып сыҡты ла! Зәйнетдиновтар Төркиәнең Анталия ҡалаһында үткән Халыҡ-ара варган музыкаһы конкурс-фестивалендә ҡатнашып, еңеү яулаған. Фотола күрәһегеҙҙер - ишле ғаиләнән һәр береһенең ҡулында диплом. Тимәк, күп еңеү! Эйе, улар алты диплом алған икән. Дүртәүһе - беренсе урын өсөн."
Билдәле биатлонсы ветерандарға ярҙам ҡулы һуҙҙы,"Биатлон буйынса Олимпия уйындары чемпионы, билдәле Антон Шипулин ҙур спорттан киткәс, Свердловск өлкәһенән депутат булып, ярты эш хаҡын Серов ҡалаһының ветерандар ойошмаһына күсереүен белдәрҙе.«Мин Серов ҡалаһы округының ветерандар союзы менән килешеү төҙөп, уларға эш хаҡымдың яртыһын күсерәсәкмен. Улар уны үҙҙәренең ҡарамағына ҡарап, киләсәктә тотонасаҡ. Нийәтемдең төп мәғәнәһе: өлкән быуын кешеләргә ярҙам итеү. Сөнки улар беҙҙе үҫтерҙе, белем бирҙе, илебеҙгә һөйөү уятып, киләсәккә ышаныс бирҙе. Беҙ уларға рәхмәтле булырға тейешбеҙ һәм киләсәк быуынды ошо юҫыҡта үҫтерергә тейешбеҙ», - тине күптәрҙең һөйөүен яулаған спортсы."
Урманда 20 йыл элек үлгән кешенең  баш һөйәге ятҡан,"Кисә Өфө янындағы урманда кеше ҡалдыҡтары табылған. Николаевка ауылынан өс саҡрым алыҫлыҡта осраҡлы кешеләр кешенең баш һөйәгенә юлыҡҡан.Яҡынса күҙаллауҙар буйынса, ул 20 йыл элек һәләк булған кешенеке булырға тейеш.. Янында башҡа бер ниндәй әйбер ҙә, кейеменең, хатта кәүҙәһенең башҡа өлөштәренең ҡалдыҡтары ла булмаған. Табылған һөйәкте эскспертизаға ебәргәндәр. Бәлки, эксперттар был үлемдең сәбәбен асыҡлай алыр."
"Йәнә фажиғә, йәнә ҡорбан","Кисә Өфөлә ҡурҡыныс юл фажиғәһе булған. Киске сәғәт 10-дар тирәһендә ҡаланың Ҡулса һәм Тыныслыҡ урамдары киҫешендә «Лада Гранта» һәм ""Ford Fusion"" автомобилдәре бәрелешкән. Һөҙөмтәлә ике машинаны ла яҡындағы йортҡа алып ташлаған. Ҡотҡарыусыларға иномарканан кешеләрҙе сығарыу өсөн, машинаның кузовын бысырға тура килгән. Ҡыҙғанысҡа ҡаршы, уның 22 йәшлек водителе һәләк булған. ""Лада""ның водителен һәм сит ил машинаһының пассажирҙарын дауаханаға оҙатҡандар."
«Өфө»ләргә саҡ ҡына тәжрибәлек етеңкерәмәне,"Кисә футбол буйынса Рәсәй кубогының 1/8 финал уйындары булып уҙҙы.«Өфө» командаһы үҙ тарихындағы кубоктың унынсы сығышында ла уңышҡа ҡаҙана алмай, бәйгенән төшөп ҡалды. Улар Мәскәүҙә билдәле ЦСКА уйынсылары менән уйнап, һөҙөмтәлә баш судьяның төп ваҡытҡа ҡушҡан өҫтәмә ваҡытында ғына үҙ ҡапҡаһына гол үткәртеп еңелде. Ә бит өфөләр осор буйына хужалар ҡапҡаһына янап, уңышҡа өлгәшә алманы. Улар хатта ике-өс тапҡыр ҡапҡасыларына ҡаршы бергә-бер сығып, гол индерә алманылар. Ҡыҫҡаса әйткәндә, тәжрибәлек етеңкерәмәне. Ә былай улар сирекфиналға сығырға лайыҡ ине. Әрме клубы ла бәйгегә әһимиәтен бирмәй, осрашыуға икенсе состав менән тиерлек сыҡты."
Тәбиғи антибиотиктар,"Уларҙы антибиотик урынына ҡулланырға була. Был ризыҡтарҙа, антибиотиктағы кеүек үк, бактерияларҙы һәм микробтарҙы үлтерергә һәләтле матдәләр бар. 1. Һарымһаҡ. Һыуыҡ тейеүҙән дауалай, инсультты киҫәтә, иммунитетты күтәрә. 2. Торма. Һыуыҡ тейеүҙән дауалай. Һутын эсергә һәм яраға һөртөргә ярай.3. Керән тамыры. Һейҙек юлы инфекцияларын, тамаҡ шешеүҙе дауалай.4. Гәрсис. Теш һыҙлауын баҫа. 5. Мүк еләге. Һейҙек юлы ауырыуҙарын дауалай, яраларҙы бөтәштерә. 6. Балан. Бронхит, пневмония, һытҡы, фурункулдан дауа. Интернеттан."
Башҡортостан журналистары милли проекттарҙың ғәмәлгә ашырылыуын яҡтыртыу буйынса алдынғылар рәтендә,"""Медиология"" компанияһы сентябрь йомғаҡтарын тикшереп, милли проекттарҙы иң шәп яҡтыртыусы төбәктәрҙең исемлеген төҙөнө.Беҙҙең республика рейтингта - өсөнсө урында. Был - беҙҙең киң мәғлүмәт сараларының тырышлығы. Исемлектә иң тәүге булып Мәскәү тора. Икенсе урында - Краснодар крайы. Башҡортостан, әйткәнебеҙсә, өсөнсө. Милли проекттарҙы ғәмәлгә ашырыу эштәрен тырышып күрһәтеүсе ун төбәк араһында түбәндәгеләр: Приморье крайы, Түбәнге Новгород өлкәһе, Санкт-Петербург, Төмән өлкәһе, Татарстан, Мәскәү һәм Свердловск өлкәләре. Ҡәҙерле ҡәләмдәштәр, коллегалар (журналистарға өндәшәбеҙ), ышанабыҙ, октябрҙә лә артта ҡалмағанбыҙҙыр. Артабан да көн тимәй, төн тимәй тырышайыҡ, позицияны юғалтырға ярамай."
Путин - Орбан осрашыуының һөҙөмтәһе нисек булыр?,"Рәсәй Президенты йәнә лә Көнбайышта эш сәфәрендә.Был юлы ул Венгрияла. Премьер-министр Виктор Орбандың ""Кармелит ихатаһы"" тигән һарайында осраштылар. Дәүләт башлыҡтары сауҙа-иҡтисади, мәҙәни-гуманитар өлкәлә үҙ-ара хеҙмәттәшлек, көнүҙәк халыҡ-ара һәм төбәк хәл-әхүәлдәре тураһында фекер алышты. Әлбиттә, байтаҡ мөһим документҡа ла ҡул ҡуйыу күҙалланғайны.Алдан Президенттың матбуғат секретары Дмитрий Песковтың, Яҡын Көнсығышта урынлашҡан христиан сиркәүҙәре етәкселәре менән бик ҡыҙыҡ осрашыу буласаҡ, тигәне тормошҡа ашты. Тағы ла көн тәртибендә Халыҡ-ара дзюдо федерацияһының штаб-квартираһында булыу ҙа бар ине. Бығаса Рәсәй менән Венгрия лидерҙары 2018 йылда Мәскәүҙә осрашҡайны. Ә Владимир Путин Будапештҡа һуңғы тапҡыр ике йыл элек барҙы. Осрашыу һөҙөмтәләре буйынса матбуғат конференцияһы ла үтте. Түбәндә уның стенограммаһының бер өлөшө (Кремль сайтынан тура русса бирелә): В.Орбан: С уважением приветствую Президента Российской Федерации и его делегацию на пресс-конференции. Наша практика уже много лет продолжается, мы каждый год проводим встречу в верхах между Россией и Венгрией в интересах того, чтобы рассмотреть, как обстоят дела в нашем сотрудничестве. Когда мы этот метод изобрели, мы поставили перед собой цель, чтобы каждый год мы делали шаг вперед. Это касается и сотрудничества в области политики, и сотрудничества в области экономики. Если я обращу свой взор вспять, тогда я вам должен сказать, что были и более успешные, и менее успешные годы. Были годы, когда мы делали куриный шажок вперед, и были такие годы, когда мы неслись очень быстро вперед. Этот год относится к этой последней категории, потому что если мы посмотрим, как сложилась ситуация за последние годы, тогда мы видим, что 2018 год – это первый год после введения санкций против России, когда товарооборот между Венгрией и Российской Федерацией возрос. Значит, 2018 год является исключительно важным, потому что оборот превысил шесть миллиардов долларов, сейчас составляет 6,5 миллиарда долларов. Мы никогда не скрывали венгерские намерения. Кроме взаимного уважения, еще и доверие является основой нашего сотрудничества. А факты свидетельствуют о том, что в этой торговле Венгрия играет более значительную роль, поскольку мы закупаем энергоресурсы: нефть и газ. И вот это мы пытаемся как-то сбалансировать, мы пытаемся договориться с Россией о том, чтобы мы рассматривали территорию России как место для инвестиций, инвестиций нашего капитала. А вторая наша цель заключается в том, чтобы мы имели такие пригодные для экспорта товары, которые можно реализовать в России. Если мы это будем делать хорошо, тогда это будет благоприятно и для российской экономики. Вот это такая взаимно побеждающая позиция, которая будет характеризовать наши страны. Конечно, между двумя странами есть и политическое сотрудничество. С венгерской стороны основой этого сотрудничества является очень простой географический факт: ни одна страна не может поменять номер своего дома, все страны находятся там, где их создал Господь Бог. А для Венгрии это обозначает, что мы находимся в треугольнике Москва, Берлин и Стамбул, мы жили 1100 лет на этой территории, и живем сейчас. И венгерская политика заинтересована в том, чтобы все в мире были заинтересованы в успехе Венгрии, но особенно заинтересованы в этом были те страны, которые с региональной точки зрения имеют для нас решающую роль. И в это вписывается сотрудничество между Венгрией и Российской Федерацией. Конечно, Венгрия является членом НАТО и Европейского союза, она и останется там. Однако это не исключает возможности сотрудничества и на политическом уровне с Россией, мы к этому стремимся сейчас, и будем стремиться в будущем. Что касается нашего политического сотрудничества. У нас очень много важных областей. Сегодня мы еще встретимся с иерархами христианских церквей Ближнего Востока, потому что очень важной для нас является защита христианских ценностей. Это продолжение традиций первого короля Венгрии Святого Иштвана. Мы понимаем друг друга, мы знаем, какими опасностями это чревато, мы знаем, что на «Балканском маршруте» находится 96 тысяч мигрантов, которые направляются на север, нас это озадачивает, заставляет нас особо охранять свои границы. Конечно, другого характера такие проблемы в связи с охраной границ и в связи с мигрантами есть и у России. Венгрия абсолютно точно знает свой размер, свою значимость и свое место, но и свои интересы. И на Ближнем Востоке есть венгерские интересы, поскольку если эта территория будет дестабилизирована, тогда оттуда в большом количестве направятся мигранты в Европу, которые через Венгрию попытаются туда пробраться, и Венгрия заинтересована в том, чтобы на Ближнем Востоке и в Сирии была и военная, и политическая стабильность. Пресса обычно не обращает на это внимание, но я хотел бы отметить, что наше сотрудничество распространено и на курдов, потому что Венгрия поддерживает курдов в Эрбили. Относится еще и к этому то, что Венгрия заинтересована в улучшении отношений между НАТО и Российской Федерацией. У нас есть такой исторический и политический опыт, что если между Западной и Восточной частью Европы отношения напряжены, Венгрия всегда проигрывает; если эти отношения хороши, тогда Венгрия выигрывает. Поэтому мы заинтересованы (и в будущем будем заинтересованы) в том, чтобы между западными структурами и Российской Федерацией сотрудничество как можно больше улучшалось. И в заключение, уважаемые дамы и господа, хочу еще рассказать, что вы найдете списки инвестиций, но сейчас хочу только сказать, что мы осуществили инвестиции в области мясной промышленности, в области фармацевтической промышленности. Так что за последние годы сотрудничество с российским Правительством привело к тому, что Венгрия не только увеличила свой экспорт в Россию, например, в отношении посевных семян мы занимаем очень почетное место, но мы увеличили и число венгерских предпринимательств на территории России. Так что отношения между двумя странами, с венгерской точки зрения, очень обнадеживающие. И за это я хочу поблагодарить господина Президента Российской Федерации и Правительство. В.Путин: Прежде всего хочу поблагодарить господина Премьер-министра за приглашение. Он только что сказал, у нас действительно в течение нескольких лет сложился механизм взаимодействия на высшем уровне, и, судя по всему, он работает успешно, имея в виду прогресс в наших прежде всего торгово-экономических связях. Мы подробно обсудили весь комплекс российско-венгерских отношений, подвели итоги реализации договорённостей, достигнутых в ходе предыдущих встреч, наметили конкретные планы на перспективу. Подписанный только что солидный пакет документов, корпоративных соглашений, несомненно, будет способствовать дальнейшему углублению связей России и Венгрии. Отмечу, что в прошлом году, как коллега только что сказал, мы зафиксировали значительный прирост товарооборота – почти на 30 процентов. Это, по нашей статистике, около семи миллиардов долларов. Вопросы дальнейшей активизации встречной торговли находятся в поле зрения межведомственной, межправительственной комиссии по экономическому сотрудничеству. На её очередном заседании две недели назад в Москве предметно обсуждались возможности для наращивания двусторонних товарных потоков. И хотел бы отметить, я сейчас скажу, конечно, об энергетике, но мы стремимся к тому, чтобы диверсифицировать наши отношения, и в целом, на мой взгляд, справляемся с этой задачей. Конечно, энергетика на первом месте, поскольку Россия обеспечивает порядка 60 процентов потребности Венгрии в нефти и 50 процентов – в природном газе. Но Премьер-министр сегодня говорил, что на самом деле, по венгерской статистике, это больше, чем 50 процентов. Самое главное даже не в этом, а самое главное в том, что наше сотрудничество здесь налажено на очень высоком, качественном уровне и всё идёт без всяких сбоев. В ходе визита, как вы видели, «ЛУКОЙЛ», «Транснефть» и венгерская компания MOL подписали соглашения, реализация которых позволит увеличить экспорт российского топлива в Венгрию по трубопроводу «Дружба» до 2025 года. Через венгерскую территорию идут транзитные поставки российского газа в Западную Европу. Подземные хранилища Венгрии позволяют бесперебойно снабжать европейских потребителей, в том числе в моменты пиковых нагрузок. Мы рассматриваем Венгрию как одного из приоритетных партнёров для распределения поставок российского газа в Европу и по имеющимся на сегодняшний день маршрутам, и по новым маршрутам, как по северному, так и по южному. Большое значение придаём проекту строительства «Росатомом» двух новых энергоблоков на Венгерской атомной электростанции «Пакш». Кстати, эта станция, четыре блока, уже сейчас производит более 40 процентов потребляемой в Венгрии электроэнергии. Ввод в строй дополнительных мощностей позволит удвоить объёмы выработки электричества и удовлетворить растущий спрос венгерской экономики. При обсуждении совместных проектов в сфере промышленной кооперации речь, в частности, шла о производстве и реконструкции судов для речного флота Венгрии. Российские компании предлагают сотрудничество в модернизации подвижного состава будапештского метро. Важным шагом для налаживания российско-венгерского взаимодействия в социальной сфере считаем подписанный межгосударственный Договор о социальном обеспечении. В соответствии с его положениями при начислении пенсий гражданам России и Венгрии будет учитываться весь стаж за период трудовой деятельности на территории двух наших государств. Неотъемлемой составной частью российско-венгерских отношений является и сотрудничество по линии регионов. Сейчас только коллеги подписали соответствующее соглашение между двумя регионами, но на самом деле оно достаточно широкое. Почти все регионы Венгрии и России взаимодействуют друг с другом. На высокий уровень вышли и двусторонние культурно-гуманитарные связи. 26 ноября в Венгрии откроются Дни российской духовной культуры, которые, как мы рассчитываем, вызовут интерес у венгерской общественности. Мы также признательны нашим друзьям за вклад в восстановление православных храмов в Венгрии, Успенского собора в Будапеште, церквей в Токае и Мишкольце. На переговорах затрагивались некоторые международные и региональные вопросы. В частности, мы обменялись мнениями о перспективах нормализации отношений России и Евросоюза. Говорили и об урегулировании кризиса на Украине, прежде всего, конечно, применительно к проблемам энергетических маршрутов и снабжения как Венгрии, так и наших основных потребителей в Европе российскими энергоносителями. Проинформировали господина Премьер-министра о российских усилиях по содействию урегулирования сирийского конфликта. У нас еще будет возможность, на встрече с церковными иерархами мы еще об этом поговорим. Политическому урегулированию сирийского кризиса будет способствовать работа Конституционного комитета, для создания которого Россия многое сделала вместе с партнерами из Турции и Ирана. Несколько часов назад в Женеве, как вы знаете, началось первое заседание этого Комитета. В рамках Комитета правительство и оппозиция, представители сирийского гражданского общества смогут напрямую, без вмешательства извне работать над конституционной реформой, задачами государственного строительства и устойчивого развития страны. Думаю, что это важно и для Венгрии, имея в виду миграционные процессы, и для Европы в целом. В повестке дня переговоров с господином Орбаном было и обсуждение положения христианских общин, проживающих на Ближнем Востоке и в Северной Африке. Эту тему мы также детально рассмотрим сразу после пресс-конференции на встрече с христианскими иерархиями из государств региона. Эта встреча организована (хочу за это господина Премьер-министра поблагодарить) по инициативе Премьер-министра Венгрии. Подчеркну, что Россия готова взаимодействовать с Венгрией и другими заинтересованными сторонами в целях поддержки христиан в конфликтных районах Ближнего Востока и Северной Африки. Для нас неприемлемы факты преследования представителей любых конфессий за религиозные убеждения. ӘйткәндәйҮрҙә телгә алған Кармелит ихатаһы (Кармелитское подворье) архитектура ансамбле ул. Боронғо кармелит ордены сиркәүе. Орден ағзалары сиркәүҙе өс быуат элек ташлап китергә мәжбүр була. Төрлө ваҡытта бында крепсостной театр, дәүләт учреждениелары урынлаша. 2014 йылда бина рәсми рәүештә Венгрия Премьер-министрының резиденцияһы тип иғлан ителә."
Рәсәйҙең иң оло кешеһе вафат,"Әстерхан өлкәһендә йәшәүсе 124 йәшлек Тәнзилә Бисембаева баҡыйлыҡҡа күскән. Ул 2016 йылдан алып Ерҙең иң оло йәштәге кешеһе булып иҫәпләнде. Николай батша заманында тыуып, үҙ ғүмерендә бик күпте күргән инәйҙе изге күңелле һәм хеҙмәт һөйөүсән булған, тип яҙа үҙәк матбуғат."
"Береһе, сепрәк, ти, икенсеһе - йәнлек...","Гүзәл Ураҙова менән Фирдүс Тямаевтың видеоһын ил кимәлендә тикшерә башланылар.Йырсылар хаҡында РФ Дәүләт Думаһы депутаты, Хәүефһеҙлек һәм коррупцияға ҡаршы тороу комитеты рәйесе урынбаҫары Александр Хинштейн да яҙып, хатта: ""Мрази"", тип әрләгән. Гүзәл рәсми хат яҙып, ғәфү үтенеп, видео төшөргән урынға яңынан барып, унда әлеге сепрәкте табып алған булды. Ә трассалағы елдең көслөлөгө! Ике көн буйы нисек осмай ятҡан ул унда, әйтәгүр! Фирдүс тә был хәлде ҡуйырта: сәхифәһенә ҡуйған ролигында өҫтәл аҫтынан башын сығарып, бесәй булып ҡысҡыра, йәнәһе, барыһына ла ошо рәүешле яуап бирә. Тағы ғауғаға ҡарата мөнәсәбәтен белдереп, ""Теҙләнер был, тип көтмәгеҙ!"" тигән яңы йыр яҙҙырта. Иҫегеҙгә төшөрәбеҙ, был ике йырсы юлда ятҡан үләкһәнән (сепрәк киҫәгенән?) шәшлек тип, көлөп видео һалғайны. Татарстандың атҡаҙанған һәм халыҡ артистарының был ҡыланышы тамашасылар араһында оло ризаһыҙлыҡ тыуҙырҙы. Ҡайһы берәүҙәр, үҙҙәре тапатҡан, күрәһең, тип үк ғәйепләне. Йырсыларҙы ғәфү итә алмай һаман тамашасы. Үҙ-үҙҙәренә пиар яһай торғас, бөтөнләй абруй төшөрөп ҡуйҙылар: береһе - сепрәк, икенсеһе йәнлек, тип аҡланды... P.S. В «1С:Предприятия» появляется сообщение «Обнаружено нарушение целостности системы» или ""Аварийное завершение работы""."
Өфөлә пассажирҙар автобусы әйләнгән,"Бөгөн көндөҙгө сәғәт 1-ҙә Өфөлә пассажирҙар автобусы менән бәйле юл-транспорт ваҡиғаһы булған. Билдәле булыуынса, автобустың юлын еңел автомобиль ҡыйған. Һөҙөмтәлә маршрутка әйләнгән. Монтажниктар – Лента – Пугачев маршруты буйынса хәрәкәт итеүсе автобуста биш пассажир булған. 34 йәшлек ҡатын менән 19 йәшлек егтте дауаханаға оҙатҡандар.Юлды ҡыйыусы “Лада Гранта” автомобилендә 33 йәшлек Өфө кешеһе булған."
Мәскәүҙән фатир отҡан,"Башҡортостандан механик лотореяға Мәскәүҙән 1,5 млн һумлыҡ фатир отҡан. “Торлаҡ лотореяһы”ның 357-се тиражы уның өсөн уңышлы булған.Бындай көтөлмәгән бәхеттән үҙен күктең етенсе ҡатында итеп тойған ир әйтеүенсә, ул күптән Рәсәйҙең баш ҡалаһына күсергә хыялланған була. “Мин бик аптыраным һәм шатмын, әлбиттә. Ысынлап та, Мәскәүгә күсергә хыяллана инем, ә фатир һатып алырға аҡса юҡ. Унда мине буласаҡ кәләшем көтә. Был отош миңә хыялымды тормошҡа ашырырға ярҙам итәсәк, беҙ бергә йәшәйәсәкбеҙ”, – ти ул.Отошон ул аҡсалата алып, үҙе теләгән урындан фатир һатып алмаҡсы."
Нуриман районында КамАз-ды урлағандар,"Нуриман районы Яңы Күл ауылында 24 йәшлек эскән ир КамАЗ-ды урлап ҡасҡан. Була бит шулай, бирәм тигән ҡолона, сығарып ҡуйыр юлына тигәндәй, нимә эшләргә белмәй урамда йөрөп ятҡанда ир йорт янында КамАЗ-ды күреп ҡала. Машинаның ишеге лә асыҡ, асҡысы ла урынында була. Эскән кеше күп уйлап тормай, ултырып сығып та китә.40 саҡырым үтеүгә, руль артында кинәнеп кенә барған иргә рәхәтлек бөтә. Артынан сит ил машинаһында йөк машинаһының хужаһы ҡыуа сыҡҡанын күргәс, ҡасырға теләп, газға баҫа. Ҡыуышыу тимер юлдағы шлагбаумға килеп терәлгәнсе дауам итә. Эсһә лә сос булып сыға, кабинанан төшөп, йәйәү ҡаса. Ләкин алыҫ китә алмай, яҡындағы станцияла ЮХХДИ хеҙмәткәрҙәре эләктерә үҙен. Уны полиция бүлегенә алып баралар. Кеше машинаһын алып киткәне өсөн енәйәт эше асылған. Әйткәндәй, ул быға тиклем дә ошондай уҡ енәйәт өсөн яуаплылыҡҡа тарттырылған булған. Ә машина менән идара итеү өсөн хоҡуҡ биреүсе таныҡлығы юҡ."
Һауа торошо,"Башҡортостанда көн ныҡ боҙоласаҡ! Иртәгә республикала ямғыр һәм ҡар яуасаҡ, юлдарҙы боҙлауыҡ ҡаплаясаҡ, сымдарға, ағастарға бәҫ ҡунасаҡ. Елдең тиҙлеге секундына 18 метр буласаҡ. Һауа температураһы төндә һәм көндөҙ -2...+3 градус көтөлә. Бындай көндө водителдәргә юлдарҙа үтә һаҡ булыу талап ителә."
"Ғ, Ҡыуатов исемендәге Республика клиник дауаханаһында яңы етәксе",Башҡортостанда өс ҙур дауахананың етәкселәре алмашынған. Ғ.Ҡыуатов исемендәге 1-се Республика клиник дауаханаһының баш табибы итеп Эльза Сыртланова тәғәйенләнгән. Ул әлегә тиклем баш ҡаланың 13-сө дауаханаһында эшләгән. Республика клиник дауаханаһының баш табибы Ринат Нагаев хәҙер Өфө ҡалаһының 21-се клиник дауаханаһын етәкләйәсәк. Ә 21-се дауахананың баш табибы Гөлнара Мостафина Өфө ҡалаһының 50-се поликлиникаһына етәкселек итәсәк.
Юл фажиғәләре - 29 октябрь,"Кисәге республика юлдарында 8 автомобиль аварияһы теркәлгән, бер кеше һәләк булған, 7 кеше травмалар алған.Көндөҙ Өфө ҡалаһының Азатлыҡ урамында ҡара-ҡаршы килгән ВАЗ-21099 менән ""Volvo"" автоцистернаһы бәрелешкән. ВАЗ-дың 33 йәшлек водителе алған йәрәхәттәрҙән шунда уҡ йән биргән. Был фажиғәнең сәбәптәрен асыҡлау дауам итә. Бер тәүлек эсендә эскән килеш машина йөрөткән 34 водитель тотолған, урланған машина табылған."
Панкратион - боронғо көрәш төрө,"Белорет ҡалаһының ""Яугир” кѳрәшселәр клубы етәксеһе Абдулҡадир Нурғәлин - панкратион тип аталған боронғо кѳрәш тѳрҙәренең береһен алып барған физкультура һәм спорт белгесе, бокс буйынса спорт мастерына кандидат. Күптән түгел Липецк ҡалаһында үткән панкратион буйынса Рәсәй беренселегендә Абдулҡадир Садиҡ улының тәрбиәләнеүселәре еңеү яулап, ноябрҙә Рәсәй йыйылма командаһы составында Италияла уҙасаҡ Донъя чемпионатында ҡатнашыу бәхетенә ирешкәйне.""Яугир”сылар Эвелина Хажиева - I, Мѳхәмәтсәйет Шәрипов өс тапҡыр I урындар яулауға ѳлгәшкән. Был алтын миҙалдар Башҡортостан командаһын II урынға сығара. Эвелина ла, Мѳхәмәтсәйет тә бѳгѳнгѳ кѳндә Белорет металлургия колледжында белем ала. Йәш кенә булыуҙарына ҡарамаҫтан, Башҡортостан, Волга буйы федераль округы буйынса бер нисә тапҡыр чемпион титулына эйә булған ѳмѳтлѳ спортсылар улар. ""Урал"" гәзитенән ҡыҫҡартып әҙерләнде."
"Был ауылда уңған, айыҡ халыҡ йәшәй","Көйөргәҙе районының Яманһары ауылы халҡы бөгөн зыяратҡа ҙур өмә яһаны. Улар мәңгелек йорттағы барлыҡ сүп-сарҙы, ағас ботаҡтарын йыйып, трактор арбаһына тейәп оҙатты. Урындағы инициативаларҙы хуплау программаһына ярашлы, яманһарылар зыяратты кәртәләй ҙә башлаған. Был изге эште ошо көндәрҙә тамамларға иҫәп тота ауыл халҡы. Зыяратҡа өмә яһағандан һуң, кискә барыһы ла ""Айыҡ ауыл - 2019"" сараһына йыйылды"", - тип яҙа ""Юшатыр"" гәзитенең ""Бәйләнештә"" сайтындағы төркөмө."
Таныш булығыҙ: яңы етәксе,БР буйынса эске эштәр министры бойороғо менән Эске эштәр министрлығының Юл хәрәкәте хәүефһеҙлеге дәүләт инспекцияһының Юл-патруль хеҙмәте бүлеге етәксеһе итеп 39 йәшлек Илдар Мунзаров тәғәйенләнде. Ул Шишмә районында тыуған. Эске эштәр органдарында 2002 йылда эшләй башлаған. ЮХХДИ-ла төрлө вазифаларҙа эшләгән.
Хәйер аҡсаларына араҡы һәм тәмәке алған,"Балтас районының Уразай ауылының имамы полицияға 7 мең һум күләмендә иман йортонда йыйылған хәйер аҡсаларының юғалыуы тураһында хәбәр итә. Тәртип һәм хоҡуҡ һаҡсылары бурҙың эҙенә тиҙ төшә. Уғры 18 йәшлек егет булып сыға. Ул үҙ ғәйебен таный. Аҡсаларҙың яртыһына араҡы, һыра, тәмәке алып, дуҫтарын һыйлауын әйтә. Егет ошоға тиклем лә почтанан, кибеттән әйбер урлап тотолған булған. Хоҙайҙан ҡурҡмаған, ауыл халҡының бәддоғаһын алған оятһыҙ бәндәгә ни әйтәһең инде?"
"Элек Октябрь байрамында ҡар ята ине, ә быйыл...","Баштан уҡ йәштәргә аңлатма бирәйек: 7 ноябрь - Октябрь революцияһы көнө - халыҡта Октябрь байрамы тип йөрөтөлгән. Әле ололар иҫләүенсә, был ваҡытҡа ҡар ярайһы ҡалын булып ятҡан була инде. Һуңғы йылдарҙа ҡайһы берҙә декабрҙә лә ҡар эҙләп йөрөнөк. Быйыл нисек булыр?Ноябрь һыуыҡ килә. Синоптиктар шулай тип фаразлай. Башҡортостанда һалҡын һауа әле үк ауыҙҙы ябып ҡына йөрөргә мәжбүр итә. Айҙың тәүге ун көнөндә температура көндөҙ -4, -5 градустан да түбән төшмәй, тиһәләр ҙә, ҡатыраҡ булып һиҙеләсәк.Төндә иһә -8,-10 градус һыуыҡлыҡ, тип фаразлай Гисметео. Артабан тағы ла һыуығыраҡ. Ҡар ҙа яуасаҡ. Йә әҙ генә, йә ""ҡотороп"".Ҡыҫҡаһы, һәр нәмәгә әҙер тороғоҙ. Һәр тигәнебеҙ, һыуыҡҡа, буранға, көрткә."
"Бушҡа ашатып сығарған өсөн ""рәхмәт"" әйткән","Эскелек нимә генә эшләтмәй әҙәм балаһын. Салауат районына был ир үткенсе автомобилдәргә ултырып килеп етә. Юл буйындағы кафела ашап алырға була. Аҡсаһыҙ мосафирҙы кафе хеҙмәткәрҙәре йәлләп бушлай ашатып сығара. Ир сығып китә лә, бер аҙҙан эскән килеш ашханаға килеп инә. Иҫеректе ҡыуып сығаралар. Ул аптырап тормай, кафеның микроавтобусын урлап ҡаса. 15 км барғас, юлдан ситкә төшөп китә. ЮХХДИ хеҙмәткәрҙәре автомобилде алып китеүсене тотоп, административ эш ҡуҙғата. 12 тәүлек ултырып сыға. Салауат районының Урмансы ауылынан булған был ир күптән түгел генә уғрылыҡ өсөн төрмәлә ултырып сыҡҡан булған. «Тимер рәшәткә»ләр артында булып сығыу ҙа аҙ ғына булһа ла һабаҡ бирмәгән икән…"
Интернет аша наркотик һатһаң…,"РФ Президенты Владимир Путин Хөкүмәткә наркотиктарҙы интернет селтәрендә пропагандалаған өсөн Енәйәт кодексында ҡаралған язаны ҡәтғиләштерергә ҡушты. Йәштәр араһында профилактик саралар алып барыу, наркомандарҙы реабилитациялау ҙа көсәйтеләсәк. «Наркотиктар менән сауҙа итеүгә етди көрәшергә кәрәк», – тигән ул. Беҙҙең илдә интернет селтәрендә генә «аҡ үлем»де пропагандалаған 6,5 мең сайт теркәлгән. Күп йәштәр был ыуҙы ошо ресурстар аша һатып ала. Өфөнөң Калинин районы прокуратураһы социаль селтәрҙәрҙә наркотик матдәләрҙе һатыу тураһында мәғлүмәттәр урынлаштырылған 72 сайт тапҡан. Улар Роскомнадзорға мәғлүмәттәрҙе тыйылған тип һанауҙы һорап мөрәжәғәт иткән. Наркотиктар менән сауҙа ойошторолған 47 интернет-сайт ябылған."
Яҡташыбыҙ – Европа чемпионы,"Ҡыйғы районының Үрге Ҡыйғы ауылынан 13 йәшлек Минара Шахбанова Португалияла киокушин каратэ буйынса үткән 33-сө Европа чемпионатында Рәсәй исеменән сығыш яһаны һәм һынатманы. Ул Европа чемпионы исемен яуланы. Ярыштар Порту ҡалаһында уҙҙы. Чемпионатта Европаның 20 иленән спортсы үҙ көсөн һынаны. Әйткәндәй, Рәсәйҙән 14 кеше, шул иҫәптән яҡташыбыҙ, «Батыр» клубы тәрбиәләнеүсеһе Минара Шахбанова ла ҡатнашты. Йәш спортсының тренеры Артур Хөснөтдинов әйтеүенсә, улар үҙ көстәренә ышанған һәм беренсе урынды яулау маҡсатын ҡуйған."
«Өфө» командаһы унынсы тапҡыр яҙмышын һынаясаҡ,"Бөгөн футбол буйынса Рәсәй кубогының 1/8 финал уйындары уҙасаҡ.«Өфө» командаһы сирекфиналға сығыр өсөн билдәле ЦСКА уйынсылары менән көс һынашасаҡ. Быйылғы миҙгелдә улар Рәсәй чемпионатында бер тапҡыр осрашып, 1:1 иҫәбенә таралышҡайны. Ғөмүмән, беҙҙең клуб үҙ тарихында төп приз өсөн туғыҙ тапҡыр үҙен һынай. Улар 2016/2017 йыл миҙгелендә ярымфиналға барып етеп, уңышҡа өлгәшә. Бер тапҡыр сирекфиналға ла барып етә. Был юлы нисек булыр?.. Уҙған миҙгел «Локомотив» футболсылары кубокты яулай. Улар уға һигеҙ тапҡыр өлгәшеп, Рәсәй командалары араһында беренсе урында тора. ЦСКА – ете, «Спартак» менән «Зенит» - өс, «Динамо», «Рубин», «Ростов», «Торпедо», «Терек», һәм «Тосно» клубтары берәр тапҡыр кубоклы була."
Тыуған ергә бәйләп яҙмышты,"Республикала крәҫтиән-фермер хужалыҡтарын үҫтереү буйынса маҡсатлы эш алып барыла, яңынан-яңы программалар ҡабул ителә. Ауыл ерендә үҙ эшен асып, яҙмышын тыуған ере менән бәйләгән фермерҙар етерлек. Мәләүез районының Арыҫлан ауылынан аталы-уллы Даян, Азамат һәм Раян Кәшәфетдиновтар тап шундайҙарҙан. ""2017 йылда Даян Тимерғәли улы ғаилә фермаһын үҫтереүгә грант алыуға ирешә. Ҡусҡар утары янындағы ташландыҡ ферманы һүтеп, ремонтлағандан һуң, дәүләт ярҙамы менән алты баш һыйырға һауын залы төҙөлгән, ике мең литр һыйҙырышлы һөт һыуытыу өсөн ҡорамал, һөт үткәргес һатып алынған, матди-техник база яңыртылған. Быйылға фураж, бесән һәм башҡа мал аҙығы етерлек тупланған. Ҡышҡылыҡҡа мал яңы бинаға инәсәк. Фермала бөтәһе 100 баш һыйыр малы булһа, 45-е һауыла. Ике механизатор һәм һауынсы эшләй. Һөттө һөт-консерва комбинатына тапшыралар. Аталары ярҙамында ауыл хужалығы тармағының нескәлектәрен үҙләштергән Азамат менән Раянды бер эш тә ҡурҡытмай. Азаматтың тормош иптәше Рузанна ла тырыша, машина менән һауыу операторҙары конкурсында ике йыл рәттән беренселекте ҡулдан ысҡындырмай. Әйткәндәй, уларҙы ҡотларға була: йәш ғаиләлә дүртенсегә сабый тыуҙы. Булдыҡлы булдырыр, эшен дә уңдырыр, тиҙәр беҙҙең халыҡта. Кәшәфетдиновтар халыҡты экологик яҡтан таҙа ауыл продукцияһы менән тәьмин итеү ниәте менән янып эшләй. Ҙур теләк менән эшләгәнгә лә эштәре уңышлы уларҙың"", - тип яҙа уңған ғаилә тураһында Әҡлимә Имамова."
Мөхәббәт шаяртмай йәки ғашиҡ пенсионер 2 миллион һумаҡсаһынан ҡолаҡ ҡаҡҡан,"Бер пенсионер ҡатын мутлашыусы ирҙең иҫәбенә 2 миллион һумдан ашыу аҡса күсергән. Тишек шоманға ултырған ханым интернет аша танышҡан бер иргә ныҡ ғашиҡ була, уға кейәүгә сығырға йыйына. Социаль селтәрҙә танышыу интернет-мөхәббәткә әйләнә. Теге ир ҡатындың бер ҡатлығынан файҙаланып, уның эргәһенә күсеп ҡайтырға йыйыныуы хаҡында белдерә. Тик Рәсәйгә таможня хеҙмәткәрҙәре сығармай, бының өсөн аҡса кәрәк, ти. Аҡсаны алғас та, бәйләнеш юғала."
Кинотеатрға - паспорт менән,"Хәҙер кинотеатр тамашасыларынан кассир паспорт күрһәтеүҙе талап итә ала.Тамашасының йәше фильмдың йәш категорияһына тап килеүен тикшереү өсөн - был турала федераль закон кисә үҙ көсөнә инде.Ошондай уҡ хоҡуҡ китап һәм журнал һатыусыларға, китапханасыларға бирелде."
"""Әсәлек капиталы""на машина һатып алырға рөхсәт итеүҙәре бар","""Әсәлек капиталы""н хаҡы бер миллион һумға тиклем һәм беҙҙең илдә етештерелгән автомобилде һатып алыу өсөн файҙаланыу тураһында закон проекты ҡарала, тип хәбәр итә ""Российская газета"". Был тәҡдимде ""Ғәҙел Рәсәй"" партияһы депутаттары индергән. Бала тыуғас, ғаиләнең машинаға ихтыяжы арта, тип иҫәпләй улар. Автомобиль двигателе кәмендә 125 ат көсө, өс урынлыҡ булырға тейеш. Был закон ҡабул ителһә, ғаиләләргә лә, Рәсәй автопромына ла ярҙам буласаҡ, тигән фекерҙә депутаттар. Бөгөн ""Әсәлек капиталы""ның күпселек өлөшө торлаҡ шарттарын яҡшыртыу өсөн сарыф ителә."
"Радий Хәбиров - ""Топ-25-тә""","Башҡортостан Башлығы губернаторҙарҙың милли рейтингында яҡшы урынға эләккән.Беренсе төркөмдә, Топ-25, исемлегендә Радий Хәбиров - 14-се урында. ""Рейтинг"" мәғлүмәт технологиялары үҙәге Рәсәй субъекттары башлыҡтары тураһында әҙерләгән сираттағы тикшеренеү һөҙөмтәләре шуны күрһәткән. Рейтинг хронологияһы сентябрь-октябрь айҙарын үҙ эсенә ала.Исемлектә беренсе урында - Төмән өлкәһе губертнаторы Александр Моор. Икенсе урында - Ямал-Ненец автономиялы округы губернаторы Дмитрий Артюхов. Тәүге өсәүгә Тула өлкәһе етәксеһе Алексей Дюмин да ҡушыла. Иң шәп ""Топ-25"" исемлегендә артабан түбәндәгеләр: Рөстәм Миңлеханов (Татарстан), Евгений Савченко (Белгород өлкәһе), Сергей Собянин (Мәскәү), Глеб Никитин (Түбәнге Новгород), Олег Кувшинников (Вологда), Александр Дрозденко (Ленинград), Александр Беглов (Санкт-Петербург), Рамзан Ҡадиров (Чечня), Вениамин Кондратьев (Краснодар крайы), Антон Алиханов (Калининград), Радий Хәбиров (Башҡортостан), Александр Гусев (Воронеж), Айсен Николаев (Саха (Якутия), Дмитрий Азаров (Һамар), Сергей Носов (Магадан), Анатолий Артамонов (Калуга), Владимир Васильев (Дағстан), Наталья Комарова (Ханты-Манси-Югра), Владимир Волков (Мордовия), Олег Кожемяко (Приморье крайы), Александр Бурков (Омск), Андрей Травников (Новосибирск)."
"""Хеҙмәт етештереүсәнлеге һәм мәшғүллеккә булышлыҡ итеү"" милли проекты ярҙам итә","Милли проектты ғәмәлгә ашырыуға Өфөнөң 10 предприятиеһы ҡушылды. 953 эшсе цифрлаштырыу буйынса уҡый, квалификацияһын күтәрә.""Хеҙмәт етештереүсәнлеге һәм мәшғүллеккә булышлыҡ итеү"" милли проектын ғәмәлгә ашырыу барышында эш эҙләүҙә ауырлыҡтар кисергән кешеләргә лә ярҙам итеү ҡаралған. Баш ҡаланың Халыҡ мәшғүллеге үҙәге директоры Рәзинә Насирова белдереүенсә, эш табыуҙа булышлыҡ итеүҙе һорап быйыл 18 меңдән ашыу кеше мөрәжәғәт иткән, ә 9000 эш биреүсе хеҙмәткәр эҙләп. Вакансиялар банкында 105 мең урын бар икән. ӘйткәндәйКиләһе йылда ""Демография"" милли проекты буйынса Өфөлә ""Ҡатын-ҡыҙҙар мәшғүллегенә булышлыҡ итеү - өс йәшкә тиклемге балаларға мәктәпкәсә белем биреү өсөн шарттар булдырыу"" тигән федераль проект эшләй башлаясаҡ."
Владимир Путинға Рәсәйҙәге прогресты күҙәтеп барыуҙары хаҡында һөйләнеләр,"Кисә Рәсәй Президенты алыҫтан, океан аръяғынан ҡунаҡтар ҡабул итте.Куба Президенты Мигел Диас-Канель Бермудес эш сәфәре менән килеп төштө. Ике ил етәкселеге Рәсәй-Куба стратегик партнерлығын нығытыу мәсьәләләре, халыҡ-ара көнүҙәк темалар тураһында һөйләште. Владимир Путин әңгәмәсеһен Президент булып һайланыуы менән дә ҡотларға онотманы. Әйткәндәй, утрау дәүләте вәкилдәре былтыр беҙгә ҙур делегация менән килеп ҡайтҡайны инде. - Мы продолжаем контакты на высшем и высоком уровнях на постоянной основе. Активно сотрудничаем и поддерживаем друг друга на международной арене. В России всегда с особой симпатией относились к независимой позиции Кубы, к её суверенной политике. С удовольствием отмечаю, что в прошлом году у нас наметился рост товарооборота, сразу на 33 процента. Понятно, что в таких условиях, в которых находится Куба, непросто решать экономические и социальные вопросы, но вам это в целом удаётся, - тине Рәсәй Президенты. Мигел Диас-Канель Бермудес әфәнде беҙҙең илгә килеүенә һөйөнөүен белдерҙе. Баҡһаң, Президент вазифаһында Европа төбәгендәге тәүге сит илгә сәфәре тап Рәсәйгә килеүе икән. Уның аша Куба армияһының генералы Рауил Кастро Путинға ҙур сәләм ебәргән. - Для нас очень много значил визит Медведева в октябре. Очень интересный, позитивный визит, имеет особенность, что высокое руководство Российской Федерации посетило Кубу в сложный момент, когда происходит эскалация агрессии США против Кубы, и даёт урок миру в том, что позиция России и Кубы остаётся неизменной под угрозами Соединённых Штатов. С другой стороны, в этом визите мы смогли оценить развитие всех проектов. Но также в рамках визита появились новые идеи о новых областях и новых проектах, в которых мы можем сотрудничать.Хотел бы сказать, что в нашей повседневной деятельности, в наших чувствах каждый день есть моменты, посвящённые России. В первую очередь потому, что мы очень пристально следим за растущей ролью, которую играет Россия, чтобы сломить превосходство, которое старается установить США. Также следим за прогрессом России. Как лично я, так и многие, кто меня сопровождает, каждый день лично отслеживаем, как происходит развитие проектов с Россией, - тип ысын күңелдән шатланып һөйләне Куба Президенты."
Шифалы шишмә һыуы өсөн ҡоҙоҡ ҡаҙғандар,"Ауырғазы районының Мораҙым ауылы ир-егеттәре өмәләп ҡоҙоҡ ҡаҙған""Һамай тауы янындағы шишмәләр үҙенең йомшаҡ, тәмле һыуҙары менән айырылып тора. Һуңғы 70 йылда ауыл тирәһендәге ерҙәр һөрөлөп, тауҙарҙа һарыҡ көтөүҙәре көтөлөп, бар ағас-ҡыуаҡлыҡтар ҡороно. Һөҙөмтәлә шишмәләр ҙә юғалды.Ә төп Һамай ҡойоһо, эргәлә бер нисә скважина бырауланғас, элекке тәмен юғалтты. Аылыбыҙҙың имам-хатибы Сабир Ҡоҙашевтың башланғысын ир -аттар күтәреп алып, ҡойо ҡаҙырға сыҡты. Дүртенсе көн ямғыр яуып торһа ла, унлап ир-егет өмәгә килде.Изге эштең төп бағыусыһы Сабир Ҡоҙашев тарафынан тимер - бетон ҡулсалар һатып алынғайны. Ауылдаштарыбыҙ Венер Ғужин, Таһир Яхин, Мәғәфүр Ильясов, Раян Вәлитов, Йәмил Әюпов, Фәрғәт һәм Илфат Ҡоҙашевтар, Рушан һәм Байрас Ильясовтар, Рөстәм Һатлыҡов гөрләшеп эшкә тотондо. Бындай өмәләр аҙна һайын ойошторолдо. Халыҡ ихлас ҡатнашты. Ҡоҙоҡ янына таш түшәлде, ауылыбыҙҙың инженеры һәм уйлап табыусыһы, һәр яуаплы эште үҙенең өҫтөнә алыусы Сынтимер ағай Сафин эшләгән һыу күтәргес ""торна"" (""журавль"" тиҙәр) урынына ултыртылды. Аллаға шөкөр, ҡоҙоҡтың һыуы тәмле, сөсө, етәрлек. Уға тлы химик анализ икенсе аҙнаға әҙер буласаҡ, тинеләр ауыл хакимиәтенән"", - тип хәбәр итә Факил Дилмөхәмәтов."
Шайморатовҡа һәйкәл Еңеү байрамына ҡуйыласаҡ,"Өфөнөң Совет майҙанында генерал-майор Миңлеғәле Шайморатовҡа атлы һәйкәл ҡуйыласаҡ.Был хаҡта Башҡортостан Башлығы Радий Хәбиров, Хөкүмәт йортонда уҙған Бөйөк Еңеүҙең 75-се йыллығына әҙерләнеү буйынса ойоштороу комитетының ултырышында хәбәр итте. Был шәхестең иҫтәлеген мәңгеләштереүҙә дәүләттең һәм йәмғиәттең барлыҡ институты ҡатнашырға тейеш, тине Радий Фәрит улы. Ғөмүмән, Рәсәйҙә атлы статуялар күп түгел. Ә 112-се Башҡорт кавалерия дивизияһы командирына һәйкәл, Салауат Юлаевҡа һәйкәлдән ҡала, Өфөлә икенсе атлы монумент буласаҡ. Һүрәттә: Шайморатовтың Ҡырмыҫҡалы районындағы һәйкәле."
Волонтерҙың күңеле изге,"Торатау конгресс-холында республиканың төрлө район-ҡалаларынан килгән волонтерҙар бәйгеһенә йомғаҡ яһалды. Уҡыусыларҙы Каринэ Хәбирова, Йәмәғәт палатаһы етәксеһе Ольга Панчихина, төрлө министрлыҡтар вәкилдәре сәләмләне. Бер йыл буйы йәш ирекмәндәр ауыл-ҡалаларҙа әбей-бабайҙарға, мөмкинлеге сикләнгән балаларға ярҙам итә һәм бының хаҡта конкурсты ойоштороусыларға отчет ебәрә. Туймазы ҡалаһынан килгән алтынсы синыф уҡыусыһы Реналь Хәбиров юлдарҙа балаларҙың машинанан тапалыу осраҡтарын кәметеү өсөн, киске мәлдә яҡтылыҡты сағылдырған элемент тағырға йәки кейергә кәрәк, тигән баннер яҙып элеп ҡуйған. Балалар хәүефһеҙлеге буйынса урындағы ЮХХДИ хеҙмәткәрҙәре менән осрашҡан.Бөгөн 6-сы класс уҡыусыһы автоҡаласыҡ проектын тәҡдим итә. Автоҡаласыҡ - транспорт системаһыһының бәләкәй күсермәһе буласаҡ. Һәр бала үҙен төрлө ролдә һынап ҡараясаҡ - йәйәүле, водитель, ЮХХДИ инспекторы. Бының кеүек урындар республиканың бер-нисә ҡалаһында ғына бар.Башҡортостанда бөгөн 200-ҙән ашыу ирекмәндәр ойошмаһы иҫәпләнә. Улар 14 йүнәлеш буйынса эшләй. Һуңғы йылдарҙа волонтерҙар юғалған кешеләрҙе эҙләү, ихата-парктарҙы йәшелләндереү, төзөкләндереү кеүек эштәрҙә яҡшы һөҙөмтәләр күрһәтә. Ирекмәндәр хәрәкәтен әүҙемләштереү маҡсатында, малай-ҡыҙҙар өсөн эшлекле йәйге лагерҙар һәм яңы проекттар ойошторола."
Кремль: Һалдат-срочниктың хеҙмәттәштәрен атып үлтереүе - шәхси характерҙағы фажиғә,"Беҙ был ҡот осҡос хәл тураһында яҙғайныҡ инде (""Фажиғә сәбәптәре асыҡлана"", https://www.ye02.ru/online/19971-fazhi-sbptre-asylana.html). Эйе, һүҙ Байкал аръяғы (Забайкальский) крайында һигеҙ кешене үлтергән һалдат хаҡында. Ғәҙәттән тыш хәлгә бәйле Кремлдән комментарий бар. РФ Президентының матбуғат секретары Дмитрий Песков белдереүенсә, был - шәхси фажиғә, уның буйынса Армия реформаһын ғәмәлгә ашырыу барышы тураһында фекер йөрөтөргә кәрәкмәй. Йәғни, хәрби реформаның ҡыҫылышы юҡ. Президент был хәлгә ҡарашын белдермәҫ, моғайын. Сөнки, дәүләт башлығы булараҡ, был осраҡ уның туранан-тура бурысы түгел. Әммә, тигәндәр Кремлдән, фажиғә сәбәптәрен ентекле тикшерергә кәрәк. Үҙе хеҙмәт иткән частағы һигеҙ кешене атып үлтергән, икәүһен яралаған Рәмил Шәмсетдиновҡа ғүмерлек төрмә янай."
Кешеләр уға аҡсаны үҙҙәре тапшырған,"Баймаҡ районында бер ир халыҡты өс миллионға алдаған. 27 йәшлек ир дүрт йыл дауамында, мутлашып, өс миллиондан ашыу аҡса ""эшләгән"". Ул водитель танытмаһы, хәрби билет, төрлө сертификат, хатта юғары белем тураһында диплом алыуҙа ярҙам күрһәтәм, тип вәғәҙәләгән. Шулай уҡ ""права""ны ҡайтарыу, уҡыу йорттарына инеү, машина һатып алғанда ярҙам тәҡдим иткән. Әлбиттә, был хеҙмәттәре өсөн аҡса һораған.Тәүге осрашыуҙа үҙен төрлө хоҡуҡ һаҡлау органдары хеҙмәткәре тип танытҡан, исемде уйлап сығарған. Ысынында иһә, бер ниндәй ҙә хеҙмәт күрһәтеү уйына ла инеп сыҡмаған. Аҡсаны үҙенең нужаһына тотонған. Бөгөн был ирҙән 57 кешенең зыян күреүе билдәле. Уларҙан өс миллиондан ашыу аҡса алған аферист үҙенең ғәйебен тулыһынса таныған. Суд алдаҡсыны дүрт йылға рәшәткә артына оҙатҡан. Бынан тыш, уға бурысын түләргә тура киләсәк."
"Учалы районының Ҡоҙаш ауылында ""Мәүлиҙә"" мәсете асылды","""Әгәр ауыл халҡы Алла йорто булған мәсеттәргә йөрөй, йомаларҙа, ғәйет байрамдарында ихлас ҡатнаша икән, был кешеләрҙең иманға ҡайтыу билдәһе ул. Мәсет төҙөүҙә өлөш индергән ауылдаштарға, шатлығыбыҙҙы уртаҡлашырға килгән ҡунаҡтарға сикһеҙ рәхмәт! Ҡоҙаш ауылына бәрәкәт булып мәсет асылыу тантанаһына килгән бихисап имамдарҙың сығышын халыҡ тын ҡалып тыңланы. Иман йорто менән бер рәттән, битарафлыҡҡа сумған күңелдәребеҙ ҙә, Аллаға тәүәккәлләп, иманға асылһа ине"", - тип яҙа Ҡоҙаш мәҙәниәт йорто хеҙмәткәрҙәре."
Ҡотлайбыҙ!,"“Хәйбуллин” крәҫтиән-фермер хужа­лығын ойошторған Бөрйән районы фермеры Фәһим Хәйбуллинға Башҡортостан Республикаһының атҡаҙанған ауыл хужалығы хеҙмәткәре исеме бирелгән!Юғары исемгә лайыҡ булған илһөйәр, эшһөйәр Фәһим Хәйбуллинға артабан да уңыштар юлдаш булыуын теләйбеҙ!"
"""Үрнәк"" - күптәргә үрнәк!","Яуыш ауыл клубының “Үрнәк” биҙәү-ҡулланма ижады халыҡ коллективы башҡорт ҡатын-ҡыҙҙарының боронғо биҙәүестәрен тергеҙеү менән шөғөлләнә.Һаҡал, ҡалпаҡ, тамбурлы сигеү оҫталары ҡул эштәре бик йыш күсмә күргәҙмә менән сығыш яһай. Сәмәрйә Солтанова етәкселегендәге коллективтың милли кейемдәре лә район музейында һаҡланған боронғо өлгөләр буйынса тегелгән."
Батарейкаларҙы дөйөм  сүплеккә ташларғамы инде?,"Сентябрҙә беренсе һәм икенсе кластағы хәүефле ҡалдыҡтарҙың әйләнеше буйынса берҙәм оператор булдырыу тураһында федераль законға үҙгәрештәр индерелгәйне. Әлеге көндә махсус зарараһыҙландырыу талап ителгән сүпте йыйыу мәсьәләһен хәл иткән ҡануниәттең акттары булмауы хәлде ҡатмарлаштыра . Беҙҙең республикала терегөмөшлө лампалар һәм батарейкалар йыйып, уны эшкәрткән «ЭкоСервис» үҙенең эшмәкәрлеген туҡтатҡан. Ҡурҡыныс һәм зарарлы ҡалдыҡтар бер ҡайҙа ла сортировкаланмай. Республикала йылына 90-120 тонна батарейка һәм терегөмөшлө ҡалдыҡтар йыйылыуын иҫәпкә алғанда, был ҙур проблема."
Инсультты асыҡлау өсөн нимә эшләргә?,"Инсультты асыҡлау өсөн нимә эшләргә? Башҡорт Википедияһы түбәндәге кәңәштәрен бирә. Өс төп алым бар, ул ""УЗП "" тип атала. Зыян күреүсенән һорарға: У — улыбнуться (йылмайырға). Инсульт осрағында йылмайыу ҡыйыш килеп сыға, ирен сите өҫкә түгел, ә аҫҡа йүнәлтелә. З — заговорить (һөйләшергә). Мәҫәлән: ""Бөгөн ҡояшлы көн"" тип артығыҙҙан ҡабатларға ҡушығыҙ. Инсульт осрағында йыш ҡына телмәр боҙола, әммә һәр ваҡыт түгел. П — поднять обе руки (ике ҡулын да өҫкә күтәрергә ҡушығыҙ). Ҡулдар бер төрлө күтәрелмәһә, инсульт билдәһе булыуы мөмкин. Өҫтәмә диагностика алымдары: Зыян күреүсене телен күрһәтеүен һорағыҙ. Әгәр теле тигеҙ туры түгел һәм бер яҡҡа ҡыйшайған булһа, был инсульт билдәһе. Зыян күреүсене ус төптәрен өҫке ҡаратып, ике ҡулын өҫкә һуҙырға һәм күҙҙәрен йоморға ҡушығыҙ. Берәй ҡул ҡырын йәки аҫҡа китһә, был инсульт билдәһе. Был талаптарҙы үтәй алмаһа, зыян күреүсегә ашығыс ярҙам саҡыртырға кәрәк. Иҫегеҙҙә тотоғоҙ! Симптомдар юғалған булһа ла, госпиталләштереү талап ителә. Ә бына Күгәрсен районының Ялсы ауылында уңған фельдшеры Гүзәл Һабаншина ҡан баҫымы ауырыуҙарына ҡаршы профилактик әңгәмә үткәргән.Аҡ халатлы ауыл ҡатын-ҡыҙҙарына бик күп кәңәштәр биргән, үҙ-үҙеңә, ауырыған кешегә беренсе ярҙам ҡулы һуҙыу кеүек ҡағиҙәләрҙе өйрәткән. Сара бик фәһемле үтте, ти ҡатнашыусылар."
Юл фажиғәләре - 28 октябрь,"Республика юлдарында 18 автомобиль аварияһы теркәлгән, ике кеше һәләк булған, 22 кеше травма алған.Көндөҙ Нефтекамск ҡалаһының Яңауыл урамында ҡара-ҡаршы килгән ""Лада Приора"" менән ""Урал"" йөк машинаһы бәрелешкән. ""Лада Приора""ның 22 йәшлек водителе лә, уның йәштәш пассажиры ла аварияла йән биргән. Ҡалтасы районы егеттәре улар. Йөк машинаһы менән Краснокама районынан 54 йәшлек водитель идара иткән.Был ваҡиға буйынса тикшереү эше бара. Кисәге Учалы районының Ҡунаҡбай ауылы янында, Белорет районы Инйәр ҡасабаһы эргәһендә юлда үлгән аттар ята ине. Үле бейәне ҡолонсағы имеп маташҡанды күреп, йөрәк әрнене... Һаҡ булығыҙ юлдарҙа, дуҫтар."
Балалары менән юғалған ирҙең автомобиле генә табылған,"Өфөлә 8 һәм 5 йәшлек малайҙары менән 37 йәшлек Аркадий Мазов юғалған. Ул ҡатыны менән ирешеп, автомобилендә сығып киткән. Полиция Инорс биҫтәһендәге урман ситендә ирҙең автомобилен генә тапҡан. БР Тәфтиш комитеты «Ике һәм унан күберәк кешене, балаларҙы үлтереү» статьялары буйынса енәйәт эше ҡуҙғатҡан. Юғалыусылар тураһында мәғлүмәт белһәгеҙ, полицияға хәбәр итегеҙ."
Ҡытайҙар Башҡортостанда соя үҫтермәксе,"Ҡытай инвесторҙары Башҡортостанда соя үҫтерергә һәм ауыл хужалығы техникаһы етештерергә итә. Ҡытай бизнес-делегацияһы вәкилдәре Башҡортостандың үҫеш корпорацияһында республикала комбайндар һәм тракторҙар етештереү тураһындағы пландары хаҡында һөйләгән. Уларҙың фекеренсә, проект бик преспективалы, сөнки республика ғына түгел, тотош Рәсәй ауыл хужалығы техникаһына ҡытлыҡ кисерә. Һөйләшеүҙә тағы бер проект хаҡында һүҙ алып барыла – ул соя үҫтереү һәм уны эшкәртеү. «Былтыр Ҡытай 90 млн тонна соя һатып алған, шуның 1 миллионын – Рәсәйҙән. Әле иһә уны үҫтереү өсөн уңайлы ер эҙләйбеҙ һәм Благовещен районына күҙ һалдыҡ. Унда был культураны үҫтереү өсөн уңайлы климат», – ти Ҡытай делегацияһы вәкиле Чжуан Енун."
"Бына исмаһам, намыҫлы ҡылыҡ","Рәсәй бокс федерацияһы быйыл уҙған еңел атлетика буйынса донъя чемпионатында уңышҡа ҡаҙанған Мария Ласицкене менән Анжелика Сидорованы аҡсалата премия менән бүләк итеп, уларҙы баһаларға булған.Уларҙың икеһенә бишәр миллион һум аҡса биргәндәр. Аптыраған ҡыҙҙар федерацияға рәхмәт әйтеп, ун миллионды беренселектә ҡатнашҡан һәр атлетҡа бүлеп бирергә булды.Һаман да дауам иткән допинг ғауғаһы арҡаһында донъя чемпионатында Рәсәйҙән бары 30 ғына атлет көс һынашты. Улар ике алтын, өс көмөш һәм бер бронза миҙал яулап уңышлы сығыш яһағайны."
Беренсе балаһы тыуғандар 300 мең һумды ҡасан алыр?,"Башҡортостанда «Беренсе бала тыуған өсөн 300 мең һум» программаһы тамамлана. Билдәле булыуынса, был аҡсаларҙы 2019 йылдың 1 ғинуарына тиклем сабыйҙары тыуған һәм торлаҡ шарттарын яҡшыртыуға мохтаж ғаиләләр алыуға хоҡуҡлы ине . Сертификатты ипотеканы ҡаплауға, фатир һатып алыуға, йорт төҙөүгә тотонорға рөхсәт иттеләр. Был программала торорға дәғүә итеүселәр күп булып сыҡты. Бюджетта аҡса булмау сәбәпле, ул барыһына ла ваҡытында тапшырылманы. 2018 йылдың 3 сентябренә тиклем сиратта торғандарға түләргә 200 млн һум аҡса кәрәк. Улар ноябрҙә аласаҡ. Әле был ғаиләләр документтарын яңырта. Район хакимиәтенең торлаҡ бүлеү һәм уның иҫәбен алып барыу бүлегенә мөрәжәғәт итергә кәрәк. 2018 йылдың 3 сентябренән һуң иҫәптә торғандарға (1880 ғаилә) 564 һум аҡса талап ителә . Был аҡсаларҙы киләһе йылдың бюджетынанан алыу ҡаралған. Сертификаттар БР Дәүләт Йыйылышы – Ҡоролтай депутаттары республика ҡаҙнаһын раҫлағас ҡына, киләһе йыл башынан тапшырыла башлаясаҡ."
Ниңә үҫмерҙәр балалар майҙансығын ватырға ярата?,"Салауат ҡалаһында балалар майҙансығында “уйнаған” үҫмерҙәргә ҡаршы сыҡҡандар. Бәүелсәктә бәүелеп, башҡа уйын тренажерҙарында күңел асырға яратҡан әзмәүерҙәй үҫмерҙәр ҡайһы ваҡытта бәләкәстәргә урын да бирмәй. Хатта өркөтөп-ҡурҡытып ебәрергә лә күп һорамай. Бер йортта йәшәүселәр ошондай егет-ҡыҙҙарға ҡаршы көрәш асҡан. “Улар беҙҙең майҙансыҡта уйнап ҡына ҡалмай, вандалдар кеүек ҡылана! Майҙансыҡ ҙурҙар өсөн түгел, футбол уйнау, турникта күтәрелеү урынына, бында маймыл шикелле ҡыланып, ырғып, һикереп, конструкциялар өҫтөнә менеп күңел аса. Ә бит конструкциялар бәләкәстәр өсөн яһалған, бер ҙә улар өсөн түгел!” – тип ата-әсәләр балалар майҙансығын “яратҡан” ҙур балаларҙы видеоға төшөрә, үҙ көсө менән ҡыуа, суд менән ҡурҡыта башлаған. Әлбиттә, уйын майҙансыҡтарында йәште сикләү юҡ. Мәҫәлән, үҫмер ҡыҙ бәүелсәктә донъяһын онотоп, күҙен йомоп бәүелә, ә уның тирәләй 3-6 йәшлек балалар сиратҡа теҙелгән икән, был осраҡта өндәшмәй тороп ҡалып булмайҙыр.Ауыл ерендә лә балаларҙың яратҡан уйын майҙансыҡтарын төнгө урам хужалары емерә, ҡыра. Бигерәк тә, клуб янында урынлашҡандар тиҙ арала эшлектән сығып бөттө. Был нилектән улай килеп сыға икән - бала сағында бындай майҙансыҡ күрмәгәнлектән, әллә башҡаһы?.."
Маршрут автобустары мутлашыу юлын уйлап тапты,"Баш ҡала таксистары пассажирҙарҙың ҡулаҡсаһы өсөн көрәште дауам итә. Юл хаҡы өсөн түләүҙе бер күләмдә билдәләгәс, ҡайһы берәүҙәр махсус рәүештә ҡулаҡса өсөн ташлама индерә башланы. Йәғни, карта менән иҫәпләшһәң, юл хаҡы 25 һум буласаҡ, ә “тере” аҡса менән – 20 тәңкә. Уларҙың хәйләле алымына ҡаршы республика етәкселеге ниндәй сикләү индерер икән? Ә дәүләт предприятиеһы “Башавтотранс”, киреһенсә, “Алға” картаһы менән иҫәпләшеүселәрҙе хуплай. Был автобустарҙа ҡулаҡса менән түләгән осраҡта юл хаҡы 5 һумға ҡыйбатыраҡ килеп сыға."
НХЛ-ға әле иртәрәк...,"Уҙған миҙгел Силәбенең «Трактор» командаһынан китеп, НХЛ-дың «Нью-Йорк Рейнджерс» клубы менән килешеү төҙөгән Виталий Кравцов киренән тыуған яғына ҡайтырға мәжбүр.19 йәшлек һөжүмсе төп составҡа эләгә алмай, фарм клубта биш осрашыу уҙғара. Контракт буйынса әгәр ул төп составта уйнамай икән, килешеүҙе өҙөп, ҡабаттан КХЛ-ға ҡайтыуы ҡаралған ине. Һәм бына Кравцов, «Трактор» клубы менән бер миҙгелгә ҡул ҡуйҙы. 2017/2018 йыл миҙгелендә, хоккейсы иң оҫта йәш уйынсы исеменә баһаланып, КХЛ «йондоҙ»ҙары уйынында ҡатнаша. Уны шунда уҡ НХЛ-дың «Рейнджерс» етәкселеге күреп ҡалып үҙенә йәлеп иткәйне."
Башҡортостанда телдәге яман шешкә үҙенсәлекле операция эшләнгән.,"Өфө хирургтары ауырыуҙың телендәге яман шеште ҡырҡып алып, зыян күргән өлөшөн тергеҙгәндәр. Дүрт ай элек 62 йәшлек ир ашай алмай башлауына зарланып, табиптарға мөрәжәғәт итә. Асыҡланыуынса, телдәге яман шеш муйындағы лимфотөйөндәргә лә метастаза ебәреп өлгөргән. Республика онкодиспансеры табиптары шеште ҡырҡып алып, зарар күргән лимфотөйөндәрҙе һәм ауырыуҙың телен тергеҙгәндәр.Республика онкодиспансерының бүлек мөдире Шамил Мусин әйтеүенсә, был – муйынға метастазалар ебәреп өлгөргән телдәге яман шешкә микрохирургик реконструкция менән эшләнгән тәүге операция. «Йыл һайын ошондай ауырыу менән 60 – 70 кешене дауаларға тура килә. Беҙҙең бурыс – бындай операцияларҙы яйға һалыу, йышайтыу. Ҡатмарлы операция дүрт этапта үткән. Операция өсөн тәғәйенләнгән микроскоп медиктарға ысын мәғәнәһендә ювелир эш башҡарырға – диаметры 3 миллиметрҙан 5 миллиметрға тиклемге микротамырҙарҙы һәм артерияларҙы, ҡан тамырҙарын тегергә – ярҙам итә."
Милли проекттарҙы сифатлы итеп ғәмәлгә ашырыуға нимә ҡамасаулай?,"Рәсәйҙең Иҫәп палатаһы рәйесе Алексей Кудрин илебеҙҙә милли проекттарҙы сифатлы ғәмәлгә ашырыуҙың төп кәртәһен атаны. Тик был, тине етәксе, үкенескә күрә, берҙән-бер ҡамасау түгел...Кудрин белдереүенсә, төп кәртәләрҙең береһе - ""идара итеү кимәлдәренең ҡатмарлы иерархияһы"".- На каждом таком уровне есть показатели, нацпроекты реализуются через федеральные проекты, в которые входят государственные программы, это, по сути, старая оболочка, и она не всегда эффективная, - тигән Иҫәп палатаһы башлығы. Милли проекттарҙы ғәмәлгә ашырыу буйынса төрлө фекер бар. Мәҫәлән, бер нисә аҙна элек РФ Федерация Советы рәйесе Валентина Матвиенко министрлыҡтар һәм ведомстволар эшен ""безобразие"" тип баһалағайны. Матвиенко ханым милли проекттарҙы ғәмәлгә ашырыуға бүленгән аҡсаны бик әкрен үҙләштереү менән килешмәй. Унан алда беренсе вице-премьер - РФ финанс министры Антон Силуанов та темптарҙың һүлпән булыуын белдергәйне. Эштәр ҡасан шәберәк китер икән? Беләһегеҙ, билдәләнгән 12 милли проект өсөн 2024 йылға тиклем 25,7 триллион һум аҡса тотонолорға тейеш."
Владимир Путин Европа илдәре башлыҡтарын Сочиҙағы етди һөйләшеү йомғаҡтары менән таныштыра,"Рәсәй Президенты Владимир Путин Германия канцлеры Ангела Меркель менән телефондан һөйләште.Шулай кәрәктер инде, күрәһең. 22 октябрҙә Сочиҙа Владимир Путин менән Төркиә Президенты Рәжәп Тайып Эрдогандың бик оҙаҡ аралашыу һөҙөмтәһендә меморандум ҡабул ителгәйне. Унда һүҙ Сүриә темаһына ҡағылышлы булды.Бына ошо сара хаҡында Рәсәй Президенты Франция лидерына һөйләне (телефон аша). Хәҙер сират - Германия канцлерында. Ангела Меркель Путинды бик ентекле тыңлаған, тиҙәр. Тиҙҙән, теүәлерәге иртәгә үк, Женевала Конституция комитеты эш башлай. Әлеге ""Сочи меморандумы"" ла ошо сарала телгә алынасаҡ икән.Әйткәндәй, кисә генә Брюсселдә сираттағы тапҡыр Рәсәй - Евросоюз - Украина министрлыҡтары консультацияһы үтте. Унда Украина аша Европаға Рәсәйҙән газ сығарыуға бәйле фекер алышынды. Ошо йылдың аҙағында украина менән төҙөлгән контракттың мөҙҙәте бөтә. Беләһегеҙ, был дәүләт менән ара бигүк йылы түгел."
Ҡоштар осорам!,"28 октябрҙә Учалы районы Миндәк урта мәктәбендә Мостай Кәримдең 100 йыллығына арналған “Күкрәгемдән ҡоштар осорам…” муниципаль онлайн-конкурсының еңеүселәрен тәбрикләү сараһы уҙҙы.Был ижади бәйге 1-се октябрҙән алып 20 октябргә тиклем барҙы, конкурста 78 уҡыусы ҡатнашты. Конкурсанттарҙы талапсан, әммә ғәҙел жюри ағзалары баһаланы.Ҡарамаҡҡа ябай ғына бәйге ысын мәғәнәһендә шиғриәт байрамы булды, тиеште ҡатнашыусылар. Балалар хис-тойғоларын шиғыр юлдарына һалып, әҙиптең әҫәрҙәрен юғары оҫталыҡ менән башҡарғанда, бер кем дә битараф ҡала алманы.Бөтә ҡатнашыусылар ҙа тик маҡтау һүҙҙәренә лайыҡ ине.Ә шулай ҙа улар араһында абсолют еңеүселәр булып, түбәндәге уҡыусылар танылды: Яҙгөл Нәжәрова, Бәләкәй Ҡаҙаҡҡол мәктәбенең 1-се синыф уҡыусыһы, уҡытыусыһы Гөлнара Исламова. Даяна Хәсәнова, 4-се синыф, Учалы ауылының Башҡорт гимназияһы, Луиза Ханнанова. Арыҫлан Хөснуллин, 4-се синыф, Наурыз мәктәбе, Таңһылыу Хилалова. Арсен Ғәзизов, 2-се синыф, 7-се һанлы мәктәп, Резеда Сулейманова. Нургизә Камалетдинова, 3-сө синыф, Ураҙ лицейының Ҡотой филиалы, Римма Яхина. Камилла Ульданова, 4-се синыф, Илсе мәктәбе, Зөлфирә Сәйфуллина. - Бөгөн Миндәк мәктәбендә юбилярҙың шиғырҙары яңғырап, улар беҙҙе уйландырҙы, моңландырҙы, күңелдәребеҙҙе сафландырҙы, тыуған Башҡортостаныбыҙ өсөн ғорурлыҡ тойғоһон уятты, - тине ветеран уҡытыусы Гөлсирә Ғарипова. – Мостай Кәримдең әҫәрҙәре үлемһеҙ, улар киләсәккә илтеүсе илселәр!- Был күркәм сарала ҡатнашҡан балаларҙың әҙәбиәткә булған ҡыҙыҡһыныуы, һөйөүе бер ваҡытта ла һүнмәһен-һүрелмәһен, улар ғүмер буйы китап менән дуҫ булырҙар, тип ышанғы килә, - тип Миндәк урта мәктәбе директоры Гүзәл Илһамова конкурсты йомғаҡланы. – Сөнки аҡыллы, аңлы, уҡымышлы балалар - Рәсәйҙең киләсәге!"
Юл фажиғәләре - 27 октябрь,"Кисәге, 27 октябрҙә, республика юлдарында 17 авария теркәлеп, ике кешенең ғүмере өҙөлгән, ун ете кеше йәрәхәттәр алған.Төндә Күгәрсен районында, Магнитогорск-Ира автоюлының 320-се саҡрымында, Хәйбулла районының 32 йәшлек водителе ВАЗ-2114 машинаһында юлдан ситкә осоп түңкәрелгән.Авария һөҙөмтәһендә водитель һәләк булған. Яҡындарының ауыр ҡайғыһын уртаҡлашабыҙ..."
"""Юлда үле хайуан түгел, ә сепрәк ята ине!""","Башҡортостандың атҡаҙанған артисы Гүзәл Ураҙова менән йырсы Фирдүс Тямаевтың трассалағы осрашыу видеоһы бөгөн социаль селтәрҙәрҙә иң популяр тема булғандыр. Улар, икәүләп, тапалған бесәйгә оҡшап ятҡан әйберҙән көлә.- Шешлеккә өлгөрмәнек, - тип төртөп күрһәтә Гүзәл. - Эх, ашайһы килә! - тип хуплай Фирдүс. Был видео, ҡулланыусыларҙың кире фекерҙәренән һуң, оҙаҡ торманы, сәхифәнән алынды. Кискә ҡарай Гүзәл, резонанс тыуҙырған ролик буйынса мөрәжәғәт итеүселәргә рәсми хат менән яуап бирҙе. ""Мәсетле районында, трассала, осраҡлы рәүештә Фирдүс Тямаевты күреп, юлда ятҡан сепрәкте шешлек итергә ине, тип уның менән көлөшөп алдыҡ. Был корректлы булмаған видео өсөн ғәфү үтенәм. Мин күп балалы әсә. Хайуандарҙы яратам, өйҙә тотҡан йәнлектәребеҙ ҙә бар. Балаларымда дүрт аяҡлы йән эйәләренә ҡарата һөйөү тәрбиәләргә тырышам. Ғаилә менән хәйриә эшмәкәрлеген алып барабыҙ. Минеңсә, һәләк булған йәнлектән көлөү кешелекһеҙлек. Был роликтан һуң үҙемдең адресыма бик күп әр, ҡарғыш ҡабул итергә мәжбүр булдым. Кешеләр, хәлдең айышына төшөнмәйенсә, миңә һәм ғаиләмә үлем теләне"", - тип яҙған йырсы. Гүзәлдең рәсми вәкиле, ғәйепләү өсөн урын юҡ, әгәр ҙә артистарҙы кәмһетеү дауам итһә, беҙ судҡа мөрәжәғәт итергә йыйынабыҙ. Шулай уҡ киң мәғлүмәт сараларын да яуапҡа тарттырасаҡбыҙ, тип өҫтәй юрист."
Азамат – батыр ир-ат!,"Сибай кикбоксеры Азамат Мусин Екатеринбург ҡалаһында үткән ""Файер Файт"" ( “Fair Fight”) X кикбоксинг буйынса турнирында еңеү яуланы. Ул Белоруссия һуғышсыһы Олег Лихтарович менән алышты. Азаматтың һөнәри рингта дебюты бына тигән булды!Хәлит Һибәтуллиндың ҡулы аҫтында шөғөлләнгән спортсы төрлө илдәрҙә Башҡортостан һәм Рәсәй данын яҡлай. Ул халыҡ-ара класлы спорт мастеры, бер нисә тапҡыр Европа, Рәсәй чемпионы исеменә лайыҡ. Азаматты оло еңеүе менән ысын күңелдән ҡотлайбыҙ!"
Һәр шәмбелә - яңы асыш,"Ишембай районының Һайран ауылында әхлаҡи-илһөйәрлек тәрбиәһен бирҽү, тыуған ауылдың хозур тәбиғәтҽн өйрәнҽү маҡсатында үҫҽп килгән быуынға “Ата-бабам баҡҡан ҽр” тип аталған экскурсия ойошторғандар. ""Балаларҙы ""Талморон"", ""Рамаҙан"" исҽмлҽ ҡойолар һәм уларға бәйлҽ лҽгҽндалар мҽнән таныштырҙыҡ. Экскурсия мауыҡтырғыс һәм фәһҽмлҽ үттҽ. Тыуған ауылыбыҙҙың риүәйәттәрҽ бҽҙҙҽ яңынан-яңы эҙләнҽүҙәргә рухландырҙы"", - тип яҙа ауыл мәҙәниәт йорто хеҙмәткәрҙәре."
Рәсәйҙә яман шеш диагностикаһының уртаса йәшен билдәләгәндәр,"Илебеҙҙең медицина ойошмаларында яман шеште асыҡлауҙың уртаса йәше 64,5 йыл тәшкил итә. Рәсәй клиник онкология йәмғиәтендә шундай мәғлүмәт яңғыраған. Ир-ат өсөн онкоауырыуҙарҙы диагностикалауҙың уртаса йәше – 64, 9, ҡатын-ҡыҙҙар өсөн – 64, 2 Шул уҡ ваҡытта уҙған ун йылдағы күрһәткестең үҙгәреүе күҙәтелә. 2008 йылда яман сир менән ауырып китеүсе ир-аттың уртаса йәше – 63,8, ҡатын-ҡыҙҙарҙыҡы – 63,3 булған. Шулай уҡ 60 һәм унан да өлкәнрәк йәштәге төркөмдәрҙә ир-ат араһында ауырыуҙарҙың – 71, 3, ҡатын-ҡыҙҙар араһында 65,8 процент осрағы асыҡланыуы тураһында әйтелә."
Баланы тапаған ҡатын иректә йөрөмәйәсәк,"Быйыл май аҙағында Өфөлә ""Мир"" фирмаһы"" туҡталышы эргәһендә, Бессонов урамына боролған урында, ""Nissan X-Trail"" автомобилендә 34 йәшлек ҡатын күрмәй, светофорҙың йәшел утына велосипедта ашығып сығып барған 20-се Өфө ҡала башҡорт гимназияһы уҡыусыһын тапатҡайны. 10 йәшлек малай алған йәрәхәттәренән шунда уҡ йән бирҙе. Суд водителде өс йыл һынау ваҡыты менән ике йылға шартлы рәүештә хөкөм итеү һәм унан баланың ата- әсәһенә 500 мең һум әхлаҡи зыянды ҡаплатыу тураһында ҡарар сығарҙы. Прокуратура был ҡарар менән риза булмай уны кире ҡаҡты . Республиканың Юғары суды ғәйепләнеүсе ҡатынды ике йылға колония- поселениеға ебәрергә хөкөм иткән."
Эш эҙләһәгеҙ – рәхим итегеҙ!,"Һеҙ эш эҙләйһегеҙ һәм унда күпме эш хаҡы түләйәсәктәре тураһында ҡыҙыҡһынаһығыҙмы? Өфө халыҡ мәшғүллеге үҙәгендә 31 октябрҙә сауҙа һәм дөйөм туҡланыу предприятие-ойошмаларының һөнәрҙәр йәрминкәһе үтәсәк. Эш эҙләүселәргә төрлө ойошмалар администратор, водитель, йөк ташыусы, ярымфабрикаттар әҙерләүсе, кассир, менеджер, һауыт-һаба йыуыусы, ашнаҡсы, һатыусы, слесарь, әйбер төрөүсе, электрик һәм башҡа эштәр тәҡдим ителәсәк. Йәрминкәгә килеүселәргә мәшғүллек өлкәһендә дәүләт хеҙмәттәре күрһәтеү, шул иҫәптән компьютер диагностикаһы, һөнәри йүнәлеш, һөнәри белем биреү, мәшғүллектең хоҡуҡи мәсьәләләре буйынса консультациялар биреү ҡаралған. Сара Ибраһимов бульвары, 47/1 адресы буйынса иртәнге сәғәт 10-дан 12-гә тиклем ойошторола."
"""Һеңлекәш"" фильмы: кадр артында ниҙәр бар?","Режиссер Рәсәйҙең халыҡ артисы Александр Галибин әйтеүенсә, ул тәүге тапҡыр Мостай Кәримдең ""Беҙҙең өйҙөң йәме"" әҫәре менән 10 йәшлек сағында танышҡан. Фильмды төшөргәндә тәү сиратта повестың асылын һаҡларға, балаларҙың тойғоларын, уйҙарын әйтеп бирергә тырышҡан.Уның фекеренсә, бөгөн Рәсәй кинематографияһында милли фильмдарға иғтибар юғалған.""Башҡорт теле шул тиклем аһәңле, матур, иғтибарлап тыңлаһаң, тәржемәһеҙ ҙә нимә хаҡта һүҙ барғанын белергә була"", - ти һөйләй режиссер. Видеола был киноны төшөргәндә ниндәй үҙенсәлектәргә юлығыуы хаҡында режиссерҙың командаһы ла һөйләй."
Кем ҡайһы вазифала?,"Башҡортостан Башлығы Радий Хәбиров указына ярашлы, Республика Хөкүмәтендә вазифалар раҫланды. Яңы исем-фамилиялар ҙа бар.Указ менән тәғәйенләнделәр:БР Хөкүмәте Премьер-министры урынбаҫары – Рәйеф Әбдрәхимов (төҙөлөш комплексын һәм юл хужалығын контролләй) БР Хөкүмәте Премьер-министры урынбаҫары – Фәнүр Йәғәфәров (БР Мәғариф һәм фән, Мәҙәниәт министрлыҡтары, Мәғариф өлкәһендә күҙәтеү буйынса идаралыҡ, БР матбуғат һәм киң мәғлүмәт саралары буйынса агентлыҡ эшмәкәрлеген контролләй) БР Хөкүмәте Премьер-министры урынбаҫары – иҡтисади үҫеш һәм инвестиция сәйәсәте министры Рөстәм Моратов (Цифрлы үҫеш министрлығы, Эшҡыуарлыҡ, Туризм, Тышҡы иҡтисади бәйләнештәр буйынса дәүләт комитеттары эшмәкәрлеге өсөн яуаплы) БР Хөкүмәте Премьер-министры урынбаҫары – Ирек Сәғитов (Спорт һәм йәштәр сәйәсәте министрлығы, Ғәҙәттән тыш хәлдәр, Юстиция эштәре буйынса дәүләт комитеттары эшмәкәрлеге өсөн яуаплы)БР Хөкүмәте Премьер-министры урынбаҫары – ауыл хужалығы министры – Илшат Фазрахманов БР Хөкүмәте Премьер-министры урынбаҫары – ғаилә, хеҙмәт һәм халыҡты социаль яҡлау министры – Ленара Иванова БР Хөкүмәте Премьер-министры урынбаҫары – торлаҡ-коммуналь хужалыҡ министры – Борис Беляев БР ер һәм мөлкәт мөнәсәбәттәре министры - Гөлшат Арыҫланова Һаулыҡ һаҡлау - Максим Забелин Мәҙәниәт - Әминә Шафиҡова Цифрлы үҫеш - Геннадий РазумикинСпорт һәм йәштәр сәйәсәте - Руслан Хәбибов Сәнәғәт һәм энергетика - Александр Шельдяев Дәүләт комитеттары рәйестәре: Эшҡыуарлыҡ буйынса - Римма Бойцова Дәғүәселек сәйәсәте буйынса - Денис БулатовҒәҙәттән тыш хәлдәр буйынса - Фәрит Ғүмәров Ҡулланыусылар хоҡуҡтарын яҡлау буйынса - Алексей Гусев Тышҡы иҡтисади бәйләнештәр буйынса - Руслан МирсаяповТранспорт һәм юл хужалығы буйынса - Тимур Мөхәмәтйәнов Туризм буйынса - Салауат НафиҡовБР Матбуғат эштәре һәм киң мәғлүмәт саралары агентлығы етәксеһе - Борис Мелкоедов Ветеринария идаралығы етәксеһе - Азат Йыһаншин Архив эштәре буйынса идаралыҡ етәксеһе - Илһам Фәтҡуллин. Радий Хәбиров әйтеүенсә, бер нисә етәксе Мәскәүҙән федераль ведомство раҫлағансы, ""вазифа башҡарыусы"" булып эшләйәсәк.Улар - Лира Иғтисамова (финанс министры), Урал Искәндәров (экология һәм тәбиғәттән файҙаланыу), Айбулат Хажин (мәғариф һәм фән), Марат Шәрәфетдинов (урман хужалығы), Марат Әхмәҙуллин (төҙөлөш һәм архитектура буйынса дәүләт комитеты), Светлана Бурдюк (тарифтар буйынса дәүләт комитеты), Владимир Спеле (юстиция эштәре буйынса дәүләт комитеты), Илдар Шафиҡов (торлаҡ һәм төҙөлөштө күҙәтеү буйынса дәүләт комитеты), Альберт Яримов (мәғариф өлкәһен күҙәтеү буйынса идаралыҡ)."
Балда булған химик препаратты билдәләү өсөн яңы ҡорамал алынған,"Башҡорт ғалимдары балда булған 140 төр антибиотикты асыҡлай аласаҡ. Был иһә татлы ризыҡты сит илгә сығарып һатыуҙы арттырыуға ныҡ ярҙам итәсәк. Балдың сифатын тикшереү өсөн «Россельхознадзор» тикшереү үҙәге ҡиммәтле – хромато-масс-спектрометр япон ҡорамалын алған. Ул 3 минутта балдағы 30 төр антибиотикты билдәләй ала. Элек иһә һәр бер лаборатория анализын айырым үткәрергә тура килгән. Әйткәндәй, унда ла иммун системаһын ҡаҡшатҡан 20 төр химик препаратты ғына билдәләп булған."
“Буран әбейҙәре” солисткаһы Наталья Пугачева баҡыйлыҡҡа күскән,"Ансамблдәге иң һөйкөмлө, көләс йөҙлө әбей, баҡтиһәң, яман шештән интеккән булған. Алты йыл элек ашҡаҙан-эсәк юлында яман сир табылғас, Мәскәүҙә операция яһата һәм ул уңышлы үтә. Йәйгеһен, үкенескә күрә, рецидив булған һәм ауырыу яңынан баш ҡалҡытҡан. Быйыл әбейгә 84 йәш тулған булыр ине."
Өфөнө туристар ярата,"Ил буйлап сәйәхәт итергә яратыусылар күпләп Башҡортостандың баш ҡалаһын һайлай, тип хәбәр итә туристик сайттарҙың береһе. Был йәһәттән ноябрь байрамында ла сәйәхәт итеүселәрҙең ағымы Өфөгә арта икән. Халыҡ шулай уҡ, Мәскәү, Санкт-Петербург, Сочи, Симферополь, Минераллы Һыуҙар, Краснодар, Калининград, Ҡазан һәм Екатеринбургты ла үҙ итә. Сит илдәргә килгәндә, Рәсәй туристары Истанбул, Прага һәм Минскиҙы һайлай, тип белдерә белгестәр."
Нисек ҡолаҡ тишергә?,"Ҡолаҡта, аяҡ табанында , бармаҡ остарында, устарҙағы кеүек рефлектор зоналар бар. Улар организмдың теге йәки был ағзаһы менән туранан- тура бәйле. Ҡолаҡтың йомшаҡ урыны – баш, унан өҫкә табан менгән кимерсәк умыртҡа бағанаһы эшмәкәрлеге менән бәйләнештә. Ҡолаҡ йомшағының уртаһында – алҡа кейҙерелә торған урында күҙҙәр сәләмәтлеге өсөн яуап биргән нөктә урынлашҡан. Сәләмәтлеккә зыян килтермәй генә ҡолаҡ тишергә уйлаһағыҙ, иң тәүҙә актив зоналарҙы теш таҙартҡыс (зубочистка) менән билдәләгеҙ, ҡолаҡтың йомшаҡ урынына баҫып сығығыҙ. Иң ауыртҡан урын – күҙҙең рефлектор зонаһы буласаҡ. Унан 1-2 мм һулда,йә уңда тишек яһарға мөмкин."
«Өс стакан» бәлеше,"Был ҡоро ҡамырҙан эшләнгән бәлеш өсөн уртаса ҙурлыҡтағы 5-6 алма, 1 стакан манный ярмаһы, 1 стакан он, 1 стакан шәкәр, 1г ванилин, 1 аш ҡалағы лимон һуты, 1 балғалаҡ сода кәрәк. Бөтә ҡоро ингредиенттарҙы бергә бутайбыҙ. Алманы ҡабығынан таҙартып, эре ҡырғыстан ыуабыҙ, лимон һуты һибәбеҙ. Форманы майлағас, бер ҡат ҡоро ҡатнашманы һалабыҙ. Ул өс ҡат эшләнә. Алма ике ҡат итеп һалына. Ҡаттарҙы матур итеп тигеҙләйбеҙ. Иң һуңғы ҡатҡа аҡ майҙы ҡырғыс аша үткәреп һалабыҙ. Ҡыҙҙырылған мейестә 45–50 минут бешерәбеҙ."
Урамда китеп барыусыға наркотик ҡаҙаған,"Урамда йөрөүе лә ҡурҡыныс хәҙер. Татарстандың Түбәнге Кама ҡалаһында эштән ҡайтып барған ҡатынға бер ир наркотик ҡаҙаған. Ул арттан килеп ҡатынды ҡосаҡлаған да, аяғына укол эшләгән һәм ҡасҡан. Зыян күреүсе тиҙ генә дауаханаға барған. Анализ уның ҡанында наркотик булыуын асыҡлаған. Енәйәтсе тотолған. Ул 39 йәшлек бер ир булып сыҡҡан. Ғәйебен таныуын танығын, әммә был ҡылығын ниндәй маҡсаттан эшләүен аңлата алмаған."
Донъя чемпионатының финалсылары билдәле булды,"Регби буйынса Японияла барған донъя чемпионатының финалсылары билдәле булды.Төп приз өсөн Англия командаһы менән Көньяҡ Африка Республикаһы регбисылары көрәшәсәк. Тәүгеһе 18 осрашыу рәттән еңелеү белмәгән Яңы Зеландия спортсыларын 19:7 иҫәбенә отоп финалға сыҡһа, Африка иһә Уэльс командаһын 19:16 иҫәбенә алдырҙы. Донъя чемпионаттарына килгәндә, һуңғы икәүһендә Яңы Зеландия спортсыларына етеүсе булмай. Улар ике беренселек рәттән чемпион була. Англия командаһы ла төшөп ҡалғандарҙан түгел. Улар үҙ тарихында 2003 йылда еңеүсе булып, ике тапҡыр көмөш миҙал призеры ла. Көньяҡ Африка Республикаһы 1995 һәм 2007 йылда алтын миҙал яулап, ике тапҡыр өсөнсө урынға сыға. Өсөнсө урын өсөн көрәшәсәк Уэльс регбисылары бынан 32 йыл элек «бронза»лы булғайны."
Ҡыҙҙарға нисек хәрби булырға?,"Хәрби хеҙмәттә ирҙәр генә түгел, ҡатын - ҡыҙҙар ҙа хеҙмәт итә. Тик хәрби булыр өсөн һаулығыңдың яҡшы булыуы шарт. Әгәр ҙә РФ Оборона министрлығы ҡарамағындағы уҡыу йорттарына инергә теләгегеҙ бар икән, иң тәүҙә йәшәгән урынығыҙ буйынса хәрби комиссариатҡа мөрәжәғәт итегеҙ. Унда һеҙгә ниндәй документтар кәрәклеген, ҡайһы уҡыу йорттары ниндәй һөнәрҙәр буйынса ҡабул итеүен әйтерҙәр, медицина комиссияһы үтергә ҡушырҙар. Ғаризалар 20 апрелгә тиклем генә ҡабул ителә. Медицина комиссияһын ғинуарҙа уҡ үтеп ҡуйыу мотлаҡ. Ҡыҙҙарҙы Санкт- Петербургтағы С. Бурденко исемендәге Хәрби элемтә академияһына, ошо уҡ ҡалалағы А. Можайский исемендәге Хәрби- йыһан академияһына, С. Киров исемендәге Хәрби- медицина академияһына, Рязань ҡалаһындағы В.Маргелов исемендәге һауа- десант команда училищеһына, Балашихалағы Петр Беренсе исемендәге Стратегик тәғәйенләнештәге ракета ғәскәрҙәре академияһына уҡырға алалар."
"Үәт, бейейҙәр!","Машина өҫтөндә, трамвайҙа, күҙәтеү ҡуласаһында, лифтта, күнекмәләр залында, футбол майҙанында, “Өфө” аэропортында, урманда, хатта мунсала! Ни эшләйҙәр, тиһегеҙме? Башҡорт бейеүен башҡаралар!Уралда, Ирәмәлдә, Ҡафтауҙа, Тахталы түбәһенә менеп тә! Ҡытай, Нидерландтар, Испания, Италия, Көньяҡ Африка – башҡорт бейеүе флешмобы көндән-көн киңерәк ҡолас йәйә. Иң йәш бейеүсегә ни бары 10 ай булһа, иң олоһона – 90 йәш. Корея балалары ла башҡортса баҫа, негр ҙа барабанын ҡағып, беҙҙеңсә тыпырлай...Көньяҡ Осетияла поста торған һалдаттар – башҡорт егеттәре, Америка малайы Самуил Саваж, Африканан Селестин Раэриндзатуву, Әстерхан губернатор ансамбле, Ҡазан дәүләт йыр һәм бейеү ансамбле бейеүселәре был проектта ихлас ҡатнаша.Башҡортостан Башлығы Радий Хәбиров иғлан иткән бейеү флешмобынан тыш, танылған музыкант Зәйнетдин дә, үҙенең бәйгеһен ойоштороп ебәрҙе. Ул еңеүсегә тәүҙә 10 мең вәғәҙәләһә, артабан аҡсалата бүләк ике тапҡырға артты. Артистың конкурсы ла ҡыҙғандан-ҡыҙа бара.Бер мискә балға бер ҡалаҡ дегет тигәндәй, башҡорт бейеүен пилонда башҡарып, резонанс тыуҙырыусылар ҙа булды. Стриптиз өсөн файҙаланылған пилонда ҡыҙҙар башҡорт халыҡ костюмында өйөрөлә. Башҡорт йәмәғәтселегенә, әлбиттә, был видео оҡшаманы, ҡапма-ҡаршылыҡлы фекерҙәр уятты. Флешмобтың хештегтары #БашҡортБейеүенӨйрәнәм һәм #БашҡортБейеүенБашҡарам."
Һалым түләүҙәге льготаларға пенсия йәше алдындағылар ҙа хоҡуҡлы,"Ер һәм милек һалымдары урындағы һалымдарға ҡарай һәм һәр муниципалитет уның күләмен һәм ташламаларҙы билдәләй. Милек һалымынан граждандарҙың 15 категорияһы азат ителгән. Улар : пенсионерҙар, Бөйөк Ватан һуғышы ветерандары, инвалидтар, Чернобыль эҙемтәләрен бөтөрөүҙә ҡатнашыусылар, хәрби хеҙмәткәрҙәр, ҡораллы бәрелештәрҙә ҡатнашыусылар . Инвалид бала тәрбиәләүсе ата-әсәләр, етем һәм ата-әсә ҡарауынан мәхрүм балалар, 18 йәшкә тиклемге өс һәм унан күберәк балаһы булған ата-әсәләр торлаҡҡа һалымдан азат ителгән.2019 йылдан алып пенсия йәше алдындағы граждандар ҙа ташламаларға эйә. Тик бының өсөн һалым инспекцияһына пенсия йәше алдында булыуың тураһында пенсия бүлексәһенән белешмә килтерергә кәрәк."
Экстрасенстар 19 йәшлек ҡыҙҙың үлеменең сәбәптәрен асыҡлай,"Бәләбәйҙә Шаяновтар ғаиләһенең 19 йәшлек ҡыҙҙары фажиғәле һәләк була. Ата-әсәһе был фажиғәнең сәбәптәрен асыҡлау өсөн ТНТ телеканалына «Экстрасенстар алышы» тапшырыуына мөрәжәғәт итә. Любаның 19-сы тыуған көнө фажиғәле тамамлана. Эҫе июнь айында ул дуҫтары менән урындағы быуаға барырға була һәм ата-әсәһенән машиналарын биреүен һорай. Әсәйҙәре биргеһе килмәһә, ҡыҙының һүҙенә ҡаршы тора алмайҙар. Кискә ҡарай Любаларҙың компанияһына 30 йәшлек ирҙәр ҡушыла. Һуңына шаһиттар иҫләүенсә, Любаға был компания оҡшап етмәй һәм ул дуҫтары менән ҡайтырға була. Юлда барғанда ҡыҙ алдындағы машинаны уҙып китмәксе итә, әммә шул ваҡытта уның алдына теге яңы компаниянан берәү машинаһы менән сыға. Улар бер-береһен ҡыуышып баралар. Любаның әсәһе әйтеүенсә, машина ҡыҙҙы алға үткәрмәгән. Юл сатына килеп еткәндә, икәүһенең дә тиҙлеге 100-ҙән ашыу була. Саҡ ҡына төкөшөүҙән ҡыҙҙың автомобиле бордюрға бәрелә, ике тапҡыр әйләнеп, ағасҡа барып төкөй. Юл-транспорт ваҡиғаһында һәләк булған Любаны ғәйепле итәләр. «Ирем машинаға йүгереп барҙы, күҙҙәре тулы йәш. Бер ни өндәшә алмай, башын ғына һелкә – ҡыҙыбыҙ башҡа юҡ. Ҡыҙымдан башҡа ҡорбандар булманы. Бөтә көс уға ғына төшкән, – тип һөйләй тапшырыуҙа Любаның әсәһе. – Был фажиғәлә ғәйепле тағы бер кеше бар, әммә ул язаһын алманы». Ҡыҙҙың әсәһе, ҡиәмәтлек әсәһе һәм һеңлеһе «Экстарсенстар алышы» тапшырыуына дөрөҫлөктө асыҡлар өсөн мөрәжәғәт итә. Алып барыусы экстрасенстарға ҡара конверт эсендә ҡыҙҙың фотоһын һәм һәләкәт ваҡытында ҡаны эләккән тәсбихте бирә. Шулар буйынса, ғәҙәттән тыш һәләткә эйә кешеләр, дүрт ай элек булған фажиғәне тасуирлап бирергә тырыша. Ҡытайҙан килгән күрәҙәсе, Люба исемле ҡыҙҙың аварияға осрауын һәм бының «4» һаны менән бәйле булыуын күрә. Ул ҡыҙға машина йөрөтөүҙән тыйылырға кәрәк булғанлығын, үлем янында ғына йөрөүен әйтә. Әсәһе әйтеүенсә, ҡыҙ өс тапҡыр һәләкәткә осраған була, дүртенсеһе фажиғәле тамамлана. Икенсе күрәҙәсе, ҡыҙ иҫерек ир арҡаһында һәләк булған, тип фекер йөрөтә һәм икенсе водителдең язаһын алырға тейешлегенә баҫым яһай.Бөтә экстрасенстар ҙа тиерлек машиналарҙың бәрелешеүен, аварияла ҡатнашыусы икенсе водителде күрә. Берәүһе иһә ҡыҙҙы драйв, адреналин алға этәргән, тип фаразлай. Әсәһенә, ҡыҙының үлемендә икенсе машиналағы ирҙе ғәйепләмәҫкә, был ваҡиға хаҡында оноторға тырышырға кәңәш итәләр."
Эште овертаймда тамамлау хәйерлерәк,"«Салауат Юлаев» командаһы ситтәге беренсе осрашыуын Минскиҙа урындағы «Динамо» хоккейсылары менән уҙғарҙы.Белорусь уйынсылары әлегә Көнбайыш конференцияһында аутсайдерҙар рәтендә килә. Шуға ла уҙған бәйгелә улар юлаевсыларҙы ҡыҫырыҡлап, ике яуапһыҙ шайба индереп алға сыға. Ҡунаҡтар икенсе осорҙа Бурмистровтың тырышлығы менән иҫәпте ҡыҫҡарта төшә ә инде төп ваҡыт тамамланыуға бер нисә минут ҡалғас, әлегә лә баяғы Сошниковтың мәргәнлеге, иҫәпте тигеҙләүгә килтерә. Сошников тигәндән, хәҙер ул 12 гол индереп, «Салауат Юлаев»та снайпер булып һанала. Өҫтәмә ваҡытта, юлаевсылар һөжүмсеһе Кугрышев быйылғы миҙгелдә ниһайәт голдарға иҫәбен асып, өфөләргә еңеү килтерә. Быйылғы миҙгелдә Цулыгиндың тәрбиәләнеүселәре ике овертаймда уйнап, икеһендә лә уңышҡа ҡаҙана, ә бына буллит серияһында бер генә еңеү яулап, өсәүһендә отола. Тимәк, беҙҙекеләргә эште буллит серияһына алып барып еткермәй, уйынды өҫтәмә ваҡытта тамамлау, хәйерлерәк. Иртәгә «Салауат Юлаев» командаһы «Сочи» клубы менән сәкәләшәсәк. «Сочи» уйынсылары ла әлегә көнбайышта 17 мәрәй яулап, Минск хоккейсылары менән 10 – 11-се урындарҙы бүлешә."
Башҡорт дәүләт ҡурсаулығы саҡыра,"Бөрйән районында урынлашҡан Башҡорт дәүләт ҡурсаулығы ейәндәр һәм өләсәйҙәр өсөн «Көмөш сылбыр» экостаны уҙғара. 31 октябренән алып 2 ноябргә тиклем ойоштороласаҡ лагерҙа Башҡорт дәүләт тәбиғәт ҡурсаулығы менән танышып, ижад эштәре менән шөғөлләнеп, ял итеп ҡайтырға була. Программала милли аш-һыу әҙерләү, башҡорт әкиәт- легендаларын өйрәнеү, төрлө мастер-кластар ҡаралған. Ҡатнашыу өсөн заявкалар 30 октябргә тиклем ҡабул ителә. Урынлашыу һәм туҡланыуға бәйле мәсьәләләр буйынса 8-927-329-54-15, 3-19-33 һандарына шылтыратып белешергә була."
Ҡайһы бер власть органдары атамаһын үҙгәртте,"Бер нисә минут элек кенә хәбәр итеүебеҙсә, Башҡортостан Башлығы Радий Хәбировтың указына ярашлы, республиканың башҡарма власть органдарының яңы структураһы билдәләнде.Төбәк етәксеһе әйтеүенсә, күп министрлыҡ һәм ведомство элеккесә атала, етәкселәре лә шул уҡ. Әммә бер аҙ үҙгәрештәр ҙә бар. Эшҡыуарлыҡ һәм туризм буйынса БР дәүләт комитеты икәүгә бүленгән: Эшҡыуарлыҡ буйынса һәм туризм буйынса дәүләт комитеттары.БР Иҡтисади үҫеш министрлығы Иҡтисади үҫеш һәм инвестиция сәйәсәте министрлығы тип үҙгәртелә. БР Сәнәғәт һәм инновация сәйәсәте министрлығы артабан БР Сәнәғәт һәм энергетика министрлығы тип йөрөтөләсәк. БР Мәғариф министрлығы атамаһын БР Мәғариф һәм фән министрлығына үҙгәртә. БР Мәғлүмәтләштереү һәм ""Асыҡ республика"" системаһы эше буйынса дәүләт комитеты хәҙер - БР Дәүләт идараһын цифрлы үҫтереү министрлығы. Ә БР Социаль-иҡтисади үҫеште мониторингылау буйынса дәүләт комитеты Дәғүәселек сәйәсәте буйынса дәүләт комитеты булараҡ эшләйәсәк."
Ашаған ризығың һаулыҡ өсөн дә файҙалы булһын,"Ашағаның аш булһын, ти халыҡ мәҡәле. Һаулыҡҡа файҙаһы булһа, тағы ла яҡшыраҡ. Ниндәй ризыҡ ҡайһы сирҙән ярҙам итә икән? Балыҡ. Йөрәк өйәнәгенә ҡаршы яҡшы дауа була ала, юғары ҡан баҫымын төшөрөүгә булышлыҡ итә. Йәйен, бағыр һәм ҡара балыҡ Д витаминына һәм омега-3 майына ифрат бай. Кишер. Көн һайын бер кишер ашау йөрәк өйәнәген 2/3 өлөшкә кәметә. Кишерҙең күҙ өсөн дә файҙаһы ҙур. Һарымһаҡ. Һыуыҡ тейеүгә ҡаршы яҡшы дауа. Инфекцияларҙы булдырмау өсөн көнөнә ике бүлкәт ашарға тәҡдим ителә. Бактерияларға, вирустарға һәм микробтарға ҡаршы көрәшеүсе тәбиғи антибиотик. Сәскәле кәбеҫтә. Уның составында яман шешкә тотҡарлыҡ яһаусы каротеноид матдәһе бар. Ҡайһы бер табиптар ҡатындарға күкрәк яман шешенә ҡаршы сәскәле һәм ғәҙәти кәбеҫтә ашарға кәңәш итә. Һуған. Ҡандағы холестерин кимәлен төшөрә. Йөрәк өйәнәге һәм яман шешкә ҡаршы яҡшы дауа була ала. Зәйтүн майы. Юғары ҡан баҫымын төшөрә. Талаҡта таш барлыҡҡа килеү процесын тотҡарлай. Алма. Эсәк яман шешенә ҡаршы яҡшы дауа. Мейе һәм һөйәктәр өсөн кәрәк булған матдәләргә бай. Был емештәге С витамины ауырлы ҡатындар өсөн иһә айырыуса файҙалы. Соя борсағы. Һөйәктәрҙең ныҡлығын тәьмин итә. Тикшеренеүҙәр күрһәтеүенсә, протеинды иттән алған ҡатындар уны соя борсағынан алған ҡатындарға ҡарағанда көн һайын 50 миллиграмға күберәк кальций юғалта. Әфлисун. С витаминына бай. Һыуыҡ тейеүҙән башлап башҡа бик күп ауырыуға дауа була ала. Әфлисун менән грейпфруттың күкрәктәге яман шеш үҫешен тотҡарлауы һәм холестеринды кәметеүе билдәле."
Хөкүмәттең яңы составы билдәле булды,"Башҡортостан Башлығы Радий Хәбиров бөгөнгө оператив кәңәшмәлә БР Хөкүмәтенең яңы составын иғлан итте.Уның һүҙҙҙәренсә, Радий Фәрит улы Хөкүмәтте үҙе етәкләйәсәк. Уның ике беренсе урынбаҫары була: Андрей Назаров менән Илшат Тажетдинов. Ете вице-премьер: Рәйеф Әбдрәхимов, Илшат Фазрахманов, Ленара Иванова, Борис Беляев, Фәнүр Йәғәфәров, Ирек Сәғитов, Рөстәм Моратов. Башлыҡ Указына ярашлы, 14 министрлыҡ, 11 дәүләт комитеты, 4 идаралыҡ, бер агентлыҡ һәм бер дәүләт инспекцияһы була. Бер аҙ үҙгәрештәр ҙә бар. Улар хаҡында әҙ генә һуңғараҡ уҡырһығыҙ. Эштәрендә уңыштар теләйек!"
Мылтыҡ менән янаған,Балалар баҡсаһына ҡорал тотоп килгән.Был хәл Әлшәй районында була. Яһаулы һунарсы мылтығы тотҡан 1957 йылғы ир балалар баҡсаһы биләмәһендә ике ауылдашы менән низағҡа инә. Бәхәс барышында уларға мылтығы менән янай. Полицейскийҙар ҡыҙыу ирҙе ҡулға ала. Мылтыҡ тотоп йөрөүсегә ҡарата процессуаль ҡарар ҡабул ителәсәк.
Ялған паспорт менән – кредит,"Өфөлә йәшәүсе 31 йәшлек берәү сит кешенең паспортын эшләтеп алған да, банктан 40 мең кредит алған. Шәхеснамәнең ысын хужаһына банктан бурысы түләнмәүен хәбәр иткәстәр, хәлде асыҡлауҙы һорап, полицияға хәбәр иткән. Мутлашыу осрағы буйынса енәйәт эше ҡуҙғатылған. Банкта ялған паспортты нисек айырмайҙар икән?"
Машинала йөрөгөһө килгән.,"Әбйәлил районының Асҡар ауылында йөрөп килергә теләп, кеше машинаһын урлаған 17 йәшлек егетте тотҡандар. 29 йәшлек Стәрлетамаҡ кешеһе кафе алдындағы туҡталыштан билдәһеҙ кешенең уның «Лада Ларгус»ына ултырып китеүе хаҡында хәбәр итә. ЮХХДИ хеҙмәткәрҙәре ауыл урамдарының береһендә урланған автомобилде туҡтата. Руль артында 17 йәшлек иҫерек егет була. Уның колледж студенты булыуы асыҡлана. БР Эске эштәр министрлығының матбуғат хеҙмәтенән хәбәр итеүҙәренсә, егеттең машианала йөрөгөһө килгән, шуға күрә ошондай енәйәткә барған. Үҫмерҙең аңһыҙ аҙымы хоҡуҡ һаҡлау органдарын енәйәт эше асырға мәжбүр итә. Әлеге ваҡытта ул күҙәтеү аҫтында, йәшәгән урынынан ситкә сығырға тейеш түгел."
"Милли проектҡа ярашлы, юғары тиҙлекле интернетҡа тоташтырылабыҙ","""Мәғлүмәт инфраструктураһы"" федераль проекты, Башҡортостанда ла ғәмәлгә ашырыла.Шуға ярашлы, 1000 - 100 мең кеше йәшәгән тораҡ пункттарҙағы әһәмиәтле социаль объекттарҙы юғары тиҙлекле интернетҡа тоташтырыу буйынса эштәр тамамланды тиерлек.- К высокоскоростному интернету в Давлекановском районе подключены 10 социально значимых объектов. Среди них — Исмагиловский, Соколовский, Сергиопольский, Поляковский, Имай-Кармалинский, Кадыргуловский ФАПы, школы в Хусаиново, Микяшево и Исмагилово, а также пожарная часть №117 в Давлеканово, — сообщила пресс-секретарь Госкомитета РБ по информатизации и вопросам функционирования системы «Открытая Республика» Алевтина Даутова. ""Мәғлүмәт инфраструктураһы"" проекты элемтә каналдарын үҫтереүгә булышлыҡ итә. Был проект Президент Путин ҡушыуы буйынса әҙерләнгән ""Рәсәйҙең цифрлы иҡтисады"" милли проектына ярашлы ғәмәлгә ашырыла. Әйткәндәй1 декабргә тиклем 722 объект юғары тиҙлекле интернетҡа тоташтырырға тейеш. 2021 йылға төбәктәге 2774 объект юғары тиҙлекле интернетлы буласаҡ."
Кешене тапатҡан да ҡасҡан,"27 октябрҙә Стәрлетамаҡ ҡалаһында «Лада-Калина» автомобилендә билдәһеҙ водитель урамда бер ирҙе бәрҙереп ҡасҡан. Зыян күреүсе алынған йәрәхәттәрҙән һәләк булған.Юл-транспорт ваҡиғаһының шаһиттары һөйләүенсә, үлемесле авария киске сәғәт 9-сы яртылар тирәһендә Артем урамында була. Автомобилдең водителе кешене бәрҙергәс, туҡтап та тормай, юлын дауам итеп, билдәһеҙ йүнәлештә күҙҙән юғала.Был хәлдән һуң, аҡ төҫтәге «Лада Калина» автомобиленә эҙләү иғлан ителә. Күпмелер ваҡыттан һуң ул табыла. Руль артында 36 йәшлек Ишембай районы кешеһе булыуы асыҡлана. Медицина тикшереүе күрһәтеүенсә, ул иҫерек булған. Әле иһә енәйәтте асыҡлау эштәре бара."
Владимир Путин Макронға барыһын да ентекле һөйләне,"Алдан килешкән булғандар икән. Рәсәй Президенты менән Франция Президентын әйтәм. Телефондан бик тәфсирләп һөйләшеп алдылар. Йәғни, барыһы тураһында ла. Владимир Путин Эммануэль Макронға 22 октябрҙә Сочиҙа үткән әңгәмә хаҡында ла ентекле бәйән итте. Ниндәй әңгәмә икәнен беләһегеҙҙер.Эйе, Төркиә Президенты Рәжәп Тайып Эрдоган менән оҙайлы переговорҙар булды бит. Ул сара юғары кимәлдә үтте. Һәр яҡтың мәнфәғәттәре күҙ уңында тотолдо һәм тураһын әйтергә кәрәк: һуғыш сығыу хәүефе туҡтатылды. Макрон әфәнде был осрашыуҙы ыңғай баһаланы. Сочи меморандумының Сүриә көрсөгөн яйлауға булышлыҡ итеүенә һәм Евфрат йылғаһын буйлап ултырған дәүләттәрҙәге тотороҡлолоҡ өсөн нигеҙ буласағына ҙур өмөт бар. Сочиҙа Рәсәй - Африка саммиты ла тамамланды. Владимир Путин унда ҡатнашыусылар үҙ-ара файҙалы хеҙмәттәшлек яҡлы булыуын күрһәтеүҙәрен билдәләне."
Шундай шәп йәштәр бар!,"Ринат Вәлитов атлы Илсе ауылы егете 2017 йылда “Учалы ҡалаһы һәм районы юлдарында бер-береңә ярҙам итеү төркөмө”н ойошторғайны. Ошо ваҡыт эсендә был төркөм арҡылы юлдарҙа бер-береңә бушлай ярҙам итеү хәрәкәте киң таралды. Әммә төркөмдөң эшен әүҙем алып барған Ринат Вәлитов, Антон Панкратов, Евгений Назаров, Фәрит Зиязетдинов, Альберт Упагалеев, Риф Кәримов, шулай уҡ “Изгелек ҡыл” төркөмөнөң әүҙемдәре башҡа төрлө изге эштәргә лә оло ихласлыҡ менән тотона.Был аҙнала улар Учалы балалар йортона барып, футбол уйнаусы балаларға кроссовкалар бүләк итте.Бынан тыш Евгений Назаров, Алексей Горин, Антон Панкратов, Риф Кәримов, Ринат Вәлитов балалар йортоноң футбол командаһы менән бергә иптәштәр матчы ла үткәрҙе. Балаларҙың тренеры Азамат Әхмәҙиев та ир-егеттәр өсөн уйнаһа ла, уҡыусыларҙы еңә алманылар.Уйын 8:5 иҫәбе менән тамамланды. Еңеүселәр: Ислам Хәбиров, Айбулат Сафин, Федор Баскаков, Радмир Нурлаев, Александр Беляев, Данис Насиров!Балалар йортоноң ҡыҙҙары йүгереп йөрөп ҡунаҡтарҙы тәмле бәлештәр менән һыйланы. Ҡунаҡ ашы – ҡара-ҡаршы, тип, изгелек акцияһын башлап йөрөүсе Анастасия Минһажева менән Евгений Назаров һылыуҙарҙы кинотеатрға алып барырға дәртләнеп ҡайтты. Ҡунаҡтарҙы асыҡ йөҙ менән ҡаршы алған Учалы балалар йорто коллективына (директоры Нәзифә Дисбиянова) ҙур рәхмәт! P.S. Уйын барышында ҡара ғына башҡорт малаҡайына, ерҙә ултырма, тип әйткәйнем, ул миңә бер ни өндәшмәй ҡарап китте. Тағы ҡабатланым: ""Ер һыуыҡ, тор, егет!"" Һәм уның янында торған урыҫ малайы миңә тап-таҙа башҡортса: ""Ул башҡортса белмәй, русса әйтегеҙ"", - тимәһенме? Аптырап унан, әллә һин башҡорт балаһымы, тип һораным. Юҡ, мин рус, Балаҡатай районынан Ярослав булам, ти: ""Бында килгәнгә тиклем ике башҡорт ғаиләһендә тәрбиәлә булдым, шунда һөйләшергә өйрәндем"". Уның башҡортса һөйләшеүе күңелемде йылытты ла ҡуйҙы..."
Көслө ел...,"Ҡәҙерле дуҫтар, иртәгә көслө ел буласаҡ. Елдең тиҙлеге секундына 18-23 метрға етәсәк.Шәхси хужалыҡтарҙа ысҡынырҙай ваҡ-төйәкте ҡағып-нығытып ҡуйыуың хәйерле.Водителдәргә машиналарын ауырҙай ағас, бағана эргәләренә ҡуймаҫҡа кәңәш итәбеҙ. Ата-әсәләр, балаларығыҙға күҙ-ҡолаҡ булығыҙ - ел өҫтәренә ауыр әйберҙәрҙе ауҙармаһын. Иртәгә шулай уҡ ямғырҙар яуып, томан да төшәсәк.Төндә һауа температураһы +4...+9 градус булһа, көндөҙ +8...+13 градус."
"“Тамбов” футболсылары ""Өфө""нө ""ултыртты...""","“Өфө” футболсылары Рәсәй Премьер-лига чемпионатының сираттағы осрашыуында беренселек аутсайдеры – “Тамбов” командаһына 3:0 иҫәбенә ҡыйралып, яйлап үҙ урынына ҡайтып бара буғай.Улар быға тиклем лидерҙар менән типә-тиң алышып, хатта турнир таблицаһының алтынсы баҫҡысына барып үрләгәйне. Нишләйһең, хәҙер килеп беренселек дебютантына ла ошондай иҫәпкә отолғас, кикеректе тыйып торорға тура килер... Улар хәҙер 11-се баҫҡыста. Тағын килеп, киләһе турҙа яраланған “Локомотив” клубы менән осрашырға тура киләсәк, сөнки тегеләр, үҙ майҙанында “Спартак”ка 0:3 иҫәбенә еңелде. “Спартак” бер еңеү менән шунда уҡ турнир таблицаһының етенсе урынына күтәрелде. Лидер – “Зенит” (32 мәрәй). “Локомотив” менән “Ростов” клубтары 29-шар мәрәй яулап, икенсе-өсөнсө урындарҙы бүлешә."
Юл фажиғәләре - 26 октябрь,"26 октябрҙә республикабыҙ юлдарында 21 авария теркәлгән. Ике кеше һәләк булған, 26 кеше травмалар алған.Төнгә ҡарай Благовещен районында 29 йәшлек ир ВАЗ-2112 машинаһында кюветҡа осоп төшкән. Водитель алған йәрәхәттәрҙән йән биргән. Тура, таҙа юлда нишләп ситкә осҡанын асыҡлау бара. Ошо уҡ ваҡытта Шишмә районында ""Volvo"" йөк машинаһы менән идара иткән 54 йәшлек Пенза водители 37 йәшлек Өфө кешеһен тапатҡан. Ирҙе дауаханаға килтергәндә ул тере булған, әммә бер аҙҙан йөрәге тибеүҙән туҡтаған. Водителдең әйтеүенсә, ир юл уртаһында торған, кейемендә яҡтылыҡ сағылдырыусы элементтар булмаған."
Поездарҙа плацкарт вагондар бөтә,"Тиҙҙән Рәсәйҙә плацкарт вагондар ҡалмаясаҡ. “Федераль пассажир компанияһы”нан хәбәр итеүҙәренсә, плацкарт вагондар йыл аҙағына тиклем генә йөрөйәсәк. Яңы йылдан иһә бюджет, эконом, комфорт һәм бизнес вагондар барлыҡҡа киләсәк. Вагондар вагондарҙа душ, розетка буласаҡ. Шулай уҡ пассажирҙарҙы хеҙмәтләндереү сифаты ла яҡшырасаҡ. Яңы поездар ноябрҙә үк йөрөй башлаясаҡ. Тәүге маршруттарҙың береһе – Мәскәү – Белгород поезы. Бынан тыш, декабрҙә өс маршрутта (Мәскәү – Петрозаводск, Пенза – Мәскәү, Мәскәү –Брянск) ике ҡатлы вагондар буласаҡ."
Бер штраф урынына икәү,"Архангел районы прокуратураһы йөк ташыу менән шөғөлләнеүсе фирмаға ришүәт тәҡдим иткән өсөн 500 мең һум штраф һалған. Үткән айҙа Юл-патруль хеҙмәте инспекторы артыҡ күп йөк тейәгән “Мерседес” фураһын туҡтата. Фирмаға юл хәрәкәте ҡағиҙәләрен боҙған өсөн 400 мең һумдан 500 мең һумға тиклем штраф янай. Фирма директоры эште еңел генә хәл итмәк булып, инспекторға 20 мең һум аҡса тәҡдим итә. Әммә ул был хаҡта етәкселегенә хәбәр итә. Фирма ришүәт тәҡдим иткән өсөн административ яуаплылыҡҡа тарттырыла. Хәҙер иһә уларға бер түгел ике штрафты, дөйөм алғанда 1 млн һум самаһы түләргә тура киләсәк."
"Алтын ҡурай"" еңеүсеһе - ""Сәңгелдәк"" тапшырыуы!","Тамыр"" телеканалы директоры Гөлназ Ҡолһарина:- Мостай Кәрим ""Тамыр""ҙың биш йыллыҡ юбилейына килгәйне. Ул, әле был балалар оло эштең тамыры ғына, емештәрен беҙ һуңынан күрербеҙ, тигәйне. ""Сәңгелдәк"" тапшырыуының барлыҡҡа килеүенә 27 йыл һәм ҡасандыр ""Тамыр""ҙа төшкән балалар хәҙер үҙҙәренең бәләкәстәрен алып килә. Мостай ағайҙың һүҙҙәре раҫҡа сыҡты. Беҙҙең өсөн халыҡ-ара ""Алтын ҡурай"" премияһы - мәртәбәле награда, - тип ҡыуанысын уртаҡлашты."
Һауа торошо,"Иртәгә республиканың төньяҡ райондарында ямғырҙар көтөлә.Көслө ел һуңғы япраҡтарҙы өҙөп ырғытасаҡ. Дүшәмбенән, 28 октябрҙән, көндәр һалҡынайтасаҡ, күп райондарҙа көҙгө илаҡ ямғырҙар башланасаҡ. Ҡарлы ямғырҙар булыуы ла ихтимал. Шаршамбы ҡар күҙе төшәсәк. Юлдарҙы боҙлауыҡ ҡаплап, сымдарға, ағастарға бәҫ ҡунасаҡ. Әле һауа температураһы 8-13 градус булһа, киләһе аҙна уртаһына температура көндөҙ +2 – +3 градусҡа тиклем кәмейәсәк, төндә - -1 – -6 градус буласаҡ. Синоптиктар, ноябрь айы нормаға ярашлы булыр, ти (бәлки саҡ ҡына ғәҙәттәгенән йылыраҡтыр): республикала һауа температураһы уртаса -4 – -7 градус буласаҡ."
Фажиғә сәбәптәре асыҡлана,"Забайкальский крайҙа хәрби частә 8 кешене атып үлтергән, ике кешене яралаған Рәмил Шәмсетдиновҡа енәйәт эше асҡандар. Тикшереү бара.Шәхси проблемалары арҡаһында нервыһы ҡуҙғып, үҙен тыя алмаған, тип бара часть етәкселеге. Ә Рәмилде белеүселәр уның имен ғаиләлә тәрбиәләнеп, тыныс тәбиғәтле икәнен, ябай нервы ҡуҙғыуы арҡаһында ғына был хәлгә бармаҫ ине, тип раҫлай. Фажиғә тамырҙарының командир Пьянковҡа барып тоташыуы бик тә мөмкин. 2016 йылда өлкән лейтенант Пьянковтың ҡулы аҫтында взводта хеҙмәт иткән бер һалдат, офицерҙың нисек уларҙы даими рәүештә кәмһетеүен, мәсхәрәләүен һөйләгән. Взвод командиры төндәр буйы һалдаттарға йоҡларға ирек бирмәй, противогаз менән химзащита кейемен кейҙереп, һаҡ хеҙмәте уставын ятларға, үҙәк үтеү юлында теҙеп ҡуйып, ҡымшанмай сафта торорға мәжбүр иткән, башҡаса ла ыҙалатҡан (бер һалдаттың һөйләүенсә, тәүге тапҡыр ҡарауылға баҫыр алдынан уны Пьянков дүрт тәүлек дауамында йоҡлатмай, төндәр буйы уставты ятлаттырған, бынан тыш төндәрен бишәр сәғәт буйына ул һалдаттарҙы химзащита кейемен бер кейҙереп, бер систереп йонсотҡан).Тап өлкән лейтенант Пьянковты Рәмил иң тәүгеләрҙән атып үлтергән дә инде. Сабырлығы шартлап һынып, ҡоралға тотонғандыр, ахыры. Бынан тыш был хәрби частә милли йәһәттән дә егетте кәмһетеүҙәр булыуы ихтимал, тиҙәр. Армияға тиклем үҙ-үҙенә ышанған, йылмайып-көлөп кенә торған Рәмилдең күҙ нурҙары һүнгән..."
Юл фажиғәләре - 25 октябрь,"Кисәге республика юлдарында 17 автомобиль аварияһы теркәлеп, бер бала һәләк булған, 20 кеше йәрәхәттәр алған.Йәрәхәттәр алған, тип әйтеүе генә анһат, ә күпме дауаланырға, һыҙланырға, операциялар үткәрергә - уныһы үҙ башына төшкәндәр генә белә... Кисә Өфөлә, Орджоникидзе менән Вологодский урамдары сатында, иртән сәғәт ундар тирәһендә «Камаз» боролошта кинәт уңдан килеп сыҡҡан джип менән бәрелешмәҫ өсөн электр бағанаһына барып бәрелә. Йөк машинаһының кабинаһын ут ялмай. Ярай ҙа водителе һикереп сығып өлгөрә. Янғын һүндереүселәр килеп етеп, утты һүндерә. Ишембай районының Сәлих ауылы янында автомобиль юл аша сығып барған атҡа бәрелеп, кюветҡа оса.Аварияның сәбәптәре асыҡлана. ."
Бала тапалған,"Ишембайҙа кисен 25 октябрҙә ""Renault Logan""дың тәгәрмәстәре аҫтында 10 йәшлек бала һәләк булған.Водителдең әйтеүенсә, малай аңғармаҫтан юлға йүгереп сыҡҡан. 34 йәшлек ир шунда уҡ тормозға баҫһа ла, машинаны кинәт туҡтата алмаған... Фажиғә Машина төҙөүселәр урамында киске туғыҙынсыла булған.Балаҡай ярамаған ерҙән юлды аша сығырға уйлаған шул..."
Башҡортостан медицина буйынса алда бара,"Башҡортостан “Новые известия” баҫмаһы үткәргән Волга буйы федераль округының медицина рейтингында беренсе урын яуланы. Унда беҙҙең республика 10 дәртләндереү мәрәйенән етәүҙе йыйып, бер генә лә штрафлы мәрәй алмаған.Бер кешегә сығымдар буйынса иһә икенсе урындабыҙ. Беҙҙә ул 5710 һум тәшкил итһә, беренсе урында килеүсе Татарстанда – 6460 һум. Иң аҙаҡҡы урында Сыуаш Республикаһы –килә. Унда был күрһәткес 2120 һумға тиң.Төбәктәр шулай уҡ табиптар менән тәьмин итеү (Башҡортостан лидерҙар рәтендә лә, аутсайдерҙарға ла инмәй), эш хаҡы кимәле (шундай уҡ күрһәткес) һәм үлем осраҡтары буйынса ла (Башҡортостан лидерҙар араһында өсөнсө урында) урындарҙы бүлеште. Бер йыл элек эш башлаған Башҡортостан Башлығы Радий Хәбиров тәүге көндәрҙән үк һаулыҡ һаҡлау өлкәһенә ҙур иғтибар бирҙе. Айырыуса табиптарға ҡабул итеүгә яҙылыуға һәм сиратҡа, медицина хеҙмәткәрҙәренең етмәүенә, онкология ауырыуҙарын иртәрәк асыҡлауға. Бөтә көнүҙәк мәсьәләләр буйынса эш башланды. Республика Хөкүмәтендә даими рәүештә “Сәләмәтлек сәғәте” форматында кәңәшмәләр үтә."
Һигеҙ кешенең башына еткән,"Забайкальский крайҙың Горный ҡалаһында һалдат үҙҙәренекеләргә ут асҡан.Төмән өлкәһенән армияға алынған 20 йәшлек Рәмил Шәмсетдинов һигеҙ кешене атып үлтергән, ике кешене ауыр яралаған. Һорау алыуҙа, ул бер нимәгә лә үкенмәйем, тигән. Ҡарауыл алышынған саҡта ул ҡулына ҡорал алыу менән капитан Евсеевҡа атҡан. Башҡалар шунда уҡ иҙәнгә ятҡан, әммә ул уларҙы ла аямаған. Уны тотоп, бәйләгәндәр.Әле ул хәрби полицияға тапшырылған. Яҡындарының әйтеүенсә, Рәмил яңыраҡ ҡына өйөнә шылтыратып, армияла контракт буйынса хеҙмәт итергә теләүен әйткән.Иптәштәренә зарланмаған. Бер тапҡыр башҡа кешенең банк картаһына аҡса күсереүҙе һораған, йәнәһе лә үҙенеке ябылған, ә телефоны боҙолған... Рәмил себер татары, Төмән өлкәһенең Вагай ауылынан. Армияға быйыл июлдә алынған. Һәләк булғандар исемлеге: 1/ капитан Евсеев 1989 гр 2/ старший лейтенант Пьянков 1990 гр 3/ рядовой Никитин 1998 гр 4/ рядовой Богомолов 1999 гр 5/ рядовой Похитило 1999 гр 6/ рядовой Куроков 1998 гр 7/ рядовой Андреев 2000 гр (скончался в госпитале) 8/ младший сержант Ковалёв 1990 гр Яраланғандар: 1/ рядовой Графов 2000 гр 2/ рядовой Шпак 1998 гр Һәләк булғандарҙың икеһе тап бөгөн төндә, хеҙмәтен тултырып, өйҙәренә ҡайтырға сығырға тейеш булған... Рәмилдең атаһы Сәлим Шәмсетдинов - Эске эштәр министрлығының элекке тәфтишсеһе, икенсе Чечня һуғышы ваҡытында ярты йыл Чечняла хеҙмәт иткән кеше."
Ҡотҡарыусылар аҙашҡан бәшмәксегә урмандан сығырға ярҙам иткән,"24 октябрҙә 70 йәшлек ир Иглин районы Петрово-Федоровка ауылы янындағы урманда аҙашҡан. Юлды таба алмағас, ул телефондан ҡотҡарыусыларға шылтырата. Әммә күпмелер ваҡыттан һуң батареяһы бөтөп, телефоны һүнә. Көндөң кисләүе лә эҙләүҙе ауырлаштыра. Шулай ҙа ҡотҡарыусылар аҙашҡан бәшмәксене таба һәм урмандан сығырға ярҙам итә."
"Бер көндә 43 операция эшләп, рекорд ҡуйған","Өфө күҙ ауырыуҙары табибы Гөлнара Исрафилова күсмә сессия ваҡытында Ишембай ҡалаһында бер көндә 43 микрооперация эшләп, Рәсәй буйынса рекорд ҡуйған. Операция үткәрелгән ауырыуҙар араһында дөйөм сәләмәтлектәре буйынса бик ауыр диагнозлы пациенттар булған. Мәҫәлән, балалар церебраль фалижы, тыумыштан күрәшлек, бер генә күҙҙәге катаракта һ.б.Өфө күҙ ауырыуҙары ғилми-тикшеренеү институты офтальмологтарының күсмә сесияһы дүрт көн дауам иткән. Шул ваҡыт эсендә бөтәһе 120 операция яһалған."
Үлем менән һатыу иткән,"Баймаҡ районынан 32 йәшлек ҡатын йәшертен рәүештә Өфөлә һәм Һамар өлкәһендә наркотиктар һатыу менән шөғөлләнгән. Ул заказдарҙы интернет аша ҡабул иткән һәм бәләкәй дозаларға бүлеп, буш тәмәке ҡаптарына йәшереп һатҡан.Республика Эске эштәр министрлығының наркотиктар әйләнешен контролдә тотоу идаралығы хеҙмәткәрҙәренең һөҙөмтәле эшләүе арҡаһында наркодилерҙы Өфөнән сығып барғанда ҡулға алған.Уның сумкаһындағы наркотиктарҙың дөйөм күләме 100 грамм тәшкил иткән. Ҡатын бер ҡайҙа ла эшләмәгән, быға ҡәҙәр хөкөмгә лә тарттырылмаған булған. Әлеге ваҡытта ул һаҡ аҫтына алынған, уға ҡарата енәйәт эше асылған. ""Атайсал"" гәзитенән."
Ат ҡараҡтары әүҙемләшер осор етә,"Атһыҙ башҡорт - ҡанатһыҙ ҡош ише. Йылҡы малын күпләп үрсетеүселәр республикабыҙҙа йылдан-йыл арта ғына бара.Ат хужаларын иҫкәртергә ашығабыҙ - тиҙҙән ат ҡараҡтары әүҙемләшәсәк.Сөнки һуғым осоро етә.Аттарығыҙға һәр саҡ күҙ-ҡолаҡ булығыҙ!Ҡараҡтарға аттарҙы ҡыуып алып китеүе бер ни тормай... Зинһар, бер-берегеҙ менән бәйләнештә булып, машиналағы йә һыбай шикле әҙәмдәр тураһында бер-берегеҙҙе иҫкәртегеҙ, дуҫтар."
Юл фажиғәләре - 24 октябрь,"Кисәге, 24 октябрҙә, республикала 12 автомобиль аварияһы теркәлеп, өс кеше һәләк булған, 19 кеше йәрәхәттәр алған.Таңда Өфө районында Силәбе өлкәһенең 34 йәшлек водителе ""Mercedes Sprinter"" машинаһында 44 йәшлек ирҙе тапатҡан (ул Салауат районынан булған). Юлсы алған яраларҙан йән биргән. Кисен Дүртөйлө районында ҡара-ҡаршы килгән ВАЗ-2115 менән ""Chevrolet Cruze"" машиналары бәрелешкән. Шунда уҡ ВАЗ-дың 29 йәшлек водителенең ғүмере өҙөлгән. Дүрт пассажирҙың береһе, 34 йәшлек ир, бөгөн төндә дауаханала йән биргән. Ҡалғандары ла дауаханаға эләккән. ""Chevrolet Cruze""-дың водителе Өфөнән 38 йәшлек ҡатын. Уның машинаһынан 12 йәшлек ҡыҙ дауаханаға килтерелгән."
Ауыл уңғанына - машина!,"""Ураҡ геройы - 2019"" булып танылыу яулаған Хәйҙәр Хызыров Өфөнән өр-яңы машинала ҡайтасаҡ. Әбйәлил районынан уңған ер эшкәртеүсе бөгөн Ауыл хужалығы эшсәндәренә арналған республика байрамында Радий Хәбиров ҡулынан ""Шевроле - Нива"" автомобиле асҡыстары менән бүләкләнде."
Өфөнө тараҡандар баҫҡан,"Дим районы халҡы ҙур тараҡандарҙың күбәйенә зарлана. Бигерәк тә Таллин һәм Хаҡиҡәт урамдары киҫелешендәге канализация соҡорҙарынан сиреүе менән сығыуына борсолалар. ""Люктан алыҫ түгел сүп-сар, гараждар һәм йылылыҡ трассаһы урынлашҡан. Был соҡорҙа был бөжәктәргә үрсеү өсөн барлыҡ шарттар бар"", - ти улар. Һуңғы йылдарҙа Өфө халҡы ҡаланы тараҡандар баҫыуына зарлана. Йылылыҡ миҙгеле башланғас, улар фатирҙарҙы яңы көс менән баҫып алды, тип борсола кешеләр."
"«Салауат Юлаев»тан Сергеев, Сошников һәм Кадейкин Евротурҙа ҡатнашасаҡ","Хоккей буйынса Алексей Кудашов етәкселегендәге Рәсәй йыйылма командаһы оҙаҡламай буласаҡ Евротурҙың беренсе этабында ҡатнашасаҡ хоккейсылар исемлеге менән таныштырҙы.Ҡапҡасылар: Игорь Бобков («Авангард»), Иван Бочаров («Динамо», Мәскәү), Александр Самонов (СКА). Һаҡсылар: Артём Блажиевский (ЦСКА), Ярослав Дыбленко, Артём Зуб (икеһе лә СКА), Иван Мищенко («Адмирал»), Рушан Рафиҡов, Никита Черепанов (икеһе лә - «Локомотив), Камил Фазылзянов («Аҡ барс»), Артём Сергеев («Салауат Юлаев»), Дамир Шарипйәнов («Нефтехимик»). Һөжүмселәр: Сергей Шумаков, Кирилл Семёнов (икеһе лә - «Авангард»), Антон Слепышев, Павел Карнаухов, Константин Окулов (бөтәһе лә - ЦСКА), Дмитрий Кагарлицкий, Антон Бурдасов, Артём Швец-Роговой ( бөтәһе лә - СКА), Александр Кадейкин, Никита Сошников (икеһе лә - «Салауат Юлаев»), Павел Кудрявцев, Денис Алексеев (икеһе лә - «Локомотив»), Дамир Жафяров («Торпедо»), Алексей Макеев («Витязь) һәм Павел Порядин («Нефтехимик»). Беренсе этап Финляндияла 7 – 10 ноябрь буласаҡ."
Башҡортостанда бензинға хаҡ артҡандан арта бара,"Аналитиктар бер йылда нефть продукттарының ҡыйбатланыуына байҡау яһаған. Бензин буйынса иң күбе АИ-98 маркаһы ҡыйбатланған - 4,4 процентҡа хаҡ артҡан. Бер литры уртаса 49, 92 һумға төшә, АИ-92 - 3,2% (41, 89 һум), АИ-95 - 2,7% (44, 82 һум). Дизель яғыулығына килгәндә, уның хаҡы 3,6% артып, уртаса 45,44 һум тора."
Стәрлетамаҡта Валерия менән Иосиф Пригожинды күргәндәр,"Рәсәй эстрадаһы йондоҙҙары Стәрлетамаҡ балалар дауаханаһына килгән булған. Был учреждение - ауыр тормош хәлендә ҡалған 6 айҙан алып 6 йәшкә тиклемге балалар тәрбиәләнгән профилле дауахана, бындайҙар илдә күп түгел. Тәрбиәләнеүселәрҙән ата-әсәләре баш тартҡан йәки алкоголизм менән сирләй. Валерия ире менән тап ошо балаларға килгән дә инде. Улар һәр кемгә ҡиммәтле бүләктәр килтергән, медучреждение буйлап экскурсияла йөрөгән."
Һәҙиә Дәүләтшина исемендәге премияны кем алыр?,"БР Башлығы ҡарамағындағы балалар һәм үҫмерҙәр өсөн әҙәбиәт һәм сәнғәт өлкәһендәге Һәҙиә Дәүләтшина исемендәге дәүләт премияһына дәғүә итеүселәр асыҡланды. Улар: Гөлнур Миҙхәт ҡыҙы Яҡупова (“Тылсымлы ҡәләм: әкиәттәр, хикәйәләр, шиғырҙар, йомаҡтар” китабы), Шәүрә Рәшит ҡыҙы Шәкүрова (“Һүҙҙәремде ел осороп алып китһен: романдар, повестар, хикәйәләр” китабы), Альберт Альфрит улы Имаметдинов , Әнисә Хәсән ҡыҙы Томаншина, Урал Мирас улы Иҙелбаевтан торған авторҙар коллективы ( Павел Бажовтың әҫәре буйынса ҡуйылған “Алтынсәс” спектакле (инсценировканың авторы М. Супонин). Комиссия ошо әҫәрҙәр буйынса фекер алышыуҙа ҡатнашыуҙы һорап, ойошмаларға, уҡыу йорттарына, ижади йәмәғәтселеккә мөрәжәғәт итә. Баһаларҙы 2019 йылдың 15 ноябренә тиклем ебәреү шарт. Адресы: 450101, Өфө ҡалаһы, Туҡай урамы, 46, Башҡортостан Республикаһы Башлығы Хакимиәте, 313-сө бүлмә. Белешмәләр өсөн телефон: 280-80-96"
Акция ваҡытында күкрәгегеҙҙе тикшертеп ҡалығыҙ!,"Ҡатын - ҡыҙҙарҙа күкрәк яман шешен иртәрәк асыҡлау маҡсатынан «Ал таҫма» профилактик акцияһы дауам итә. Гүзәл зат вәкилдәре үҙҙәре беркетелгән поликлиникала маммологта ҡаралып, маммография, УЗИ үтә ала. Акция мәлен файҙаланып, медицина тикшеренеүе үтеп ҡалығыҙ. Акция ваҡытында дауаханаларҙа тикшерелеүгә алдан яҙылырға, сиратта торорға кәрәкмәй. Был сара октябрь бөткәнсе генә дауам итәсәк. 40 йәштән үткәндәргә йыл һайын маммография үтеү мотлаҡ. Яман шеш ауырыуҙары араһында күкрәк яман шеше беренсе урында тора."
"""Интер""ҙан тыш, Англия клубтары ла ҡыҙыҡһына","Рәсәй йыйылма һәм “Зенит” командаһының һөжүмсеһе Артём Дзюбаға Италияның “Интер” клубынан тыш, Англияның тағы өс командаһы ҡыҙыҡһыныуын белдергән. “Эвертон” етәкселеге уның уйыны менән ҡыҙыҡһынып, күптән уны күҙәтә. Улар быйыл йыл башында уҡ уның өсөн 14 миллион евро вәғәҙә иткән булғандар. 31 йәшлек футболсы әйтмешләй, ул әлегә Рәсәйҙә ҡалыуын хуп күргән. Шулай уҡ Англияның “Вулверхэмптон” менән “Кристал Пэлас” командалары ла Дзюбаға күҙ һалған булған. Бөгөнгө көнгә Европа чемпионатының һайлап алыу төркөм уйындары һөҙөмтәһе буйынса Дзюба 9 гол индереп, һөжүмселәр араһында икенсе урынды биләй."
Дуҫлыҡ котлеты,"Бер ҙур баклажан, бәләкәйерәк ташҡабаҡ, бер баш һуған, 100 г сыр, бер ҡалаҡ он, ике йомортҡа, тоҙ, борос, һарымһаҡ, 1,5 стакан үҫемлек майы кәрәк. Баклажанды таҙартып, бешереп, ваҡлап турараға, уға ташҡабаҡты әрсеп, ҡырғыста ыуып ҡушырға. Килеп сыҡҡан массаға тоҙ, борос, һарымһаҡ, йомортҡа, сыр, он һалырға. Әҙер котлеттар эшләп, онда әүәләп, үҫемлек майында ҡыҙҙырырға."
Иртәгә ЮХХДИ барыһын да туҡтатасаҡ,"Был шәмбелә Өфө водителдәрен тикшерәсәктәр. Юлдарҙа авариялар һанын кәметеү маҡсатында, автоинспекторҙарға яңы бурыс ҡуйылған. Мәҫәлән, бөгөн Дим районында үткән рейд мәлендә 51 тәртип боҙоу теркәлгән. Бик күптәр уҡый алмаҫлыҡ билдәләр (15), тонировка (10), маневр тәртибен боҙоу (8) арҡаһында штрафҡа юлыҡҡан."
Бәхетле булһын!,Яңауыл ҡалаһында әсәһенең мәйете янында бер аҙна ашамай йәшәгән алты йәшлек малай Мәскәүгә әсәһенең бер туған апаһына йәшәргә китте. Туғандары уллыҡҡа аласаҡ. Әле уға прописка эшләйҙәр. Һуңынан сабый махсус балалар үҙәгендә реабилитация үткәндән һуң балалар баҡсаһына йөрөй башлаясаҡ. Малайҙың әсәһе йөрәк өйәнәгенән ҡапыл вафат булған. Малай күршеләрен ярҙамға саҡырмаған.
Эш сәғәттәре оҙайтылды,"1 декабргә тиклем фатирға,шәхси йортҡа, ер участкаһына, транспортҡа һалымдарығыҙҙы түләп ҡуйығыҙ. Әгәр ҙә һеҙгә почта аша һалым түләүгә квитанциялар килмәһә, уны һалым инспекцияһынан барып алырға мөмкин. Республикала һалым түләү ваҡыты яҡынлашып килеүгә бәйле һалым инспекцияларының эш ваҡыты үҙгәрҙе. 1 ноябрҙән улар эш көндәрендә – иртәнге сәғәт 9-ҙан киске 8-гә, ноябрҙең икенсе һәм дүртенсе шәмбеһендә сәғәт 10-дан 3-кә тиклем эшләйәсәк."
Шым ғына ремонт эшләп буламы икән?,"Шым ғына ремонт эшләп буламы икән? Сөнки бөтә ҡеүәтле эш ҡоралдары тиерлек көслө тауыш менән эшләй. Теләһеңме- теләмәйһеңме, күршеләргә ҡамасаулаһаң да, тауышланырға тура килә. Түҙергә була, ваҡытлыса ғына мәшәҡәт бит. Әммә күптәр һинең өйҙә ремонт барғанды аңларға теләмәй шул. Көндөҙ генә тауышланһаң да, йәш әсәләр, баламды йоҡлата алмайым, тип яу һалырға ғына тора. Башҡортостанда күп фатирлы йорттарҙа ремонт эштәрен башҡарыуға ҡағылышлы яңылыҡ индерергә йыйыналар. Республика парламенты көндөҙ шаулауҙы тыйған яңы закон проектын әҙерләүҙе тикшерә, көндөҙ ҙә «тынлыҡ законы»н индерергә теләй. Башҡа төбәктәрҙә бындай тәжрибә бар. Тауышланмай ғына йәшәргә ҡала инде."
9 йәшлек бала янып үлгән,"Кушнаренко районының «Якорь» баҡсасылыҡ йәмғиәтендә бөгөн иртән ике этажлы өй янған. Унда 9 йәшлек ҡыҙҙың мәйете табылған.Билдәле булыуынса, ҡыҙҙың 47 йәшлек әсәһе 59 йәшлек иргә килеп йөрөгән. Йорт хужаһы был ваҡытта Өфөгә ике көнгә эшкә киткән булған. Ут электр сымынан йәки ҡыҙған мейестән сыҡҡан тигән фараз бар."
Эҙәрмәндәр тағы бер һалдаттың яҙмышын асыҡлаған,Псков өлкәһендә Башҡортостан эҙәрмәндәре эшләй. 1941 йылдың 4-5 июлендә Башҡортостан һалдаттары күпләп булған 171-се уҡсылар дивизияһы был урындарҙа оборона тотҡан. Ҡаҙыныу эштәре ваҡытында өс һалдаттың медальоны табылған. Уларҙың берәүһе Йомағужа районынан Тихон Назаровтыҡы булып сыҡҡан. Яугирҙең туғандарының да ҡайҙа йәшәүе асыҡланған. Һалдаттың мәйете ҡалдыҡтары Күгәрсен районында күмеләсәк.
Уларҙы ир тип әйтергә тел әйләнмәй,"Бөгөн Ҡунаҡһарай алдында бер төркөм яланғас ирҙәргә тирә-йүндәге халыҡ бот сабып аптырай. Шаһиттар шунда уҡ кеше ышанмаҫлыҡ был күренеште фото һәм видеоға төшөрә башлай. Халыҡтың көслө иғтибары ла сәйер әҙәмдәрҙе туҡтатмай, улар тыныс ҡына балалар башлығы һәм подгузниктарҙа тегеләй былай йөрөүен дауам итә. Баҡһаң, улар шәхесте үҫтереү буйынса тренинг ҡатнашыусылары булған. Йәнәһе, ошо рәүешле комфорт зонаһынан сығырға өйрәнәләр.""Ир-ат намыҫын юғалтып, нисек ошолай йөрөргә була?!"" - тип ғәжәпләнә комментарий яҙыусыларКүптән түгел Өфөләге бер АЗС купальник менән килеүсе гүзәлдәр өсөн ташлама вәғәҙә иткәс, ҡайһы бер ир-ат ҡатын-ҡыҙ бикиниһында, бейек үксәле туфлиҙә барып шаҡ ҡаттырған ине."
«Йәшлек» гәзитенең 43-сө һанына күҙәтеү,"Гәзиттең беренсе бите Бөрйән районының Яуымбай ауылынан фермер Фәһим Хәйбуллин тураһында һүрәтләмә менән асыла. Ҡый- һай ниңә йылдан - йыл арта? Сүп-сарҙан нисек ҡотолорға? Алһыу Ишемғолова «Кеше рәхәт йәшәгән һайын сүп-сары күбәйә» мәҡәләһендә ошо һорауҙарға яуап эҙләй. Башҡортостандан 52 меңдән артыҡ кеше репрессия ҡорбаны була. Баймаҡ районынынң Иҫәнбәт ауылынан сәйәси золом ҡорбанының, ауыл муллаһының ҡатыны, күп балалы әсә Хөсниямал Лотфуллинаның ауыр яҙмышы тураһында «Беҙҙең ҡаһарман өләсәйебеҙ» мәҡәләһендә уҡый алаһығыҙ.«Иман» бите лә гәзит уҡыусыларыбыҙға ҡыҙыҡлы булыр. Был һандағы «Шиғриәт минуттары» рубрикаһында Күмертау ҡалаһынан Римма Арыҫланова менән Белорет районынан Рәсимә Сәлихованың шиғырҙары биҙәй. Ғәйнә ырыуы башҡорттарына юғалыу янаймы? Пермь крайында уҙғарылған Башҡортостан мәҙәниәте һәм мағарифы көндәрендә ҡатнашҡан журналист Гөлнур Ҡыуатова саралағы тәьҫораттары менән уртаҡлаша, милләттәштәребеҙҙең бөгөнгө йәшәйеше тураһында бәйән итә.Умыртҡа һөйәге ҡайһы орган өсөн яуап бирә? Ҡан баҫымын нисек төшөрөргә? Ҡайһы бутҡа файҙалыраҡ? Ошо һорауҙарға «Сәләмәтлек» битендә яуап табырһығыҙ. Бәхет –һәр кемдең үҙ ҡулында . Психолог Әлмира Исхакова отставкалағы милиция подполковнигы Ғәйнулла Ғиззәтуллиндың тормошта бәхетле һәм уңышлы булыу серҙәре менән уртаҡлаша. «Тормош юлдары ҡатмарлы» рубрикаһы аҫтында Баныу Ҡаһарманованың «Тормош- ҡуласа» мәҡәләһе лә һәр кемде уйландырыр, моғайын."
"«Йәшлек»тең йәшнәп, сәскә атҡан сағы…", 
Еҫле аҙыҡтар,"Ҡайһы бер ризыҡтар тәндән насар еҫ сығыуға ла сәбәпсе була икән.Ғалимдар, ит, балыҡ аҙыҡтары ошо сифатҡа эйә, ти. Итте йәшел тәмләткестәр, ҡара бойҙай менән ашап, еҫте кәметергә була. Балыҡ ашағанға тиклем уның алдынан сәтләүек ашарға кәрәк.Кәбеҫтә лә тәнде еҫләндерә ала. Шуға уны томалап бешерергә тырышығыҙ."
"Төшөнкөлөккә бирелеп, ғүмереңде ҡыҫҡартма","Йөрәк өйәнәге йәки инсультҡа бирешергә теләмәйһегеҙ икән, тормошҡа ыңғай ҡарарға өйрәнегеҙ. Япония ғалимдары, донъяның төрлө мөйөшөндә ғүмер итеүсе 10 меңдән ашыу кешене тикшергәндән һуң, оптимистарҙың йөрәк-ҡан тамырҙары ауырыуҙары, рак, диабетҡа – 14-ы, инсульт, йөрәк өйәнәгенә 35 процентҡа аҙыраҡ бирешеүен асыҡлаған. Тиҙ төшөнкөлөккә бирешеүселәр, пессимистар үҙҙәрен гел борсоп йәшәй, уларҙың ҡан баҫымы күтәрелә, матдәләр алмашыныуы насарая. Ҡыҫҡаһы, бындай кешеләр холоҡтары менән үҙ ғүмерҙәрен ҡыҫҡарта."
"Франция белгесе Рәсәйҙе маҡтап, уның футболы хаҡында бәйен еткерҙе","Англияның билдәле «Арсенал» футбол клубының элекке баш тренеры Арсен Венгер, Рәсәй футболы кимәле тураһында фекере менән алышты.«Шул хәтлем ҙур илдә бер нисә бөртөк кенә талантлы уйынсыларҙың барлығы, аптырата. Бында төп проблема: футбол өлкәһендә үҙгәреш индереү – илдең төп бурысы булырға тейеш. Тик, нишләптер, борсолмайҙар. Футбол буйынса донъя чемпионатын юғары кимәлдә үткәрҙегеҙ. Күптәр Рәсәй халҡының ҡунаҡсыллығына хайран ҡалып ҡайтты. Аңланылар, бында ла ябай, тормошто яратҡан кешеләр йәшәгәнен. Һеҙҙең журналистар һәр ваҡыт Андрей Аршавин хаҡында ҡыҙыҡһына. Йәнәһе, нишләп ул оҙаҡ ваҡыт «Арсенал»да уйнаманы тип… Аршавинды, Рәсәй футболсылары араһында иң талантлыларынан һынар инем. Ул беҙгә 30 йәшенән һуң килде. Шуға күрә оҙаҡ тора алманы. Ә ул бик оҫта футболсы»."
Мутлашыусылар тоҙағына эләкмәйем тиһәң,"Көн һайын тиерлек алдаҡсылар ҡорбаны булған кешеләр осрап тора. Мутлашыусылар тоҙағынан ҡотолоу өсөн белгестәр бер нисә кәңәш бирә:1. Ишекте белмәгән кешегә асмағыҙ, сит кешеләрҙе өйгә индерергә ашыҡмағыҙ. Үҙҙәрен полиция хеҙмәткәрҙәре, Пенсия фонды белгесе, башҡа социаль хеҙмәткәр, тип таныштырһалар ҙа, быны шылтыратып асыҡларға иренмәгеҙ.2. Телефон аша «туғанығыҙ ауыр хәлдә», «Балағыҙ юл һәләкәтенә осраны» тигән һәм башҡа ошондай хәбәрҙәргә ышанмағыҙ. Дауалау, ҡотҡарыу өсөн һораған аҡсаны күсерергә ашыҡмағыҙ. Барыһын да тикшерегеҙ, белешегеҙ.3. Лотореяла ҙур суммаға аҡса оттоғоҙ, бүләк уйнатыуҙа ҡатнашып еңде, кеүек тәҡдимдәргә ризалашмауығыҙ хәйерлерәк. 4. «Сихырҙы ҡайтарам, киләсәгеңде әйтәм» тигән иғландар ҙа мутлашыуҙың бер төрө булырға мөмкин. 5. «Банк картағыҙҙы ҡулланып булмаясаҡ, зыян килмәһен өсөн фәлән номерға карта тураһында мәғлүмәт ебәрегеҙ», тигән хәбәрҙәргә лә ышанмағыҙ. Был да мутлашыусыларҙың тоҙаҡҡа эләктереүенең бер төрө."
"Помидорға, ҡыярға, көнбағыш майына  хаҡ артҡан","14 октябрҙән 21 октябргә тиклем Башҡортостанға бер ни тиклем аҙыҡ-түлеккә хаҡтар артҡан. Помидорҙарҙың хаҡы 6,3 процентҡа күтәрелеп, уртаса хаҡы 71,94 һумға еткән. Ҡарабойҙай ярмаһы 5,3 процентҡа артҡан һәм яҡынса 45,27 һум тәшкил итә. Ҡыяр менән кишерҙең дә хаҡы ла күтәрелгән. Кишерҙең килограмын уртаса 18 һумға, ҡыярҙы 69 һумға тәҡдим итәләр. Көнбағыш майының хаҡы 2,6 процентҡа артҡан. Шул уҡ ваҡытта ҡайһы бер аҙыҡҡҡа хаҡтар төшкән, тип хәбәр итәләр. Мәҫәлән, кәбеҫтәнең килоһын 6,4 процентҡа арзаныраҡ, йәғни 16,89 тингә һатып алырға мөмкин. Шулай уҡ тары ярмаһы менән шәкәрҙе лә бер аҙ түбәнерәк хаҡҡа һатып алырға мөмкин."
"Эштәре бөткәс, ашаған ашына төкөрөп маташалар...","2011 – 2013 йылдарҙа КХЛ-дың «Металлург» (Новокузнецк) клубында сығыш яһаған Канада хоккейсыһы Брент Сопел, Рәсәйҙәге тормошто яманлап, Төньяҡ Америкала йәшәүенең ҡәҙерен белдергән.«Мин Рәсәйҙә ике йыл тирәһе уйнаным. Унда байҙар күп булһа ла, башҡа ябай халыҡ ҡот осҡос йәшәй. Магазиндарына бер ингәндән һуң, башҡа унда барманым. Урам буйында әбейҙәрҙең һыйыр ҡыуалап йөрөүе, ябай күренеш. Бер тапҡыр бер ҡыҙға ярҙам итеп, магазиндың ишеген тотоп торғайным: ул миңә яман ҡарап, үлтереүсе тип уйланы буғай. Шулай ҙа КХЛ-да, НХЛ-ға ҡарағанда күбәрәк аҡса түләнеләр», тигән тыуған яғына ҡайтҡас.Аптыраҡ: майҙа йөҙөп, байып ҡайталар ҙа, беҙҙе нишләптер яманларға керешәләр. Ә бит киләләр…"
Бөгөн Өфөлә 150-нән артыҡ ауыл хужалығы хеҙмәткәрен бүләкләйҙәр,"Әлеге ваҡытта Ф.Ғәскәров исемендәге концерт залында БР ауыл хужалығы алдынғыларына дәүләт наградаларын һәм аҡсалата премиялар тапшырыу тантанаһы бара. Тантанаға саҡырылғандарҙы БР Хөкүмәте Премьер-министры урынбаҫары вазифаһын башҡарыусы Андрей Назаров менән БР Хөкүмәте Премьер-министры урынбаҫары - ауыл хужалығы министры вазифаһын башҡарыусы Илшат Фәйзрахманов бүләкләне. Илшат Илдус улы белдереүенсә, ауылда йәшәү өсөн бар шарттар тыуҙырыла, аграр өлкә үҫешһен һәм тармаҡҡа йәштәр ҡайтһын өсөн барыһы ла эшләнә.Һүрәттәге ағай - Әхмәт Рафиҡов Мәләүез районының Салауат исемендәге АХК-һында 42 йылдан ашыу эшләй. Оҙаҡ йылдар дауамында һөҙөмтәле хеҙмәте һәм һөнәри оҫталығы өсөн уға Башҡортостан Республикаһының Почетлы грамотаһы бирелде.""Әле мин баш энергетик вазифаһында. Беҙҙең хужалыҡ йылдам үҫешә. Һөтсөлөктө арттырабыҙ, һауымды 20 тоннаға еткерергә уйлайбыҙ. Яңыраҡ 17 мең тонна шәкәр сөгөлдөрө тапшырҙыҡ. Республиканың ауыл хужалығына өмөт бар. Ул үҫешһен өсөн йәштәр күберәк кәрәк"", - тип белдерҙе Әхмәт Әнүәр улы."
Өфө гандболсылары Рәсәй беренселегенең финал этабына сыҡты,"Өфөлә 18 йәшкә тиклемге гандболсылар араһында Рәсәй беренселегенең төбәк-ара ярыштары уҙҙы.Унда Башҡортостан республикаһының – ике, Һамар, Һарытау өлкәһе һәм Пермь крайының спортсылары ҡатнашты. Һөҙөмтәлә Республикабыҙҙың беренсе командаһы дүрт еңеү яулап, беренсе урынға сыҡты һәм шул уңайҙан Рәсәй беренселегенең финал этабында ҡатнашырға хоҡуҡ яуланы. Икенсе урынға Һамар гандболсылары сыҡһа, өсөнсө призлы урынды Пермь крайы спортсылары яуланы."
«Йәшлек» гәзитенең 43-сө һанына күҙәтеү, 
ЦСКА командаһы Рәсәй футболы кимәлен күрһәтә...,"Футбол буйынса Европа лигаһында сығыш яһаған ЦСКА клубы ла төркөм осрашыуында әллә ни билдәле булмаған Венгрияның «Ференцварош» уйынсыларына 0:1 иҫәбенә отолоп, өсөнсө уйын рәттән бер мәрәй ҙә яулай алмай интегә.Улар үҙ төркөмөндә иң аҙаҡҡы урынды биләп, Рәсәй футболының кимәлен иҫбатлай. Ә бына «Краснодар» командаһы, ниһайәт, мәрәйле булды. Улар Төркиәлә урындағы «Трабзонспор» уйынсыларын 0:2 иҫәбенә еңеп, үҙ төркөмөндә өсөнсө баҫҡысҡа күтәрелде. Быға тиклем Чемпиондар лигаһында ҡатнашҡан «Локомотив» менән «Зенит» клубтары дәғүәселәренә бер үк 2:1 иҫәптәренә бирелгәйне."
Хәким мәсете айлы булды!,"Кисә, 24 октябрҙә, баш ҡаланың Хәким мәсетенә тантаналы рәүештә ярым айҙар урынлаштырылды.Сарала мосолмандарҙың Рәсәй Үҙәк диниә назараты рәйесе Тәлғәт Тажетдин һәм ""XXI быуат белем алыу киңлегендә инламдың идеалдары һәм ҡиммәттәре"" XII Халыҡ-ара фәнни-ғәмәли конференцияһында ҡатнашыусылар булды. Тәлғәт Тажетдин белдереүенсә, 40 йыл элек кенә Башҡортостанда 16 мәсет булған, бөгөн иһә уларҙың һаны 1 200. Бер быуат үткәндән һуң Хәким мәсетен тергеҙеү - барыһы өсөн дә оло ваҡиға.""Йәштәребеҙ үҙҙәрен тормошта юғалтмаһын өсөн уларға рухи таяныс - әхлак һәм Тыуған илгә һөйөү кәрәк"", - тип белдерҙе мосолмандар рәйесе. Ҡунаҡтар - Рәсәйҙең, Һиндостандың, Ирактың, Төркиәнең, Египеттың, Иорданияның һәм башҡа илдәрҙең билдәле дин әһелдәре баш ҡала халҡын байрам менән ҡотланы. Стамбул мөфтөйө Мехмет Емин Масали Ҡөрьәндәр сүрәләр уҡыны һәм доға ҡылды."
Мәктәптә туҡланыуҙы ойоштороу буйынса беҙ - икенсе,"Был хаҡта Башлыҡ Радий Хәбиров үҙенең сәхифәһендә хәбәр итә. Рәсәй ҡалалары араһында Өфө һәм Яңауыл 3-се һәм 9-сы урындарҙы биләгән. ""Был ни бары бер-нисә айлыҡ хеҙмәт емеше. Ошо уҡ ваҡытта, камиллыҡҡа етеү өсөн иртәрәк икәнен яҡшы аңлайбыҙ. Күп мәктәптә матди база насар, балаларға порцияны һалып еткермәйҙәр, ризыҡ тәмһеҙ һәм сифатһыҙ була.Ләкин ике айҙа мәктәп ашханаһында туҡланыусы уҡыусылар һаны 30 процентҡа артҡан, тигән факт дөрөҫ йүнәлештә атлауыбыҙ хаҡында һөйләй.Яҡын киләсәктә барыһы ла тәмле һәм сифатлы итеп туҡланасаҡ. Намыҫлы эшләгән операторҙарҙы хуплап, ярҙам итеп торасаҡбыҙ, ә кем насар ашата, улар менән бер ниндәй икеләнеүһеҙ хушлашасаҡбыҙ"", - ти Радий Фәрит улы. Әйткәндәй, Рәсәй ҡалалары араһында икенсе урынды Красногорск яулаған."
Балалар баҡсаларында башҡорт төркөмдәре нисек эшләй?,"Бөтә донъя башҡорттары ҡоролтайының Мәғариф, фән, башҡорт телен һәм әҙәбиәтен үҫтереү комиссияһы үҙенең сираттағы ултырышына ошо мәсьәлә буйынса фекер алышты. Йыйылышты комиссия кураторы Сынтимер Баязитов алып барҙы. Ултырышта комиссия ағзалары, ата-әсәләр комиссияһы вәкилдәре ҡатнашты. Сабыйыбыҙҙы балалар баҡсаһына тапшырабыҙ икән, уның өсөн баҡсала туған мөхит булдырыуҙы ла һорарға кәрәк, тигән фекерҙе яҡланы ултырышта ҡатнашыусылар. ""Бөтә донъя башҡорттары ҡоролтайы"" төркөмөнән."
Өфөнән Бөрөгә илткән юлдың 12 саҡрымы ремонтланған,"Баш ҡалала Бөрө тракты юлының 12 саҡрымдан ашыу өлөшө төҙөкләндерелгән. Был эш быйыл май айында Владимир Путин иғлан иткән ""Хәүефһеҙ һәм сифатлы автомобиль юлдары"" милли проекты буйынса башҡарылған. Юлсылар үҙ эшендә ""ресайклинг"" алымы ҡулланған. Был тракт япмаһын көсәйтә һәм унан ауыр машиналар үтә аласаҡ. Бынан тыш, эшселәр япманы ҡырған, ҡырсынташ түшәгән, асфальт йәйгән, барьер кәртәһе ҡорған, термопластик разметка төшөргән."
Путин Рәсәй-Африка саммиттарын өс йыл һайын үткәрәйек тине,"РФ Президенты Владимир Путин Рәсәй һәм Африка араһында өс йылға берҙе саммиттар үткәрергә тәҡдим итте һәм мөнәсәбәтте системалы һәм комплекслы итергә кәрәк тип белдерҙе.Ил башлығы әйтеүенсә, саммитта ҡатнашыусыларҙың барыһы ла быны хуплай. Өсәр йыл һайын үткәрелгән саралар араһында йыл һайын сит илдәр министрҙары араһында сәйәсәт консультациялары ойоштороп була. - Һеҙ был тәҡдимде хупларһығыҙ һәм беҙ ошо юҫыҡта Рәсәй-Африка мөнәсәбәтен үҫтерербеҙ"", - тип өҫтәне Путин."
"Бәхил бул, Губернатор!","Әбйәлил районының ""Салауат"" совхозы утарының берҙән-бер йәшәүсеһе Фуат Нуретдинов баҡыйлыҡҡа күскән. Халыҡ уны шаяртып Губернатор тип йөрөттө, йәнәһе, үҙенә үҙе хужа. Бөгөн электр уты ла, газы ла, телевидениеһы ла булмаған иң төпкөл ауылда, ҡасандыр, тормош гөрләп торған. Тик халыҡ, совхоз бөткәс, утарҙы ташлап китә башлай. Бер Нуретдиновтар ғына башҡалар менән бергә күсеүҙән баш тарта. Фуат апаның әбейе 2011 йылда үлеп ҡала. Бабай яңғыҙы ҡалғас та, балалары, яҡындары күпме өгөтләмәһен, утарын ташларға теләмәй. Утар хужаһын оло донъя менән батарейкала эшләгән транзистор бәйләй ине. Көнө буйы ""Юлдаш"" радиоһын тыңларға яратам, тип һөйләгәйне 2012 йылда ошо утарға командировкаға килгәнемдә, ул саҡта уға 73 йәш ине. - Бындай тәбиғәт ҡосағында 150 йәшкә тиклем йәшәйем әле! - тигәйне заманында Ленинград урман хужалығы академияһын тамамлаған, бәһлеүән кәүҙәле, көр тауышлы бабай, һап-һау тештәре менән киң йылмайып. Ысынлап та, ошо йәшкә етер кеүек ине... Бәхил бул, тере саҡта уҡ урындағы халыҡтың легендаһына әйләнгән Губернатор!"
Сошников “Витязь” командаһының “дошманы”на әйләнде,"“Салауат Юлаев” хоккейсылары КХЛ чемпионатының сираттағы турында “Витязь” клубын өҫтәмә ваҡытта 2;1 иҫәбенә отоп, быйылғы миҙгелдә Мәскәү өлкәһе уйынсыларын икенсе тапҡыр бер үк иҫәпкә алдырҙы.Быға тиклем булған осрашыуҙа юлаевсылар һөжүмсеһе Никита Сошниковтың мәргәнлеге арҡаһында “Витязь” командаһын еңһә, был юлы ла Сошников ике тапҡыр уңышҡа өлгәшеп, “Салауат Юлаев”ҡа еңеү килтерә.Ошо еңеүҙән һуң, өфөләр 27 мәрәй яулап, Көнсығыш конференцияһында дүртенсе урынға күтәрелде. Хәҙер улар үҙендәге серияһын тамамлап, ситкә юлланасаҡ. 29 октәбрҙә Сочиҙа урындағы команда менән көс һынашасаҡ."
"Ҡандрала ""Мирзаһитов уҡыуҙары"" үтте","Туймазы районының Ҡандра ауылында ""Мирзаһитов уҡыуҙары"" фәнни-ғәмәли конференцияһы үтте. Конференцияла 58 уҡыусы ҡатнашты. Улар төрлө темаларға ҡыҙыҡлы сығыштар яһаны. Педагогтарҙың эшен баһалама ағзалары тикшерҙе.Жюри составында Өфө ҡунаҡтары ла бар ине – БР Яҙыусылар союзы ағзалары Фәрзәнә Аҡбулатова һәм Марсель Сәлимов. Конферения эшендә Әсғәт Мирзаһитовтың туғандары – ейәне И. Мирзаһитов һәм ҡустыһы Ф. Хәретдинов ҡатнашып, яҙыусының тормошо һәм ижады тураһында һөйләне.Сара барышында мәҙәниәт һарайында күренекле йәмәғәт эшмәкәре, Салауат Юлаев исемендәге БР дәүләт премияһы лауреаты, драматург Әсғәт Мирзаһитовтың музейы асылды. Конференцияны халыҡ-ара ерле халыҡтарҙың телдәрен һаҡлау йылы менән бәйләп алып барылыуы иғтибарға лайыҡ. ""Етегән"" гәзитенән."
Харис Йосоповтың иҫтәлегенә ярыш үтте,"Салауат районының Арҡауыл ауылында “Йүрүҙән” спорт-һауыҡтырыу комплексында көрәш буйынса республика беренселеге уҙғарылды. Спорт сараһы көрәшсе, профессор, дзюдо буйынса СССР ҙың һәм РСФСР ҙың атҡаҙанған тренеры Харис Йосоповтың яҡты иҫтәлегенә бағышланды. Ярышта 2002-2005 йылғы егеттәр, барыһы 19 команда ҡатнашты. Һөҙөмтәлә, еңеүҙе Өфө ҡалаһы, һәм Стәрлебаш районы командалары яуланы. Салауаттар иһә дүртенсе урынға лайыҡ булды, тип яҙа ""Йүрүҙән"" гәзите."
Ауаз!,"Илеш районында III асыҡ “Ауаз” башҡорт этник мәҙәниәте һәм заманса сәнғәт фестивале бара.Унда 600-ҙән ашыу балалар һәм өлкәндәр: ижади коллективтар, ғаилә династиялары, ҡул эштәре оҫталары, студенттар һәм профессиональ башҡарыусылар ҡатнаша.Улар ""бейеү"", ""вокал"", ""фольклор"", ""инструменталь башҡарыу"" номинацияларында бәйге тотасаҡ. Бынан тыш оҫталарҙың ҡул эштәре, рәссамдарҙың картиналары күргәҙмәгә ҡуйылған. Сараның программаһы бик бай: фәнни-ғәмәли конференция, йәрминкә, күренекле сәнғәт һәм мәҙәниәт эшмәкәрҙәре менән осрашыуҙар, оҫталыҡ дәрестәре, ауылдар буйлап концерттар ҡуйыу ҙа планлаштырыла. Фестиваль иртәгә, 25 октябрҙә, гала-концерт менән тамамланасаҡ (башлана сәғ. 18.00). Унда “Йырсы ауыл” республика конкурсына старт бирелә. Конкурсты ойоштороусылар: БР Мәҙәниәт министрлығы, Республика халыҡ ижады үҙәге, Илеш районы хакимиәте."
Баянсы-гармунсыларҙы көтәбеҙ!,"Ғүмере бик иртә өҙөлгән талантлы музыкант, аранжировкалаусы Илдус Ғөбәйҙуллиндың иҫтәлегенә былтыр дуҫтары 15 сентябрҙә хәйриә концертын ойоштороп уҙғарғайны, быйыл 26 октябрҙә Учалы ҡалаһының филармонияһында Илдус Ғөбәйҙуллин иҫтәлегенә баянсы һәм гармунсыларҙың беренсе асыҡ фестивале үтәсәк.Шәмбе көнө иртән сәғәт 10:00 фестивалдә ҡатнашыусыларҙы тыңлау ойошторола. Иң шәп гармунсыларҙың сығыштарынан концерт сәғәт 15:00 башлана. Концертҡа инеү ирекле. Ойоштороусылар йыр-моң һөйөүсе һәр кемде фестивалдә көтөп ҡала! Бәйләнеш өсөн телефон: 8 903 350 02 38."
Балаһын туғыҙынсы ҡаттан ташлаған әсәгә төрмә янамай,"Хәтерләйһегеҙме, яҙын Өфөлә йәшәүсе йәш әсә, Дыуан бульварында урынлашҡан йорттоң туғыҙынсы ҡатынан ике йәшлек ҡыҙын ташлап, балаһы артынан үҙе лә һикергәйне? Уларҙың ғүмерен ҡалын көрт һаҡлап ҡалғайны.Ҡатынды, балаһын үлтерергә маташыуҙа ғәйепләп, ҡулға алғайнылар. Тәүҙә үҙен бик сәйер тота, наркоман, күрәһең, тигән фараз да булды. Тикшереүселәр һәм табибтар оҙаҡ ваҡыт енәйәт сәбәбен асыҡлағандан һуң, ҡатынды психик сирле тип тапҡандар.А. тауыш галлюцинацияларынан яфаланған булған. Параноидаль шизофренияға дусар кешеләр, күп осраҡта, төрлө енәйәт ҡылырға өндәгән тауыштарҙы ишетә һәм уларҙан ҡотола алмай һуңғы сиккә бара. Һәм үҙҙәре менән, минһеҙ был донъяла йәшәй алмаясаҡ, тип, балаһын да эйәртмәксе була.Ә бит ул көндө ҡатын психиатрға ҡабул итеүгә яҙылған булған. Тәҙрә аша балаһын ташлап, үҙе лә һикергәндә, дауаханаға барырға ни бары ике сәғәт ваҡыт ҡалған, баҡһаң. Суд ҡарары буйынса, әсә психиатрия бүлегендә мәжбүри рәүештә дауаланырға тейеш. Баланы атаһы тәрбиәләй, ир ҡатыны менән аралашырға теләмәй."
Юл фажиғәләре - 23 октябрь,"Кисәге, 23 октябрҙә, республикала 12 автомобиль аварияһы теркәлеп, бер кеше һәләк булған, 14 кеше йәрәхәттәр алған.Кисен Өфө районында Кушнаренко районына ҡайтып барған 34 йәшлек водитель ""Geely Emgrand"" машинаһында юлда торған 79 йәшлек ирҙе тапаған. Өфө бабайы шунда уҡ һәләк булған. Был ваҡиға буйынса тикшереү эше бара. Ҡараңғыла юлда торған, китеп барған кеше күренмәй, тиерлек, ләкин шуға ҡарамаҫтан, кейемгә яҡтылыҡ сағылдырыусы элементтар ҡуйырға ашыҡмайҙар..."
Йәш балалар өсөн башҡортса мобиль ҡушымта сығасаҡ!,"Тиҙҙән ""Әлифба тип аталған башҡортса яңы мобиль ҡушымта сығасаҡ.Бөгөн 1 йәшлек бәпес тә, смартфон экранына төртөп, өләсәһенә шылтырата ала, шулай бит? Яңы заман балалары технологияларҙы белеп тыуа! Шуға күрә смартфонда файҙалы ҡушымталар күберәк булырға тейеш.юҡһа, улар теләһә нимә уйнап ваҡыт уҙғара. ""Әлифба"" ҡушымтаһы күңелле һәм ҡыҙыҡ, уны BALALAR проекты тәҡдим итә. Ҡушымта ярҙамында: *Йәнлектәрҙең башҡортса атамаһын өйрәнергә; *Хәрефтәрҙе ҡабатларға; *Һәр хәрефте күләгәһенә тура килтерергә мөмкин, был мейене бик шәп эшләтә. Яңылыҡтарҙы белеп барыр өсөн BALALAR төркөмөнә яҙылығыҙ, ти ойоштороусылар."
Кем ҡарабойҙайҙың ҡыйбатланыуын һиҙҙе?,"Республикабыҙҙа тәьмин итеүселәр ҡарабойҙай ярмаһына хаҡты күтәрҙе.Башҡортостан сауҙа ассоциацияһы рәйесе Фәрит Ғиндуллин һүҙҙәренсә, хаҡтар сентябрҙә үк арта башлаған. Бөгөн был ярмаға хаҡ сама менән 15 процентҡа артҡан. “Сентябрҙә сауҙа предприятиелары ҡарабойҙайҙың бер килограмын 35 һумдан алһа, кисә уны 46 һумдан алды”, — ти етәксе. Тик хаҡ артыуҙың сәбәбе асыҡламай. Әлегә республиканың сауҙа селтәрҙәрендә ҡарабойҙайҙың ҡыйбатланыуына бәйле шау-шыу юҡ."
Беҙҙең волейбол аренаһы иң яҡшыһы буласаҡ,"2020 йылдың ғинуарында Өфөлә волейбол аренаһын төҙөй башлаясаҡтар.“Урал” волейбол клубы начальнигы Илдар Ғәзизуллин һүҙҙәренсә, республика етәкселеге, клуб президенты Валерий Багметов башланғысы һәм ярҙамы менән проект эштәре тамамланған тиерлек. Ҡала мәҙәниәт һарайы ҡаршыһындағы төҙөләсәк арена Рәсәйҙә иң яҡшыларҙың береһе буласаҡ: ике залдың береһе – биш мең, икенсеһе 500 тамашасыға иҫәпләнгән. Тағы уҡыусылар өсөн интернаттың күнекмәләр залы ла проектҡа индерелгән. Аренаны 2022 йылда тамамлап, Волейбол буйынса донъя чемпионатының Рәсәй этабын Өфөлә ҡабул итеү планлаштырыла."
Ауыл халҡын медицина тикшереүенә бушлай йөрөтәсәктәр,Республикала 65 йәштән үткән ауыл халҡын бушлай дауаханаларға тикшеренеүгә йөрөтәсәктәр. Был “Оло быуын” һәм “Демография” программаларына ярашлы башҡарыла.Айырым соцциаль-мөһим инфекциялы булмаған сирҙе асыҡлау өсөн өҫтәмә тикшереү һәм скринингтар тураһында киң мәғлүмәт сараларыы аша хәбәр итәсәктәр. Ауыл халҡын социаль хеҙмәткәрҙәрҙән торған махсус мобиль бригадалар йөрөтәсәк. Был хеҙмәт бушлай күрһәтеләсәк.
Был йәкшәмбелә “Географик диктант – 2019” уҙасаҡ,"27 октябрҙә республиканың 700 самаһы майҙансығында “Географик диктант – 2019” яҙасаҡтар. Сара бишенсе йыл рәттән Президент Владимир Путин башланғысы менән, Рус географик йәмғиәте тарафынан ойошторола. Диктант ике өлөшкә бүленгән 40 һорауҙан тора, барлығы дүрт вариант эшкәртелгән. Быйыл диктант, ғәҙәттәгесә, юғары уҡыу йорттарында, мәктәптәрҙә, ғилми институттарҙа, китапханаларҙа ойошторола. География буйынса белемде поездарҙа һәм вокзалдарҙа, ҡурсаулыҡтарҙа һәм «Варяг» ракета крейсерында, Санкт-Петербургта Рус география йәмғиәтенең Штаб-фатирында, «Күскенсе» этнопаркында һәм «Рәсәй — минең тарихым» тарихи парктарында ла тикшереп ҡарарға мөмкин. Барлыҡ варианттар ҙа рус һәм инглиз телдәрендә әҙерләнгән.Бөтә илдәрҙә лә акция 27 октябрҙә урындағы ваҡыт буйынса көндөҙгө сәғәт 12-лә башлана. Онлайн Диктант акцияның сайтында dictant.rgo.ru Мәскәү ваҡыты буйынса көндөҙгө 2-лә асыла. Уны биш көн дауамында – 31 октябргә көндөҙгә сәғәт 2-гә тиклем яҙырға мөмкин."
"""Алтын ҡурай""ҙа кемдәр еңгән?","Республиканың 100 йыллығы һәм Башҡортостандың халыҡ шағиры Мостай Кәримдең бер быуатлыҡ юбилейына үткәрелгән «Алтын ҡурай» халыҡ-ара журналистар конкурсына йомғаҡланды.Бәйгене Рәсәйҙең һәм Башҡортостандың журналистар союздары, БР Хөкүмәте, Мостай Кәрим исемендәге фонд, «Өфө» журналы редакцияһы ойошторҙо. Унда Чехиянан, Канаданан, Ҡытайҙан, Төркиәнән, Азербайжандан, Мәскәүҙән, Татарстандан, Даҡстандан, Яҡутстандан, Алтайҙан, Хакасиянан, Мордовиянан, Красноярск крайынан, Свердловск, Брянск өлкәләренән 100-ҙә артыҡ кеше ҡатнашты. Ете номинацияның һәр береһендә өс еңеүсе билдәләнде, шулай уҡ — «Телевидениела иң яҡшы эш» һәм «Интернетта иң яҡшы эш» махсус номинациялары булдырылды. Конкурс ҡурай таждарын символлаштырған ете номинация буйынса уҙғарылды: «Тупрағымдан уңдым... Башҡортостан!»; «Бөйөклөгөн һаҡлап Уралымдың!»; «Рус түгелмен мин, ләкин россиян мин»; «Мин түгелмен тыуған ерҙең тик осраҡлы ғына ҡунағы»; «Һоҡландым мин даһиҙарға, даһиҙан көнләшмәнем... «Бер йыр йырланған был өйҙә, бәпесте йоҡлатҡанда»; «Ап-аҡ ҡағыҙ һалдым мин алдыма». Бүләкләү тантанаһы 26 октяьбрҙә Өфөлә Мостай Кәрим исемендәге Милли йәштәр театрында киске сәғәт 7-лә башлана. Һәр ете номинацияла еңеүсегә аҡсалата премия һәм конкурстың символикаһы менән статуэтка тапшырыласаҡ. Кисәлә «Алтын ҡурай» жюрийы етәксеһе – Рәсәйҙең Журналистар союзы рәйесе Владимир Соловьев ҡатнашыуы көтөлә."
Атеросклероздан ҡыр кесерткәнене ярҙам итә,"Атеросклероздан ябай ҡыр кесерткәненең файҙаһы ҙур. Бының өсөн ике ус яҡшы итеп йыуылған яңы кесерткән тамыры, һабағы һәм япрағын алырға һәм 5 литр һалҡын һыу ҡойоп төнәтергә. Иртәгәһенә шуны ҡайнатып сығарып, аяҡты тығып ултырырлыҡ температураға еткәнсе һыуытырға. Аяҡтарҙы шул һыуға тығып, 20 минут тоторға. Кесерткәнен ташламай ғына, был һыуҙы ике-өс тапҡыр ҡулланырға мөмкин. Кипкән кесерткән тамырын да файҙаланырға ярай. Шулай уҡ файҙаһы тейә."
"Балалар ғына түгел, өлкәндәр ҙә телефондан ""шаярта""","Төбәктә туғыҙ айҙа суд приставтары махсус хеҙмәттәргә ялған шылтыратыуҙар өсөн халыҡтан 270 мең һум штраф түләткән.Полиция, “Тиҙ ярҙам”, ҡотҡарыусылар хеҙмәтенә, ғәҙәттә, балалар һәм үҫмерҙәр шылтыратып, саҡырыуға килгән хеҙмәткәрҙәрҙең йүгерешкәнен ҡыҙыҡ күреп ситтән күҙәтергә ярата.Балиғ булмағандар ғына түгел, үҙ-ара һыйышмаған күршеләр ҙә бер-береһе өсөн алдап саҡырта, ти белгестәр. Мәҫәлән, “Күршемдең фатиры яна!” – тип янғын хеҙмәтенә шылтыратып, үс алалар икән. Ялған шылтыратыу 1 – 1,5 мең һумға төшә, 16 йәшкә тиклемге балаларҙан тыш, тәртип боҙоусыларҙың барыһы ла штраф түләргә мәжбүр була. Тимәк, сама менән республикала быйыл 200-ҙән ашыу кеше телефон аша “шаяртҡан”."
Үрген ауылында хаҡлы ялдағы хеҙмәт ветераны туҡталыш төҙөгән,"Ейәнсура районының Үрген ауылында йәшәүсе хаҡлы ялдағы хеҙмәт ветераны Әкрәм Солтанбаев ауылдаштарына туҡталыш төҙөгән.Егәрле хаҡлы ялдағы хеҙмәт ветераны хаҡында ауылдаштары ла тик ыңғай ҡарашта. Ул ябай механизаторҙан колхоз рәйесенә ҡәҙәр хеҙмәт юлын уҙған. Ҡатыны менән бөгөн һыйыр малы, һарыҡ тота, умартасылыҡ менән шөғөлләнә, ике ҙур баҡса үҫтерә. Яңыраҡ ҡына яңы йорт та һалып сыҡҡандар. Ейән-ейәнсәрҙәрен ҡарашалар.Ҡыҫҡаһы, тормош геүләп тора, ҡартайырға ваҡыттары юҡ. Хаҡлы ялда булһа ла, Әкрәм ағай бер көн дә тик тормай, ти уның хаҡында ауылдаштары."
Тракторсы  аяҡтан яҙа яҙған,"Борай районында 52 йәшлек тракторсы саҡ аяҡһыҙ ҡалмаған. Ул Ленин исемендәге ауыл хужалығы предприятиеһында комбайнда сенаж әҙерләп йөрөгән булған. Техниканың эшләп етмәүен күреп, кабинанан сыҡҡан, әммә двигателен һүндермәгән. Комбайнын уратып йөрөп сыҡҡандан һуң, агрегаттың механизмдарын ҡарар өсөн аккумулятор батареяһы йәшнигенә менеп баҫа. Ни өсөн эшләп етмәүен асыҡлағас, һикереп төшмәксе була. Әммә двигатель эшләп ултырғанлыҡтан, аяғы ҡайыш менән шкив араһында ҡыҫылып ҡала. Ҡысҡырыуына йөк машинаһы водителе йүгереп килә һәм тәүге ярҙам күрһәтеп, «Ашығыс ярҙам» саҡырта. Инспекторҙар предприятиела хәүефһеҙлек ҡағиҙәләренең боҙолоуын асыҡлаған һәм 250 мең һум штраф һалған."
Алименттан ҡасып йөрөүселәр магазинға инә алмаясаҡ,"РФ Юстиция министрлығы алимент түләмәүселәрҙе енәйәт яуаплылығына тарттыу буйынса яңы закон проекты әҙерләй.Әлеге ғәмәлдәге закон буйынса, кемдер бер-нисә тапҡыр сәбәпһеҙ алимент түләмәй икән, уға Енәйәт кодексының 157-се статьяһы янай. Ләкин был закон тулы көсөнә эшләмәй, ти хоҡуҡ һаҡлаусылар. Тиҙҙән ул яңырасаҡ, йәғни ҡатыланасаҡ. Әйткәндәй, суд приставтары алименттан ҡасып йөрөүселәрҙе сауҙа үҙәктәрендә, магазиндарҙа эҙәрлекләй башлаясаҡ."
Рәсәй футболсылары биш позицияға күтәрелде,"Рәсәй йыйылма командаһы футболсылары Халыҡ-ара футбол федерацияһының (ФИФА) яңыртылған рейтингы буйынса 42-се урындан 37-се баҫҡысҡа күтәрелде.Улар яңыраҡ уҙған Европа чемпионатының һайлап алыу төркөм осрашыуҙарындағы уңыштарынан һуң ошо юғарылағы һөҙөмтә менән баһаланды. Белеүегеҙсә, беҙҙекеләр ике тур алда, киләһе йыл буласаҡ Европа беренселегендә ҡатнашыу өсөн путевка яуланы. Рейтингта лидер булып һаман Бельгия командаһы ҡала. Икенсе урында – Франция, өсөнсөлә Бразилия уйынсылары. Украина командаһы беҙҙән 15 позицияға өҫтә урынлашып, 22-се урынды биләй."
Уҡыусылар белем усағына ҡыуанып бөтә алмай,"Баҡалыла 825 урынға иҫәпләнгән өр-яңы мәктәп асылғанға бер ай булды. Ул “Башҡортостан Республикаһының 100 йыллығына - 100 объект” проектына ярашлы төҙөлдө. 2015 йылда төҙөлә башланған объект 509 миллион һумға төшкән. Өс ҡатлы уҡыу корпусында интерактив комплекстар менән йыһазландырылған спорт, гимнастика залдары, душ, 396 урынлыҡ тамаша залы, физик мөмкинлеге сикләнгән балалар өсөн лифттар бар.Ҡыҫҡаһы, баҡалылар заманса стандарттарға тура килтереп төҙөлгән мәктәпле булды, уҡыусылар яңы белем усағына ҡыуанып бөтә алмай. Ысынында иһә, 1-се мәктәп коллективы бындай оло бүләккә күптән лайыҡ. Белем усағының даими рәүештә Рәсәйҙең һәм республиканың иң яҡшы мәктәптәре иҫәбендә булыуы, Бөтә Рәсәй олимпиадаларының төбәк этаптарында юғары күрһәткестәргә өлгәшеүе күпте һөйләй."
Хәйбуллала әҙәби-музыкаль кисә үтте,"""Башҡортостандың халыҡ шағиры Мостай Кәримдең тыуыуына 100 йыллығы айҡанлы үҙәк район китапханаһында “Мостай Кәрим — беҙҙең тормошта” исемле әҙәби-музыкаль кисә ойошторолдо.Кисәне Ғәлимйән Үлтерәковтың баянына БР-ҙың атҡаҙанған мәҙәниәт хеҙмәткәре Илдар Юнысов “Һаумы, тиҙәр, гөлдәр” йыры менән башланы. Артабан БР-ҙың атҡаҙанған мәҙәниәт хеҙмәткәре Фәниә Арыҫланова шағирға бағышлап мөнәжәт әйтте. Нәжиә һәм Тимур Аскаровтар, Рәмзиә Дәүләтҡолова, Илгинә Ғиләжева, Лира Такалова башҡарыуында шиғырҙар, Көнһылыу Ҡоланбаеваның йыры береһен дә битараф ҡалдырманы.Ә үҙәк район китапханаһы хеҙмәткәрҙәре, Яңы Ергән ауылы ағинәйҙәре драма әҫәрҙәренән өҙөк сәхнәләштерҙе. Азат Искужин һәм Рәсимә Динисламованың — “Яҙмыштарҙан уҙмыштар”, “Балҡыш” халыҡ ветерандар хорының “Кис ултырып ҡыҙҙар сигеү сигә” йырҙарын башҡарыуы моң тулҡынында тирбәлтте. Артабан БР-ҙың атҡаҙанған уҡытыусыһы Менәүәрә Бохарбаева Мостай Сафа улы менән танышлығы тураһында һөйләне. Ошо көндәрҙә республикабыҙ райондарында оло аншлаг менән барған “Һеңлекәш” фильмында Аҡъяр малайы Йософ Рәхмәтовтың уйнауы — беҙҙең өсөн ғорурлыҡ. Йософ кисәнең ҡунағы булып, тамашасыларҙың һорауҙарына ихлас яуап бирҙе.Сара барышында әҙиптең тормош юлына һәм ижадына арналған викторина үтте, еңеүселәргә район ветерандар советы етәксеһе Роза Аллағолова бүләктәр тапшырҙы"", - тип яҙа беҙгә Лира Такалова."
"Бындай шәп водителде, биллаһи, күргәнегеҙ юҡ!","Был ҡунаҡсыл автобусты Өфөнөң 266-сы маршрутында осратырға мөмкин. Пассажирға ышаныс белдереп, үҙ-үҙеңде хеҙмәтләндереү өсөн һауыт ҡуйған шоферҙы тәү тапҡыр осраттым. Рәсәйҙә бындай хәл мөмкинме һуң, тип оҙаҡ ҡына күҙәтеп барҙым. “Сдачаһыҙ түләү” һауытына төшөрөлгән тәңкәләрҙе ир тикшереп ҡарамай ҙа, вәт һин уны! Маршрут таксиҙарының водителдәрен буйы менән әрләргә яратабыҙ, ә бына Фәйез Фәйзетдинов барыһына ышаныс белдерә. Хатта терминалын да күренгән урынға ҡуйып, ҡайһы төймәгә баҫырға икәнлеген аңлатып яҙып ҡуйған.Был ғына түгел, ул пассажирҙарға хөрмәт билгеһе итеп, кәнфитен дә өйөп һалған. Иғтибарлы водитель, ҡайһы берәүҙәр кеүек, ҡапыл тормозға баҫмай, талғын хәрәкәт итә, салондағы таҙалыҡты ла әйтеп үтеү мөһим.Иртә менән ошондай кешелекле, позитив водителгә эләкһәң, көнө буйына яҡшы кәйеф гарантиялана икән ул. Донъяла Фәйез Камил улы кеүектәр күберәк булһа икән!"
Василевский уҙған тур йондоҙо булып танылды,"Хоккей буйынса НХЛ-дың «Тампа Бэй Лайтинг» клубы ҡапҡаһын һаҡлаған яҡташыбыҙ Андрей Василевский уҙған тур һәҙәмтәһе буйынса беренсе йондоҙ булып танылды.Уның командаһы «Питтсбург Пингвинз» хоккейсыларына ҡаршы уйнап, уларҙы 3:2 иҫәбенә ота. Ә инде Василевский дәғүәсенең сойорғотҡан 39 шайбаның 37-һен ҡаҡлыҡтыра. Яҡташыбыҙ заманында «Салауат Юлаев» командаһы өсөн уңышлы сығыш яһап, 2014 йылда НХЛ-ға юллана һәм шунда уҡ үҙ урынын табып, «Тампа»ның алыштырғыһыҙ ҡапҡасыһына әйләнә. Уҙған миҙгел команда етәкселеге уға яңы килешеү тәҡдим итеп, ҡапҡасыға йылына 9,5 миллион доллар эш хаҡы вөғөҙө итте. Уға өҫтәп ул ошо ваҡыт эсендә бонуслата тағы 45 миллион доллар аласаҡ. НХЛ-да уйнаған Рәсәй уйынсылары араһынан ул эш хаҡы буйынса билдәле Овечкинға етеп, Панариндан ғына ҡаласаҡ. Уҙған миҙгел Василевский НХЛ ҡапҡасылары араһында юғары уңышҡа ҡаҙанып, ""Везина Трофи"" призына лайыҡ булды."
20 йәшлек кенә егет эштә ҡазаланған,"Өфө предприятиеларының береһендә 20 йәшлек егттең эш сәғәте фажиғәле тамамланған. Егет ҡалдыҡтарҙы утилләштереү буйынса компанияла эшләгән. 23 октябрҙә иртәнсәк картондарҙы прессҡа тығып ултырғанда, ҡулы станок аҫтына тура килә. Егетте дауаханаға оҙаталар. Ҡул суғын ампутацияларға тура килә. Әле иһә уның сәләмәтлеге хаҡында медиктар хәстәрлек күрә."
Көсләүҙә ғәйепләнеүсе студентҡа Нигерия президенты ярҙам итерме?,"Фәхишә саҡыртып, һуңынан көсләүҙә ғәйепләнеүсе Африка студенты Айо Осиа СИЗО-ла аслыҡ иғлан иткән. Ул үҙенең адвокаты аша Нигерия президенты Мөхәммәт Бухариға хат тапшырған. Ир етәксеһенән үҙен төрмәнән сығарыуҙы һорай. Нигерия етәксеһе ошо көндәрҙә «Россия - Африка» саммитына килергә тейеш. Билдәле булыуынса , былтыр Яңы йыл байрамында Өфөлә Нигериянан баш ҡалаға уҡырға килгән студент 41 йәшлек фәхишә саҡырта. Һуңынан был ҡатын уны көсләүҙә , бысаҡ менән янап, аҡсаһын алыуҙа ғәйепләй. Студенттың һүҙҙәренсә, еңел холҡло ҡатын үҙе уның аҡсаһын, планшетын урлаған һәм әйберҙәрен таптыра башлағас, көсләне тип полицияға хәбәр иткән. Әле егет тикшереү изоляторында ултыра."
Тиҙҙән ашауҙы бөтөнләй тыясаҡтар,"Испан диетологтары рациондан бөтөнләй алып ташларға кәрәкле ризыҡтар исемлеген билдәләгән. Улар белдереүенсә, кеше сәләмәтлеге өсөн файҙалы булмаған ризыҡтар бик күп. Беренсе – сиратта ҡамыр ризыҡтары. Ул ҡандағы глюкозаны кинәт күтәрә йәки киреһенсә төшөрөп ебәрә, киләсәктә шәкәр сиренә килтерергә мөмкин, тип һанала. Икенсеһе – колбаса. Өсөнсө урында – майһыҙландырылған һөт ризыҡтары. Уларҙың составында шәкәр күп икән. Шулай уҡ туҡлыҡлы ла түгелдәр, киреһенсә, ашау теләген генә арттыралар. Һөҙөмтәлә был ризыҡтарҙы ҡулланған кеше һимерә башлай. Ҡамыр ризыҡтары, ярымфабрикаттар, спиртлы эсемлектәр менән дә һаҡ булырға кәрәк."
"“Тиҙ ярҙам” саҡыртып, өйөн йыйыштырырға ҡушҡан","Әстерханда йәшәүсе бер ир, оло йәштәге әсәйем ауырый тип, “Тиҙ ярҙам”саҡырта. Тик ярҙамға ашыҡҡан бригаданы ул балта менән ҡаршы ала. Медицина хеҙмәткәрҙәренә ҡулындағы ҡорал менән һелтәнеп, туҙып ятҡан өйөн йыйыштырырға ҡуша. Балта менән һелтәнеүсе ир ярҙамға ашығыусыларға дәғүәһен белдерә, йәнәһелә, сирле әсәһен ҡарап, ул аҡ халатлыларҙың эшен башҡара.Ҡобаралары осҡан медицина хеҙмәткәрҙәре саҡ ҡасып ҡотола һәм полицияға ғариза яҙа. Әлеге ваҡиға буйынса енәйәт эше ҡуҙғатылған. Ошондай ҡот осҡос хәлдән һуң кешегә ярҙамға ашығып ҡара инде ..."
Предприятие хеҙмәткәренә  400 мең һум штраф түләйәсәк.,"Стәрлетамаҡ ҡалаһы Прокуратураһы производствола ауыр йәрәхәт алған «Химремонт» предприятиеһы хеҙмәткәренең ғаризаһын ҡәнәғәтләндерҙе. Былтыр февраль айында ойошманың слесары ҡоролмаларҙы гидротаҙартыу ваҡытында төҙөк булмаған һығылмалы торба үткәргес ҡулланған. Эш барышында ул битенә килеп бәрелә һәм эшсенең күҙен йәрәхәтләй. Һөҙөмтәлә бер күҙе күреү һәләтен юғалта һәм ул инвалид булып ҡала. Эксперттар был бәхетһеҙ осраҡтың сәбәбе, эш биреүсенең производствоны тейешле кимәлдә ойоштормауы һәм хеҙмәткәрҙең хәефһеҙлек ҡағиҙәләрен тотмауы, тип билдәләй. Ҡала суды «Химремонт» яуаплылығы сикләнгән йәмғиәтен зыян күреүсегә 400 мең һумлыҡ мораль компенсация түләргә мәжбүр итә."
"Йәш йырсылар! ""Йәшлек-шоу"" республика фестивалендә ҡатнашығыҙ!","""Йәшлек-шоу — 2019"" республика йәштәр фестиваленә ғаризалар ҡабул итеү башланды. Быйыл фестиваль йәнә иң әүҙем, ижади йәштәрҙе берләштерә һәм иң шау-шыулы, сағыу, дарманлы тамаша булырға вәғәҙәләй!Шарттарын бирәбеҙ: - эстрада башҡарыусылары – 16-нан алып 27 йәшкәсә солистар һәм төркөмдәр ҡатнаша ала. Ғаризаларҙы 30 октябргә тиклем фестивалдең рәсми почтаһына ебәрергә кәрәк: yashlek.show2019@gmail.com. - ғаризала «тере» тауыш менән башҡорт телендәге йырҙың видеоһы; тултырылған анкета; юғары сифатлы өс фотоһүрәт һәм башҡорт телендә яҙҙырылған әҙер йыр булырға тейеш. Төп шарт – йырҙың бығаса яңғырамауы. Иң яҡшы йырсыларҙы ойоштороусылар Өфөгә тыңлауға саҡыра. Финалсыларҙың береһе «Бәйләнештә» социаль селтәрендә тамашасыларҙың тауыш биреү юлы менән һайлап алына. «Йәшлек шоу — 2019» гала-концерты 14 ноябрҙә ""Башҡортостан"" ДКЗ-һында үтәсәк.Мәғлүмәт өсөн телефон: 8 (347) 289-65-50. Фестивалдең «Бәйләнештә»ге рәсми төркөмө: https://vk.com/yashlek.show2019."
Бына исмаһам балыҡ!,"Өфөнән ҡомарлы балыҡсы Ағиҙел йылғаһында 12 килограмлыҡ һыла балығы (судак) тотҡан. Дуҫтары менән балыҡҡа барған Шамил һыуҙан шул тиклем ҙур балыҡ һөйрәп сығарырмын тип бапшына ла килтермәй. Балыҡтың ҙурлығына дуҫтары ла хайран ҡала. Үлсәп ҡараһалар, теүәл 12 кг. Ҡыуанысынан ни эшләргә белмәгән Шамил, табышы менән фотоға ла төшә, видеоролик та төшөрә. Әммә һуңынан балыҡты кире һыуға ебәрә. Юҡҡа ғына, балыҡсылар балыҡҡа барғанда төп маҡсат – балыҡ тотоу түгел, ә ошо шөғөл оҡшай, шуға йөрөйбеҙ, тимәйҙәр икән."
"“Зенит” командаһы ла  “Локомотив”тың ""батырсылығын"" ҡабатланы...","Санкт-Петербургтың “Зенит” командаһы Чемпиондар лигаһының өсөнсө төркөм осрашыуында “Лейпциг” (Германия) футболсыларына 2:1 иҫәбенә еңелеп, тәүгә юғалтыу кисерҙе. Бында ла беҙҙең уйынсылар осрашыуҙы уңышлы башлап, беренсе таймды 0:1, үҙ файҙаһына тамамлай. (Сөнки быға тиклем “Локомотии” та ошо уҡ бәйгелә дәғүәсеһен 1:0 иҫәбенә ота килкп, һөҙөмтәлә 2:1 иҫәбенә еңелә). Тик һуңынан хужалар ике яуапһыҙ гол индереп, “Зенит”ты 2:1 иҫәбенә ота. Ошо турҙан һуң, “Лейпциг” клубы ете мәрәй менән беренсе булһа, Питер командаһы дүрт мәрәй яулап, үҙ төркөмөндә икенсе урынды биләй. 5 ноябрҙә улар йәнә үҙ-ара Санкт-Петербургта уйнаясаҡ."
Путин Африка илдәре менән тауар әйләнешен ике тапҡырға арттырырға ҡушты,"РФ Президенты РФ Владимир Путин алдағы дүрт-биш йылда Африка илдәре менән тауар әйләнешен ике тапҡырға арттырырға ҡушты.- Быларҙың барыһы ла сауҙа күрһәткестәренең артабанғы үҫешенә өмөтләнергә мөмкинлек бирә. Бының өсөн беҙгә иң кәмендә алдағы дүрт-биш йылда тауар әйләнешен ике тапҡырға арттырырға кәрәк, - тине Путин ""Рәсәй-Африка"" иҡтисади форумының пленар ултырышында.Ил башлығы әйтеүенсә илдәр араһындағы мөнәсәбәткә Африкалағы ингерация процестары барыуы ҡулайлы буласаҡ."
Иң яҡшы ауыл хужалығы предприятиеларының берәүһе милли проектҡа ҡушылды,"Башҡортостан Хөкүмәте хеҙмәт етештереүсәнлеген арттырыу буйынса милли проектҡа ҡушылыу өсөн Саҡмағош районының ""Баҙы"" ауыл хужалығы предприятиеһы"" яуаплылығы сикләнгән йәмғиәте менән килешеү төҙөнө. Был предприятие үҫемлекселек һәм малсылыҡ йүнәлешендә эшләй. Бер юлы социаль өлкә лә онотолмай - торлаҡ, юлдар, белем биреү учреждениелары төҙөлә һәм ремонтлана, биләмәләр төҙөкләндерелә. 1123 башлыҡ ике һөт-тауар фермаһы, алты аркалы иген келәте, иген киптергес, 21 йорт төҙөлгән. һуңғы йылдарҙа эшкә яраҡлы кешеләр ҡалаға күсеп китә башлаған. Ошоно күҙ уңында тотоп, предприятие милли проектҡа ҡушылырға булған. Был нимәләр бирә һуң? Түбәндә ҡарайыҡ: - производствоны ҡулайлаштырыуҙа проекттарға эксперттар ярҙамы; - ""һаҡсыл производство"" инструменттары индергәндән һуң льготалы займ; - идара итеү кадрҙары программаһында ҡатнашыу; - экспорт мөмкинлектәрен арттырыуҙа ярҙам. Әйтергә кәрәк, бөгөнгә милли проектта ҡатнашыу өсөн республиканың сәнәғәт, ауыл хужалығы, төҙөлөш индустрияһындағы 45 предприятие менән килешеү төҙөлгән."
Геройҙар беҙҙең арала,"Тотош ғаиләһен янғындан ҡотҡарған йәш геройҙы Мәскәүҙә бүләкләйәсәктәр. Архангел районынан 17 йәшлек Александр Маскалев Росгвардия һәм Федерация советы ойошторған «Геройҙар – балалар” федераль проектында ҡатнаша. Үҫмер быйыл яҙ янғындан тотош ғаиләне ҡотҡара.Ул көндә әсәһе Алена кескәй балаларын йоҡларға һалып йөрөй, ә Саша мунса яға. Урамға сыҡҡан малай веранданан төтөн сыҡҡанын күреп ҡала.Үҫмер бер секундҡа ла икеләнмәй, туғандарын ҡотҡарырға ут эсенә ташлана. Әсәһен янғын тураһында иҫкәртеп, дүрт йәшлек Карина менән имсәк сабыйҙары Диманы эләктереп тышҡа атыла. Әммә веранданы ут ялмап алған, юл ябыҡ була. Үҫмер шунда ла юғалып ҡалмай, өйҙөң тәҙрәһен ватып сығып, бәләкәстәрҙе тышта ҡалдыра һәм әсәһе артынан тағы өйгә инә. “Әгәр ҙә шул ваҡытта һин булмаһаң, беҙ өсәү бөгөн яҡты донъяла булмаҫ инек”, – ти әсәһе улына.Саша үҙе лә зыян күрә, бит-ҡулы һыҙырыла, тәненең 25 проценты яна. Алда уны оҙайлы дауаланыу, ауыртыу-һыҙланыуҙар көтә.Саша Маскалев Мәскәүҙә лайыҡлы наградаһын алғандан һуң, Росгвардияның төбәк идаралығы уның ғаиләһен шефлыҡҡа алырға итә."
Янғындан кешеләрҙе эвакуациялайҙар,"23 октябрҙә эш көнө аҙағына Өфө ҡалаһының Зорге урамында күп ҡатлы йорттоң фатирында янғын сыға. Ғәҙәттән тыш хәл урынына 15 ҡотҡарыусы һәм биш махсус автомашина килеп етә. Тәүге янғын һүндереүселәр һәм ҡотҡарыусылар килеп еткәндә янғын туғыҙ ҡатлы йорттоң өсөнсө ҡатындағы фатирҙың бер бүлмәһендә була. Унан балкон аша автобаҫҡыс буйлап ҡатынды ҡотҡаралар. Ҡотҡарыусылар шулай уҡ хәүефле зонанан 12 кешене, шул иҫәптән өс баланы эвакуациялайҙар. Янғынды һүндергәс, уның сәбәбен асыҡлау буйынса тикшереү эше башланған."
Мөғжизә  менән генә иҫән ҡалғандар,"23 октябрҙә Стәрлетамаҡ янында Левашовка ҡасабаһынан алыҫ түгел урында булған юл фажиғәһендә ниндәйҙер мөғжизә менән генә кешеләр иҫән ҡала. «Яндекс.Такси» хеҙмәтенең “Лада Гранта” автомобиле юлдан ситкә сығып, упҡынға төшөп китә. Таксиның водителе һәм пассажиры бәхетле осраҡ арҡаһында ғына зыян күрмәгән. Ә машинаны тәрән соҡорҙан авария хеҙмәте ярҙамында ғына сығара алғандар.Шаһиттар әйтеүенсә, юл-транспорт фажиғәһендә “Лада Гранта”ның юлын ҡыйыусы “Лада Приора” автомобиле водителе ғәйепле."
Ҡатын мейестән ҡулын сығара алмаған,"Өфөлә йәшәүсе ҡатын газ мейесен зажигалка менән тоҡандырмаҡсы була. Тик зажигалкаһы газ плитәһенең эске өлөшөнә төшөп китә. Уны алайым тигәнсе, ҡулы ҡыҫылып тороп ҡала. Ярай әле янында әсәһе булып, ул ҡотҡарыу хеҙмәтенә шылтырата. Ҡотҡарыусылар ярҙамында ҡатын ҡулын сығарып ала, ҡул зыян күрмәгән була."
"Аҡса етмәй, тип бабайҙың аҡсаһын урлағандар","Муттарҙы тотҡандар.Сентябрь башында пенсионерҙың ишегенә ике егет туҡылдата.Беҙ янғын һүндереү компанияһы хеҙмәткәрҙәре, янғын хәүефһеҙлеге ҡорамалын ҡуйғанығыҙ өсөн аҡсаны кире ҡайтарып йөрөйбөҙ, тип улар фатир хужаһына конверт һонған.Тик бында аҡса күберәк, һеҙ беҙгә ун мең һум ҡайтарым бирергә тейешһегеҙ, тигәстәре, бабай конвертты асып та ҡарамайынса, уларға 10 мең һумды тоттора. Улар сығып киткәс кенә конвертты асып ҡараһа, унда аҡса урынына ""банк приколов""тың купюралары ятҡанын күрә. Полицияға ошо турала хәбәр итеп, ғариза яҙғас, мутлыҡ ҡылып йөрөүсе егеттәрҙе эҙләп тапҡандар. 19 йәшлек егеттәр алдан янғын хәүефһеҙлеге ҡорамалын ҡуйыу менән шөғөлләнгән компанияла эшләгән булған. Енәйәт юлына баҫыуҙы аҡса етешмәү менән аңлатҡандар. Уларға ҡарата енәйәт эше асылған."
Тракторлы булды ауыл!,"Ура! Учалы районының Бәләкәй Ҡаҙаҡҡол ауылы ""Алтын бишек"" конкурсының төп призын - мини-тракторҙы яулап алды!Россия1-Башҡортостан телеканалының тура эфирында ""Алтын бишек"" республика конкурсына йомғаҡ яһалып, еңеүселәрҙе тәбрикләнеләр. Был конкурста беҙҙең Бәләкәй Ҡаҙаҡҡол (Зәйнәкәй) ауылы дан итеп сығыш яһап, социаль селтәрҙә 27294 тауыш йыйып, беренсе урын алды.Төп приз - мини-трактор бөгөн Амангилде ауыл хакимиәте башлығы Илдар Килмөхәмәтовҡа тапшырылды. Ауыл халҡына был тракторҙың бәрәкәтен күрергә яҙһын!"
Юл фажиғәләре - 22 октябрь,"Кисәге, 22 октябрҙә, республикала 15 автомобиль аварияһы теркәлеп, бер кеше һәләк булған, 18 кеше йәрәхәттәр алған.Кисен Шишмә районында, Арыҫлан-Шишмә-Ҡырғыҙ-Миәкә автоюлының 27-се саҡрымында, кеше тапалған.Миәкә районының 50 йәшлек водителе (""Toyota Corolla"" машинаһында) юл уртаһынан китеп барған ирҙе күреп ҡалып, уны тапатмаҫ өсөн машинаһын уңға борған да бит, барыбер көҙгөһө менән һуҡтырып өлгөргән. Унан һуң юлсыға ыңғай килгән ""Renault Logan"" бәрелгән (рулдә Дәүләкәндән 36 йәшлек ир булған).62 йәшлек Өфө кешеһе алған яраларҙан шунда уҡ йән биргән.Юлсының ҡара кейемендә яҡтылыҡ сағылдырыусы элементтар юҡ ине, ти водителдәр."
Салауатта нарколог менән психиатрға – сират,"Медицина өлкәһендәге хәл итәһе мәсьәләләрҙе һаман да яйға һала алмайҙар әле. Башҡортостан Башлығы Радий Хәбировҡа Салауат ҡалаһындағы поликлиникаларҙағы хәл мәғлүм булған. Халыҡ психиатр менән наркологҡа ҡабул итеүгә яҙыла алмауҙарына зарланған. Көнөнә бер сәғәт кенә ҡабул иткән табиптарға справка алыу өсөн кешеләр таң менән сиратҡа баҫалар икән. Уларҙың кабинеттары ла ҡаланың ике осонда урынлашҡан. «Кешегә ҡарата булған һалҡын мөнәсәбәтте өнәмәйем. Был хәлде тикшерәсәкбеҙ», – тип яҙған Радий Хәбиров социаль селтәрҙәге үҙенең аккаунтында ."
Медицина ярҙамы күрһәтеүгә аҡса  тағы ла күберәк бүленә,"Башҡортостанда 2020 йылға бушлай медицина ярҙамы күрһәтеү дәүләт гарантиялары программаһы 58 млрд 89 млн һум күләмендә билдәләнгән.Был быйылғы йыл менән сағыштырғанда, 6,5 процентҡа күберәк. 2019 йылда был программаның хаҡы 67 млрд һум булған. Тәүге тапҡыр онкология буйынса айырым норматив булдырылған. Республика башлығы күрһәтмәһе буйынса, онкология ауырыуҙарын ваҡытында һәм дөрөҫ диагностикалаусы табиптарға 5 мең һум күләмендә премиялар тәғәйенләнә. 9 айҙа 1633 табип ошондай бүләкләүгә лайыҡ булды. Йыл башында дарыуҙар менән тәьмин итеүгә 1,7 млрд һум аҡса бүленде. 2020 йылға был сумма ла күпкә ҙурыраҡ – 2,5 млрд һум."
Даланлылар беҙҙең төбәктә йәшәй,"Башҡортостандан дүрт кеше, ошо көндәрҙә лоторея уйнап, миллион һум отҡан. Төбәктә даланлы кешеләр күп тип белдерә лотореяның мәғлүмәт хеҙмәте. Шулай уҡ миллионерҙар менән бер рәттән, республиканың ике кешеһе 733 мең һум аҡса отҡан, тип белдерә “Руское лото” хеҙмәткәрҙәре. Әйткәндәй, быға тиклем дә лоторея һатып алып отоусылар күп булды. Республикала хатта 17,6 миллион, 7 миллион һум аҡса ла оттолар."
"""Сәләмәтлек сәғәте""  Йоматауҙа үтте","Бөгөн «Сәләмәтлек сәғәте» «Йоматау» шифахаһында медиктарға «Ауыл табибы», «Ауыл фельдшеры» программаһы һәм онкология ауырыуҙарын иртә асыҡлау буйынса сертификаттар тапшырыуҙан башланды. Мораҡ үҙәк район дауаханаһынан Әлфиә Әлимғолова, Асҡын үҙәк район дауаханаһынан Гөлназ Ғәббәсова, Бәләбәй үҙәк район дауаханаһынан Олег Гарейшиндар Башҡортостан Башлығы ҡулынан бер миллион һумлыҡ сертификаттар алды . «Ауыл фельдшеры» программаһында ҡатнашыусы бер-нисә фельдшер 500 һумлыҡ сертификатҡа эйә булды. Шулай уҡ онкология сирҙәрен иртә асыҡлаусы табиптар 5 мең һумлыҡ аҡсалата премияға лайыҡ булды.Республика Башлығы Радий Хәбиров был программаның киләһе йылда финансланасағы хаҡында белдерҙе. «Уже не раз мне коллеги из федеральных органов власти с уважением и интересом говорят об этой программе. Она выполняет очень важную функцию — спасти человеческую жизнь. Плюс она еще очень прагматична. Лучше мы на ранней стадии выплатим 5 тысяч рублей врачам, чем потом будем тратить миллионы рублей на тяжелое лечение онкобольных», — сказал глава региона."
Мостай Кәрим әҫәрҙәренең 10 томлыҡ йыйылмаһы күрһәтеләсәк,"Киләһе дүшәмбелә, йәғни 28 октябрҙә М.Кәрим исемендәге Милли йәштәр театрында бөйөк шағирҙың әҫәрҙәре тупланған 10 томлыҡтың исем туйы үтәсәк. Йыйынтыҡты З.Биишева исемендәге ""Китап"" нәшриәте баҫҡан.Сараны нәшриәт һәм М.Кәрим фонды үткәрә. Башлана төшкө сәғәт 3-тә. Инеү ирекле, адресы: Ленин урамы, 32."
Эсе тулы мәйет булған,"Бөйөк Британияла 39 мәйет тейәлгән йөк машинаһы табылған. Машина Эссекс графлығында Уотерглейд сәнәғәт паркында торған. Үлтереүҙә ғәйепләнеүсе 25 йәшлек ир ҡулға алынған. Ул сығышы менән Төньяҡ Ирландиянан. Әлеге ваҡытта хоҡуҡ һаҡлау органдары вәкилдәре был хәлгә асыҡлыҡ индереү менән мәшғүл. Билдәле булыуынса, йөк машинаһы илгә Болгариянан килгән. Бер ерҙә лә оҙаҡ тора алмаған, көслө еҫ сығыу сәбәпле, кешеләр уны ҡыуып ебәргән."
Шахмат буйынса элекке  донъя чемпионы ҡайҙа һәм нисек йәшәй?..,"Элек, СССР заманында шахмат «король»дары Анатолий Карпов, Гарри Каспаров, Борис Спасский, Роберт Фишер һәм дә ҡатын-ҡыҙҙарҙан Майя Чибурданидзе кеүек донъяла ҙур уңыштарға ҡаҙанған спортсыларҙы белмәгән кеше булмағандыр.Хәҙер инде улар яйлап онотолоп бөтөп баралар. Шуларҙың береһе хаҡында ине һүҙебеҙ.Грузия шахматсыһы, билдәле Майя Чибурданидзе бәләкәйҙән шахмат уйнарға өйрәнеп, һигеҙ йәшендә атаһын еңә башлай. Ун йәше тулыуға Грузия уҡыусылары араһында чемпион исемен яулай. 12 йәшендә СССР йыйылма командаһына алынып, халыҡ-ара турнирҙа еңеүсе лә булып өлгөрә. 17 йәшендә СССР чемпионы титулына эйә була. 500-гә яҡын партия уҙғарып, барыһында ла еңеүсе булып таныла. Ул ваҡытта уның бер генә дәғүәсеһе була. Милләттәше – Нона Гаприндашвили. Һәм 1978 йылда йәш һәм тәжрибәле шахматсылар, донъя коронаһы өсөн үҙ-ара алыш башлай. Уға тикелм Нона 16 йыл буйы донъяла еңелмәҫ шахматсы булып һанала. Майя өлкән апаһын еңеп, донъя чемпионы титулын тартып ала. Һуңынан улар дуҫтар булып ҡала һәм Нона күп ваҡыт уға кәңәштәре менән ярҙам итә. Ә инде Чибурданидзе һуңынан тағы биш тапҡыр дәғүәселәрен алдырып, алты тапҡыр донъя чемпионы булыуына өлгәшә. 1991 йылда ғына Ҡытай спортсыһы Се Цзюнь донъя коронаһы өсөн Майяны еңеп, унан титулын тартып ала. Спорттан һуң, ғаилә ҡороп ҡарай, әммә уңышһыҙ була. Балалары юҡ. Үҙе генә яңғыҙ Грузияның Кутаиси ҡалаһында йәшәп ята. Элекке яратҡан шөғөлө менән күптән уйнағаны юҡ. Ҡайһы саҡ ҡына ҡыҙыҡ өсөн һәүәҫкәр уйнаусылар менән шахматта аҡыл менән һынаша. ."
"Яңы фатир ҡотло булһын, Софья!","Стәрлетамаҡ районында йәшәгән һәм төҫ-ҡиәфәте менән башҡаларҙан айырылып торған кескәй Софья тураһында яңыраҡ яҙғайныҡ. Хәтерегеҙгә төшөрәбеҙ, Ғиззәтуллиндар ғаиләһе ныҡ мохтажлыҡ кисереп донъя көткән. Ҡыҙҙары Софья баш һөйәге ҡыҫылып һәм аяҡ-ҡул бармаҡтары ҡуша йәбешеп тыуған булған. Һөҙөмтәлә ҡыҙҙы балалар баҡсаһына ла ҡабул итмәгәндәр. Был хәлгә тәүҙә ирекмәндәр иғтибар иткән, унан һуң власть органдары ҡушылған. Бының турала Радий Хәбировҡа ла мәғлүм булған. Республика етәксеһе Софьяны тикшереү өсөн октябрь аҙағында республикаға Израиль табиптары килеүе хаҡында хәбәр итте. Ошо көндәрҙә Ғиззәтуллиндар ғаиләһенә Стәрлетамаҡтың Мебельный ҡасабаһында бар уңайлыҡтары булған ике бүлмәле фатир бүленде. «Унда һәйбәт ремонт, өҫтәүенә уларға мебель, хатта түшәк кәрәк-ярағы бүләк иттеләр. Хәҙер Софьяның үҙенең карауаты бар», — тип яҙған ирекмәндәр."
Вузға интернет  аша уҡырға инеп буласаҡ,Тиҙҙән вузға интернет аша ғына уҡырға инеп буласаҡ. Был хаҡта РФ Хөкүмәте вице-премьеры Дмитрий Медведев Сколковолағы «Асыҡ инновациялар» форумында белдергән. Яңы проектта 52 юғары уҡыу йорто ҡатнашырға теләй. «Вузға онлайн инеү» суперсервисын эшләү менән әлеге көндә РФ Фән һәм юғары белем биреү министрлығы шөғөлләнә. Был ҡушымта аша берҙәм дәүләт хеҙмәте порталы аша бакалавриат программаһы буйынса уҡырға инергә документтарҙы ебәрергә мөмкин. Берҙәм рейтингта кокурсты күҙәтеп барырға ла мөмкин. 2024 йылда Рәсәй вуздарының 80 проценты был алым менән эшләүгә күсеүҙәре ихтимал.
Эйәһеҙ быуар йыланды эйәләткән,"Өфөлә йәшәүсе Инна Балтина исемле ҡатын аквасалонға хужа. Бер көндө уның магазины алдында ҡумта табып алған. - Көсөктәр йәки бесәй балаларын ташлап киткәндәр тип асыуып булды, эстә йылан табып алдым, - тигән Инна. Ҡатын һөйрәлеүсене үҙендә ҡалдырырға булған һәм белгестәр менән кәңәшләшкән. Мәхлүк альбинос төҫөндәге юлбарыҫ питоны һәм инә енесле булып сыҡҡан. Иректә бындай йыландар ете метрға тиклем үҫә ала. Кешеләр ғәҙәттә король питондарын үрсетә. Селтәрле һәм юлбарыҫ төрлөләре кешеләр өсөн хәүефле, балаларҙы һәм йорт хайуандары менән ҡалдырырға кәңәш итмәйҙәр. Инна йыланға Персик тип исем ҡушҡан. Иркәләнергә ярата, ҡулға менеп, йылыһын тойоп һөйрәлә икән. Персикка айына берҙе туңдырылған ит һәм бүҙәнә ашаталар. Хужабикәһе йыланға һыуыҡ теймәһен тип фатирындағы иҙәнде йылытҡан."
Китәләр...,"Башҡортостан эшҡыуарҙарының хоҡуҡтарын яҡлау буйынса тулы хоҡуҡлы вәкил Рафаил Вәғит улы Ғибаҙуллин ваҡытынан алда посынан китә. Был вазифаны ул 2012 йылдан алып биләне.Беҙҙең төбәктә, эшҡыуарҙар хоҡуҡтарын яҡлау буйынса вәкил, Рәсәй эшҡыуарҙары хокуҡтарын яҡлау буйынса уполномоченный һәм эшҡыуарҙар ҡоро ризалығы менән, Дәүләт Йыйылышы – Ҡоролтай тарафынан биш йыллыҡ мөҙҙәткә һайлана. Республика законына ярашлы, ваҡытынан алда вазифанан киткән осраҡта, бизнес-омбудсменға яңы кандидатты бер ай эсендә тәғәйенләргә тейештәр. Кандидаттың исеме лә билдәле - Флүр Әсәҙуллин.Флүр Минзаһит улы Әсәҙуллин 1969 йылдың 29 авгусында Дәүләкәндә тыуған. Башҡорт дәүләт педагогия институтында «тарих һәм ижтимағи дисциплиналар» белгеслеге буйынса белем алған. Шулай уҡ «дәүләт һәм муниципаль идара» йүнәлеше буйынса Рәсәй Федерацияһы Президенты ҡарамағындағы Рәсәй дәүләт хеҙмәте академияһын тамамлаған. Хеҙмәт эшмәкәрлеген 1986 йылда Дәүләкән районы Ленин һигеҙ йыллыҡ мәктәбенең тарих уҡытыусыһы булып башлай. Совет Армияһы сафтарында хеҙмәт итә. «Пилигрим» халыҡ-ара хеҙмәттәшлек үҙәге, «Студенттар мәшғүллек үҙәге» менән етәкселек итә. «Наркотиктарһыҙ ҡала» йәмәғәт ойошмаһы идараһы рәйесе була. Өсөнсө саҡырылыш БР Дәүләт Йыйылышы – Ҡоролтай депутаты булды, Башҡортостан Республикаһы иҡтисади үҫеш министры урынбаҫары вазифаһында эшләне. Бер йылдан һуң халыҡ-ара инвестиция компанияһына эшкә күсеү сәбәпле, посын ҡалдырҙы."
"Өфөлә уҡыусы ҡыҙҙы сауҙа үҙәгенән дауаханаға илткәндәр, тик ҡотҡара алмағандар","Үҫмер ҡыҙҙы “Тиҙ ярҙам” “Ғаилә” сауҙа-күңел асыу комплексынан килеп ала. Уға “ағыуланыу” диагнозы ҡуйыла.Үкенескә күрә, 8-се класс уҡыусыһы дауаханала, иҫенә килмәйенсә, яҡты донъя менән хушлаша. Тикшереү эштәре башланған, бөгөн суд-медицина экспертизаһы үткәреләсәк, ҡыҙҙың үлеменә нимә менән ағыуланыу сәбәпсе булғанын асыҡлаясаҡтар. Фаразлау буйынса, үҫмерҙәр бәҙрәфкә бикләнеп, зажигалкалар өсөн газды еҫкәгән."
Һөйөнсө! РФ финанс министры бюджетниктарға эш хаҡы артасаҡ тип вәғәҙәләне!,"Рәсәйҙең финанс министры Антон Силуанов 2020 йылда бюджет хеҙмәткәрҙәренең эш хаҡы — 5,4 процентҡа, ә инфляция өстән алып дүрт процентҡа тиклем артасағын белдерҙе. РИА-Новости хәбәр итеүенсә, беренсе вице-премьерҙың һүҙҙәре буйынса «бюджет инфляция һалымы эш хаҡын, пенсияны, һаҡлыҡҡа йыйған аҡсаны ашамаҫлыҡ итеп төҙөлгән». Рәсәйҙең Финанс министрлығы башлығы Беренсе канал эфирында һуңғы алты йылда бюджет өлкәһендә хеҙмәт хаҡының һиҙерлек артыуын да билдәләне. Бюджет проекты 23 октябрҙә беренсе уҡыуҙа ҡараласаҡ."
"Ҡомарлы уйын ҡорбаны, ҙур суммала аҡсаһын юғалтҡандан һуң уйын клубын шартлатырға ниәтләй","Яңыраҡ Өфөлә йәшәүсе, 112 номерын йыйып, ҡомарлы уйын клубын шартлатырға йыйыныуы тураһында хәбәр итә. Бында ул ҙур суммала аҡса сарыф итеүен дә белдерә. Ваҡиға урынына тиҙ арала хоҡуҡ һаҡлаусылар йүнәлтелә. Полиция хеҙмәткәрҙәре шартлатырға йыйынған йортто һәм уның биләмәһен тикшерә. Әммә унда бер ниндәй ҙә шартлатҡыс тапмай. Ҡомарлы уйын клубынан 14 монитор, 13 система блогы тартып алына. Хәҙер аҡса юғалтыусыға ла, клубты асыусыларға ла насар ҡылыҡтары өсөн яуап бирергә тура киләсәк."
"Аршавиндан һуң, баһаланғандары юҡ","Йыл да уҙған миҙгел һөҙөмтәләре буйынса Францияның France Football журналы донъяның иң яҡшы футболсыһын «Алтын туп» призы менән баһалай.Быйыл уға кемдәр дәғүә итәсәк турала беҙ сайтыбыҙҙа мәғлүмәт биргәйнек инде. Уның тарихына килгәндә, Рәсәй уйынсыларынан һуңғы тапҡыр Андрей Аршавин ғына ул исемлектә күренде. Бынан 10 йыл элек Аршавин тауыш йыйыу буйынса 21-се урын алғайны. Ә инде 2008 йылда хатта 6-сы күрһәткескә өлгәште. Ғөмүмән, беҙҙең футболсыларҙан Аршавиндан тыш, 1993 йылда Сергей Кирьяков (21-се урын) һәм Юрий Жирков 2008 йылда 25-се булды. Ә бына СССР заманында ул призға 61 футболсы дәғүә итеп, өсәүһе, йәғни Лев Яшин (1963 йыл, һүрәттә), Олег Блохин (1975 йыл) һәм Игорь Беланов (1986 йыл) призды яулай."
СМП бригадалары планшеттар менән генә эш итәсәк,"Быйылдан алып республиканың ашығыс медицина ярҙамы табиптары махсус планшеттар менән тәьмин ителә. Был эш Рәсәй Президенты Владимир Путин указына ярашлы ғәмәлгә ашырылған “Һаулыҡ һаҡлау” милли проекты буйынса башҡарыла. Медиктар электрон ҡоролмалар аша саҡырыуҙарҙы ҡабул итә, юлда уҡ пациентты ауырыуҙар тарихы менән таныша, документтар тултыра һәм дауаханаға ауырыуҙың хәлен яҙып ебәрә ала.Планшеттар 345 СПМ бригадаһына тапшырыласаҡ. Быйыл шулай уҡ федераль бюджеттан республикаға 24 тиҙ ярҙам машинаһы бүленгән."
Тракторсы кешеләрҙе үлемесле тәгәрмәстән ҡотҡарған,"Шишмә районының Ураҙбахты ауылы янында ошо көндәрҙә ауыр фажиғә була яҙған. Тик тракторсының ҡыйыулығы кешеләрҙе оло бәләнән аралап ҡалған. ""Бәйләнештә"" селтәрендәге ""БашДТП"" төркөмөндә ошолай яҙыу ҡалдырғандар: ""МТЗ тракторсыһына оло рәхмәтебеҙҙе белдерәбеҙ. Ул фураның ысҡынып киткән тәгәрмәсе менән бәрелешеүҙән беҙҙе ҡотҡарҙы. Беҙ ""Нива""ла инек, тракторсы тәгәрмәсте күреп ҡалып, таранға барҙы һәм сүмесе менән уны туҡтатты"". Быны яҙыусы исемен, фотолар ҙа ҡалдырмаған. Шулай ҙа был хәлдең геройын тапҡандар. Ул МТЗ тракторын йөрөтөүсе Зөлфәт Ғәлиуллин. Ир федераль юл хеҙмәтендә эшләй һәм М-5 Мирный - Дим трассаһын хеҙмәтләндерә."
Владимир Путиндың визиткаһын ике миллион һумға баһалағандар,"Санкт-Петербургта йәшәгән бер ир интернеттағы һатыу сервисына ғәҙәти булмаған тауар һалған. Ул Рәсәй Президенты Владимир Путиндың комитет рәйесе булғанындағы визиткаһын тәҡдим итә. Ҡағыҙ киҫәгенең ҡайһы бер урындары ҡара буяу менән ҡапланған. Ир әйтеүенсә, заманында визитканы Владимир Владимирович уның атаһына биргән булған. Сувенир ғаиләлә 20 йыл дауамында һаҡланған. Әйтергә кәрәк, әлеге ваҡытта интернетта Путиндың ҡултамғаһы булған документтарҙы осһоҙораҡ хаҡҡа табырға мөмкин."
Һаҡ булығыҙ: магнит дауылы көтөлә,"23–30 октябрҙә ерҙең магнит өлөшө тыныс түгел. Бигерәк тә 24, 25, 26 октябрҙә көслө магнит дауылы көтөлә. Был һиҙгер кешеләргә генә түгел, сәләмәт кешеләргә лә тәьҫир итергә мөмкин, тип белдерә белгестәр. Көслө баш ауыртыу, арығанлыҡ күҙәтелеүе бар.Һаулығыбыҙға иғтибарҙы йәлләмәйек."
“Локомотив” командаһы “Ювентус”ты ота яҙҙы...,"Футбол буйынса Чемпиондар лигаһының өсөнсө төркөм осрашыуында “Локомотив” командаһы Италияла билдәле “Ювентус” клубы менән осрашты.Рәсәй уйынсылары бәйгене уңышлы башлап, беренсе осорҙоң 30-сы минутында иҫәпте асып, алға сыға. Икенсе таймда Роналдуның командаһы өҫтөнлөктө үҙ ҡулына адып, өс минут эсендә ике тапҡыр уңышҡа өлгәшә һәм еңеүҙе тартып ала. Ошо уйындан һуң “Ювентус” менән “Атлетик” командалары етешәр мәрәй яулап, төркөмдә беренсе-икенсе урындарҙы бүлешә. “Локомотив” иһә, өс мәрәйе менән өсөнсө. Киләһе турҙа Семиндың тәрбиәләнеүселәре үҙендә Италия клубын ҡабул итәсәк. Осрашыу 6 норябрҙә ҡаралған."
"Трассала ""незамерзайка"" һатып алмағыҙ!","Иҡтисади хәүефһеҙлек хеҙмәткәрҙәре легаль булмаған спиртлы продукцияны һатыуға ҡаршы профилактик саралар уҙғарған. Был сара барышында М5 трассаһында тәҙрә йыуа торған шыйыҡса менән сауҙа иткән иргә протокол төҙөлгән. Саҡ ҡына һыуыттымы, ямғырҙан һуң сыҡҡан бәшмәк кеүек юл сатында ошо тауарҙы тәҡдим итеүсе спекулянттар пәйҙә була. Өфө районының Нөрлө ауылынан 30 йәшлек ир ҙә ""незамерзайка""ны юл буйына рәт-рәт итеп теҙеп, машинаһында уҡ һатыу ойошторған. Ауыр еҫле 5 литрлы шешәләге шыйыҡса һаулыҡ өсөн зыян икәнен барыһы ла белә кеүек, тик унан баш тартыусылар һирәк. Белеүегеҙсә, бындай ""незамерзайка"" Рәсәйҙә рәсми рәүештә тыйылған. Сөнки уның составында метанол бар. Машинала метил спиртының парҙары менән тын алыу сәләмәтлеккә хәүефле. Эшҡыуар""ҙан барлығы 55 литр тыйылған тауар тартып алынған."
Еңеү менән ҡотлайбыҙ!,"Хәйбулла районының ""Сулпан"" халыҡ йыр ансамбле Ҡаҙағстан Республикаһының баш ҡалаһы Нурсолтанда үткән IV «Art-Global» Халыҡ-ара сәнғәт конкурс-фестивалендә I дәрәжә дипломға лайыҡ булған!Конкурс-фестиваль 19-22 октябрҙә Йәштәр һарайының концерт залында барған. Тиҫтәләрсә ижади коллективтар, артистар ҡатнашҡан.«Сулпан» ансамбле улар араһында юғалып ҡалмай, «Академик вокал» номинацияһында бик лайыҡлы сығыш яһаған. Был коллективты БР мәғариф алдынғыһы Роза Вәхитова етәкләй. Еңеүселәрҙе ҡотлап, артабан да уңыштар теләйбеҙ!"
Иғтибар - балалар!,"Сентябрь айында ғына республикала балалар ҡатнашлығындағы 413 автомобиль аварияһы теркәлеп, бәлиғ булмаған 19 баланың ғүмере өҙөлгән, 445 бала төрлө ауырлыҡтағы йәрәхәттәр алған.Шуға ла республикабыҙҙа 21 октябрҙән алып 8 ноябргә тиклем ""Иғтибар - балалар!"" акцияһы үтә.Уны Юл хәрәкәте хәүефһеҙлеге дәүләт инспекцияһы менән бергә мәғариф бүлектәре ойоштора. Был осорҙа төрлө профилактик саралар үткәреү планлаштырыла. Мәҫәлән, юл хәрәкәте ҡағиҙәләре буйынса конкурстар үткәреү ҡаралған. Уҡыусы балаларҙы мәктәпкә йөрөткән автобустарға айырым иғтибар бүленәсәк. Водителдәргә үтенес: юлда йөрөгәндә ашыҡмағыҙ, иғтибарлы булығыҙ, үҙегеҙҙе генә түгел, башҡаларҙы ла уйлағыҙ!Яңы ғына йәшәй башлағанда һәләк булған 19 баланы, яралар алып һыҙланған, ғәрип ҡалған 445 баланы иҫегеҙҙән сығармағыҙ."
Юл фажиғәләре - 21 октябрь,"Кисәге, 20 октябрҙә, республикала 11 автомобиль аварияһы теркәлеп, бер кеше һәләк булған, 10 кеше йәрәхәттәр алған.Кисен Баймаҡ районында Ниғәмәт-Бикеш автоюлының 1-се саҡрымында 30 йәшлек водитель ""Daewoo Nexia"" машинаһында 36 йәшлек ирҙе тапай. Уны дауаханаға килтерәләр ҙә бит, тик ул иҫенә лә килмәй, төндә вафат була...Яҡындарының ауыр ҡайғыһын уртаҡлашабыҙ..."
"Яңы ""Урал"" матайын һатып алһаң, бүләккә палатка һәм бер ҡосаҡ утын бирәсәктәр","Советтар Союзы мәлендә илебеҙ мототехника етештереү һәм ҡулланыу буйынса донъяла алдынғылыҡты биләй ине. Мотоциклдар һәм мотороллерҙар халыҡтың яратҡан техникаһы булды. Дәүерҙәр алмашынғас, ауыл-ҡалаларҙа мотоциклдарҙы автомобилдәр алмаштырҙы. Яйлап данлыҡлы мото һәм велозаводтар - Минск мотовелозаводы (""Минск"" мотоциклы), Ижмаш (""Юпитер"" һәм ""Планета"" мотоциклдары), Дегтярев исемендәге завод («Ковровец» һәм «Восход»), Киев мотоцикл заводы (""Днепр""), Тула мотозаводы (""Тулица"" һәм ""Муравей"" мотороллерҙары), Вятские Поляны мотозаводы («Вятка» менән «Электрон» мотороллерҙары), Львов мотозаводы («Верховина» һәм «Карпаты» мопедтары), Рига мотозаводы («Рига», «Дельта» һәм «Мини» мопедтары) юҡҡа сыҡты. Әлеге ваҡытта Рәсәйҙә башлыса сит ил мототехникаһын ""отверткалы"" йыйыу менән шөғөлләнәләр. ИМЗ - Ирбит мотоциклдар заводы ғына бер аҙ ҡыбырлай. Унда элек йылына тиҫтәләрсә мең ""Урал"" оппозит моторлы ауыр мотоциклдар етештерелһә, хәҙер иһә йыллыҡ күләм мең данаға ла барып етмәй. Шулай ҙа завод иҫән, сит ил агрегаттары ҡулланып булһа ла мотоциклдар йыя. Уларҙың күп өлөшө экспортҡа оҙатыла - сит илдәрҙә байкерҙар ""Урал""дарҙы ныҡ ярата икән. Ошо көндәрҙә ИМЗ ""Урал"" мотоциклын Европа баҙарына яраҡлаштырып тәҡдим итте. Уның исеме ""Ural Adventure"" - мажараларҙы, сәйәхәтте аңлата. Мотоцикл ни бары 20 данала сығарылған. Уны ҡыҙыллы-аҡлы төҫкә буяғандар, яҡтылыҡ диодлы фара ҡуйғандар. Нимәһе ҡыҙыҡ - һатып алыусы ""Урал"" менән бергә бүләккә палатка һәм бер ҡосаҡ утын аласаҡ. Мотоциклға ғәҙәттәгесә ике цилиндрлы оппозитлы мотор ҡуйыла, уның ҡеүәте 42 ат көсө. Төтөн сығарыу системаһын яңыртҡандар һәм газ тултырылған һәм көйләргә мөмкин булған амортизаторҙар ҡуйыла.Хаҡы - 16 200 евро, беҙҙеңсә был 1 миллион 150 мең һум."
Ялған диплом менән шәфҡәт туташы булып эшләп йөрөгән,Өфөнөң Калинин районы прокуратураһы үҙәк дауаханала хеҙмәт ҡануниәтенең үтәлешен тикшергән. Тикшереү барышында быйыл майҙа терапия бүлегенә эшкә алынған шәфҡәт туташының дипломының ялған булыуы асыҡланған. Ҡыҙ был документты билдәһеҙ берәүҙән 40 меңгә һатып алған булған. Был эш буйынса енәйәт эше ҡуҙғатылған. « Йәш белгес» эштән ебәрелгән.
Ауылдағы ҡатын-ҡыҙҙар - һөйөнсө!,"Ауылда эшләгән ҡатын-ҡыҙҙарға 36 сәғәтлек эш аҙнаһы буласаҡ. РФ Хеҙмәт кодексына был өҫтәмәне Дәүләт Думаһы индерҙе. Иң мөһиме - эш хаҡы 40 сәғәтлек эш аҙнаһыныҡы менән тиң буласаҡ. Закон проекты шулай уҡ сменалы эш трафигында ҡатын-ҡыҙҙарға эш хаҡын күберәк түләүҙе вәғәҙәләй. Законды тикшергәндә депутаттар проектҡа тағы ла бер нәмәне - эш хаҡы күләме закондың үҙ ҡарарына ингәндән һуң кәмергә тейеш түгел тигәнде индерҙе. Иҫегеҙгә төшөрәбеҙ, бығаса ауыл-ҡатын ҡыҙҙары өсөн ҡыҫҡартылған эш көнө федераль закон менән нығытылмағайны."
"Уҡытыусы балаларҙың ауыҙҙарын скотч менән йәбештереп, белем биргән!","Күрше Татарстан республикаһында яңы ысул менән уҡыта башлағандар. Социаль селтәрҙә бер әсә кеше, уҡытыусы беренсе класс уҡыусыларының ауыҙҙарын скотч менән йәбештергән, тип зарланғандан һуң, был факт буйынса тикшереү эштәре башланған. Әлеге хәбәрҙең аҫтында бер малайҙың атаһы был хаҡта полицияға ғариза менән мөрәжәғәт итеүе, тик уҡытыусыны һаман да эштән сығармауҙары тураһында яҙған. Әле ваҡиға буйынса прокуратура тикшереү үткәрә. Уның һөҙөмтәләре билдәле булғас, садист уҡытыусыға ҡарата тейешле сара күреләсәк."
Гемоглобинды нисек күтәрергә?,"Гемоглабинды гранат һуты менән сөгөлдөр күтәрә тиһәләр ҙә, ғалимдар, тикшереү үткәргәндән һуң, уны күтәреүҙә тауыҡ бауырына бер нәмә лә етмәүен асыҡлаған. Ул тиҙ үҙләштерелә, организмды файҙалы матдәләр менән дә байыта. Операциянан, күп ҡан юғалтыуҙан һуң тауыҡ бауыры тиҙ арала хәл индерә. Шулай уҡ ул әҙ калориялы ризыҡ, 100 грамында бары 137 ккал. А, С, В6, В12 витамины һәм фолий кислотаһына бай. Баҡыр, цинк, кальций, марганец, хром, тимер – организмға көн һайын кәрәкле матдәләр. Тауыҡ бауыры ҡан баҫымын да көйләй, ҡан тамыры – йөрәк системаһын да нығыта. Гепарин ҡандың ойошоу үҙенсәлеген башҡара һәм миокард инфарктын иҫкәртә. Уның составында атеросклерозға ҡаршы көрәшеүсе лизин матдәһе лә бар.Һуңғы тикшереүҙәр күрһәтеүенсә, тауыҡ бауыры яман шеш күҙәнәктәре үҫешен дә тотҡарлай икән."
Динар Ғилметдинов Мостай Кәримдең иҫке водитель таныҡлығын күрһәткән,"БР буйынса ЮХХДИ етәксеһе Динар Ғилметдинов социаль селтәрҙәрҙә Мостай Кәримдең водитель таныҡлығы фотоһын күрһәткән. Баҡтиһәң, республиканың халыҡ шағиры иҫке өлгөлө документты яңыһына алмаштырыу өсөн 2001 йылда тапшырған булған. Бынан тыш, баш дәүләт автоинспекторы Мостафа Сафа улы менән булған тарихты бәйән иткән: «Народный поэт Башкортостана любил ездить за рулем. В наших архивах сохранился его небольшой рассказ: «Приятный случай. Был у меня такой случай лет 20 — 25 назад. Ехал в Салават. Пошел дождь. За поворотом на аэропорт остановил меня сержант ГАИ, показав свою всесильную палочку. Назвал свою фамилию, к сожалению, я ее не запомнил. — Вы ехали слишком быстро, — сказал он. Я, конечно, как любой шофер, «пойманный с поличным», готовился к отпору. Он очень, очень спокойно начал объяснять: — Видите же, дорога скользкая. Если так лихо будете ездить, вы можете лишить нас нашего любимого поэта. Так и сказал «любимого». — Честь имею! — приветствовал он меня на прощание.— Можете ехать. Я поехал. После этого нет-нет да старался не подвергать за рулем опасности жизнь «нашего любимого поэта». Вот такой урок получил от человека с грозной палочкой. И надолго запомнил. Мустай Карим 20.08.2001»."
Ялған араҡы һатыусыға – 2 млн штраф,"Өфө ҡалаһы полицияһы законһыҙ тауар әйләнешенән 850 литр этил спирты нигеҙендәге шыйыҡлыҡ тартып алған. Һатыусы үҙенең запастарын өйөндә һаҡлаған булған. Шулай уҡ йортонда 1471 ярты литрлы һәм 75 литр ярымлыҡ пластмасса буш шешәләр һаҡланған. Суд ялған араҡыны юҡҡа сығарыу һәм ғәйепләнеүсегә 2 млн штраф һалыу тураһында ҡарар сығарған. Контрафакт продукцияны һатып, был кеше 300 меңдән ашыу килем алыр ине. Ҡарарҙы үтәү барышында суд приставтары был ирҙең фатирына, автомобиленә арест һалған, сит илгә юлды япҡан."
Кишерҙе әле ашап ҡалығыҙ,"Кишер, витаминдар сығанағы булараҡ, сей килеш айырыуса файҙалы. Башҡа йәшелсәләр менән сағыштырғанда, унда каротин күп. Беҙҙең организмда ул А витаминына әүерелә. Тәүлек нормаһын тултырыу өсөн бер уртаса кишер ҙә етә. Унда шулай уҡ С, Д, Е, Л, Н, РР витаминдары бар. Бынан тыш, шәкәр, аҡһым, пектин, кумарин, күп кенә ферменттар, кальций, калий, тимер кеүек макро- һәм микроэлементтар булыуы ла асыҡланған. Кишер аш эшкәртеү процесын яҡшырта, йәрәхәттәрҙең тиҙерәк бөтәшеүенә булышлыҡ итә, бөйөрҙәрҙән ҡомдо сығара. Һуты аҙ ҡанлылыҡтан, хәлһеҙлектән, инфаркт кисергәндән һуң тәүге көндәрҙә йөрәк мускулының эшен көйләү өсөн тәҡдим ителә. Ундағы йод май алмашыныуын көйләп, һимереүҙән һаҡлай, ә күҙәнәклеге организмдағы артыҡ холестиринды ҡыуа.• 1:1 нисбәтендә кишер һуты менән балды һөттә бешереп, ашҡаҙан-эсәк таркты ауырыуҙарынан, бронхиттан, ларингиттан, һалҡын тейеүҙән эсергә.• Хәлһеҙлектән, тиҙ генә арып барыусанлыҡтан көнөнә өс тапҡыр ½ стакан кишер һуты эсергә. • Имеҙеүсе әсәләргә һөт төшһөн өсөн көнөнә өс тапҡыр ½ – 1/3 стакан һутын эсергә ҡушалар.• Ангинанан тамаҡты һуты менән сайҡатырға кәңәш ителә. • Бер балғалаҡ кишер орлоғона 200 мл ҡайнар һыу ҡойоп, термоста төнәтергә. Бәүел ҡыуҙырыу сараһы булараҡ, көнөнә өс тапҡыр ½ стакан эсергә.• Геморройҙан кишер япрағын сәй урынына бешереп эсеү файҙалы.• Арыуҙан йәиһә ауырыуҙан һуң кишер һутына бал йәки лимон һуты ҡушып эсеү хәл өҫтәй."
13 йәшлек ҡыҙҙы көсләгән,"Гастарбайтерҙарға ни етмәй? Сит илгә килгәс, аҡса ғына эшләп йөрө лә бит. Нефтекамала бер ир кис, күп ҡатлы йорттоң подъездарының береһендә, 13 йәшлек ҡыҙҙы көсләгән. Енәйәтсе Үзбәкстандандан беҙҙең республикаға эшкә килеүсе булып сыҡҡан. Иргә бәлиғ булмаусыны көсләгәне өсөн 16 йылға тиклем иркенән мәхрүм ителеү янай."
Шәкәр заводтары ярты миллион тоннаға яҡын сөгөлдөр эшкәрткән,"Республиканың шәкәр етештереүсе өс предприятиеһы 486,5 мең тонна шәкәр сөгөлдөрө эшкәрткән. Дөйөм алғанда 747 мең тонна сеймал кагаттарға һаҡлауға ҡалдырылған. Был тупланма беҙҙең шәкәрселәр ҡыш буйына эшләргә һәм сит төбәктәргә һатырға мөмкинлек бирәсәк. Дөйөм алғанда республикала 1,36 млн тонн шәкәр сөгөлдөрө йыйып алынған. Уңыш бер гектарҙан уртаса алғанда 362 центнер тәшкил итә. Уртаса уңдырышлылыҡтың иң ҙур күрһәткесе Бүздәктә - бында гектарына 422 центнер йыйғандар. Саҡмағошта 392 ц, Шишмә менән Йәрмәкәйҙә 385 га/ц. Көҙгө уңышты йыйыр алдынан аграрийҙар шәкәр сөгөлдөрөнөң тулайым йыйымын 1,5 млн тонна тип планлаштырған. Былтыр уңыш 1,41 млн тонна булһа, 2017 йылда – 1,58 млн тоннанан ашҡан."
Оҫталарға тауыш бирәйек!,"Башҡортостан юлдаш телеканалының ""Бай баҡса"" тапшырыуын күптәр яратып ҡарай. Уның ""Ҡулыңдан ҡыуан"" осталар конкурсы ла танылыу яуланы.Иҫегеҙгә төшөрәбеҙ, был проект март айынан октябрь айынаса үтә. Унда баҡса ҡаралтылары, теплицалары төҙөүселәр, сүкеп тимерҙән әйбер эшләүселәр, йорт кәрәк-яраҡтары, баҡсаға, ихатаға ҡуя торған фигуралар яһаусылар ҡатнаша алды.Быйылғы ярышта ҡатнашыусылар күп булды. Ойоштороусылар иң-иңдәрҙән ""Бай баҡса"" программаһында сюжеттар яһаны. Өфө, Белорет, Миәкә, Мәләүез, Ҡырмыҫҡалы, Мәсетле, Ҡыйғы, Балаҡатай, туймазы, Бөрйән, Мишкә райондарынан барлығы 17 оҫта күрһәтелде. Бөгөндән, йәғни 22 октябрҙән 31-нә тиклем БЮТ сайтында СМС-хәбәрҙәр ебәреп, тауыш бирергә мөмкин. Иң күп тауыш йыйыусы оҫтаға бағыусынан бүләк - Туймазы торба заводы әҙерләгән беседка биреләсәк.Еңеүсе 2 ноябрҙә иртәнге сәғәт 12-се яртыла Башҡортостан юлдаш телеканалының ""Бай баҡса"" тапшырыуында билдәләнәсәк. Дуҫтар, әүҙемерәк булығыҙ!Тауыш биреү өсөн һылтанма буйынса үтегеҙ, унда барыһы ла аңлатылған: https://bash.news/pro/baj-baksa-2019"
Балаларҙы сүп-сар өсөн түләүҙән азат итерҙәрме?,"Рәсәйҙә балалы ғаиләләргә сүп-сар сығарыу өсөн түләүҙе кәметергә тәҡдим иткәндәр. Был хаҡта «Известия» гәзите хәбәр итә. Әлеге ваҡытта сүп-сар сығарыу өсөн тариф барыһына ла бер үк: 35 һумдан башланып, төрлө ерҙә төрлөсә. Балалы ғаиләләр өсөн түләүҙе кәметеү инициативаһы менән сығыш яһаусылар уны өс йәшкә тиклемге балаларға бөтөнләй бөтөрөргә, ә мәктәпкәсә йәштәге балаларға ташлама индерергә, тип тәҡдим итә.Әммә РФ Хеҙмәт министрлығында ,был инициативаны ҡабул итеү өсөн тәүҙә яңы система буйынса сүп-сар йыйыу инфраструктураһын формалаштырырға, һуңынан ғына граждандарға льготалар булдырыу тураһында уйларға кәрәк, тиҙәр. Әйткәндәй, Тверь өлкәһендә күп балалы ғаиләләргҙе сүп-сар өсөн түләүҙән азат иткәндәр."
"Тәүбә, тәүбә, үҙ балаһын бер шешә араҡыға һатып йөрөгән.","Орел өлкәһендә алкоголизм менән сирләүсе ҡатындан 12 йәшлек ҡыҙын тартып алғандар. «ОрелТаймс» баҫмаһы хәбәр итеүенсә, ҡыҙ һөйләшә белмәй, ҡалаҡ менән дә ашарға күнекмәгән, дүрт аяҡлап ҡына йөрөй. «Был баланы әсәһе өйҙә йәшереп тотҡан. Ҡайҙалып алып барырға кәрәк булһа, тәгәрмәсле муҡсаға һалып йөрөткән. Бер шешә араҡы өсөн уны сексуаль ҡоллоҡҡа һатҡан». Орел ҡалаһындағы балалар дауаханаһына ҡыҙҙы ауыр хәлдә килтерәләр. Баш табип Людмила Кырлова әйтеүенсә, ҡыҙҙың психикаһы һәм моторикаһы үҫешмәгән. Анализдар уның бик ябыҡ булыуын күрһәтә. Һөйләшә белмәгән ҡыҙ, уға өндәшкәндә эт кеүек өрөп һәм олоп ҡына ҡуя. Карауатҡа ятыр урынға палатаның мөйөшөнә һыйына. Ашарға бирһәләр иһә ризыҡҡа эт кеүек ташлана.Ғаиләнән башҡа балаларҙы ла тартып алғандар."
Бесән мәлен һағындығыҙмы?,"Бесән мәле мал-тыуар тотҡан уңған хужалар өсөн үтә мәшәҡәтле осор бит ул. Быйыл ямғыр булмауы арҡаһында бесән уңманы. “Их, ерҙе бер туйындырғансы яуып үтһен ине!” – тиеште ауыл халҡы. Шулай ҙа һәр кем мал-тыуарына ҡышҡылыҡҡа етерлек аҙыҡ әҙерләп ҡалырға тырышты. Был фотолар быйылғы түгел, әлбиттә. Көҙҙөң эс бошорғос мәлендә, бесәнлектәр салғы сыңына, кешеләрҙең күңелле тауыштарына күмелгән ваҡыттарҙы иҫкә төшөрөп алайыҡ. Ни тиһәң дә, эш күп булмауына ҡарамаҫтан, был миҙгелдең ниндәйҙер романтикаһы бар. Бәлки кемдәрҙер ауылды, кешеләрҙе таныр."
"Футболда - Пеле, хоккейҙа - Гретцки, тенниста Федерер...","Донъяның данлыҡлы тенниссыһы Роджер Федерер үҙ карьераһында 1500 осрашыу уҙғарып, ул йәһәттән алдынғылыҡты бирмәй.Икенсе урында килгән Рафаэль Надаль унан 69 уйынға кәмерәк уҙғарған. АТР рейтингы буйынса өсөнсө баҫҡыста торған Швейцария спотсыһы турнирҙарҙа 1232 тапҡыр еңеп, 268-ндә дәғүәсеһенә отолған. Быйылғы миҙгелдә 48 тапҡыр еңеп, 8-ндә бирелә. Шулай уҡ 38 йәшлек тенниссы яулаған титулдары буйынса ла донъяла беренселәр рәтендә тора. Ул Ҙур шлем бәйгеһендә 20 тапҡыр уңышҡа ҡаҙана. Уимблдон турнирында – һигеҙ, Австралия беренселегендә – алты, АҠШ беренселегендә биш һәм Францияның асыҡ беренселегендә бер тапҡыр еңә. Шәхси беренселектә барлығы 102 титул яулай."
Алтын тулы сейф ағып киткән,"Красноярск өлкәһендә Сейба йылғаһында дамба йырылғанда алтын тулы сейф та юғалған. Ул кеше йәшәмәгән махсус йортта һаҡланған була. Был йорттоң һаҡсылары ла хәбәрһеҙ юғалыусылар исемлегендә. Сейфта 18 кг самаһы алтын булырға тейеш. Ул таҙартылып, Красноярскиға ебәрелергә әҙерләнгән булған. Әлеге ваҡытта уны эҙләйҙәр.«Алтын ҡабул итеү кассаһы – айырым һаҡ аҫтындағы йорт – торлаҡ барактар менән бер рәттән шулай уҡ хәүефле зонала булған һәм 4 метр бейеклектәге тулҡын аҫтында ҡалған», – ти хәбәр итәләр. Билдәле булыуынса, 19 октябрҙә төндә Сейба йылғаһында алтын сығарыусы артелдең һыуһаҡлағысында биш дамба емерелә. Тупраҡ, таш һәм бысраҡ ҡатыш тулҡындың бейеклеге 4 – 5 метрға етә. Ул юлындағы бар нәмәне йыуып алып китә. Һөҙөмтәлә 15 кеше һәләк була, биш кеше хәбәрһеҙ юғала, 16 кеше зыян күрә. Бының буйынса енәйәт эше ҡуҙғатылған."
Рәсәй футболсыларынан дәғүә итеүсе лә юҡ...,"Францияның France Football журналы йыл да донъяның иң яҡшы футболсыларына бирелә торған «Алтын туп» призына дәғүә иткән 30 уйынсының исемлеген теркәне.Улар араһында призды бишәр тапҡыр яулаған билдәле Криштиану Роналду менән Лионель Месси ҙа бар. Шулай уҡ Садио Мане («Ливерпуль»), Фрэнки де Йонг («Аякс»), Уго Льорис («Тоттенхэм»), Серхио Агуэро («Манчестер Сити»), Душан Тадич («Аякс»), Килиан Мбаппе (ПСЖ), Трент Александер-Арнольд, («Ливерпуль»), Донни ван де Бек («Аякс»), Пьер-Эмерик Обамеянг («Арсенал»), Марк-Андре тер Штеген («Барселона»), Алиссон («Ливерпуль), Маттейс де Лигт («Ювентус»), Карим Бензема («Реал» Мадрид), Джорджиньо Вейналдум (Нидерланд), Бернарду Силва («Манчестер Сити»), Сон Хын Мин («Тоттенхэм»), Роберт Левандовски («Бавария»), Роберто Фирмино («Ливерпуль»), Мохаммед Салах («Ливерпуль»), Эден Азар («Реал» Мадрид), Рахим Стерлинг («Манчестер Сити») и Жуау Фелиш («Атлетико»), Рияд Марез («Манчестер Сити»), Кевин де Брюйне («Манчестер Сити»), Калиду Кулибали («Наполи») һәм Антуан Гризманн («Барселона») бар.Призды 1956 йылда булдыралар. Роналду менән Мессиҙан башҡа тағы өс уйынсы «Алтын туп»ҡа өсәр тапҡыр эйә була. Данлыҡлы француз, Мишель Платини һәм ике Голландия футболсыһы Йохан Кройф менән Марко ван Бастен.Әлегә Рәсәй уйынсыларынан ул баһаға берәү ҙә лайыҡланғаны юҡ. Ә бына СССР заманында данлыҡлы ҡапҡа һаҡсыһы Лев Яшин (1963 йыл), Олег Блохин (1975 йыл) һәм Игорь Беланов (1986 йыл) призды яулай."
Путин емерелгән дамбанан зыян күреүселәргә иғтибар иттерәсәк,Рәсәй Президенты Владимир Путин Красноярск крайы губернаторы Александр Уссу менән осрашты. Ил башлығы уға Щетинкино ауылындағы дамба емерелеү һәләкәтенән һуң мохтажлыҡ кисергән кешеләргә иғтибар итергә ҡушты. Бының турала 21 октябрҙә ТАСС хәбәр итте.
Прививкалар үлемгә килтереүе лә ихтимал,"Йоғошло сир йоҡтороу хәүефе ҙур булһа ла, унан һаҡланыу өсөн балаларыбыҙға прививка эшләткәндә һәр саҡ борсолабыҙ. Сөнки төрлө сабый уны үҙенсә кисерә. Берәүҙәрҙә һиҙелмәй, икенселәр юғары температура менән ятырға мөмкин. Аллергия булып, тәне сабыртып сыҡҡандары да бар. РФ Һаулыҡ һаҡлау министрлығы өҙлөгөүҙәргә килтереүсе ҡурҡыныс прививкаларҙы атаған. Хатта вакцина эшләтеп, 30 көн үткәндән һуң үлемгә килтергәндәре лә бар. Улар – АКДС вакцинаһы, иммуноглобулин,төрлө сывороткалар, аллергендар, БЦЖ вакцинаһы. Иммунитеты көсһөҙ, нервы системаһы зарарланған балаларға организм нығынмайынса бөтөнләй прививка эшләтергә ярамай."
"Ташландыҡ машиналарҙы, суд ҡарары булмаһа ла, алып китәсәктәр","Радий Хәбиров автоҡыйға ҡаршы көрәште көсәйтергә ҡушты. Ихаталарҙы биләп ултырған хужаһыҙ машиналарҙы эвакуациялау буйынса саралар ҡаралды. Тиҙҙән улар ҡар таҙартыу эштәрендә лә ҡамасаулаясаҡ.Торлаҡ-коммуналь хужалыҡ министры вазифаһын башҡарыусы Борис Беляев әйтеүенсә, иң күп ташландыҡ машиналар – Өфөлә (452), икенсе урында Күмертау (35), ә Шишмәлә барлығы 20 транспорт хужаһыҙ тип иҫәпләнә. Муниципалитеттар махсус туҡталҡаға машиналарҙы илтергә ашыҡмай, тигәнгә, Радий Хәбиров автомобилдәрҙе бер ниндәй документһыҙ илтергә ҡушты: - Бер ниндәй суд ҡарарын көтөргә кәрәкмәй. Һеҙ яңылыш юлдан киткәнһегеҙ. Машина хаҡында иғлан яҙырға, уны алырға ваҡыт бирергә кәрәк. Ваҡытында талапты үтәмәйҙәр икән, һөйрәтеп алырға ла китергә. Беҙ бер ниндәй ҙә хоҡуҡ боҙмайбыҙ. Ә транспорт боҙа – санитар-гигиенаға нормаларына, антитеррорлыҡҡа ҡаршы килә, балалар ҙа эсенә инеп бикләнә."
Ғафури районында элекке ауыл хакимиәте башлығы хөкөм ителгән,"Законһыҙ рәүештә ауылдаштарына ер биреүсе чиновник Үтәк ауылы биләмәһен етәкләгән. Ул 2012-2016 йылдарҙа биш фермерға, хужалыҡ өсөн ер участкаларына милек хоҡуғы барлығы хаҡында, ялған белешмәләр биргән.Ошо документ нигеҙендә, улар үҙҙәренә ер участкаларын теркәгән. Был “бәхетлеләр” араһында башлыҡтың ҡыҙы ла булған. Чиновниктың башбаштаҡлығы арҡаһында ауыл биләмәһе миллион һумдан ашыу зыян күргән.Район прокуратураһы хакимиәттең ҡылығын енәйәтсел тип баһалаған һәм ышанысты юғалтыу сәбәпле, башлыҡты эштән бушатыуҙарын талап иткән. Ләкин ауыл хакимиәте был талапты үтәүҙән баш тартҡан. Ведомство судҡа мөрәжәғәт иткән һәм еңеп сыҡҡан.Элекке силсәүиткә өс йыл дауамында етәксе вазифаларҙы биләргә ярамай, бынан тыш ул 800 мең һум штраф түләргә тейеш."
Өфө вандалдарын эҙләйҙәр,"Билдәле булыуынса, баш ҡалабыҙҙа хәҙер «аҡыллы туҡталҡа»лар булдырҙылар. Быяла менән көпләнгән был урындарҙа телефоныңды зарядкаға ҡуйып алырға була. Унда интернетҡа инеү өсөн Wi-Fi зонаһы, хәүефһеҙлек төймәһе, автобустар таблоһы бар. Ҡыҙғанысҡа ҡаршы,ҡала хакимиәтенең халыҡтың мәнфәғәтен хәстәрләп эшләгән ошо эшен берәүҙәр юҡҡа сығарырға ла күп һорамай. «Ҡунаҡһарай» һәм «Башҡортостан» ҡунаҡханаһы» туҡталыштарындағы туҡталҡаларҙы «ҡулдары ҡысыған» билдәһеҙ ике кеше селпәрәмә килтергән. Видеокамерала уларҙың йөҙө асыҡ күренә. Вандалдарға тәртип һаҡсылары эҙләү иғлан иткән. Был туҡталыш павильонында видеокамералар урынлаштырылғанын да улар белмәйҙер инде, күрәһең…"
"""Ацетон менән ағыуланыу"": балаға өс тәүлек буйы диагноз ҡуя алмағандар","Өфөлә йәшәүсе Елена Ремпель Республика көнөнә арналған байрамдарҙа балаһын юғалта яҙған.Хәлһеҙ, ауыр тын алған 8 йәшлек ҡыҙы менән тәүҙә 17-се ҡала дауаханаһына мөрәжәғәт итә. Әсә гемоглобинға ҡан анализы тапшырыуҙы үтенһә лә, пациентҡа ауыҙ стоматиты тигән диагноз ҡуйып ҡайтара. Тик әсә күңеле тынысланмай, ул 6-сы дауахананың тире-венерология диспансерына ла мөрәжәғәт итә. Бында кандидоз, тип ҡарар сығара табиптар.Өс көн эсендә ирле-ҡатынлы балаһын биш дауаханаға алып барып ҡарай. Бала иҫен юғалта башлағас, улар “Тиҙ ярҙам” саҡырта. Елена, ҡыҙын республика клиник дауаханаға алып барыуҙарын инәлеп һорай. Был һаулыҡ һаҡлау учреждениеһында реаниматолог бер-нисә секунд эсендә диабет диагнозын атай һәм реанимацияға илтергә ҡуша. Баҡһаң, диабет сире арҡаһында баланың организмы тулыһынса ацетон менән ағыуланған булған.“Табиптар ҡан анализы алған булһа, диагнозды ваҡытында асыҡлар ине. Шәкәр кимәлен тикшереүе оҙаҡмы ни, ул бер-нисә секунд эсендә әҙер була! Ә беҙ бер түгел биш дауаханала булдыҡ!” – тип яҙа Елена."
Самолет Өфөгә төшөргә мәжбүр булған,"Көҙгө һауа торошон аңлап булмай: ҡар ятҡансы көн әллә нисә сүрәткә инә. Бер көн ҡойоп ямғыр яуып торһа, икенсе көнөнә ҡар яуып, туңдырып ебәреүе лә ихтимал. Екатеринбургта ла бөгөн боҙло ямғыр яуған. Аэропорттарында күп рейстар тотҡарланған. Стамбул – Кольцово ( Екатеринбург) йүнәлешендә осҡан «Төркиә һауа юлдары» авиакомпанияһы самолеты, тәғәйен урынына барып етмәй, Өфө аэропортына төшөргә мәжбүр булған."
Тағы ла ер убылған,"Бөгөн, Өфөнөң Менделеев урамында ер убылған. Тәрән соҡор административ бина янында барлыҡҡа килгән. Әле был урында махсус хеҙмәттәр тикшереү эшен алып бара. Ер убылыуҙан бер кем дә зыян күрмәгән, эргәләге биналар ҙа емерелмәгән, тип белдерә белгестәр. Ошо арала ер убылыу урынын ҡаплау эше башҡарыласаҡ. Рәсәй Ғәҙәттән тыш хәлдәр министырлығының Башҡортостан республикаһы буйынса идаралығы әлеге инцидентты контролдә тота."
"Лотереяла отоп, миллионер булғандар","Әллә беҙ ҙә лотерея алып ебәрәбеҙме, иптәштәр?! Кешеләргә отош уйындарында бәхет йылмая бит. Республиканың дүрт кешеһе ошо көндәрҙә 1 млн һум аҡса отҡан. Ике кешенең отош суммаһы «Русское лото» лотереяһында 733 мең һум тәшкил иткән. Унан алда берәү 7 млн һум эйәһе булғайны."
Көйөргәҙе районында ҡот осҡос хәл,"Көйөргәҙе районында рейд барышында Тәбиғәттән файҙаланыу һәм экология министрлығы инспекторына атҡандар. Тикшереү барышында рейд инспекторҙары баҫыуҙа ике егетте осрата һәм ниндәйҙер сәбәп арҡаһында уларҙы ҡулға алырға ҡарар итә. Шул ваҡытта егеттәрҙең береһе инспекторҙың башына ата. Аҙаҡ улар УАЗ автомобиленә ултырып, ваҡиға урынынан ҡасалар. Бер нисә минуттан енәйәтселәрҙе ЮХХДИ хеҙмәткәрҙәре ҡулға ала. Егеттәргә ни бары 19 йәш кенә булып сыға. Улар ауыл хужалығы техникаһын урлау менән шөғөлләнгән. Әле йәрәхәт алыусы инспекторҙың хәле насар. Яңаҡ һөйәге имгәнгән, тештәренә, теленә зыян килгән."
Етмеш һум аҡса өсөн ете кешене үлтергән,"Ростов ҡалаһындағы ҡот осҡос янғында күп кеше һәләк булды. Был һигеҙ фатирлы ағас йорт иҫке булһа ла, әлегә йәшәрлек, тип иҫәпләнгән.Ҡотҡарыусыларға таңғы биш тирәһендә янғын сығыуы хаҡында хәбәр килә. Был мәлдә күрше-күлән хәленән килгәнсе кешеләрҙе ҡотҡарып маташа. Тик, һуңынан билдәле булыуынса, баҫҡысҡа ут төрткәндәр һәм күптәрҙең үлемдән ҡотолоу юлы быуылған. Бисаралар төтөнгә ағыуланып яҡты донъя менән хушлаша.Фажиғәлә бер ғаиләнән әсә һәм өс ҡыҙ, икенсе ғаиләнең 4 һәм 2 йәшлек ҡыҙы менән улы һәләк булған. Барлығы ете кешенең бишәүһе - балалар, иң бәләкәйе ни бары 1 йәш тә 3 айлыҡ. Ут төртөүсене бер-нисә сәғәттән ҡулға алалар. 38 йәшлек Александр Комаров бер ни йәшермәй һөйләп бирә.Баҡһаң, уның улы ошо йортта йәшәгән класташы менән талашҡан булған. Бер ай элек Александрҙың улының 70 һум аҡсаһы юғала, ул иптәшен уғрылыҡта ғәйепләй. Аталлы-уллы малайҙы эҙәрлекләйҙәр, аҡса таптыралар, теге бала, мин теймәнем, тип илай. Әсәһенә һөйләп биргәс, ҡатын Комаровтарҙың был ҡылығы хаҡында мәктәпкә хәбәр итергә йыйына, тик ваҡыт таба алмай... Ә берҙән-бер көндө Александр, үс алыу теләге менән, эскән баштан ""яуыз дошман"" йәшәгән йортҡа “ҡыҙыл әтәс” ебәрергә була. Ул подъезға инеп, баҫҡыс майҙансығында ултырған креслоға зажигалка ярҙамында ут төртә. Әйткәндәй, ир заманында коррекцион мәктәпте тамамлаған булған.Был йорт янына ҡала халҡы сәскәләр һәм уйынсыҡтар килтерә, һәләк булыусыларҙың иҫтәлегенә шәмдәр ҡабыҙа."
"""Балалар - балаларға: беҙҙең йөрәктәр музыкаһы""","Республикабыҙҙың 100 йыллығын билдәләгән мәлдә Башҡортостанда ғәҙәти булмаған формала ""Балалар - балаларға: беҙҙең йөрәктәр музыкаһы"" хәйриә проекты тормошҡа ашырыла. Унда музыкаль һәләтле балалар үҙ тиҫтерҙәренә йырлы-моңло күстәнәсен өләшә. Проектты Федерация Советының Фән, мәғариф һәм мәҙәниәт буйынса комитеты рәйесе Лилиә Ғүмәрова ярҙамы менән Владимир Спиваковтың Башҡортостан Республикаһындағы хәйриә фонды үткәрә. Иртәгә, 22 октябрҙә, ""Балалар - балаларға: беҙҙең йөрәктәр музыкаһы"" проекты концерты Баймаҡ ҡалаһында Ғата Сөләймәнов исемендәге балалар музыка мәктәбендә уҙасаҡ. 23 октябрҙә иһә ул Сибайҙың Үҙәк ҡала дауаханаһында, 24 октябрҙә Магнитогорск ҡалаһының 4-се мәктәп-интернатында һәм Глинка исемендәге дәүләт консерваторияһында ойоштороласаҡ. Концерттарҙа биш һәләтле бала сығыш яһаясаҡ. Улар Линара Ҡәйепова (гитара), Дарья Гузеева (фортепиано), Клим Андреев (аккордеон), Дарья Кириллова (флейта), Анжелика Огрыза (виолончель). Улар республика, бөтә Рәсәй, халыҡ-ара конкурстары лауреаттары.Музыка уҡытыусылары оҫталыҡ дәрестәре күрһәтәсәк. П.И.Чайковский исемендәге XII Халыҡ-ара конкурсы лауреаты Дмитрий Онищенко фортепианола, БР атҡаҙанған сәнғәт эшмәкәре, З. Исмәғилев исменедәге Өфө дәүләт сәнғәт институты профессоры Зөфәр Хәмәтдинов валторнала уйнарға өйрәтәсәк.Концерттарға инеү бушлай.Проекттың ""Бәйләнештәге"" төркөмөнә һылтанма: https://vk.com/deti_detyam_music."
Бөгөн Бибисара Азаматова бик матур байрамын билдәләй,"21 октябрь - үҙенсәлекле моңло тауышы менән танылған йырсы Бибисара Азаматованың тыуған көнө.""Йәшлек"" гәзите исеменән уны ихлас күңелдән ҡотлайбыҙ һәм әле бик күп йылдар ошо моңо менән һөйөндөрөп, үҙе лә һөйөнөп йәшәүен теләйбеҙ! Бәхет һәм һаулыҡ теләйбеҙ!"
Мария Шарапова донъяла 134-се булып киткән,"Ҡатын-ҡыҙҙар теннис ассоциацияһының яңыртылған версияһы буйынса донъя рейтингы билдәле булды.Унда Рәсәй спортсыларынан яңыраҡ «ВТБ Кубок Кремля» турнирының финалына барып еткән Анастасия Павлюченкова күрһәткесен бер аҙ яҡшыртып, 30-сы урынға күтәрелде. Ә бына уҙған миҙгел беҙҙекеләр араһынан беренсе урында торған Дарья Касаткина 33 позицияһын юғалтып, хатта, 70-се баҫҡысҡа барып төштө.Әлегә донъяла беренсе булып Австралиянан Эшли Барти тора. Чехиянан Каролина Плишкова икенсе булһа, японка Наоми Осака – өсөнсө. Рәсәй тенниссыларынан Екатерина Александрова – 35-се, Вероника Кудерметова – 41-се, Светлана кузнецова – 55-се, Анна Блинкова 59-сы булһа, билдәле Мария Шарапова 134-се булып киткән."
Автозаправкаларҙа мутлашыуға юл ҡуйылмаясаҡ,"Күптәребеҙ автомобилдәренә яғыулыҡ ҡойғанда заправкаларҙа бензинды еткерә ҡоймауҙарына шик белдерә. Росстандарт автозаправкалар станцияларында бындай хәлдәргә юл ҡуймаҫ өсөн яңы тикшереү алымдарын уйлай. Росстандарт етәксеһе Алексей Абрамовтың фекеренсә, бензинды еткерә ҡоймау колоналарҙы программалауҙың манипуляциялары менән бәйле. «Программаны һәр пистолетҡа яғыулыҡты еткерә һалмаҫҡа көйләп була», – тигән ул. Росстандарт киләһе йылдан яғыулыҡ ҡойоу колонкаларындағы 1989 йылғы ГОСТы алмаштырырға теләй. Сөнки ул яңылышлыҡтарға, мутлашыуҙарға юл ҡуя. Киләсәктә колонкалар ғына түгел, касса артында ултырған операторҙар эшенең үлсәү системаһы ла тикшереләсәк. Йәшерен һатып алыуҙар ойоштороу өсөн приборҙар ла эшләнә."
"""Һөйәһеңме, һөймәйһеңме?"" Яуап Санкт-Петербург ҡалаһында табылыр!","Академдар йәнә юлға сыға!Мәжит Ғафури исемендәге Башҡорт академия драма театры коллективы 15-16 октябрҙә генә Казахстандың Алматы ҡалаһында гастролдәр менән булғайны. Бер төркөм артистар тағы ла юлға әҙерләнә: 26 октябрҙә Санкт-Петербург ҡалаһында Флорид Бүләковтың ""Һөйәһеңме, һөймәйһеңме?"" спектакле (режиссеры Илсур Ҡаҙаҡбаев) күрһәтелә. Ленсовет исемендәге дәүләт академия театрының Бәләкәй сәхнәһендә үтәсәк тамашаға рәхим итегеҙ, яҡташтар!"
Өфө халыҡ-ара мәғариф салоны уҙасаҡ,"6 – 9 ноябргә планлаштырылған форумдың һәр көнө айырым темаға бағышланған. 6 ноябрь – мәктәп директорҙары һәм балалар баҡсаһы мөдирҙәре өсөн квалификация үҫтереү курстар модулдәре уҙасаҡ; 7 – Мәскәү халыҡ-ара мәғариф салонының федераль программаһы; 8 – Уҡыусылар көнө; 9 – Ата-әсәләр көнө. Салон фестиваль рәүешендә үткәрелә, бында күргәҙмә эшләй, пленар ултырыш ҡаралған, интерактив майҙансыҡтар була, оҫталыҡ дәрестәре ойошторола. Экспозицияла Башҡортостан һәм Рәсәйҙәге урта һәм юғары уҡыу йорттары стендтары тәҡдим ителә. Белем биреүҙә яңы технологиялар, интернет-проекттары, имтихандарға әҙерләнеү курстары менән танышырға буласаҡ. Былтыр мәғариф салонын 12 меңдән ашыу уҡыусы килеп күргән."
Ҡала транспортында йөрөү хүефле!,"Бер аҙнала 900 ҡағиҙә боҙоу!Һуңғы ваҡытта пассажирҙар йөрөтөүсе ҡала транспорттары ҡатнашлығында авариялар күбәйеү сәбәпле, баш ҡаланың ЮХДИ хеҙмәткәрҙәре махсус операция үткәрҙе. Ете көн эсендә улар ҡала транспорты менән бәйле 900 ҡағиҙә боҙоу осрағын теркәгән. 12 шофер хәрәкәт ваҡытында телефондан һөйләшкән, 109-ы - мөһим талаптарҙы үтәмәгән, 43 автобус төҙөк булмаған. 200-гә яҡын осраҡ - водителдәрҙең юл ҡағиҙәләренән боҙоуы. Бынан тыш тағы ла бик күп иҫкәрмәләр булған, протоколдар төҙөлгән. Автобуста йөрөү ғүмер өсөн хәүефле! Әллә һәр ҡала транспортына ошо иҫкәртмәне ҡуйырғамы?"
"Кипкән үләнде, сүп-сарҙы үртәмәгеҙ!","Яҙ һәм көҙ миҙгелдәре башланһа республика ҡала-ауылдары төтөнгә сорнала. Кешеләр йорттары янын, баҡсаларын таҙарта, сүп-сарҙы, япраҡтарҙы, кипкән һабаҡтарҙы бер урынға өйөп, ут төртә. Өйҙәр, урамдар төтөнгә мансыла, бар ерҙә һаҫыҡ еҫ... Ошо көндәрҙә генә ""Бәйләнештә"" селтәрендәге Баймаҡ ҡалаһының, Бөрйән районының ""Подслушано ..."" төркөмдәрендә ошондай хәбәрҙәр ҡуйған инеләр:- ""Кешеләр, һеҙ ҡый үртәп ҡаҡшаттығыҙ! Төнгә ҡарай башлана, йыл да шулай яҙлы-көҙлө төтөн еҫкәйбеҙ""... Кемдер ""еҫкәмә"" тип үсәй, бәғзеләре пост авторын ҡеүәтләй. Кипкән үләнде, баҫыу ҡамылын үртәп ерҙе ашлайбыҙ тиҙәр. Был улай түгел. Ут менән бергә үҫемлектәрҙең орлоҡтары, тамырҙары яна, бөжәктәрҙең ҡурсаҡтары-йомортҡалары ла һәләк була. Ялҡын кәртә-ҡураға, йорттарға, машиналарға ла тоҡана. Һөҙөмтәлә бер тинлек ҡуян өс тинлек зыянға - оло янғынға, матди зыянға әйләнә.Ҡоро үләнде, баҡса ҡалдыҡтарын үртәүселәрҙе административ язаға таттырыу ҡаралған. Граждандарға ул ике мең һумдан өс меңгәсә; вазифалы шәхестәргә - 6-15 мең һум, юридик шәхестәргә - 150-200 мең һумға барып етә. Ауыл-ҡалалар, баҡсалар эсендә һәм янында үлән янып китеү осраҡтары тураһында ""01"" телефоны, кәрәҙле телефондан ""112"" номерҙары буйынса шылтыратығыҙ."
Өфө баскетболсылары Рәсәй кубогы өсөн көрәшәсәк,"Баш ҡалабыҙҙың «Уфимец» баскетбол командаһы Рәсәй кубогы өсөн «Спартак-Приморье» клубын 77:71 иҫәбенә еңеп, турнирҙың 1/8 финалына сыҡты.Рәсәй суперлига – 1 беренселеген өс тапҡыр еңгән Владивосток уйынсылары еңеүгә төп фаворит булһа ла, өфөләрҙең ныҡышмаллығына ҡаршы тора алмай, төп бәйгенән төшөп ҡалды. 1/8 финалда «Уфимец» баскетболсылары уҙған миҙгел Рәсәй суперлига – 1 беренселеге еңеүсеһе – «Һамар» командаһы менән осрашасаҡ."
Балалар менән башҡортса фильмдар ҡарарға килегеҙ!,"""Тамыр"" телеканалы кескәй дуҫтар менән яңы осрашыуҙар әҙерләй. Был шаршамбы, йәғни 23 октябрь ул ""Родина"" кинотеатрына саҡыра. Сарала Мостай Кәрим әҫәрҙәре буйынса ""Тамыр"" телеканалы төшөргән ""Беҙҙең өйҙөң йәме"" һәм ""Малайҙар"" фильмдары күрһәтеләсәк.""Дуҫтар! Уйындарҙа ҡатнашып, бүләктәр отоп, туған телдә, фильмдарҙа төшкән геройҙар менән аралашҡығыҙ киләме, улайһа, беҙ һеҙҙе көтәбеҙ!"" - тип яҙа үҙенең сәхифәһендә ""Тамыр"" хеҙмәткәре Гөлназ Ишемғолова."
Радий Хәбиров: “Был өс районға ныҡ оят...”,"Хөкүмәттә үткән оператив кәңәшмәлә БР ауыл хужалығы министры вазифаһын башҡарыусы Илшат Фәйзрахманов, төбәктә һыйырҙарҙы һаҡлап ҡалыу буйынса доклад менән сығыш яһаны. Радий Фәрит улы, өс районға бындай түбән күрһәткестәр өсөн ныҡ оят булырға тейеш, тип белдерҙе. “Мине Дүртөйлө, Стәрлетамаҡ һәм Шишмә райондарында күрһәткестәрҙең минус менән булыуы ғәжәпләндерә. Асҡын тураһында әйтмәйем, сөнки унда башҡа бурыс тора һәм һүҙ бара. Был райондар бөгөн һөт, ауыл хужалығы буйынса ""ҡыҙыл зона""ла буласаҡ”, - тине Радий Фәрит улы."
Был коллективтарҙы оло ҡыҫҡартыу көтә,"Төбәктә оптималләштереү, структуралағы үҙгәрештәр һәм банкротлыҡ арҡаһында ҡыҫҡартыласаҡ коллективтарҙы атанылар. “РН-Сервис” филиалы (Өфө районы) – 152 кеше ҡыҫҡартыуға эләгәсәк. “Яңы Салауат ТЭЦ-ы” (Салауат ҡалаһы) – 100 кеше. Бында, подразделение юҡҡа сығарылыу сәбәпле, эштән бушаталар. Етәкселек хеҙмәткәрҙәрҙе яңы эш урындарына күсерергә вәғәҙә итә. “Башҡортостан йылылыҡ селтәрҙәрен бүлеү” компанияһы (Өфө) – 92 кеше. Баш ҡаланан тағы Өфө дәүләт нефть-техник университеты (73 кеше) һәм Роскомснаббанк (58 кеше) ҡыҫҡартыуҙар буйынса лидер булып тора.Әлегә республикала хеҙмәткәрҙәрен эштән бушатыусылар араһында Роскомснаббанк (216), Нефтекаманың “Әмзә урман комбинаты” (205) һәм “Башинформсвязь” ойошмаһы (193) ""алдынғы"" булып тора."
"""Этно-шәмбе"" тотош районды берләштерҙе","Хәйбуллалар йәнә таң ҡалдыра 19 октябрҙә Хәйбулла районының барлыҡ мәҙәниәт йорттарында тиерлек ""Этно-шәмбе"" ойошторолдо. Унда ауыл халҡы, барлыҡ белем биреү учреждениелары, төрлө ойошма хеҙмәткәрҙәре ихлас, әүҙем ҡатнашты. Ғәлиәхмәттәргә ҡул эше оҫтаһы Светлана Ибраһимова биҙәүестәр яһарға өйрәтһә, мәмбәттәр ""Өләсәйем дандығы"" тигән сара әҙерләгән. Әбүбәкирҙәр милли кейем парады ойошторһа, иҫәнгилделәр ""Халыҡтар дуҫлығы"" дәресен үткәрҙе, һәүәләйҙәр иһә әкиәттәр иленә сәйәхәт итте. Ә Йәнтеш мәҙәниәт йортонда этно-шәмбе менән берлектә ""Мостай -100 тапҡыр беҙҙеке"" тип исемләнгән шиғыр бәйгеһе лә уҙҙы."
Умарк Мозякиндан 60 миллион һумға кәмерәк ала,"«Салауат Юлаев» командаһы һөжүмсеһе, Линус Умарк КХЛ-дың иң күп эш хаҡы алыусылар исемлегенең тәүге бишәүһенә ингән.Швеция легионеры быйылғы миҙгелдә бонусһыҙ ғына 120 миллион һумға байыясаҡ. Һуңғы арала капитан вазифаһын үҙ өҫтөнә йөкмәгән Умарк, уйындарҙа 18 (5 гол, 13 пас) мәрәй туплап, беренселектә юғары бишенсе күрһәткескә өлгәшкән. Шулай уҡ Дания һаҡсыһы Филип Ларсен да кеҫәһен 80 миллион һумға ҡалынайтасаҡ. Ҡапҡа һағында торған Юха Метсола иһә 70 миллион һумға ла риза. Ә инде КХЛ-да иң байы – Сергей Мозякин (180 миллион һум)."
"Уҡыуын ташлап, Инстаграмда ике айҙа 500 мең һум аҡса эшләгән","Стәрлетамаҡта йәшәүсе 18 йәшлек Михаил Двощанскийға 18 йәш, уның мәктәпте тамамлау хаҡында аттестаты ла юҡ. Әммә егеттең «Инстаграм»да 4,7 миллион яҙылыусыһы бар. Ул инстаграмда селфи төшөү өсөн төрлө битлек эшләй. Ике айҙа яратҡан шөғөлө уға 500 мең һум килем алырға булышлыҡ иткән. Егет әйтеүенсә, аҡса эшләү юлын ул 6 йәшенән үк эҙләй башлай. Йорт эштәрендә ата-әсәһенә ярҙам итеп, ҡул аҡсаһы туплай һәм 12 йәшенә уйын приставкаһы һатып ала. Үҫмерҙең ата-әсәһе лә йәшәү урынын йыш алмаштыра: Мәскәү, Таиланд, Ҡытай, тағы ла Стәрлетамаҡ. Был да Мишаға уҡырға ҡамасаулай. Мәктәптәрҙең алмашыуы, программаларҙың төрлө булыуы. Бер аҙҙан уны өй шарттарында уҡырға, аҙаҡ дистанцион уҡыуға күсерәләр. 10-сы класта иһә егет яңынан мәктәпкә йөрөп белем туплауҙы дауам итә. Тик бындай уҡыу уға оҡшамай.Һөҙөмтәлә Михаил мәктәпте ташлай, һәм күңел талабы булған эш менән шөғөлләнеп, яҡшы күрһәткестәргә өлгәшә."
“Етәр! Һиңә күпме йәшәргә була?!”,"Стәрлебаш районында йәшәүсе ир үҙ әсәһен үлтерергә маташҡан.Был кис оло йәштәге хужабикә, мунсанан һуң ҡан баҫымы күтәрелгәнгә күрә, дарыу эсә һәм йоҡларға ята. Бер ваҡыт ул тын етмәүҙән уянып китә. Күҙен асып ебәрһә, иҫерек улы уны шәл менән муйынынан һыға башлаған булған.Әбей ҡысҡырып ебәргәс, ир бысаҡ алып яҡын кешеһенең битенә сәнсә. Улының ҡулына һуҡҡан ыңғайы, ҡорал ситкә ырғый. Ир бысаҡ артынан үрелгән сағында, әбей тышҡа йүгереп сығып өлгөрә. Енәйәтсе: “Һиңә күпме йәшәргә була?! Барыбер үлтерәм!” – тип ҡысҡырып яҡын кешеһенең артынан ташлана. Бәхеткә күрә, әбей күршеләренә ҡасып ҡотола. Улар полицияға һәм “Тиҙ ярҙам”ға шылтырата.Улы быға тиклем әсәһенә үлтереү менән йыш янған булған. Суд уны 6 йыл һәм 3 айға ҡаты режимлы колонияға хөкөм иткән."
Юл ваҡиғалары - 20 октябрь,"Кисәге, 20 октябрҙә, республикала 10 автомобиль аварияһы теркәлеп, 14 кеше йәрәхәттәр алған.Төндә Көйөргәҙе районында Күмертау ҡалаһынан 25 йәшлек водитель ҡатын ""Toyota Corolla"" машинаһында юлдан осоп төшөп ауҙарылған.Аварияла водитель менән 18 йәшлек пассажир ҡыҙыҡай ауыр яраланғандар. Әлеге ваҡытта улар дауаханала.Машинаның ҡарарлыҡ ере ҡалмаған..."
Яңы йыл каникулында алкоголь һатылмаясаҡ?,"Был хаҡта БР Хөкүмәтендә үткән оператив кәңәшмәлә билдәле булды. - Күптәр был мәлдә баш күтәрмәй эсә. Яңы йыл каникулында спиртлы эсемлектәр һатыу буйынса сикләүҙәр индеререргә кәрәк. Был ысул күптәргә оҡшамаясаҡ, әлбиттә, тик айыҡ һабантуйҙар һәм башҡа байрамдар өлгөһөндә алкоголде тыйыу яҡшы һөҙөмтә биреүенә шаһит булдыҡ. Был хаҡта фекерҙәрегеҙҙе көтәм, - тине Башлыҡ Радий Хәбиров. Әйткәндәй, Рәсәйҙә хәмерҙән ағыуланып үлеү былтырғы менән сағыштырғанда 14% артҡан, ә Башҡортостанда был хәл 7,1% кәмегән. Был муниципалитет башлыҡтарының, йәмәғәт ойошмаларының һөҙөмтәле эшмәкәрлеге хаҡында һөйләй түгелме?"
Аҡса етешмәгәнгә сүплектәрҙе юҡҡа сығарыу һүлпән бара,"Башҡортостанда йыл башынан 9 ай эсендә санкцияһыҙ сүплектәрҙең дөйөм һанынан ни бары 11,5 проценты юҡҡа сығарылған. Был һандар теле менән майҙаны 158 гектар тәшкил иткән 337 сүп ташлау урыны. Бының турала бөгөн БР Хөкүмәтендәге оператив кәңәшмәлә экология министры вазифаһын башҡарыусы Урал Искәндәров белдерҙе. Эштең һүлпәнлеге - муниципалитеттарҙа аҡса етешмәү тип аңлатты ведомство етәксеһе. Туғыҙ районда эш бөтөнләй башланмаған. Иң күп сүп ташлау урыны Әбйәлилдә - бында улар 78. Закондан тыш сүплектәрҙе бөтөрөү программаһы 2024 йылға тиклем ғәмәлдә ҡалғанға күрә, район-ҡалалар юл карталары алымы менән этаплы пландар төҙөй ала. Шулай итеп милли проекттың бурыстарын үтәргә мөмкин.Артабан Урал Искәндәров яндырыу ҡоролмаһы менән сүплектәрҙе юҡҡа сығарыуҙы тәҡдим итте. Күсереп йөрөтөлмәле аппарат Свердловск өлкәһендә етештерелә. Уның хаҡы 1,5 мл һумдан (150 кг сүп-сарҙы эшкәртә) 35 млн һумға (2,3 мең кг) тиклем барып баҫа. Сүп-сар 1200 градус ялҡында яна, төтөн фильтрлана. Башҡортостан етәксеһе был вариантты Росприроднадзор менән тикшерергә ҡушты.Республикала барлығы 2918 санкцияһыҙ сүплек бар. Уларҙың дөйөм майҙаны 2301 гектар, ҡыйың күләме 29 млн кубометр тәшкил итә. БР Экология министрлығы мәғлүмәте буйынса 1 кубик метр сүп-сарҙы эшкәртеү 850 һумға барып баҫа."
Ҡырағай эттәр тыныс йәшәргә ҡамасаулай,"Ишембай районының Яңы Әптек ауылы халҡы хәүеф аҫтында йәшәргә мәжбүр. Ауылды көтөүе менән ҡырағайланған эттәр баҫып алған. Яңыраҡ ҡына улар кеше малына һөжүм итеп, бер кәзә, ике бәрәстең башына еткән. Урындағы халыҡ балаларҙың үҙҙәрен генә тышҡа сығарырға ҡурҡа. Бер-бер хәл була ҡалһа, ғәйепте кемдән эҙләргә?Ауыл хакимиәтендә был һорау бер нисә тапҡыр күтәрелә, әммә әлегә тиклем хәл ителмәй ҡала."
Студенттарҙың күпләп ағыуланыуын Роспотребнадзор тикшерә,"Үткән аҙнала баш ҡалала инфекция дауаханаһына ете кеше - Башҡортостан архитектура, төҙөлөш һәм коммуналь хужалыҡ колледжы студенттары эләкте. Беҙ ҙә бының турала яҙып үткәйнек. Буласаҡ архитекторҙар уҡыу йортоноң ашханаһында тамаҡ ялғағандан һуң ағыуланған булған. Был факт тураһында бөгөн БР Хөкүмәтендәге оператив кәңәшмәлә республика буйынса Ғәҙәттән тыш хәлдәр дәүләт комитеты етәксеһе Фәрит Ғүмәров белдерҙе. Әле төбәк Роспотребнадзоры әйтелгән факт буйынса тикшереү алып бара."
"""Башҡорт телен өйрән!""","Мостай Кәрим исемендәге Милли йәштәр театры актеры Шәһит Хамматов, тыуҙырған образдарынан тыш, интернетта позитив шаяртыуҙары менән дә арбай. Харизмалы артистың көлкөгә ҡоролған фото һәм видеоларын ҡулланыусылар көтөп ала.Ә уның Хоттабычы ""Салауат Юлаев"" хоккей командаһының символына әҙерелде, тиһәң дә була.Шәһиттең тағы бер видеоһын ҡарап, был аҙнаны күтәренке кәйеф менән үткәрегеҙ!"
БР Хөкүмәтендәге оператив кәңәшмәне ҡарағыҙ!,"Тура тапшырыу иртәнге сәғәт 10-да башланды.Республика Башлығы Радий Хәбиров үткәргән кәңәшмәлә БР башҡарма власы, федераль министрлыҡтар һәм ведомстволарҙың төбәк органдары етәкселәре ҡатнаша. Видео конференцияһы мәлендә ҡала һәм район хакимиәттәре башлыҡтары менән торлаҡ-коммуналь хужалығындағы, юл-транспорт комплексындағы хәлдәр, 2019 йылдың 9 айында ""БР һөт тармағын үҫтереү"" комплекслы программаһы үтәлеше тикшереләсәк. Шулай уҡ санкцияһын сүплектәрҙе бөтөрөү, янғын извещателдәре ҡуйыу һорауҙары ҡараласаҡ. Ҡар яуғанға тиклем ташландыҡ автомобилдәрҙе күп ҡатлы йорттарҙың ихаталарынан ситкә күсереү буйынса ла фекер алышыу үтәсәк."
Милли проектҡа ярашлы төпкөл ауыл мәктәптәре һәм ФАП-тарына интернет үтәсәк!,"Башҡортостандың алыҫта урынлашҡан ауылдарында мәктәптәргә һәм ФАП-тарға юғары тиҙлекле интернет үткәреү башланды.Ул Рәсәй Президенты Владимир Путиндың ҡушыуы буйынса әҙерләнгән «Рәсәй Федерацияһының һанлы иҡтисады» милли проектының «Мәғлүмәт инфраструктураһы» өлөшөнә ярашлы ғәмәлгә ашырасаҡ. Проект 100-ҙән алып меңгә тиклем кеше йәшәгән тораҡ пункттарҙа социаль әһәмиәтле объекттарҙа интернет үткәреүҙе күҙ уңында тота. Бөгөнгә 50 социаль әһәмиәтле объект мәғлүмәт-технологик инфраструктура менән тәьмин ителгән. Улар араһында – мәктәптәр, ФАП-тар, полиция бүлексәләре, янғын частары, һайлау комиссиялары. «Мәғлүмәт инфраструктураһы» программаһы ярҙамында алыҫта урынлашҡан күп кенә ауылдарға юғары тиҙлекле интернет килә. 2021 йылдың аҙағына тиклем ошо программа буйынса бөтәһе 2774 социаль объектҡа юғары тиҙлекле интернет үткәрелергә тейеш», — тип хәбәр итте БР Мәғлүмәтләштереү һәм «Асыҡ Республика» системаһының эш итеүе мәсьәләләре буйынса дәүләт комитетының матбуғат секретары Алевтина Дауытова. «Мәғлүмәт инфраструктураһы» проекты сүсле-оптик элемтә линияһын төҙөүҙе, элемтә каналдарын үҫтереүҙе, социаль әһәмиәтле объекттарға интернет үткәреүҙе һәм объекттар эсендә ИКТ-инфраструктура булдырыуҙы күҙ уңында тота."
Йәш ҡыҙҙың ғүмере өҙөлгән...,"Юғалғандан һуң бер тәүлек үткәс, Бөрө ҡалаһында 19 йәшлек ҡыҙ үле килеш табылған.Медицина-фармацевтика колледжында белем алған Руфина Ғимазова ҡустыһы менән бергә Ҡариҙел районында аҫрауға алынып тәрбиәләнгән. Яңы ғаиләлә ата-әсә балаларҙы бик ныҡ яратҡан.Әлегә билдәле булыуынса, 18 октябрҙә ғаиләлә кескәй ыҙғыш булған, шунан һуң ҡыҙ өйҙән сығып киткән дә, шылтыратыуҙарға яуап бирмәгән. Иптәштәре әйтеүенсә, ул һуңғы ваҡытта гел күңел төшөнкөлөгөнә бирелеп йәшәгән, депрессиянан ҡотолор өсөн Америкаға - Атлантик океан ярындағы ҡояшлы Майамиға барырға хыялланған... Өйҙән көйөп сығып киткәндән һуң бер тәүлектән уны үле килеш тапҡандар. Мәйетенә осраҡлы үткенселәр юлыҡҡан. Әлеге ваҡытта был фажиғә буйынса тикшереү бара. Ҡыҙҙың үлеме сәбәптәрен асыҡлар өсөн судмедэкспертиза тәғәйенләнгән. Үҙенә ҡул һалған, тигән фараз дөрөҫкә сыҡмаҡсы..."
"""Аҡ барс"" ""Салауат Юлаев""ҡа ҡаршы махсус форма тектергән","Кисә иғтибар итеүселәр булдымы икән: Татарстан хоккейсыларының формаһы бер аҙ башҡасараҡ ине. Баҡһаң, күршеләр яңы миҙгелдә ""йәшел дерби"" матчтарын Ғабдулла Туҡай һүҙҙәре яҙылған формала уҙғарасаҡ. Уйын свитерына Татарстан флагы, гербына тура килтерелгән алтын ҡайма һәм Туҡай шиғырынан: ""Күкрәк киреп ҡаршы торам"" юлының тәржемәһе (""Я недрогнувшей грудью встречаю удары"") сигелгән. Йәнәһе, татар телен белмәгән көйәрмәндәр, ошо рәүешле Туҡайҙың ижады менән танышасаҡ. - Беҙ ""Аҡ барс"" менән ""Салауат Юлаев"" араһындағы көрәштең Татарстан халҡы өсөн мәҙәни кодҡа әүерелеүенә шатланабыҙ, - ти клуб етәкселеге. Тик ""йәшел дерби""ҙың тәүге уйынында махсус свитер уйынсыларҙың үҙенә ярҙам итмәне шул. Күршеләр 1:3 иҫәбенә отолдо."
Таһир Танатов тағы беренсе!,"Әбйәлил районының үҙәге Асҡарҙа Бейеш батыр иҫтәлегенә арналған яндан уҡ атыу буйынса беренсе асыҡ район турнирында бөгөн һыбай килеш ярыштылар.Был бәйгелә, әлбиттә, Учалы егете Таһир Танатов беренсе урын яуланы!Өфөлә йәшәүсе Әбйәлил егете Рушан Хәсәнов икенсе урынға сыҡһа, Салауат районынан Айнур Низаметдинов өсөнсө урынды алды. Ярышта ҡатнашыусылар ""Юрға"" ат-спорт мәктәбенә (директоры Басир Дәүләтшин) аттары өсөн ҙур рәхмәт белдерҙе! ""Торғаны менән ут!"" - тип аттарға һоҡланып бөтә алмағандар. Әйткәндәй, кисә бәйге сиктәрендә балалар араһында ла М.Шайморатов иҫтәлегенэ уҡсылар ярышы үтте бит әле ул! 13 йәшкә тиклем малайҙар араһында еңеүселәр:1-се урын Батыр Хәйретдинов (Учалы). 2-се - Рамазан Фәтхетдинов (Әбйәлил районы).3-сө - Максим Ғибәҙәтов (Әбйәлил районы).Ҡыҙҙар араһында еңеүселәр: 1-се урын - Айһылыу Хәлимова.2-се - Эльвина Йомағужина. 3-сө - Диана Кәримова. 17 йәшкә тиклем үҫмер егеттәр араһында еңеүселәр: 1-се урын Динислам Сәйфуллин (Сибай) 2-се - Даян Юлбирҙин (Бөрйән районы) 3-сө - Йәғәфәр Сәйфуллин (Сибай) Һылыуҙар араһында еңеүселәр:1-се урын Карина Кәримова (Ишембай) 2-се - Гөлнәфис Дилмөхәмәтова (Асҡар) 3-сө Диана Исхаҡова."
Силәбе ҡалаһында башҡорт кафеһы асылған,"""Бай ҡунаҡ"" кафеһы милли аш-һыу тәҡдим итә һәм сит өлкәлә үҙебеҙҙең ризыҡтарҙы таныта. Клиенттар кафе менюһы һәм ризыҡ тәме менән ныҡ ҡәнәғәт. Күмәс, әүмәлә, ҡуллама, бауырһаҡ, йәймә кеүек боронғо аш-һыу ҙа бар. Ә ""Сәйэсәйшн"" башҡорт сәй наборына самауыр сәйе, ҡамыр аҙыҡтары һәм бал инә. ""Бай ҡунаҡ""ҡа бай һәм ҡәнәғәт ҡунаҡтарҙың бик күп булыуын, оҙайлы ғүмер теләйек. Кемдең Силәбегә юлы төшә, Ағалы-ҡустылы Кашириндар урамында урынлашкан 2-се йортҡа инеп сығырға онотмағыҙ!"
Ҡазан-Өфө автобусы ҡабанды тапатмайым тип юлдан осҡан,"Ғәҙәттән тыш хәл бөгөн, 20 октябрь таңында Дүртөйлө районында теркәлгән.Мәскәү-Өфө юлының 1233-сө саҡрымында ""Форд-Транзит"" водителе - Өфөлә йәшәүсе 39 йәшлек ир автобусы менән кюветҡа төшөп киткән. Һөҙөмтәлә өс кеше йәрәхәтләнгән, улар дауаханала.Салонда 11 пассажир булған. Водитель аңлатыуынса, автобус алдынан ҡабан йүгереп үткән. Ир уға төкөмәйем тип рулде ситкә борған."
Ҡыҙҙар өйөнә ҡайтҡан!,"15 октябрҙә Стәрлетамаҡта юғалған апалы-һеңлеле Реана менән Диана табылған.Уларҙы бөгөн таң менән полиция хеҙмәткәрҙәре өйөнә алып ҡайтҡан. Эҙләү отряды координаторының һүҙе буйынса, улар Стәрлетамаҡтан бик алыҫта (100 километрҙан ашыуыраҡ алыҫлыҡта) табылған.Битараф булмаған кешеләрҙең ярҙамы менән полиция һәм эҙләүселәр отряды ҡыҙҙарҙың ҡайҙа булғанын асыҡлай алған. Ни өсөн өйҙән сығып китеп, ҡайҙа, ниндәй маҡсат менән юлланғандары билдәһеҙ.Иң мөһиме, имен-һау табылғандар!"
Табиптар пациентты алты сәғәткә томографта онотҡан,"Болгария табиптары пенсионер ҡатынды томографта тикшереү үткәргән ваҡытта алты сәғәткә онотоп ҡалдырған. 70 йәшлек Асенка Христова медицина учреждениеһында юғала. Ҡыҙы алты сәғәт буйы дауахана буйлап әсәһен эҙләй. Төрлө фараздар була, берәүҙәр ҡатын медицина тикшереүе үтеүҙән ҡасып сығып киткәндер, тип фекер йөрөтә. Икенселәр, диагнозын ишетеп ҡурҡҡандыр, тип күҙаллай. Әммә уларҙы береһе лә дөрөҫкә сыҡмай, пациентты рентгенологтың ассистенты томографта бикләп ҡалдырған. Ҡатын алты сәғәттән ашыу аппаратта ятҡан. Ишек артында аяҡ тауыштары ишетелгәс, меҫкен ҡатын үҙенә иғтибарҙы йәлеп итеү өсөн ҡысҡыра башлаған. Медиктар әйтеүенсә, томограф һүнгән булғанлыҡтан, ҡатынға бер ниндәй ҙә зыян килмәгән.Шулай ҙа туғандары судҡа мөрәжәғәт итергә уйлай, сөнки иғтибарһыҙлығы һәм кешене шундай хәлгә ҡалдырғаны өсөн дауахана хеҙмәткәренә штраф һәм шелтә генә янай."
Һауа торошо,"Иртәгә, 21 октябрҙә, ямғыр һәм ҡар яуыуы көтөлә, тип хәбәр итһә лә синоптиктар, тағы хаталандылар, шикелле. Көн аяҙ булырға оҡшаған. Төндә ҡайһы бер райондарҙа юлдарҙы боҙлауыҡ ҡаплаясаҡ, һауа температураһы +1, -4° C, урыны менән -9° градус буласаҡ, көндөҙ +3,+8° C. Шишәмбе көнө, 22 октябрҙә, республиканың төньяҡ өлөшөндә йәшәүсе дуҫтарыбыҙ, яуым-төшөмгә әҙер булығыҙ. Ел урыны менән ағастарҙы ла шаулатып, ҡалған ғына япраҡтарҙы ҡойоп алыр, моғайын. Һауа температураһы төндә уртаса +1,+6° градус булһа, көньяҡ-көнсығышта -4° градусҡа тиклем һыуығыраҡ, көндөҙ +5,+10° C. Шаршамбы ла шундай уҡ һауа торошо һаҡланасаҡ."
Юл фажиғәләре - 19 октябрь,"Кисәге, 19 октябрҙә, республикала 12 автомобиль аварияһы теркәлеп, бер кешенең ғүмере өҙөлгән, 20 кеше йәрәхәттәр алған.Бөгөн таңғы сәғәт бишенселә Ҡырмыҫҡалы районында, Өфө-Инйәр-Белорет автоюлының 37-се саҡрымында, әлегә билдәһеҙ водитель 25 йәшлек егетте тапатҡан. Егеткәй алған яраларҙан авария булған ерҙә йән биргән.Водитель егетте тапатҡандан һуң ҡото осоп, ахыры, ҡасҡан. Әлеге ваҡытта уны эҙләү бара. Дәүләт автоинспекцияһы аварияға шаһит булыусыларҙан ошо водитель тураһында мәғлүмәттәр көтә. Учалыла кистән ямғыр яуып, таңға табан кинәт көн һыуытып, юлдар боҙ менән ҡапланғас, байтаҡ машиналар төкөштө. Ҡайһы берҙәре юлдан да осоп төштө (фото). Учалылар бер-береһен ташламай, юлдарҙа бер-беренә ярҙам ҡулы һуҙҙы. Тәүлек эсендә 2200-ҙән ашыу юл ҡағиҙәләрен боҙоу теркәлеп, эскән килеш рулгә ултырған 59 водитель тотолған."
Күгәрсендә бүреләр әүҙемләшкән,"Йыртҡыс Юлдыбай ауылында йәшәүсе Миңлебаевтарҙың ваҡ мал-тыуарын тамаҡлап сыҡҡан. Был хаҡта хужабикә Айгөл Миңлебаева былай ти: ""Беҙҙең яҡтар һарыҡтарҙы бер 13 йыл тирәһе ауыл көтөүенә ҡушмай. Ауылдан йыраҡ торғас, көтөүҙән туҙышып, юғалышып бөтә инеләр. Сирутын көтһәк тә, һарыҡтар туғай ситендә генә, йәки йылға аша ғына ялан ҡыҙырыр инеләр.Кисә таңға ҡарай ғүмерҙә былай баҡырышмаған һарыҡтар яу һала.Иптәшем менән аптырап, кейенеп, кәртәгә сыҡтыҡ. Ни бары алты һарыҡ баҫып тора. Ҡалғандары ҡайҙан сыҡҡан, ҡайҙа булғандар тип эҙләп киттек. Һарайҙан илле метрҙай ара үткәс, оло ҡара һарығыбыҙ ята, муйыны ике яҡтан тамаҡланған, ҡорһағы ярылған. Күпер аша сығып, Оҙонтау аҫтындағы элекке баҫыу яланына сыға инеләр, шул ерҙәрҙе эҙләнек, ике һарыҡты табып булмай. Кире ҡайттыҡ.Ирем мәктәп ҡарағайҙары араһында өркөшөп тормайҙар микән, тип шул яҡҡа ыңғайланы, ә мин картуф баҡсаһы осона барып килмәксе булдым. Үҙем дә һиҙмәй сарылдап ебәрҙем, тағы бер оло аҡ һарығыбыҙ ята. Муйынында тәрән теш эҙе, ҡорһаҡ ярылған, бер бот өҙөлөп-йолҡоноп ашалған. Ирем мин ҡысҡырғанға кире боролдо.Өсөнсө һарыҡты табыуы ҡыйын булманы, йылға аша яр ситендә ҡоҙғон, һайыҫҡан, ҡарғалар ризыҡ табыуҙарына ҡыуанғандай көр тауыш менән ҡарҡылдайҙар, сырҡылдайҙар ине. Быныһы йәйләүес өс айлыҡ ҙур ғына орғасы бәрәс булған. Йәш иттең тәмен белеп , ярты бәрәсте һөйрәкләп йөрөп ашаған был йыртҡыс. Ярты сәғәт эсендә бөтөн туғандар, күршеләр, таныш -тоноштар белә ине инде.Кемдәрелер силсәүиткә шылтырат, һунарсылар ни ҡарай икән, һарайыңа килеп малыңды боғаҙларлыҡ бүре ауылға килгәс, тиҙәр: ""Иртәгә һыйырыңа тейһә!"" Аҡыл өйрәтеүе рәхәт ул. Ул силсәүит, район хакимиәте юлын күп тапаным. Күп балалылар ярҙам һорағанда ла, мин гел ситтә ҡалдым, буш бирелгән ерҙе юллап бөтөп тә алалманыҡ, электр утын үҙ көсөбөҙ менән үткәрҙек. Газ һуҙылмай, имеш, ауыл проектынан төшөп ҡалғанбыҙ, беҙҙең өй имеш картала булмаған, һорау тыуа: ""Ә һалымды ниндәй ер өсөн түләгәнбеҙ һуң?"" ""Килер ҡаза шуның менән бөтһөн, тип әйт, әсәй, ҡайғырма инде!"" - тип улым йыуатҡас, бер төйөр тамаҡҡа тығылды ла, эскә йотолдо... Иң мөһиме, барыбыҙ ҙа һау булайыҡ. Килер ҡазаны мал менән алыр, ти, Аллаһы Тәғәлә. Бәлки бик ҙур бәлә-ҡазаны шулай алып киткәндер яратҡан ҡолдарынан. Балаларым, яҡындарым, туғандарым өсөн бер малым да йәл түгел.Баш ҡазаһын бирмә Хоҙайым, шул ғына!.."""
Келәштә обелиск асылды һәм сәскәләр һалынды,Фотола: Келәш ауылы мәҙәниәт йорто янында Бөйөк Ватан һуғышы ҡаһармандарына обелиск асыу һәм сәскәләр һалыу мәле
Келәштә мәҙәниәт йорто асылды,Байрам уңайынан Келәш ауылында заманса талаптарға яуап биргән мәҙәниәт йорто асылды
Бөгөн бөйөк Мостайҙың ауылы Келәштә юбилей саралары үтә,Ҡунаҡтар Илһам ҡоҙоғо һыуынан ауыҙ итте Әле мәктәп янында осрашыу Ағас ултыртыу. Һәр ҡунаҡ үҙенең исемле ағасын ултыртты.
Өфөлә миллион ярым отоусы кешене эҙләйҙәр,"""Рапидо"" тиҙ уйнау лотереяһын ойоштороусылар Башҡортостанда йәшәгән еңеүсеһен эҙләй. Үткән йома, 18 октябрҙә билдәһеҙ кеше 1,5 миллион һум отҡан. Бәхетле комбинация 13, 17, 7, 4, 18, 9, 10, 1 һандарынан торған. Ә лотерея билеты ни бары 150 һум булған."
"«Өфө» футболсылары тарих яҙыр, бәлки","Бөгөн «Өфө» футбол командаһы Рәсәй Премьер-лига беренселегенең сираттағы турында билдәле ЦСКА клубын ҡабул итәсәк.Бөгөнгө көнгә әрме футболсылары 25 мәрәй яулап, турнир таблицаһында бишенсе булһа, «Өфө»ләр иһә, 15 мәрәй менән – етенсе. Быға тиклем булған үҙ-ара осрашыуҙарының статистикаһына килгәндә, улар 11 тапҡыр рәсми рәүештә көс һынашҡан һәм 7-ндә еңеү ЦСКА яғында булған. Ҡалғандарында беҙҙекеләр бер ҙә өҫтөнлөк итмәй, дүрт осрашыу тигеҙ иҫәпкә тамамланған. Шулай булғас Евсеевтың тәрбиәләнеүселәренә бөгөн нисек тә булһа, статистикаға үҙгәреш индерергә кәрәк. Кисә ҡайһы бер командалар турҙы уҙғарып, ярайһы һөҙөмтәләргә өлгәште. Әйтәйек, «Зенит» командаһы лидерҙарҙың береһе – «Ростов» футболсыларын 6:1 иҫәбенә ҡыйратты. «Локомотив» та Грозныйҙа урындағы «Әхмәт» командаһын 2:0 иҫәбенә отоп, бишенсе уйын рәттән еңелеү белмәй килә. Хәҙер улар Питер клубы менән 29-ар мәрәй яулап, беренсе-икенсе урындарҙы бүлешә. Ә бына «Спартак» яңы «баш» аҫтында еңеү кисермәһә лә, «Рубин» менән тигеҙ иҫәпкә таралышты."
"Йәшәп тә өлгөрмәй, китеп бара...","Кисә Советтар Союзының һәм Рәсәйҙең билдәле тенниссыһы Александр Волков 53 йәшендә генә вафат булған.Быға тиклем ул Калининградта йәшәй ине. Үлеменең сәбәбе әлегә билдәһеҙ. Халыҡ-ара спорт мастеры ҙур теннис турнирҙарында 1986 йылдан башлап сығыш яһай. Үҙенең спорт карьераһында шәхси беренселектә өс турнирҙа еңеүсе була. Шулай уҡ Рәсәй йыйылма командаһы составында Дэвис кубогының ике тапҡыр финалында уйнай. Спорттан 1997 йылда китә. 2002 йылдан Рәсәй тенниссыларын шөғөлләндерә. Һуңғы йылдарҙа Калининградта йәшәп, урындағы спортсыларҙы теннис оҫталығына өйрәтә."
"Мостай Кәримгә - 100! Байрам менән, иптәштәр!","Бөгөн бөйөк башҡорт яҙыусыһы, халыҡ шағиры, драматург, публицист, Бөйөк Ватан һуғышы ветераны, Социалистик Хеҙмәт Геройы, күп хәрби һәм хеҙмәт орден-миҙалдары кавалеры, күренекле йәмәғәт эшмәкәре #Мостай Кәримдең тыуған көнө!"
Уҡыусыларға ҡайнар аш бирелмәй?!,"Салауат ҡалаһынан бер әсә мәктәп ашханаһының эшләмәүенә ризаһыҙлыҡ белдерә. ""Уҡыусылар ике ай буйы ҡайнар аш күргәне юҡ, - тип яҙа Ксения Станкина, урындағы хакимиәткә. - 21-се мәктәптә ремонтты 10 октябргә тамамларға вәғәҙә иткәйнеләр. Әлегә ремонт ошондай хәлдә"". Аш-һыу блогының бөгөнгө фотолары менән дә уртаҡлаша ҡатын.Ашхананы яңыртыу йәй үк башланған булған, тимәк, яңы уҡыу йылында уҡыусылар бер тапҡыр ҙа ҡайнар аш менән һыйланмаған. Уларға тик ҡоро паек ҡына таратыла - һут һәм күмәс. ""Ата-әсәләр контейнерҙа ризыҡ әҙерләп ебәрә ебәреүен, тик тейешле туҡландырыу булмау сәбәпле, күптәр балаларын башҡа белем учреждениеларына күсерә башланы.Төҙөкләндереү эштәренең ҡасан тамамланасағын берәү ҙә белмәй"", - тип борсола әсә."
Почта ла сүп-сар өсөн хаҡ һорай,"Хәҙер почта бүлексәләре сүп-сар түләменә бер кеше өсөн 20 һум өҫтәп түләтә, ә ауыл халҡы өсөн был сумма 35 һумға тиклем барып етә! Көпә-көндөҙ халыҡты талау тураһында ""Эко-Сити"" төбәк операторы саң ҡаға. Баҡһаң, почта бүлексәләре хеҙмәт күрһәткән өсөн өҫтәмә түләүҙе ""Рәсәй почтаһы"" федераль дәүләт унитар предприятиеһының 20 сентябрҙә ҡабул ителгән № 198-п һанлы эске приказы нигеҙендә түләтә икән. Ҡалала йәшәүселәр башҡа ысулды һайлай алһа, ауыл халҡы өсөн почта - түләмдәрҙән ҡотолоу өсөн берҙән-бер юл.""Эко-Сити"" был хәлде антисоциаль ҡарар, тип атай һәм тиҙҙән халыҡ ҡый өсөн түләүҙән баш тартасаҡ, тип иҫәпләй. Ысынлап та, бындай яңылыҡ сүп-сар реформаһына аяҡ сала. — Был ҡарар беҙҙең менән килешеп ҡабул ителмәне. Беҙ иҫәп-касса хеҙмәте өсөн почтаға ваҡытында аҡса күсереп барабыҙ. Почта үҙенең монополлеге менән файҙаланып, халыҡтан өҫтәмә комиссия түләтә, тип иҫәпләйбеҙ, — ти компания етәксеһе Артем Кирәйев. Әйткәндәй, ""Рәсәй почтаһы"", монополист булыуы менән файҙаланыуы арҡаһында, баҫма матбуғатҡа яҙылыу хаҡы ҡиммәт килеп сыға. Почта гәзит-журналдың үҙ хаҡына тағы 1,5 - 2 тапҡыр хаҡ өҫтәй."
Өфө студенттары ашханала ағыуланған,"Архитектура, төҙөлөш һәм коммуналь хужалыҡ колледжында белем алыусылар, студенттар ашханаһында тамаҡ ялғағандан һуң, дауаханаға эләккән. ""Ньюс.баш"" сайты беренсе курста белем алыусы ете студенттың республика клиник дауаханаһының инфекция бүлегенә эләгеүен хәбәр итә. Яҡынса диагноз - аш-һыу менән ағыуланыу. Был факт буйынса тикшереү бара."
"Маргарита Васильева үҙен дә, команданы ла урынһыҙ ҡалдырҙы...","Халыҡ-ара биатлонсылар союзы Рәсәй биатлонсыһы Маргарита Васильеваның уҙған миҙгелдәге һөҙөмтәләрен рәсми рәүештә юҡ итте.Белеүегеҙсә, Васильева уҙған миҙгелдә тәғәйен булған өс допинг-тесына бармай ҡағиҙәне боҙа һәм халыҡ-ара биатлон союзы исеменән 18 айға спорттан ситләтелә. Шул уңайҙан Рәсәй йыйылма командаһы көслөләр рәтендә урынын юғалтып, киләһе миҙгелдә ярышҡа сығасаҡ алты биатлонсы урынына биш кешене генә теркәй ала."
Уҡсыларҙы һыуыҡ алмай!,"Әбйәлил районының үҙәге Асҡарҙа бөгөн яндан уҡ атыу буйынса беренсе асыҡ район турниры башланды.Бейеш батыр иҫтәлегенә арналып, Башҡортостан Республикаһының 100 йыллығы айҡанлы ойошторолған бәйгелә Әбйәлил, Ишембай, Бөрйән, Учалы, Өфө, Салауат, Белорет райондарының мәргәндәре көс һынашты. Бөгөн, 19 октябрҙә, йәйәү ярышта ҡатын-ҡыҙҙар араһында Учалынан Динә Вәлиева 1-се урын яуланы! Шулай уҡ Учалы районы Наурыз ауылынан Нилә Исламова 2-се урынға лайыҡ булды. 3-сө урынға Әбйәлил һылыуы Гүзәлиә Хәлилова сыҡты. Ир-егеттәр араһында Бөрйән уҡсылары Дим Юлбирҙин менән Динис Юлбирҙин 1-се һәм 2-се урындарҙы бүлеште.Белоретта йәшәүсе Әбйәлил егете Нуриман Хәйруллин 3-сө урынды алды. Бәйге үҙе лә, бүләктәр ҙә елле булмаҡсы, сөнки бағыусылар ҙа, ярҙам ҡулы һуҙыусылар ҙа байтаҡ бит. - Һәр кемгә рәхмәт, - тине баш судья Рөстәм Баһаув, - көн торошона ҡарамай, ярышҡа килгән уҡсыларға, район хакимиәтенең йәштәр эше буйынса бүлегенә (етәксеһе Шайморат Нәбиуллин), райондың мәҙәниәт бүлегенә (етәксеһе Ирек Мусин), Тал-Ҡусҡар ауылы фольклор ансамбленә (етәксеһе Сәүиә Дәүләтбаева), ""Бейеш"" йырын башҡарған Ласын Мәғәфүровҡа, фатиха биреүсе муллалар Әхмәт хәҙрәт Шәйәхмәтов менән Рәйес Дәүләтбаевҡа, ""Ҡурай"" клубына (апайлы-ҡустылы Юлиә һәм Азамат Атауллиндар), ""Батыр"" физкультура-һауыҡтырыу комплексына (Таһир Сәйфуллин), ""Яҡтыгүл"" санаторийына (Салауат Нафиҡов), ""Агролайф"" предприятиеһына (Вячеслав Олегович) ҙур рәхмәт. Бейеш батырҙың социаль герой икәнен халыҡ белһен! 10 йыл буйына халыҡ араһында йәшенеп йөрөп, байҙарҙы талап, байлыҡтарын халыҡҡа таратып йөрөгән башҡорт Робин Гуды ул. Юҡҡамы ни, ""Уғры ла тиеп әйтмәгеҙ, Ирәндеккә ҡасҡан ирҙәрҙе"" тип йырламағандар. Иртәгә сара дауам итеп, бәйгеселәр һыбай килеш уҡ атыуҙа ярышасаҡ."
Мостай Кәримдең бер быуатлыҡ юбилейы тураһында Рәсәй Президенты Владимир Путинға билдәле булған,"Өфөлә халҡыбыҙҙың мәшһүр әҙибе Мостай Кәримдең 100 йыллыҡ юбилейына арналған саралар дауам итә.Әлеге ваҡытта ""Торатау"" Конгресс-холында тантаналы кисә бара. Уның башында йыйылыусылар алдында Рәсәй Президенты советнигы ВладимирТолстой Владимир Путиндың телеграммаһын уҡып ишеттерҙе:«Дорогие друзья! Поздравляю вас со знаменательной датой – 100-летием со дня рождения Мустая Карима. Мустай Карим был выдающимся поэтом, писателем, драматургом, видным общественным деятелем и просветителем, человеком мощного, щедрого дарования. Его вдохновенное творчество, проникнутое искренней, сыновней любовью к родной Башкирии, землякам, их самобытным традициям и обычаям, утверждало идеалы мира, добра и справедливости, великую ценность единства нашего многонационального Отечества. Наследие Мустая Карима оказало огромное влияние на современников, стало настоящим явлением в литературе, важной, неотъемлемой частью нашего богатейшего исторического, культурного, духовного достояния. Уверен, торжественные мероприятия, посвящённые памяти поэта, объединят в Уфе многочисленных почитателей его таланта, послужат сбережению замечательных традиций национальных литератур России. Желаю вам всего наилучшего. Владимир Путин». Ошо минуттарҙа байрамда ҡатнашыусылар Саида Медведеваның ""Мустай"" документаль фильмын ҡарай."
Барҙала башҡорт телен уҡытыу тергеҙеләсәк!,"Пермь крайының Барҙа ауылында башҡорт теле яңынан өйрәнелә башлаясаҡ. Башҡорт мәҙәниәте һәм мәғрифәте көндәренә ярашлы үткән сараларҙа Барҙа ауылында туған башҡорт телен уҡытыу тураһында ла һүҙ барҙы. Был турала БР мәғариф министры урынбаҫары Әлфиә Ғәлиева хәбәр итә.Ошо арала Пермь крайынан бер төркөм педагогтар Өфөгә юлланасаҡ. Белем биреү учреждениелары етәкселәре Башҡортостан мәктәп-гимназияларының эш тәжрибәһе менән танышасаҡ. ""Бәйләнештә"" сайтындағы Бөтә донъя башҡорттары ҡоролтайы төркөмөнән."
"""Йәшел"" дербиҙа юлаевсылар көслөрәк булып сыҡты","“Салауат Юлаев” хоккейсылары “йәшел” дербиҙа ут күршебеҙҙең “Аҡ барс” командаһын 3:1 иҫәбенә еңеп, ял көнөндә хоккей һөйөүселәргә матур көсөргәнешле спорт байрамын өҫтәне.Был сараны ҡарарға килгән Республикабыҙ башлығы Радий Хәбиров та ҡыуанысын йәшермәй, көйәрмәндәр менән ҡуша юлаевсыларҙы тәбрикләне.Ысынлап та бәйге финал уйынына торошло булды. Унда уйнанылар ҙа, урыны менән сәрмәкләштеләр ҙә, дөрөҫөн әйткәндә, “йәшел” дерби булды. Голдарҙы өфөләрҙән Линус Умарк, Евгений Лисовец һәм Алексей Кадейкин индерһә, ҡунаҡтарҙан Альберт Яруллин уңышҡа өлгәште. Ошо еңеүҙән һуң Цулыгиндың тәрбиәләнеүселәре 24 мәрәй яулап, Көнсығыш конференцияһында бишенсе баҫҡысҡа күтәрелһә, “Аҡ барс” 28 мәрәйе менән лидерлыҡ позицияһын әлегә һаҡлап ҡалды. Был бәйгенән һуң, дөйөм иҫәп тигеҙленде. Хәҙер улар КХЛ тарихында үҙ-ара 76 уйын уҙғарып, һәр ҡайныһы 38-әр еңеү яуланы."
Башҡорт ҡыҙы - Малайзияла һылыулыҡ бәйгеһендә!,"Куала-Лумпур ҡалаһында халыҡ-ара гүзәллек бәйгеһе бара, унда башҡорт ҡыҙы ла ҡатнаша. 23 йәшлек Аймара Нафиҡова - Өфө ҡыҙы, ул Ҡытайҙа йәшәй. Инглиз, ҡытай телдәрен һыу кеүек эскән ҡыҙ Фатима Мостафина исемендәге 20-се башҡорт гимназияһын, артабан Башҡорт дәүләт педагогия университетын тамамлаған. “Мисс Космополитен Мира – 2019” донъяуи һылыулыҡ конкурсында 30-ҙан ашыу гүзәлкәй ҡатнаша. Аймараға еңеү теләйек!"
Яңы Һәйет халҡы зыяратты төҙөкләндергән,"Ишембай районының Яңы Һәйет ауылы ир-егеттәре зыяратта өмә ойошторҙо, тип хәбәр итә ""Торатау"" гәзите. ""Иң тәүҙә зыярат биләмәһе тәртипкә килтерелде, һуңынан тимер менән кәртәләү башланды. Кәртәләүгә тимер бағаналар, профнастил Ҡолғона ауыл биләмәһе хакимиәте тарафынан һатып алынды. Һәр кем үҙ ҡоралдары менән сыҡты, өмәгә өс МТЗ-82 тракторы, ике бензогенератор, иретеп йәбештереү аппараттары һәм башҡа ҡорамалдар йәлеп ителде. Күптән көткән уй, ниһайәт, тормошҡа ашты. Әруахтар төйәге яңынан кәртәләп алынды. Барлыҡ ауылдаштарға ҙур рәхмәт!"" Был гәзит ошо уҡ райондағы Ғүмәр ауылы халҡының әүҙемлеген дә телгә ала: ""Бөгөн Ғүмәрҙә әүҙем ауылдаштар ҡатнашлығында өмә ойошторолдо. Сүп - сар контейнеры урынлашҡан ерҙе тәртипкә килтереп, эргә - тирәһендә ҡарағай үҫентеләре ултыртҡандар"".Афарин, ишембайҙар!"
Ғүмәр ауылында мәсет асылды!,"""Баймаҡ районында иман йорттары арта. Бөгөн Ғүмәр ауылында мәсет астылар. Ул халыҡтың дөйөм ярҙамы менән сафҡа инде. Тантаналы сарала ярҙам күрһәтеүселәргә рәхмәт әйтелде, бүләктәр ҙә тапшырылды. Халыҡ та буш килмәне. Һәр кем мәсеткә мөмкин тиклем кәрәкле әйбер һалды, хәйер таратты"", тип яҙа ""Атайсал"" гәзите."
Рәхмәт халҡы рәхмәт уҡый,"Әбйәлил районының башлығы Илдар Нафиҡов социаль селтәрҙәрҙә түбәндәге яңылыҡ менән уртаҡлашты. ""2018 йылдың 27 октябрендә республика етәксеһе Радий Хәбиров эш сәфәре барышында Әбйәлил районы Рәхмәт ауылында булғайны. Ауыл халҡы мәктәптең күмер менән йылытылғанын әйткәс, ул мәғариф учреждениеһына инеп тә сыҡҡайны. 2006 йылда файҙаланыуға тапшырылған ҙур һәм заманса Рәхмәт урта мәктәбендә 100-ҙән ашыу бала уҡый, педагогик коллективта 15 уҡытыусы. Күрше Яйҡар һәм Аһылай ауылдарынан да йөрөп уҡыйҙар. 2013 йылда мәктәп бинаһында балалар баҡсаһы асыла. Ике ҡатлы бинаны йылытыу өсөн көнөнә тонна самаһы, ә йылына 200 тонна күмер талап ителә ине. Ә ауыл үҙе 2014 йылда ""зәңгәр яғыулыҡ"" ҡа тоташтырыла, тик мәктәпкә, республика бюджетынан финанслау ҡаралмағанға күрә, газ индерелмәй. Радий Хәбиров был проблеманы хәл итергә ҡушты, эш барышын контролдә тотто. Августа Октябрьский ҡалаһының «Тэгмо» яуаплығы сикләнгән йәмғиәте мәктәптең ҡаҙанлығын реконструкциялауҙы башланы. Подрядсы ойошма эште тамамлауға, ""Коммунальник"" ойошмаһы (етәксеһе - Дамир Аллаяров) төп трассанан ҡаҙанлыҡҡа тиклем газ үткәргес һуҙҙы. Ошо көндәрҙә, ниһайәт, Рәхмәт мәктәбе “зәңгәр яғыулыҡ”ҡа тоташтырылды. Был эшкә бөтәһе 2883210 һум тотонолған, аҡса ""Заманса мәктәп"" милли проектының ""Ауыл мәктәптәренә газ үткәреү"" йүнәлешендә бүленгән""."
Уларҙың эш сәғәте ҡыҫҡарыуы ихтимал,"Дәүләт Думаһында ҡайһы бер ҡатын-ҡыҙҙарға айырым өҫтөнлөк тураһында закон проектын икенсе уҡыуҙа ҡабул иттеләр.Документта һүҙ ауыл ерендә эшләүсе ҡатын-ҡыҙҙарға эш сәғәттәрен ҡыҫҡартыу тураһында бара. Ҡыҫҡартыу тигәс тә, иң тәүҙә шуны әйтәйек: был осраҡта эш хаҡы кәмемәйәсәк. Закон проектында аҙнаһына 36 сәғәт эшләү ҡарала. Бер шарты бар: әгәр ҙә унан да ҡыҫҡараҡ норма бығаса федераль закон йә башҡа нормативтар менән нығытылмаған булһа. Документтың авторҙары - Дәүләт Думаһы рәйесе Вячеслав Володин етәкселегендә ""Берҙәм Рәсәй"" партияһының бер төркөм депутаты. Закон сыҡһа, ауылдағы эшсе ҡатындар уларға рәхмәт уҡыр инде."
Республика Хөкүмәтендә кемдәр эшләр икән?,"Тиҙҙән БР Хөкүмәте тулыһынса формалашып бөтәсәк. Беләһегеҙ, әле унда барыһы ла ""и.о."" ҡушымтаһы менән эшләй.Башҡортостан Башлығы Радий Хәбировтың ҡушыуы буйынса, Башлыҡ Хакимиәте етәксеһе Александр Сидякин Хөкүмәт составына ҡарата тәҡдимдәрен еткерҙе. 24 октябргә тиклем улар ҡаралырға тейеш һәм артабан килешеү процедураһы үтәсәк. Премьер-министр, уның урынбаҫарҙары, министрҙар, дәүләт комитеты рәйестәре - тиҙҙән барыһы ла раҫланасаҡ."
Һуҡҡан һөлгөләр - Ғәйнә башҡорттары ҡомартҡыһы,"Барҙа районының музейҙарында 100 ҙән артыҡ ошондай ҡул эше өлгөләре һәм һөлгө һуғыу станоктары һаҡлана. Ҡыҙғанысҡа ҡаршы, был эштең нескәлектәрен белгән оҫталар ҡалмаған тиерлек."
"Өфөлә ""Мостай Кәрим менән көн"" үтте","Бөгөн, 19 октябрҙә, баш ҡаланың М.Кәрим исемендәге майҙанында ""Мостай Кәрим менән көн"" шиғри флешмобы үтте. Унда бар теләүселәр бөйөк әҙиптең шиғри мираҫын уҡып ишеттерҙе.Мөхәббәт һәм һуғыш, Тыуған ил һәм хеҙмәт - Өфө кешеләренең сығышында Мостафа Сафа улының ижады бар тәрәнлегендә асылды. Балалар, уҡыусылар, студенттар, өлкәндәр шиғырҙарҙы төрлө телдә башҡарҙы. Флешмоб баш ҡаланың 11 майҙансығында үтте."
Лувр һарайына тиң мәктәп!,"Екатеринбург ҡалаһында урынлашҡан 106-сы мәктәптең тупһаһын Белем байрамында аша атлаған балалар һәм ата-әсәләр, яңы ремонтты күреп, телһеҙ ҡала. Уҡыу учреждениеһы түгел, әйтерһең дә, һарай! Баҡһаң, мәктәптең бағыусыһы олигарх Андрей Симановский икән. Ул ошо мәктәпте тамамлаған, ә атаһы ҡасандыр бинаның төҙөлөшөндә ҡатнашҡан булған.Рәсәйҙә киң билдәле ""Сима-Ленд"" компанияһының етәксеһе үҙенсәлекле стилдәрҙе яратыуы менән дан алған. Мәктәпте лә фирманың үтә тантаналы стилендә ремонтлағандар. Халыҡ телендә уны ""алтын мәктәп"" тип йөрөтәләр икән. Уҡыусылар интерьерҙы ватмай, уларға был матурлыҡ оҡшай, ти уҡытыусылар. Иҫ китмәле матур бәҙрәф - балаларҙың селфи өсөн яратҡан урыны.Вторчермет районындағы 106 - сы мәктәп кеүек белем алыу учреждениеһы илдә юҡ, уның тураһында хатта сит ил журналистары тапшырыу төшөрә."
Был аҙнала кроссвордты кем дөрөҫ сискән?,"Гәзитебеҙҙең 41-се һа­нында сыҡҡан крос­свордтың яуабын беренсе булып ебәреүсе Айрат ВӘЛИЕВ (Өфөнән) еңеүсе тип билдәләнде, пароль – агломерат (суйын алыу өсөн әҙерләнгән тимер мәғдәне сеймалы).Шулай уҡ дөрөҫ яуапты Октябрьскийҙан Миҙхәт Шә­рипов, Йылайырҙан Мә­ғәмүрә Ғәйетова, Венера Абдуллина, Әминә Лоҡ­манова, Әминә Рәмова, Әл­шәйҙән Зөлфиә Ғәлиул­лина, Әлфиә Ғәлиуллина, Зәйтүнә Ҡунафина, Фәниә Ғәлимова, Фәнүрә Абдуллина, Ейәнсуранан Ғәли Ишкинин, Сәлим Юлдашбаев, Өфөнән Алина Ғә­лимова, Илештән Гөлсәсәк Латипова, Ғәлимә Ғәлиева, Миәкәнән Гүзәл һәм Булат Мөхәмәтйәновтар, Хәйбул­ланан Рәжәп Хәсәнов, Күгәрсендән Фәһимә һәм Салауат Сыңғыҙовтар, Венера Шәйәхмәтова, Әнисә Бикбова, Учалынан Әлфиә Суфьянова, Лилиә Шәғә­лина, Динә Кәримова, Әбйәлилдән Гөлнара Хажина, Фәнүзә Вәлишина, Рита Шәйҙуллина, Нәрисә Уйылданова, Баймаҡтан Рәмил Мәтинов, Рәшиҙә Йылҡыбаева, Гөлшат Мәтинова ебәргән."
Бейеү флешмобы ҡолас йәйә бара,"Республиканың мәҙәни коллективтары бейеү флешмобын дәррәү күтәреп алды. Иҫегеҙгә төшөрәбеҙ, Радий Хәбиров #Башҡортбейеүенөйрәнәм флешмобын хупланы һәм республиканан ситтә йәки сит ил кешеһе үҙебеҙҙә башҡарған иң матур башҡорт бейеүе өсөн бүләк вәғәҙәләне. Сентябрь уртаһында Фәйзи Ғәскәров исемендәге дәүләт академия халыҡ бейеүҙәре ансамбле солистары бейеү флешмобын башлап ебәргәйне.Флешмобтың хештегтары #БашҡортБейеүенӨйрәнәм һәм #БашҡортБейеүенБашҡарам"
Яңы флюорографтар килтерелде,"Бөгөн Башҡортостан Хөкүмәте Премьер-министры урынбаҫары вазифаһын башҡарыусы Ленара Иванова, “Һаулыҡ һаҡлау” милли проектының “Беренсел медицина-санитар ярҙам күрһәтеү системаһы үҫеше” төбәк проектына ярашлы, дауаханаларға Беларуссиянан һатып алынған “МАЗ-Купава” флюорографтары асҡыстарын тапшырҙы. Күсмә флюоорографик ҡоролмалар ҡалаларҙан, район үҙәктәренән алыҫта йәшәгән ауыл халҡын, шулай уҡ төрлө белем биреү учреждениелары уҡыусыларын, ҙур ойошмалар коллективын хеҙмәтләндереүгә уңайлы. Был медицина комплекстары Стәрлетамаҡ һәм Октябрьский ҡалаларындағы клиник дауаханаларға бирелде."
Йәштәр театрында ике таҡтаташ асылды!,"Рәзилә Ырыҫҡужина хәбәр итә:- М.Кәрим исемендәге Милли йәштәр театры Башҡортостандың халыҡ шағиры Мостай Кәримдең 100 йыллыҡ юбилейын үткәреү көндәрен тулҡынланыу менән еткерҙе.Театраль ун көнлөктә Мостай әҫәрҙәре буйынса спектаклдәр уйнау, гастролдәргә сығыу, театрҙа “Беҙҙең ерҙең йәме” тип аталған күргәҙмә ойоштороу менән генә сикләнеп ҡалманы. Бөгөн әҙиптең яҡын дуҫтары – СССР-ҙың халыҡ артисы Иосиф Кобзон һәм яҙыусы, шағир, журналист Андрей Дементьевҡа театр фойеһында таҡтаташ асылды.Сарала хөрмәтле ҡунаҡтар араһында А. Дементьевтың һәм И.Кобзондың йәмәғәттәре Анна Давыдовна Пугач-Дементьева, Неля Михайловна Кобзон ҡатнашыуы оло мәртәбә.Әле 2017 йылдың ошо көнөндә, республикабыҙ Мостафа Сафа улының тыуған көнөн үткәргәндә И.Кобзон һәм А.Дементьев Өфөгә килеп, байрам сараларында ҡатнашҡайны. Мостай Кәрим исемендәге Милли йәштәр театрында “Беҙҙең өйҙөң йәме” спектаклен ҡарап, үҙҙәре лә сығыш яһаны. Үкенескә күрә, уларҙың был сығыштары Өфө тамашасыһы өсөн һуңғыһы булды. Ә театр, матур йолаһына тоғро ҡалып, Мостай Кәрим повесы буйынса сығарылған, инде театр сәхнәһендә ун биш йыл барған “Беҙҙең өйҙөң йәме”спектаклен ҡарарға бөгөн ике, иртәгә бер тапҡыр тамашасы йыя. Театр артистары халыҡ шағирының йөҙ йыллығына арналған төрлө сараларҙа ла әүҙем ҡатнаша."
"Бөгөн беҙҙе ""йәшел"" дерби көтә","Бөгөн КХЛ беренселегенең сираттағы турында “Салауат Юлаев” хоккейсылары принципаль дәғүәсеһе – “Аҡ барс” командаһын ҡабул итәсәк.Ут күршебеҙҙең клубы быйыл яңы “баш” аҫтында чемпионатты уңышлы башлап, 17 осрашыуҙа бары өс тапҡыр ғына отолған. Әле улар 28 мәрәй менән Көнсығыш конференцияһында лидер. Юлаевсылар иһә, 18 уйында һигеҙ тапҡыр отолоп, “Автомобилист” уйынсылары менән 6 – 7-се урындарҙы бүлешә. Ғөмүмән, КХЛ чемпионаты тарихынан алып, “Салауат Юлаев” менән “Аҡ барс” командалары бөтәһе 75 тапҡыр үҙ-ара осрашҡан. 37 уйында өҫтөнлөк өфөләр яғында булһа, 38-ндә күршеләр еңеү байрам иткән. Шайбалар айырмаһында ла (192 – 204) өҫтөнлөк улар яғында.Шуға күрә бөгөн өфөләргә мотлаҡ ҡунаҡтарҙы еңеп, статистиканы тигеҙләргә кәрәк."
Иҫән ҡайтһындар!,"13 октябрҙә юғалған 19 йәшлек Клара Ейәнгированы эҙләүҙәр 17 октябрҙә туҡтатылды. Уны дүрт көн буйына эҙләнеләр.Федоровка ауылында йәшәүсе ҡыҙ өйөнән сығып китеп, юғала. Шөкөр, ул иҫән килеш табыла. Клараны эҙләү тураһындағы иғлан буйынса уны тыныс ҡына сауҙа үҙәгендә йөрөп ятҡанында бер ир кеше танып ҡала. Баҡтиһәң, ул ошо көндәрҙә таныш егетендә йәшәп ятҡан. Ә яҡындары ут йотҡан...Хәҙер Стәрлетамаҡта ла апалы-һеңлеле 17 йәшлек Реана Насирова менән 16 йәшлек Диана Насированы эҙләү эше бара. Улар менән бәйләнеш 15 октябрҙә юғала. Өйҙән сығып китеп, кире ҡайтмайҙар. Реананың билдәләре: буйы 158 см, ябыҡ, оҙон ҡара сәсле, ҡуңыр күҙле. Юғалған көндө ул өҫтөнә йәшел куртка, ҡара джинсы һәм кроссовкалар кейгән.Диананың билдәләре: буйы 157 см, ябыҡ, оҙон ҡара сәсле, ҡуңыр күҙле. Юғалған көндө ҡуйы күк төҫтәге курткала, күк джинсыла була, аяғында кроссовкалар. Юғалыусылар тураһында ниндәй ҙә булһа мәғлүмәт белеүселәргә 8 (987) 106-06-01 телефоны буйынса шылтыратыуҙары, йә полицияға хәбәр итеүҙәре һорала (02)."
Юл фажиғәләре - 18 октябрь,"Кисәге, 18 октябрҙә, республикала 17 автомобиль аварияһы теркәлеп, бер кеше һәләк булған, 22 кеше йәрәхәттәр алған.Төндә Ҡырмыҫҡалы районында, Өфө-Инйәр-Белорет автоюлының 15-се саҡрымында, Белорет районының 50 йәшлек водителе ""Subaru Forester"" машинаһында һулға борола башлаған ЗИЛ автоцистернаһына барып бәрелгән. Еңел машинаның водителен ""Тиҙ ярҙам"" ашығыс рәүештә дауаханаға килтерһә лә, табиптар ауыр яралар алған ирҙе ҡотҡара алмағандар. Яҡындарының ауыр ҡайғыһын уртаҡлашабыҙ...."
Көн торошо,"Синоптиктар кисә генә, әлегә һыуыҡтарҙы көтөргә кәрәкмәй, ямғырлы һәм болотло көндәр торасаҡ, тип ҡыуандырһа ла, кисә кис Учалыла ямғыр яуһа, бөгөн иртәнән ҡар күҙе төшөп тора. Көслө ел электр сымдарын геүелдәтеп ебәрә. Юлдарҙа - боҙ! Ҡала эсендә машиналар яйлап төкөшә лә башланы. Водителдәр һүгенә-һүгенә тәгәрмәс алыштырырға шыуышалар.Һауа температураһы -3. Күрше йортта йәшәүсе бер әбей тайғаҡ юлдан кәлтер-көлтөр икмәк алырға китеп барышлай: ""Был Учалы, балам, ғүмер баҡый беҙҙә шулай көн булманы инде ул"", - тип көйөп, таяғы менән боҙло асфальтты туҡылдатыр урынға, күккә янап ҡуйҙы )))). Әбйәлилдә лә шундай уҡ көн торошо."
Пермь крайында Башҡортостан мәҙәниәте һәм мәғарифы көндәре бара,"Бөгөн, Барҙа ауылының Ял һәм мәҙәниәт үҙәгендә, Ғабдулла Туҡай исемендәге гимназияла ике төбәктең рәсми вәкилдәре ҡатнашлығында сараның йомғаҡлау өлөшө үтә."
Өфөлә ҙур һыуһар эскәмйәлә ултыра,"Билдәле булыуынса, баш ҡалабыҙҙың символы булып һыуһар билдәләнгән. Ҡиммәтле тиреле был йәнлектәр менән Өфө янындағы урмандар элек мыжғып торған, әле лә парктарҙа осрайҙар. Ошо көндәрҙә ҡала үҙәгендә, ""Башҡортостан"" дәүләт концерт залы алдында һыуһарҙың һыны урынлаштырылды. Уны Киров районы хакимиәте идеяһы менән эшләгәндәр. Һыуһар янына ултырырға һәм фотоға төшөргә мөмкин."
Тауыш бирергә онотмаҫһығыҙ!,"""Халыҡ участковыйы-2019"" Бөтә Рәсәй конкурсының 2-се этабы тамам.Уның һөҙөмтәһе буйынса республикабыҙҙағы иң шәп участка инспекторы тип Әбйәлил районынан полицияның өлкән лейтенанты Вәғиз Задин табылды. Ул хәҙер конкурстың финалында ҡатнаша. Үҙебеҙҙең егет өсөн тауыш бирергә онотмайыҡ, дуҫтар!Тауыш биреү 1 ноябрҙән алып 10 ноябргә тиклем дауам итәсәк. Һылтанмаһы билдәле булыу менән иҫкәртербеҙ!"
Автобустар иғтибар үҙәгендә,"Кисәге, 17 октябрҙә, республикала 10 автомобиль аварияһы теркәлеп, 11 кеше дауаханаға эләккән.Төндә Өфөлә (Өфө-Ырымбур автоюлының 20-се саҡрымында) 18 йәшлек ҡыҙ квадроциклда ҡыланып ҡыуып йөрөгәндә, боролошҡа һыймай, түңкәрелгән.Ул әхирәте менән ҡыуып йөрөгән, хәҙер икеһе лә дауаханала бер-береһен әрләп ятамы икән?Ҡыҙҙың водитель танытмаһы юҡ, квадроцикл да иҫәпкә ҡуйылмаған булған. 11-17 октябрҙә Башҡортостан юлдарында пассажир автотранспорты менән бәйле 5 авария теркәлгән, уларҙа 23 кеше төрлө йәрәхәттәр алған.Ошо уҡ осор эсендә юл хәрәкәте хәүефһеҙлеге инспекторҙары тарафынан 1350 автобус тикшерелеп, 900 осраҡта юл хәрәкәте ҡағиҙәләренең үтәлмәгәне асыҡланған.Мәҫәлән, 12 водитель автобус йөрөткәндә телефондан хәбәр һатып килгән; руле йәки тормоз системаһы боҙоҡ тип табылған 20 автобус махсус туҡталҡаға ҡуйылған; 58 тапҡыр водителдәр юл билдәләрен инҡар иткән һ.б. Артабан да автобус водителдәре юл хәрәкәте хәүефһеҙлеге инспекторҙарының иғтибары үҙәгендә буласаҡ."
"""Өс таған"" экрандарға сыҡты","Бөгөн тотош ижади команданың эш һөҙөмтәһен ""Родина"" кинотеатрҙа күрҙек. Мостай Кәримдең ""Өс таған"" повесы буйынса төшөрөлгән өр яңы фильм тамашасылар күңеленә хуш килде. Режиссер Айнур Асҡаров етәкселегендәге ижадсылар ике йылға яҡын был проект өҫтөндә эшләне. Фильм бюджеты 10 миллион һум тирәһе."
Буласаҡ уҡытыусылар Мостай Кәрим исемендәге аудиторияла уҡыясаҡ,"Бөгөн, 18 октябрҙә, М.Аҡмулла исемендәге Башҡорт дәүләт педагогия университетында тағы ла бер күркәм сара үтте. Хәҙер өсөнсө корпустың 401-се аудиторияһы Башҡортостандың халыҡ шағиры Мостай Кәрим исемен йөрөтәсәк.Уҡыу йорто ректоры Салауат Сәғитов 2004 йылда Мостафа Сафа улының университеттың беренсе почетлы профессоры итеп һайланыуы тураһында һөйләп үтте. Әле университет сафтарында бындай титул йөрөткән 17 кеше иҫәпләнә.70 кешегә иҫәпләнгән иркен һәм яҡты аудиторияны М.Кәримдең ҡаралы-аҡлы фотоһүрәтте биҙәй һәм уның әҫәрҙәренән алынған ""Слово — высшее достояние человеческого духа, несущее красоту и нравственность"" цитатаһы яҙылған."
"""Мосафир"" форумына килегеҙ!","""10-12 ноябрҙә баш ҡалабыҙ Өфө глобаль этно-музыка үҙәге исеменә дәғүә итәсәк. Тәүге тапҡыр республикабыҙҙа ""МОСАФИР"" этно-музыкаль форумы уҙғарыла.Европа, Азия, АҠШ, Африка илдәренән 20 музыка белгесе Конгресс-холда ике көн буйы лекция үткәрә. Милли музыканы нисек бар донъяға таратырға? Милли ҡоралдарҙа уйнап, Европа, Азия илдәрендә нисек дан ҡаҙанырға? Сит ил музыкаль фестивалдәренә нисек эләгергә? Америка, Африка, Европа һәм Азия илдәре буйлап нисек гастролдәр ойошторорға? Ошо һәм башҡаһына этно-музыка белгестәре яуап бирә. Форумдың төп өлөшө - Шоукейс. Башҡортостандың һәм башҡа өлкәләрҙең этно- төркөмдәре халыҡ-ара жюри алдында 20 минутлыҡ программалары менән сығыш яһаясаҡ. Барабыҙ! Үҙ ҡолаҡтарыжыҙ менән ишетәбеҙ! Үҙ күҙҙәребеҙ менән күрәбеҙ!"" - тип яҙа ""Тамыр"" телеканалы етәксеһе Гөлназ Ҡолһарина Инстаграмдағы аккаунтында. Бының өсөн ""Бәйләнештә"" сайтында https://vk.com/msfr_ru адресы буйынса теркәлергә онотмағыҙ."
Педагогия университетын Мостай Кәрим бюсы биҙәйәсәк,"Бөгөн, 18 октябрҙә, М.Аҡмулла исемендәге Башҡорт дәүләт педагогия университетында мәшһүр әҙибебеҙ Мостай Кәримдең бер быуатлыҡ юбилейына арналған саралар уҙҙы. Уҡыу йортоноң өсөнсө корпусында тыштан инеүселәрҙе хәҙер Мостафа Сафа улының бюсы ҡаршы аласаҡ. Уны скульптор Юрий Солдатов гипстан яһап, бронза төҙөнә буяған. Әйткәндәй, һындың күсермәһе шағир һуңғы йылдарында йәшәгән Энгельс урамындағы йорттағы барельефты биҙәй.Тантана мәлендә БДПУ ректоры Салауат Сәғитов Мостай Кәримдең университетта почетлы профессор исемен йөрөткәне тураһында әйтеп үтте. Байрамда шулай уҡ әҙиптең туғандары: ҡыҙы, М.Кәрим исемендәге фондтың башҡарма директоры Әлфиә Кәримованы, ейәне - М.Кәрим исемендәге фондтың учредителе Тимербулат Кәримовты, төрлө төбәктәрҙән һәм илдәрҙән ҡунаҡтарҙы күрергә мөмкин булды."
Мәрхәмәтле кондуктор тураһында,"Был мәғлүмәтте беҙ ""Бәйләнештә"" селтәрендәге ""Уфа подслушано"" төркөмөнән алдыҡ «Бөгөн киске 7-лә Булгаков ауылында ""Башавтотранс""тың 110с маршрутына ултырҙым. Юл буйына күргәндәремә һәм ишеткәндәремә ғәжәпләнеп барҙым. Кондуктор бөтәһе менән дә иҫәнләшә, барыһын да урындарына ултырта, пенсионерҙарға ҡул арбаларын индерергә ярҙамлаша. Асыулы йөҙҙәр баҫҡан донъяла бындай күренеш бик һирәк осрай! Ә кешенең үҙ эшен шул тиклем яратыуын күреү һәм белеү күңелгә рәхәтлек бирә!»Был хәбәргә ошо автобустың башҡа пассажирҙары ла комментарий яҙған.Татьяна: «Мин дә уның менән барҙым. Бөтәһенә лә ярҙамлаша, афарин. Шундайҙар күберәк булһын ине.»Наталья: «Беҙ ике тапҡыр ошо кондуктор менән барҙыҡ. Шундай алсаҡ, балалар менән дә һөйләшеп өлгөрҙө»Татьяна: «Ҡасандыр мин дә уның менән барғайным. Сығыр алдынан уға маладис тип әйттем. Ысынлап та, хәҙер ундай кешеләр бик аҙ. Унан йылылыҡ бөркөлә. Хоҙай уға һаулыҡ бирһен»Сергей: «Баҡтиһәң, беҙгә бәхет өсөн күп кәрәкмәй икән, бер йылмайыу етә»."
Депутаттар - моргта!!!,"Депутаттар - моргта!Кисә Стәрлетамаҡ ҡалаһында яңы морг сафҡа индерелде. Уның торошо һәм эшләү шарттары менән танышырға байтаҡ етәкселәр, шул иҫәптән депутаттар саҡырылды. Быға тиклем морг Ҡала балалар дауаханаһы территорияһында урынлашҡан ине. Күҙ алдына килтерәһегеҙҙер: кескәй пациенттар тәҙерәнән мәйеттәрҙең тикшереү ""юлын"" тулыһынса күҙәтеп тора. Ә хәҙер морг икенсе урынға күсерелгән. Ул тулыһынса ҡулланыуға әҙер, ошо көндәрҙә юлдарға асфальт түшәләсәк. 600 кв.м. майҙанлы бинала дүрт экспертиза өҫтәле, лаборатория, документтар һаҡлау архивы, табиптар кабинеты урынлашҡан. Морг ҡаланан тыш яҡын-тирәләге биш районды хеҙмәтләндерәсәк."
""" Һеңлекәш""тәге  Оксана кем ул?","Мостай Кәримдең «Беҙҙең өйҙөң йәме» повесы буйынса ҡуйылған «Һеңлекәш» фильмында украин ҡыҙын ун йәшлек йәш актриса Марта Тимофеева уйнай. Аяуһыҙ һуғыш арҡаһында ауыр яҙмыш һынауына дусар булып, яҡындарын юғалтып, бәхетле осраҡ арҡаһында Башҡортостанға килеп эләккән етем бала ролен бар тулылығында сағылдыра алған был һөйкөмлө ҡыҙ кем һуң ул? Марта – Мәскәү ҡыҙы. Атаһы Андрей Тимофеев – хәрби оркестр музыканты, әсәһе Анна Ребецкая – Ҙур театр балеринаһы. Өс йәшлек кенә сабый тәүге тапҡыр зәңгәр экрандарға подгузниктар рекламаһында ҡатнашып сыға.Үҫә төшкәс бәләкәй ҡыҙҙы балалар кейемдәрен рекламалаған журналдарға фото төшөргә саҡыра башлайҙар. Марта тәүге тапҡыр «Тыква» фильмында төшә. Рәсәй кинематографияһындағы иң популяр ҡыҙ ете фильмда төп геройҙы уйнаған, бөтәһе 47 кинокартинала уның роле бар. Әле лә уны телесериалдарҙа ҡатнашырға саҡыралар. Мартаға кинола төшөү бик оҡшай һәм ул үҙенең киләсәген кино сәнғәте менән бәйләргә теләй."
"Әйҙәгеҙ, Илешкә!","Илеш ерҙәрендә ""Ауаз"" яңғыраясаҡ!24 октябрҙә ""Ауаз"" башҡорт этник мәҙәниәте һәм заманса сәнғәт фестивале старт ала. Күп жанрлы асыҡ фестиваль быйыл 3-сө тапҡыр ойошторола. Уны Илеш районы ҡабул итә. Әлеге көндә сарала 600 кеше ҡатнашырға теләк белдергән. Улар араһында ижади коллективтар, талантлы ғаиләләр, студенттар һәм айырым башҡарыусылар, рәссамдәр, ҡул эше оҫталары бар.Фестиваль программаһында төрлө осрашыуҙар, фәнни-ғәмәли конференция, оҫталыҡ дәрестәре, ижади сығыштар ҡаралған. Ә 25 октябрҙә, ""Ауаз"" фестиваленең Гала-концертында икенсе ҙур сараға - ""Йырсы ауыл"" республика конкурсына старт биреләсәк!"
"Халыҡтарҙың мәҙәниәтен, кәсептәрен һаҡлап...","Беҙ - энциклопедияға индек!Башҡортостандың Ейәнсура, Архангел райондарының, Өфө, Октябрьский ҡалаларының ижади коллективтары һәм биҙәү-ҡулланма ижады оҫталары ""Тамырҙарға ҡайтыу"" аудиовизуаль энциклопедияһын төшөрөүҙә ҡатнашты. Документаль этнографик цикл 14 фильмдан тора һәм Волга буйы федераль округындағы һәр төбәкте һүрәтләй. Проект Рәсәй Федерацияһы Президенты грантына ғәмәлгә ашырыла. Уны ""Берҙәмлек"" социаль һәм мәҙәниәт-ара партнерлыҡ үҙәге менән берлектә Этник-ара журналистика гильдияһы әҙерләгән. Фильмда республиканың ижади коллективтары, кейеҙ менән эшләү традицияһын һаҡлап килгән биҙәү-ҡулланма ижады оҫталары, шулай уҡ музыкант Земфира Рәшитова төштө. Энциклопедияның исем туйы декабрь айына планлаштырылған, артабан ул зәңгәр экрандарға һәм интернет киңлектәренә сығарыла."
Иртәнге аш көндөң нисек үтеүенә лә бәйле,"Көндө нисек башлайһың, ул шулай үтәсәк. Барыһы ла иң тәүге сиратта беҙҙең сәләмәт булыуыбыҙға бәйле. Шуға ла дөрөҫ туҡланыу тәү сиратта торорға тейеш. Табиптар иң файҙалы иртәнге ризыҡтың һоло һәм ҡара бойҙайҙы билдәләй. Был бутҡаларҙа аҡһым, күҙәнәклек күп. Улар аш эшкәртеү, эсәктәр эшмәкәрлеген яҡшырта, организмда таштар барлыҡҡа килтереүен тотҡарлай. Ҡарабойҙай аҡһым һәм аминокислоталар күләме буйынса эремсектән ҡалышмай. Унда тимер күп. Ә бына иртә менән йомортҡа ҡыҙҙырып ашаусылар һаҡ ҡыланырға тейеш. Майҙа ҡурылған омлет холестеринға бай. Ә ул йөрәк һәм ҡан тамырҙары эшмәкәрлегенә насар тәьҫир итә. Йомортҡаны помидор һәм йәшелсә менән ҡыҙҙырырға кәңәш ителә."
«Дом–2» ҡумыҙ сиртеп күрһәткән,"Белорет ҡалаһының эшҡыуары киң билдәле «Дом–2» телешоуында ҡатнашып, ҡумыҙҙа уйнап күрһәткән . 35 йәшлек Роман Горбатовтың бер нисә төр бизнесы һәм отеле бар. Ир шоуға үҙенең яҡташы,Ишембай ҡыҙы Анастасия Иванованың һөйөүен яулау өсөн килгән. Әммә уның сығышы уңышлыларҙан булмай, хатта ҡумыҙ сиртеүе лә ярҙам итмәй.Роман 13 йыл ғаилә ҡороп йәшәй, бөгөн уның 3 һәм 14 йәшлек улдары бар. Әммә ҡатынына һәм балаларына үҙ йортон ҡалдырып, уларҙан башҡа йәшәргә ҡарар итә. Ҡатыны менән айырылыша. Телешоуға үҙенә тиң йәр табыу өсөн килгән. Ишембай ҡыҙы ирҙе оҡшатмаһа ла, башҡа ҡыҙҙар уны үҙ итә һәм ойоштороусыларҙан проекта ҡалдырыуҙарын һорай."
Полиэтилен ҡапсыҡтар етештереүҙе тыясаҡтар,"Тиҙҙән кибеттәрҙә аҙыҡ- түлекте ҡағыҙ пакеттарға ғына һалып ала башларбыҙ, моғайын. Роспотребнадзорҙа бер тапҡыр ҡулланыла торған полиэтилен пакеттарҙы етештереүҙе этаплап кәметеү, уларҙы етештереүҙе сикләү тураһында закон проекты әҙерләйҙәр. РФ Тәбиғәт ресурстары һәм экология министрлығы был тәҡдимде хуплаған. Белгестәр, экологик проектты кисекмәҫтән ил күләмендәге профиль проектҡа индерергә һәм 2024 йылдан пластик пакеттарҙы ҡулланыуҙы тыйырға кәрәк , тип иҫәпләй. Әйткәндәй, күп кенә илдәр хәҙер ҡағыҙ пакеттарға күсеп бөттө.Полиэтилен ҡапсыҡтар көнкүрештә кәрәкле әйбер, әлбиттә. Әммә беҙҙә әлегәсә пластикты сортировкалау, уны үтилләштерерү һаман да яйға һалынмаған. Тирә-яҡ мөхиткә оҙаҡ йылдар тарҡалмай ятҡан был материалдың зыяны ҙур."
Хәйбуллаларға - афарин! Йәш белгестәргә ярҙам итәләр!,"Сәлимә Ғафарова-Байгилдина хәбәр итә:- Хәйбулла районында йәш белгестәрҙе йәлеп итеү буйынса эш һуңғы йылдарҙа һиҙелерлек әүҙемләште. Бында федераль, республика кимәлендәге программаларҙан тыш, йәштәр сәйәсәтен үҫтереү буйынса муниципаль программа ла эшләй башланы. Ул өс йылға иҫәпләнгән. Ауыл хужалығы, мәғариф, мәҙәниәт һәм һаулыҡ һаҡлау өлкәләренә районға эшкә ҡайтҡан белгестәргә бер тапҡыр аҡсалата пособие түләнә.Бөгөн, 18 октябрҙә муниципаль район хакимиәте башлығы Раил Хазморат улы Ибраһимов тантаналы шарттарҙа тәүге сертификаттарҙы тапшырҙы. Улар – медиктар: акушер-гинеколог Гүзәл Ильясова, терапевтар - Фируза Сурина, Юлия Пручай, фельдшер Мария Миляева. Пособие күләме теге йәки был белгестәргә мохтажлыҡтан сығып билдәләнгән. Мәҫәлән, юғары медицина уҡыу йортон тамамлап ҡайтыусыларға 200 мең һум, урта махсус медицина уҡыу йортон тамамлаусыларға – 100 мең һум тәшкил итһә, башҡа тармаҡтағы белгестәргә 50-әр мең һум түләү ҡаралған."
Яңы һанға күҙәтеү,"“Йәшлек” гәзитенең 42-се һанына күҙәтеү2018 йылдың тәүге көндәренән үк “Йәшлек” гәзите редакцияһы мөхәрририәте Башҡортостандың Яҙыусылар союзы һәм Зәйнәб Биишева исемендәге “Китап” нәшриәте менән берлектә Мостай Кәрим исемендәге әҙәби конкурс иғлан иткәйне. Халыҡ шағирының 100 йыллыҡ юбилейын билдәләгән көндөрҙә конкурсҡа йомғаҡ яһалды. ”Йәшлек”тең был һаны ошо яңылыҡ менән асыла. Кемдең еңеүсе булыуын гәзитте уҡып белерһегеҙ. Ил президентының мосолман иленә сәфәре тураһында Алһыу Ишемғолова “Сәйәсәт кенә түгел” рубрикаһында бәйән итә. Мәктәптәрҙә туҡланыу тураһында бәхәстәр ҡыҙа бара. Хатта республика Башлығының был мәсьәләне күҙәтеүгә алыуы ла хәлде әлегә үҙгәртә алмай шикелле. Уҡыусы балалар һәм ата-әсәйҙәр туҡланыуҙан ҡәнәғәтме? “Көнүҙәк мәсьәлә” рубрикаһы бөгөн шул һорауға яуап эҙләй.“Баймаҡтарға – афарин!” тип яҙа хәбәрсебеҙ Айбулат Ишназаров. Сөнки районда үткән Матбуғатҡа яҙылыу көнө һәм ауыл хужалығы йәрминкәһендә беҙҙең дуҫтар тағы ла артҡан! Ошо һәм башҡа материалдарҙы уҡып, яҙылыусыларыбыҙ гәзиттең яңы һанынан илһам, белем, рух күтәренкелеге туплар, тип өмөтләнәбеҙ!"
Йомортҡанан рулет,"Рулет өсөн 4 йомортҡа, 175 г майонез ( омлетҡа һәм эслеккә), 2 йомшаҡ сыр, 2 тырнаҡ һарымһаҡ, укроп, тоҙ кәрәк. 4 йомортҡаға майонез менән тоҙ ҡушырға ла, яҡшылап болғатып күпертергә. Килеп сыҡҡан массаны формаға йәйелгән пергамент ҡағыҙына һалып, ҡыҙған мейестә 10 минут бешерергә. Һыуынғас, ҡағыҙы менән йөҙтүбән әйләндереп һалырға. Ике йомшаҡ сырҙы, һарымһаҡты эре ҡырғыс аша үткәреп,укропты ваҡ ҡына итеп турап, майонез һалып, бутарға. Омлет эсенә әҙер эслекте һыларға ла, рулет итеп төрөргә. Аҙыҡ пленкаһына урап, һыуытҡысҡа ҡуйырға. Түңәрәкләп киҫергә."
Башҡортостандың халыҡ шағиры Мостай КӘРИМДЕҢ тыуыуына -100 йыл,"Башҡортостандың халыҡ шағиры Мостай КӘРИМДЕҢ тыуыуына - 100 йыл ҠОШТАР ОСОРАМВаҡ мәшәҡәт, ығы-зығы тамам,Бар эшемдең сыҡтым осона.Шуға күрә бөгөн таңдан алыпКүкрәгемдән ҡоштар осорам.Аҡлыҡ, хаҡлыҡ өсөн көрәшселәр!Тәү бүләгем һеҙгә, ҡарағыҙ:Ҡанаттарын ғорур ҡаға-ҡағаКүтәрелде күккә ҡарағош.Юлдағылар! Һеҙгә ебәрәменЕл-дауылдар үтер торнаны.Сирлеләрем, кәкүк осорам һеҙгә –Оҙаҡ-оҙаҡ саҡыра торғанын.Сығып осто ярһыу бер һандуғас,Ғашиҡтарым, һеҙҙең өлөшкә.Көткәндәргә – аҡ күгәрсен килер,Яңы өмөт өҫтәп өмөткә.Хыялыйҙар, сая һәм йыуаштар!Һәммәгеҙгә тейер ҡошом бар.Ғәмһеҙҙәргә генә һис нәмә юҡ –Әйҙә улар ҡошһоҙ торһондар.Ығы-зығы, ваҡ мәшәҡәт тамам,Бар эшемдең сыҡтым осона.Шуға күрә һәр көн таңдан алыпКүкрәгемдән ҡоштар осорам. Мостай КӘРИМ."
"""Һеңлекәш""тә төшөү ғүмер буйы онотолмаясаҡ!""","”Фильм был тиклем күңелгә үтеп инер, тип уйламаған инек. Бәләкәй актерҙарҙың оҫталығына таң ҡалдыҡ. Үҙебеҙҙең яҡтың тәбиғәте ниндәй хозур, тигән ғорурлыҡ күкрәккә һыйманы”, - ти Белорет районының Яңы Хәсән ауылы кешеләре, премьеранан һуң. Иҫегеҙгә төшөрәбеҙ, Мостай Кәримдең ""Беҙҙең өйҙөң йәме"" повесына нигеҙләнгән, көндән-көн популярлыҡ яулаған ""Һеңлекәш"" фильмы тап ошо ауылда төшөрөлгән. Нисек “иҫке ауыл”ды төҙөүҙәре, шул осорҙо һүрәтләүҙәре хаҡында былай тиҙәр: “Барыһын да яңы ағас-таҡталарҙан эшләнеләр, һуңынан иҫке булып күренһен өсөн буяу (морилка) менән буянылар. Беҙгә тәүҙә улар тәҡдим иткән кейемдәр оҡшамаған ине – һоро, ҡара төҫтәрҙә. Һуғыш заманына тура килтереп эшләргә кәрәк тигәс, ризалаштыҡ. Шулай ҙа мин өләсәйемдән ҡалған ҡомартҡы кейемдәрҙе – камзул, алъяпҡыс һәм үҙем теккән күлдәкте кейҙем. Биткә лә ҡара һәм һоро тондағы макияж яһанылар. Ни тиһәң, ауыр заманалар, халыҡтың эшкә егелгән ваҡыты. Ә Еңеү сәхнәһе өсөн матур, сағыу боронғо кейемдәрҙе һайланылар. Байрам табынына боронғо милли аш-һыуҙы үҙебеҙ әҙерләп килтерҙек”, - һөйләй Рәфиҙә исемле ҡатын. Ауыл халҡы әйтеүенсә, фильм төшөрөү ҡара төнгә тиклем һуҙылған мәлдәр булған. Режиссер Галибин актерҙарҙы һәр саҡ хуплап, дәртләндереп торған, урындағы халыҡ менән ихлас аралашҡан. Балалар менән айырыуса асылып һөйләште, ти улар.Белореттар был хәтирәләрҙе ғүмер буйы онотмай, күңел түрендә йөрөтәсәкбеҙ, ти."
Белорет балалар йортон япмауҙарын һорайҙар,"“Ярҙам итегеҙ! Белорет балалар йорто 2020 йылдың 1 ғинуарынан ябыласаҡ. Ул 1942 йылда асылған булған. Етәкселек учреждениеның башҡаса кәрәге юҡ, тип иҫәпләй. Уларҙың фекеренсә, балаларҙы ата-әсәләре тәрбиәләргә тейеш, ғаилә имен булмаған хәлдә лә.Балалар йорто коллективы, ҡыҫҡартыу тураһында уведомление алғас, борсоуға ҡалған. Уларҙы үҙ яҙмышынан бигерәк балаларҙың киләсәге борсой. Былтыр учреждениеның ҡыйығына капиталь ремонт яһалды, төркөмдәр ҡиммәтле йыһаз менән тултырылды, уйынсыҡтарға байытылды. Был йорт бер-нисә район етемдәре өсөн – берҙән-бер, ҡарауһыҙ сабыйҙарҙы ҡайҙа итмәк кәрәк?” – тип яҙған Башҡортостан Башлығының сәхифәһенә Светлана Агеева исемле ҡатын. Был хәлде артабан күҙәтеп барасаҡбыҙ һәм гәзит биттәрендә яҡтыртасаҡбыҙ."
Төш һөйләү гонаһмы?,"Ислам динендә төш һөйләү, юратыу – гонаһ. Әгәр ҙә мосолман яҡшы төш күрһә, уны яҡындарына ғына һөйләй ала. Насар төш күргәндә, берәүгә лә һөйләмәйенсә яҡшыға юрап, доғалар уҡып ҡуйығыҙ. Аллаһы Тәғәләнән әлеге яуызлыҡтан һәм шайтандан ҡотолоу юлдарын һорағыҙ. Төш күреп, ҡурҡып уянғанда Мөхәммәт бәйғәмбәр : « Әғүҙү билләһи минәш- шайтаанир- ражиим», – тип әйтергә һәм һул яҡҡа өс мәртәбә өрөргә ҡушҡан. Һуңынан икенсе яҡҡа әйләнеп ятырға кәрәк. Тороп, тәһрәтләнеп ике рәҡәғәт намаҙ уҡыһаң, тағы ла яҡшыраҡ."
Яран гөлдөң файҙаһы,"Ярандың дауалау үҙенсәлектәре тураһында Урта быуаттарҙа уҡ билдәле булған. Халыҡ медицинаһында уның төнәтмәһен диабеттан, диареянан, бөйөр, бауыр ауырыуҙарынан, йөрәк тибеше көслө булғанда, ревматизмдан, шулай уҡ баш ауыртыуынан, бөйөрҙә таш булғанда һәм ҡанды туҡтатыу сараһы булараҡ ҡулланғандар. Ҡайһы бер халыҡ табиптары яранды онкология сирҙәренә ҡаршы файҙалана. Төнәтмә әҙерләү өсөн бер аш ҡалағы яран япрағына ике стакан ҡайнап бүлмә температураһына тиклем һыуынған һыу ҡойоп, төнгөлөккә ҡалдыралар. Иртәгәһенә көн дауамында әҙ-әҙләп йотомлап эсергә кәрәк.Ҡан баҫымын нормаға килтереү өсөн яран япрағын беләҙектәге пульсҡа ҡуйырға мөмкин. Невралгиянан яңы ғына өҙөп алынған гөл япрағы ауыртҡан урынға ҡуйып, өҫтөнән етен туҡыма ябып, йылы шарф менән бәйләргә. Был осраҡта япраҡты бер нисә тапҡыр алмаштырып торорға кәрәк. Отит ваҡытында яран япрағын ҡолаҡҡа ҡуйырға мөмкин. Экземаны дауалау өсөн бер нисә япраҡты һыуҙа 5-7 минут ҡайнатырға, һуңынан шул ҡатнашманан ауыртҡан урынға сылатҡыстар ябырға була. Арығанда, деперессиянан, баш ауыртҡанда гөлдө еҫкәү кәрәк. Бының өсөн гөлгә ҡағылыу ғына ла етә, йәиһә бер япрағын алып бармаҡтар араһында ыуаларға мөмкин. Йоҡо тыныс булһын өсөн бер-нисә көршәк яран гөлөн йоҡо бүлмәһендә тоторға кәңәш ителә. Майы күҙәнәктәрҙе яңыртып, йәшәртеү көсөнә эйә.бының өсөн дарыуханала һатылған ярандың эфир майын бер тамсы төнгөлөккә биткә һөртә торған кремға ҡушырға кәрәк. Бер аш ҡалағы зәйтүн майына бер тамсы яран майын ҡушһаң, янған урындың эҙемтәләрен, сабыртмаларҙы бөтөрөргә ярҙам итә. Яран гөлөн йортто кире энергиянан һаҡлаусы тылсымлы үҫемлек булараҡ та үҫтерергә мөмкин. Шулай уҡ ул өй эсендәге һауаны хәҙерге заман биҙәү материалдары, газ приборҙары бүлеп сығарған ағыулы матдәләрҙән, микробтарҙан таҙарта. Уның еҫен серәкәйҙәр, себендәр, көйә һәм сысҡан яратмай."
Рататуй. Бешереп ҡарайбыҙмы?,"Рататуй Францияла уйлап табылған икән. Ошо исем аҫтында йәнһүрәт сыҡҡас, ул Рәсәйҙә лә популяр булып китте. Был ризыҡты ярлылар йәшелсәләр өлгөргән осорҙа бешергән. Тора-бара ул байҙар өҫтәленә лә күскән, хәлле кешеләр рецептҡа ит өҫтәп ебәргәндәр. Баклажан –1-2 башТашҡабаҡ – 1-2 баш Помидор – 1-2 баш Картуф – 1-2 баш Тауыҡ итенән фаршКөнбағыш майы Иғтибар! Йәшелсәләрҙең бер диаметрҙа булғандарын һайлап алырға тырышығыҙ. Ә фаршты алдан уҡ тоҙлап, һуған менән бутап ҡуйығыҙ.Түңәрәкләп ҡырҡылған йәшелсәләрҙе тоҙлайбыҙ һәм ит менән сиратлаштырып майлы табаға теҙәбеҙ. Мәҫәлән, баклажан, картуф, ташҡабаҡ, фарш, помидор.Рататуй мейестә сама менән 40 минут бешә.Интернеттан."
Ҡариҙел районында 4 миллиард һумға төҙөлгән күпер асылды,"Кисә, 17 октябрҙә, Ҡариҙел ауылын урап үтә торған юл участкаһында яңы күпер һәм 10 саҡрымлыҡ юл асылды. Улар Бөрө — Таҙтүбә — Һатҡы юлының бер өлөшө булып тора. Эштәр бында өс йыл буйына барҙы. Проекттың дөйөм хаҡы 4 миллиард һумға баһалана, аҡсаны республика бюджеты бүлде. Төҙөлөштөң генераль подрядсыһы — «Башкиравтодор» акционерҙар йәмғиәте.Рәсми тантана онлайн режимда уҙҙы, трансляция юл эшселәренең һөнәри байрамына һәм республика юл тармағының 95 йыллығына арналған тантаналы саралар барған Башҡорт дәүләт опера һәм балет театрына алып барылды. Башҡортостан Башлығы Радий Хәбиров юл эшселәрен һәм күпер төҙөүселәрҙе ошо әһәмиәтле ваҡиға менән ҡотланы. «Хәрәкәтте асырға, хәйерле юл», — тине республика етәксеһе. Ҡариҙел районы хакимиәте башлығы Илдар Ғарифуллин республика етәксеһенә һәм хөкүмәтенә ошо мөһим объект өсөн рәхмәт белдерҙе. Был – төньяҡ-көнсығыштың иҡтисадын үҫтереүгә йүнәлтелгән ҙур төбәк проекттарының береһе. Төҙөлөш тамамланғас, Башҡортостандың ошо төбәгенең республиканың үҙәк райондары менән тоташыу, М5 һәм М7 федераль трассаларына, «Яңауыл» тимер юл станцияһына һәм Бөрө, Дүртөйлө йылға порттарына сығыу мөмкинлеге була. Ҡариҙел ауылы аша урау юл һәм Ҡариҙел йылғаһының ике ярын тоташтырған күпер һалыу «Башҡортостандың 100 йыллығына – 100 объект» программаһы исемлегендә ҙур объект булды."
"Картуфты тәмле итеп бешерәм, тиһәң...","Картуфты һыуҙа бешереп алғанда 3-4 тырнаҡ һарымһаҡ йәки бер аҙ укроп һалығыҙ.Бер ҡалаҡ маргарин һалһағыҙ, ул тиҙерәк бешәсәк.Яҙғы картуфты бешергән саҡта, уның ҡара таптары барлыҡҡа килмәһен тиһәгеҙ, саҡ ҡына аш һеркәһе өҫтәгеҙ. Әйткәндәй, картуф иҙмәһенә мотлаҡ ҡайнар һөт ҡойорға кәрәк, был саҡта ул ныҡ тәмле була.Интернеттан."
"Башҡортостанда балаларҙың 24,4 проценты ғына тулыһынса һау-сәләмәт тип табылған","Профилактик тикшереүҙең тәүге этабынан һуң, Башҡортостанда 17 йәшкә тиклемге балаларҙың 24,4 проценты ғына һау-сәләмәт тип табылған. Ҡалғандарының сәләмәтлегендә ниндәйҙер тайпылыш бар. Бөтәһе 626 мең бала тикшереү үткән. БР Һаулыҡ һаҡлау министрлығының статистик мәғлүмәттәре буйынса, беренсел медицина тикшереүе үткән балаларҙың иң күп өлөшө – 61,7 проценты - сәләмәтлегендә функциональ үҙгәрештәр булған төркөмгә индерелгән. 11,6 проценты ремиссия хәлендәге хроник сирлеләр төркөмөнә ҡарай. 0,7 проценты әүҙем стадиялағы хроник сирлеләр төркөмөнә инә. 1,6 проценты – даими дауалау талап ителеүсе ауыр сир менән интегеүселәр.17 йәшкә тиклемге балаларҙа нервы системаһына, аш эшкәртеү органдарына, һөйәк-мускул туҡымаларына, күҙгә, ҡалҡан биҙенә бәйле проблемалар йыш осрай. Шулай уҡ Башҡортостанда инвалид балалар һанының 4,3 процентҡа артыуы күҙәтелә. 2018 йылға ҡарағанда 687-гә күберәк. Республикала 1310 белем биреү учреждениеһында 529 медицина кабинеты һәм 152 стоматология кабинеты эшләй. Уҡыусыларға белем биреү системаһында эшләүсе 325, һаулыҡ һаҡлау учреждениеларынан 723 медицина хеҙмәткәре табип ярҙамы күрһәтә. Әбйәлил, Баҡалы, Краснокама райондарында бындай кадрҙарға ҡытлыҡ кисерә."
Матур бүләктәребеҙ һеҙҙе көтә!,"Гәзит- журналдарға ташламалы хаҡҡа яҙылыу 21 октябргә тиклем барасаҡ. Ошо ваҡытҡа тиклем киләһе йылға «Йәшлек»кә яҙылып, квитанцияһын редакцияға ебәрегеҙ. Дуҫтарыбыҙға күп матур бүләктәр әҙерләнек. Сәй сервиздары, ике бензобысҡы, электр сәйнүктәре, дрел- шөрөп борғостар, электробысҡы үҙ эйәләрен көтә. Хатығыҙҙы ебәргәндә конверт тышына « Аҙна һайын – бүләк» уйынына тип яҙырға онотмағыҙ."
Динис Ҡорбанаев бөтә Башҡортостанды таң ҡалдырҙы,"«Терра Башкирия» турниры еңеүсеһе – Күгәрсен районының жокейы Динис Ҡорбанаев. Ул ат спорты турнирының иң йәш ҡатнашыусыһы булыуға ҡарамаҫтан, бер кемгә лә бирешмәй, беренсе урынды яуланы. Динис Күгәрсен районының Үрге Сирбай ауылы мәктәбе уҡыусыһы, уға ни бары 13 йәш. «Терра Башкирия»турнирында үҫмергә төп бүләк – Чемпион кубогы һәм 150 мең һум аҡса тапшырылды.Турнирҙың иң бәләкәй ҡатнашыусыһы үҙенән олораҡ һәм тәжрибәлерәк һыбайлыларҙың танауына сиртте. Афарин, Динис! Артабан да тик уңыш ғына йылмайһын!"
Ауылда йәшәгәндәргә – ташламалы ипотека,"2020 йылдың 1 ғинуарынан Рәсәйҙә ауылда йәшәгәндәр өсөн льготалы ипотека булдырыласаҡ. Әлеге көндә ике банк был йүнәлештә эшләй. «Ауылда эшләгәндәр өсөн ташламалы ипотека алыуға бюджеттан аҡса бүлеү ҡаралды», – тип белдергән РФ ауыл хужалығы министры урынбаҫары Оксана Лут. Ипотека 3 процент ставка менән булһа ла , төбәктәр уны 0,1 процентҡа тиклем төшөрә ала. Хәтерегеҙгә төшөрәбеҙ, ауыл халҡына льготалы ипотека алыу мөмкинлектәрен булдырыу тәҡдимен май айында РФ Хөкүмәте премьер-министры Дмитрий Медведев белдергәйне."
"Һатып, аҡса эшләмәкселәр","ЦСКА футбол клубында сығыш яһаған алыштырғыһыҙ Бразилия легионеры Марио Фернандесты команда етәкселеге һатырға уйлай.Улар уйлауынса, үҙ позицияһында уңышлы уйнаған Фернандесҡа хаҡы артып, уны 35 – 40 миллион евроға һатып булыуы мөмкин. Сөнки әгәр эш килеп сыҡҡандай булһа, ул суммаға бер нисә һәйбәт уйнаған футболсыны һатып алыуы мөмкинлеге тыуасаҡ, тип баралар клуб хужалары.Ул шулай уҡ Рәсәй гражданлығын алып, төп командала үҙ урынын тапты. Улар составында 2017 йылдан уңышлы уйнап, 21 осрашыуҙа ике гол индерҙе. Шуға ла баҫым яһап, ЦСКА командаһы киләсәккә өмөт итә. Марио Рәсәйгә 2012 йылда килә. Уны әрме етәкселеге 16 миллион евроға йәлеп итә."
"""Һеңлекәш""те телевизорҙа ҡарайыҡ!","Йәкшәмбелә, 20 октябрҙә оло байрам - Башҡортостандың халыҡ шағиры Мостай Кәримдең тыуған көнө мәлендә ""Россия 1"" телеканалы ""Беҙҙең өйҙөң йәме"" повесы буйынса Александр Галибин төшөргән ""Сестренка"" фильмын күрһәтәсәк. Төшкө сәғәт 3 тула 15 минуттан тигәндә башлана. Барығыҙҙы ла был фильмды ҡарарға саҡырабыҙ! Дуҫтарығыҙға ла әйтегеҙ!"
Хәтер һәм ҡәҙер кисәһенә килегеҙ!,"Башҡортостан Республикаһының Мәҙәниәт министрлығы, ""Башҡортостан"" дәүләт концерт залы, БР Яҙыусылар союзы, ""Табын ырыуҙары берләшмәһе"" йәмәғәт ойошмаһы, Заһир Исмәғилев исемендәге Өфө дәүләт сәнғәт институты тәҡдим итә:25 октябрҙә күренекле яҙыусы, публицист, драматург, тәржемәсе һәм фольклорсы, Башҡортостандың Салауат Юлаев исемендәге дәүләт премияһы лауреаты һәм башҡа күп наградаға лайыҡ булыусы Ғәзим Шафиҡовтың тыуыуына 80 йыл тулыуға бағышланған Хәтер һәм ҡәҙер кисәһе үтә. Сара ""Башҡортостан"" дәүләт концерт залының Бәләкәй залында 19.00 сәғәттә башлана."
Башҡорт теле олимпиадаһында еңеүселәргә вузға ингәндә балдар өҫтәләсәк,"Башҡорт теле һәм әҙәбиәте олимпиадаһының йомғаҡлау этабында еңеүселәргә һәм призлы урындар яулаусыларға Башҡортостан вуздарына ингәндә өҫтәмә балдар билдәләнде. Башҡорт дәүләт университеты еңеүсегә 10 балл, призерға – 7 балл, Өфө дәүләт нефть - техник университеты – 10 балл, призерға – 7 балл, Заһир Исмәғилев исемендәге Өфө дәүләт сәнғәт институты еңеүсе менән призерға – 10 балл, Өфө дәүләт авиация- техник университеты еңеүсе менән призерға –7 балл, М. Аҡмулла исемендәге Башҡорт дәүләт педагогия университеты еңеүсе менән призерға – 7 балл, Башҡорт дәүләт медицина университеты еңеүсегә – 3 балл, призерға – 2 балл өҫтәй. Олимпиаданы Бөтә Рәсәй олимпиадаһы һәм конкурстары исемлегенә индереү башҡорт теленең мәртәбәһен тағы арттыра."
Нуғайҙа мәргән уҡсылар ярышты,"Ғәфүр Рахманғолов хәбәр итә: - Был шаршамбыла, 16 октябрҙә Баймаҡ районының Үрге Яйыҡбай ауылында (халыҡ телендә Ҙур Нуғай тип йөрөтөлә) Башҡортостан Республикаһы көнөнә арналған ""Мәргән уҡсы"" район турниры үтте. Был ярыш ""Айыҡ ауыл-2019"" республика конкурсына ярашлы үтте. Уны Баймаҡ районы башҡорттары ҡоролтайы башҡарма комитеты, муниципаль район хакимиәтенең спорт һәм йәштәр эштәре буйынса комитеты ойошторҙо. Үҙ көстәрен тикшереп ҡарарға Арҡайым, Ниғәмәт, Байым, Икенсе Эткол, Түбәнге Яйыҡбай, Таулыҡай, Әхмәр, Темәс ауылдарынан, шулай уҡ Баймаҡ, Сибай һәм күрше өлкәләге Магнитогорск ҡалаларынан да килделәр. Сара дини йолаларыбыҙҙы һаҡлап, Үрге Яйыҡбайҙың ""Әл-Фатиха"" мәсетендә аят уҡыуҙан башланды. Унда ауылдың тарихы, һуңғы йылдарҙа башҡарылған йәмәғәт эштәре, киләсәктә ниндәй маҡсаттар менән яныуҙары тураһында ҡыҫҡаса таныштырып үттеләр. Килгән ҡунактар мәсет баҡсаһында ""Йәшел Башҡортостан"" акцияһына ҡушылып, ағас ултыртты.Сауаплы эш башҡарғандан һуң уҡсылар ярыш урынына күсте. Уҡ атыу бәйгеһе бик ҡыҙыу барҙы. Бигерәк тә 17 йәшкә тиклемге ҡыҙҙар араһында көсөргәнешле булды. Үҙҙәренең оҫта уҡ атыуҙары менән тамашаны хайран ҡалдырҙылар.Ярыштың һөҙөмтәләренә килгәндә 17 йәшкә тиклемге малайҙар араһында Сибай ҡалаһынан Латыпов Рәил бик юғары мәрәйҙәр йыйып 1 урынды алды (200-ҙән 72 мәрәй). Шул уҡ йәш айырмаһында ҡыҙҙар араһында: 1. Әбдисова Физәлиә (Әхмәр ауылы)-76 мәрәй; 2. Хәсәнова Йәнгүзәл (Әхмәр ауылы)-56 мәрәй; 3. Кәримова Азалия (Баймаҡ ҡалаһы)-49 мәрәй. 18 йәштән өлкән ир-егеттәр араһында: 1. Рахманғолов Ғәфүр (Үрге Яйыҡбай ауылы)-105 мәрәй;2. Өмөтбаев Әхәт (Әхмәр ауылы)-71 мәрәй; 3. Мәжитов Әхиәр (Ниғәмәт ауылы)-59 мәрәй. Шул йәш айырмаһында ҡатын-ҡыҙҙар араһында: 1. Латыпова Резеда (Сибай ҡалаһы)-50 мәрәй; 2. Йәғәфәрова Альбина (Магнитогорск ҡалаһы)-30 мәрәй; 3. Рахманғолова Сәғиҙә (Үрге Яйыҡбай)-24 мәрәй.Баймаҡ районы башҡорттары ҡоролтайы башҡарма комитеты рәйесе Ришат Вәкил улы Ишембәтов ярышта ҡатнашыусыларҙы ҡотланы һәм киләһе номинацияларҙа еңеүселәрҙе тәбрикләне: - ""Иң оло ҡатнашыусы"" - Таулыҡай ауылынан 64 йәшлек Ҡоланбаева Рита; - ""Иң кесе ҡатнашыусы"" - Әхмәр ауылынан 8 йәшлек Хәсәнова Зөбәржәт;- ""Иң әүҙем ҡатнашыусы"" - Түбәнге Яйыҡбай ауылынан Әмиров Азат; - ""Еңеүгә ынтылыш"" номинацияһында Баймаҡ ҡалаһынан Сафин Рөстәм. Еңеүселәрҙе һәм ҡатнашыусыларҙы ҡайнар ҡотлайбыҙ!"
Финдар Европа тарихын яҙмаҡсы...,"Киләһе йыл буласаҡ футбол буйынса Европа чемпионатында ҡатнашасаҡ 24 илдең әле үк алтыһы билдәле булды.Яңыраҡ уҙған һайлап алыу төркөм осрашыуҙары һөҙөмтәһе буйынса Бельгия, Рәсәй, Италия, Украина, Испания һәм Польша командалары уңышлы уйнап, алдан финал уйындарына путевка яуланы. Ноябрь урталарында һуңғы төркөм осрашыуҙары үтеп, уның һөҙөмтәһе буйынса тағы 16 команда бәхетен кисерәсәк. Улар араһында Англия, Германия, Хорватия, Австрия, Франция хатта Финляндияның да булыуы ихтимал. Сөнки һуңғыһы үҙ тарихында бер ҙә Европа беренселегендә ҡатнашҡаны булмай. Ҡалған дүрт команда милләт-ара лигаһының һөҙөмтәһе буйынса билдәле буласаҡ."
"""Торлаҡ һәм ҡала мөхите"" милли проекты программаһында ҡатнаш һәм өйлө бул","Башҡортостандың Торлаҡ төҙөлөшөнә тупланма программаһы (""Жилстройсбережения"") ил күләмендә үтәсәк социаль-иҡтисади үҫештең иң яҡшы практика һәм башланғыстар конкурсында ҡатнаша.Был программа ипотекаға торлаҡ алыуға ярайһы ҙур булышлыҡ итә. Ул беҙҙә 2014 йылдан алып эшләй. Программаға ярашлы, граждандың тәүге иғәнәһенә ҡаҙнан ла өлөш индерә. Һуңынан ипотеканы 5,5 - 7 процент менән алырға мөмкин. ""Жилстройсбережения"" программаһы хаҡында беләһегеҙҙер. Уның аша 1,7 мең ғаилә торлаҡ шарттарын яҡшыртҡан. - Напомню, с 1 марта этого года, в рамках реализации федерального проекта «Ипотека» национального проекта «Жилье и городская среда», участником программы «Жилстройсбережения» может стать любой житель республики. Ранее это могли сделать только льготные категории граждан. Начиная с 2019 года, из бюджета республики на ее реализацию ежегодно будет направляться до 235 млн рублей, — тигән БР Төҙөлөш буйынса дәүләт комитетының матбуғат секретары Анастасия Сабликова."
"Владимир Путин Рәсәйҙәге иң ""ҡарт"" уҡыу йорттарының береһендә булды","Президент илдең оҙаҡ йылдар эшләүсе ижади юғары уҡыу йортонда байтаҡ урынды ҡараны, әңгәмәләште, хатта концертта булырға ла өлгөрҙө.Владимир Путин С. герасимов исемендәге Бөтә Рәсәй дәүләт кинематография институтына барҙы. Бында уға ҙур теләк менән уҡыу бүлмәләрен, анимация һәм мультимедия факультетының эшен, ҡурсаҡ эшләү буйынса оҫтахананы, операторҙар павильонын күрһәттеләр. Тап ошо көндө сығарылыш курсы концерт та әҙерләгән. Президент уны ла оҡшатты шикелле, кәйефе күтәренке сыҡты, буғай. Осрашыуҙа ла төрлө темаға һөйләштеләр. Был вуз кино һәм телевидение белгестәрен әҙерләй. Бынан 100 йыл элек, 1919 йылдың 1 сентябрендә дәүләт кино мәктәбе булараҡ ойошторолған. Кино тармағы өсөн һөнәри белгестәр әҙерләү буйынса донъялағы тәүге дәүләт белем биреү учреждениеһы була ул."
Антон Бабиков командалағы төп урын өсөн көрәшәсәк,"Рәсәй биатлонсылар союзы оҙаҡламай башланасаҡ донъя кубогы этаптарына барасаҡ кандидаттар исемлеген теркәне.Ир-аттарҙан Александр Логинов, яҡташтарыбыҙ Антон Бабиков менән Эдуард Латыпов, Евгений Гараничев, Дмитрий Малышко, Матвей Елисеев, Никита Поршнев, Александр Поварницын, Игорь Малиновский, Василий Томшин, Кирилл Стрельцов, Дмитрий Иванов, Ильназ Мөхәмәтйәнов, Евгений Сидоров, Вячеслав Малеев, Андрей Вьюхин, Карим Халили һәм Вадим Филимонов булһа, ҡатын-ҡыҙҙарҙан Екатерина Юрлова-Перхт, Ульяна Кайшева, Светлана Миронова, Лариса Куклина, Евгения Павлова, Анастасия Поршнева, Анастасия Егорова, Виктория Сливко, Наталья Гербулова, Валерия Васнецова, Кристина Резцова, Полина Шевнина, Екатерина Мошкова, Ирина Казакевич, Тамара Воронина менән Анастасия Гореевалар бар. Шулай уҡ Екатерина Глазырина менән Ирина Старых өсөн дә урын булыуы мөмкин. Тик улар төп командаға эләгер өсөн һайлап алыу ярыштарында яҡшы һөҙөмтәгә өлгәшергә тейеш. Логинов, Гараничев һәм Юрловаа-Перхт уҙған миҙгелдәге уңыштары өсөн Донъя кубогының тәүге этаптарында тура ҡатнашасаҡ. Ә бына ҡалғандары өсөн үҙ-ара көс һынашырға тура киләсәк, сөнки ике яҡҡа ла алтышар ғына урын бар. Тәүге этап 30 ноябрҙә Швецияла башланасасаҡ."
Дзюба менән итальяндар ҡыҙыҡһына,"Италияның “Интер” футбол клубы Рәсәй йыйылма командаһының лидеры Артём Дзюбаға ҡыҙыҡһыныуын белдергән.Команда етәкселеге Дзюбаны киләһе йылда ылыҡтырмаҡсы була, сөнки уның “Зенит” менән булған килешеүе 2020 йылда тамамлана.Улар уны 15 миллион евроға баһалай. Рәсәй һөжүмсеһе быйылғы миҙгелдә Питер командаһы өсөн 15 осрашыуҙа уйнап, 7 гол индерә һәм 7 тапҡыр гол индереүҙә булышлыҡ итә. Шулай уҡ Рәсәй йыйылма командаһы составында Европа беренселегенең һайлап алыу төркөм осрашыуында 9 гол индереп, бомбардирҙар араһынла икенсе урынды биләй."
"Шәл бәйләнем, шәл бәйләнем...","16 октябрҙә Көйөргәҙе районының Айсыуаҡ ауыл мәҙәниәт йортонда “Башҡорт шәле” район фестиваль-конкурсы үткән. Башҡорт мамыҡ шәле данын артабан таратыу һәм оҫтабикәләрҙең оҫталығын камиллаштырыу йәһәтенән ойошторолған фестивалдә райондың бөтөн ауыл хакимиәттәренән дә вәкилдәр ҡатнашҡан. Ҡул эштәренән матур күргәҙмә һәр кемдең күңеленә хуш килгән, үҙ-ара шәл бәйләү серҙәре менән уртаҡлашыу, йәнле аралашыу ҙа күңел күтәренкелегенә булышлыҡ иткән.Фестивалдең программаһына йәрминкә лә, иң яҡшы ҡул эшенә конкурс та, командалар араһында «Башҡорт шәленә реклама ролигы» тип аталған ижади бәйге лә һыйған.Фестиваль-конкурстың гран–приһын иһә Яңы Мораптал ауылынан Ғишҡиә Килдебаева яулаған! Бынан тыш Йәүһәр Мирасова (Яҡут ауылы) - «Оҫталыҡ өсөн»; Нурия Әхтәмова (Илкәнәй ауылы) - «Иң яҡшы мамыҡ шәл»; Нурия Солтанова (Шәбағыш ауылы)- «Иң яҡшы селтәр әйбер»; Мәҙинә Әлибаева (Мәмбәтҡол ауылы) - «Оригиналлек өсөн»; Регина Басирова (Шәбағыш ауылы) - «Иң йәш оҫтабикә» ; Вәсилә Ғаббасова (Кинйәбай ауылы) -«Кәзә мамығынан иң заманса әйбер өсөн” номинацияларында еңгән. Реклама ролигы конкурсында гран–приҙы «Суенбика» (етәксеһе Р.Акберова) татар фольклор ансамбле яулаған. «Умырзая» фольклор ансамбле (Г.Сәғитова) 1-се дәрәжә диплом менән бүләкләнһә, «Хазина» фольклор ансамбле (Г.Мифтахова) 2-се дәрәжә дипломға лайыҡ булған. Башҡа оҫтабикәләр ҙә дипломдар, маҡтау һәм рәхмәт ҡағыҙҙары менән бүләкләнгән."
Элвин Грей күңел йылыһын йәлләмәй өләшә!,"Элвин Грей кисә Төмән ҡалаһында дауаханала ятҡан Алина исемле ҡыҙҙың хәлен белешеп, уны ихлас ҡыуандырып сыҡҡан.Элвин Грей Алина тураһында белмәҫ тә ине, әгәр ҡыҙҙың бер туған Диана апаһы уға был турала хәбәр итмәһә.Оҙаҡ ваҡыт дауаханала дауаланған һеңлеһенең кәйефен күтәрергә теләп, ул йырсыға мөрәжәғәт иткән, форсаты булһа, инеп, хәлен белешеүен һораған. Йырсы ярҙам итеүҙән баш тартмай, бүләктәр алып, дауаханаға инеп сыҡҡан. Алина янына палатаға Элвин Грей килеп ингәс, көтөлмәгәнлектән ҡыҙыҡай күҙ йәштәрен тыя алманы. Йырсы уны 20 йәше тулыуы менән ҡотлап, йомшаҡ уйынсыҡ бүләк итте, күстәнәстәр ҡалдырҙы, башҡа ауырымауын, йышыраҡ йылмайыуын теләне. Кешегә күп кәрәкме инде - бер йылы һүҙ етә... Ә инде яратҡан йырсың да шулай килеп ҡотлаһа - башың күккә тейер!"
“Мостай Кәрим - беҙҙең тормошта”,"Хәйбулла районының үҙәге Аҡъярҙа 16 октябрҙә башҡорт әҙибенең тыуыуына 100 йыл тулыу айҡанлы “Мостай Кәрим - беҙҙең тормошта” тип аталған әҙәби-музыкаль кисә үткән.Кисәлә мәктәп уҡыусылары, ауыл халҡы ҡатнашҡан. Сәхнәнән Мостай Кәримдең шиғырҙарына яҙылған йырҙар яңғыраған, биографияһына байҡау яһалған. Үҙәк район китапханаһы хеҙмәткәрҙәре һәм Яңы Ергән ""Ағинәйҙәр"" клубы ағзалары ""Ҡыҙ урлау"", «Айгөл иле» спектаклдәренән өҙөктәрҙе күрһәткән. Кисә бер кемде лә битараф ҡалдарманы, тимәк Мостай Кәримдең ижади мираҫына ҡыҙыҡһыныу һүнмәйәсәк, тип яҙа Хәйбулла районы хакимиәтенең матбуғат хеҙмәте."
Юл фажиғәләре - 16 октябрь,"Кисәге, 16 октябрҙә, республикала 17 автомобиль аварияһы теркәлеп, бер кеше һәләк булған, 18 кеше йәрәхәттәр алған.Көндөҙ Өфө районында ҡара-ҡаршы ""Datsun on-DO"" машинаһы менән Кушнаренко районынан килеүсе ""Газель"" машинаһы бәрелешкән. ""Datsun""-дың 39 йәшлек водителе ""Тиҙ ярҙам"" килгәнгә тиклем йән биргән.Бөгөн төндә, сәғәт икенсе яртыла, Өфө ҡалаһының Зәки Вәлиди менән Аксаков урамдары сатында юл-патруль хеҙмәте инспекторҙары каршеринглы (ҡуртымға алыу варианты) ""Hyundai Solaris"" автомобилен күреп ҡалып, уны туҡтатырға теләгән. Әммә водитель полиция хеҙмәткәрҙәренең талабын һанға һуҡмай, ҡасырға маташҡан.Шулай ҙа уны Бехтеров урамында ҡыуып етеп, туҡтата алғандар. 20 йәшлек водитель иҫерек булған. Аҙаҡ асыҡланыуынса, ул быйыл апрель айында уҡ иҫерек килеш тотолоп, машина йөрөтөү хоҡуғынан мәхрүм ителгән. Хәҙер уға енәйәт эшен асыуҙары ихтимал."
Эттәрҙән һаҡланығыҙ!,"Эттәр бер ҡоторһа-аа! Яман икән...Беҙҙә түгел, күрше Пермь крайында булған. Мотовилихинский районында йәшәүсе бер 80 йәшлек әбей кеше йөрөмәгәнерәк урындан үҙенең пекинес тоҡомло этенең ҡәберенә китеп барған (ҡайһы бер сығанаҡта былай ғына йөрөргә сыҡҡан, тип яҙылған). Әммә уға барып етергә насип булмай - юлында бер төркөм эт осрай ҙа, уны һөйрәкләп, йырынға алып төшөп, талай. Ә был ваҡытта оҙаҡлаған әсәһен улы эҙләргә сыҡҡан. Тапмағас, полицияға мөрәжәғәт иткән. Улары әбейҙең ныҡ ҡанһыраған кәүҙәһенә, айырым ҡул суҡтарына юлыҡҡан. Әлбиттә, был тиклем таланыуҙан оло кеше тере ҡала алмаған... Әле тикшереү бара. Яңғыҙ йөрөһәгеҙ, зинһар, һаҡ булығыҙ!"
"Күҙгә арпа сыҡһа, нишләргә?","Күҙгә сыҡҡан арпа (керпек ҡыуыҡсаһы һәм күҙ ҡабағындағы май биҙҙәренең эренләп шешеүе) хаҡында белмәгән кешеләр һирәктер. Йыш ҡына ул бысраҡ ҡулъяулыҡ, таҫтамал менән ҡулланғандан һуң барлыҡҡа килә.Шулай уҡ уның үҫеүенә хроник сир һөҙөмтәһендә организмдың һаҡланыу көсө ҡаҡшауы, һалҡын тейҙереү, матдәләр алмашыныу процесы боҙолоуы, авитаминоз һәм аҙ ҡанлылыҡ та сәбәпсе булыуы ихтимал. Тәүҙә күҙ ҡабағының сите ҡыҙарып, бәләкәй генә шеш барлыҡҡа килә, ә 3 - 4 көндән һуң уның башы ағарып, эренләп сыға. Арпа айырыуса ҡатын-ҡыҙҙарҙы ярата һәм көҙөн һәм ҡышын әүҙемләшә. Мәлендә дауалағанда арпа нисек тиҙ килеп сыҡһа шулай юҡҡа ла сығасаҡ. Тәүге билдәләренә иғтибар бирмәй йөрөгәндә, 3 - 4 көндән һуң ул эренләйәсәк. Күп осраҡта был эрен үҙе үк асылып, ауыртыу үтә. Ә инде эш оҙаҡҡа китһә, мотлаҡ табипҡа мөрәжәғәт итергә кәрәк. Арпаны һытырға ярамай. Инфекция башҡа биҙҙәргә күсеп, ҡанға таралыу һәм тағы ҡурҡынысыраҡ һөҙөмтәләргә килтереү ихтималлығы бар. Шулай уҡ уны йылытыу ҙа тыйыла. Халыҡ медицинаһы• Алоэ япрағын яҡшы итеп йыуып һутын һығырға һәм 1: 10 нисбәтендә ҡайнаған һыу ҡойоп болғатырға. Һуңынан шуға мамыҡты йәиһә марляны манып, күҙгә ябырға мөмкин.• 10 – 15 кипкән тырнаҡ гөлө сәскәһенә бер стакан ҡайнар һыу ҡойоп, 30 – 40 минут төнәтергә. Һуңынан унан да күҙгә япма әҙерләргә. Арпа йыш ҡына ашҡаҙан-эсәк тракты хроник сирҙәренән, диабеттан һәм башҡа төрлө инфекцион ауырыуҙан һуң барлыҡҡа килә. Был иммунитеттың ҡаҡшауын күрһәтә. Витаминдар эсеү, иммуностимуляторҙар ҡулланыу уны нығыта.Был сирҙе иҫкәртеү өсөн, һалҡын алдырыуҙан да һаҡланырға ла кәрәк. Шулай уҡ сифатлы косметика ла мөһим роль уйнай. Иң мөһиме ябай гигиена ҡағиҙәләрен тоторға: бысраҡ ҡул менән күҙгә ҡағылмаҫҡа, таҙа ҡулъяулыҡ һәм таҫтамалды ғына ҡулланырға."
Абдулла Солтановтың фотоларын ҡарайыҡ,"Абдулла Афзал улы Солтанов 1928 йылдың 25 сентябрендә Башҡорт АССР-ның Тамьян-Ҡатай кантоны (хәҙерге Учалы районы) Ҡобағош ауылында донъяға килә. ""Башҡорт халыҡ йырҙарын, оҙон көйҙәрҙе киң диапазонда, көслө тауыш менән башҡарған Абдулла Солтанов халҡыбыҙҙың йыр һәм ҡурай сәнғәтен донъя кимәлендә таныта. 1986 йылда БАССР-ҙың атҡаҙанған мәҙәниәт хеҙмәткәре, 1996 йылда Башҡортостандың халыҡ артисы исеме бирелә. 1992 йылда Салауат Юлаев исемендәге дәүләт премияһы лауреаты.Абдулла Солтанов — үҙенсәлекле яҙмышлы шәхес. Профессионал сәхнәгә сығып, Мәскәү, Санкт-Петербурге, Һамар, Екатеринбург, Болгария, Румыния, Япония, Германия, Португалия, Польша тамашасыларын әсир иткән дәүерҙә тыуған ауылында көтөүсе булып эшләй. Яратҡан хеҙмәтен ул 40 йыл, пенсияға сыҡҡансы, башҡара. Уның тәбиғәт ҡосағында тауҙар иңрәтеп йырлағаны, ҡурайҙа һыҙҙырғаны хаҡында әле һаман ауылдаштары матур хәтирәләр һаҡлай. Тәүге тапҡыр сәхнәгә уны уҡытыусыһы Мәфтуха Суфиян ҡыҙы алып сыға. 7 йәшлек баланың халыҡ йырҙарын иҫ киткес моңло итеп, еренә еткереп йырлауына тамашасы хайран ҡала. Баҡһаң, башҡорт халыҡ йырҙарына һөйөүҙе һәм уларҙы башҡортҡа ғына хас моң, илаһи бер һәләт менән башҡарырға әсәһе өйрәткән икән. Атаһы һәм ағалары көслө ҡурайсылар булған. Уларҙан өйрәнгән ""Урал"", ""Томан"", ""Буранбай"", ""Йәмәлекәй тау"", ""Зөлхизә"", ""Сибай"" йырҙарын Абдулла Солтанов һуңынан донъя сәхнәләренә сығара. 1993 йылда репетициянан ҡайтып килешләй аварияға осрап Абдулла Солтанов һуҡыр ҡала. Уның йырҙары радио һәм телевидениеның алтын фондында һаҡлана"", тип яҙа ""Бәйләнештә""ге ""Ашҡаҙар"" радиоһы төркөмө."
Биатлонсылар ситкә китә...,"Ольга Подчуфарова артынан, ә ул Словения командаһы өсөн сығыш яһаясаҡ, тағы бер Рәсәй биатлонсыһы Аделина Сабитова гражданлығын алыштырырға булған.22 йәшлек спортсы Белорусь өсөн йүгермәксе булып, Рәсәй биатлон федерацияһынан рөхсәт һорай. Улары ризалығын белдерә. Тик әлегә уны халыҡ-ара биатлонсылар союзы тергеҙмәгән. Сабитова быға тиклем Рәсәй йыйылма командаһына алынмай халыҡ-ара ярыштарҙа ҡатнашҡаны булмай."
Ысын ауыл ҡатын-ҡыҙҙары  йәшәй Бөрйән-Йылғала,"Халыҡ-ара ауыл ҡатын ҡыҙҙары көнө уңайынан Бөрйән-Йылға ауылында ”Ҡатын ҡыҙ – илһам, һөйөү, йәшәү сығанағы” тип аталған матур сара үтте. Баштарына үҙҙәренең яратҡан яулыҡтарын ябынып, алъяпҡыстар таҡҡан апай-инәйҙәр йыйылды мәҙәниәт усағына. Сараны ауылыбыҙҙың депутаты Земфира Хөрмәт ҡыҙының “Ҡатын-ҡыҙ –йәмғиәттә”, ауыл фельдшеры Роза Кинйәғәли ҡыҙының “Ҡатын-ҡыҙ һаулығы”исемле телмәрҙәре байытты.Байрамдың икенсе өлөшө ҡомалаҡ икмәгенә бағышланды. Уны Альбина Памир ҡыҙы ойошторҙо. Әңгәмә барышында һәр кем ҡомалаҡ икмәгенә бәйле йылы хәтирәләргә бирелде. Гөлназ Камил ҡыҙы менән Әлиә Гәрәй ҡыҙы балаларҙы ҡомалаҡ менән таныштырып ҡына ҡалманы, күмәкләшеп ағаста эленеп, ишелеп уңған ҡомалаҡты тиреп, бәләкәс кенә яҫтыҡ та тегеп ҡуйҙылар. Бөрйән-Йылға ауылы ҡатындары әлегәсә ҡомалаҡ икмәге бешерә. Байрамға ла һәр береһе ҡабарып бешкән икмәктәрен, бөйөрөктәрен, бәрәмәстәрен алып килгән.Һаулыҡ өсөн дә файҙалы ул ҡомалаҡ әсеткеһе. Ҡышын тәнгә сығып ыҙалатҡан һыҙлауыҡҡа шифа. Бер аҙ шәкәр һалып, иртәле-кисле берәр балғалаҡ ҡына эсергә кәрәк. Бер беребеҙҙең ҡомалаҡ әсеткеһенән бешерелгән икмәкте ауыҙ итеп, сәй эскәндән һуң, шау-гөр килеп бейешеп тә алдылар.Гөлназ ХӘСӘНОВА."
Башҡортостанда эшһеҙҙәр армияһы кәмегән,"Башстаттың һуңғы мәғлүмәттәренә ярашлы, республикала рәсми теркәлгән эшһеҙҙәр һаны 18,3 мең кеше тәшкил итә. Был ағымдағы йылдың 1 сентябренә ҡарағанда 6,7 процентҡа аҙыраҡ. 1 октябргә ҡарата Башҡортостанда 16,7 мең кешегә эшһеҙлек пособиеһы түләнгән. Теркәлгән эшһеҙлек кимәле эшсе көстәр һанына 0,9 процент тәшкил итте. Бөгөн Башҡортостанда эшсе көстәр — 1,884 миллион кешенән ашыу. Волга буйы федераль округында — 14,762 миллион, Рәсәйҙә — 75,541 миллион кеше."
Шикле дини китаптар менән сауҙа итмәгеҙ!,"Дини китаптар менән сауҙа иткәндә иғтибарлы булығыҙ. Сөнки уларҙың тыйылғандары ла ҡулығыҙға килеп эләгеүе ихтимал. Беҙҙә тыйылған экстремистик әҙәбиәттең федераль исемлеге менән РФ Юстиция министрлығы сайтында танышырға мөмкин. Ейәнсура районы прокуратураһы ла районда дини атрибутика, китаптар һатҡан бер эшҡыуарҙың тауарын тикшергән һәм экстремистик материал һаналған китаптар тапҡан. Коммерсант экстремистик әҙәбиәтте таратҡаны өсөн административ яуаплылыҡҡа тарттырылған,әйбере тартып алынған."
Балағыҙға Рәсәй тип исем ҡушыр инегеҙме?,"Ә бына Мәскәү янындағы Орехов-Зуев ҡалаһында йәшәүсе Олег һәм Инна Солнышкиндар ҡыҙҙарына Рәсәй тип исем ҡушҡан. Йәш атай-әсәй әйтеүенсә, балаларға йыш ҡына билдәле кешеләрҙең исемдәрен бирәләр. Мәҫәлән, Юрий Гагарин хөрмәтенә ҡушылған Юралар күп. Күп ерҙә булған ғаилә башлығы, ҡыҙына Рәсәй исемен ҡушыуын үҙ илен яратыуы менән дә бәйләй: “ Мин Рәсәйҙе яратам һәм, ҡыҙыма илебеҙҙең исемен ҡушып был тойғомдо күрһәтке килде. Донъяны күп гиҙҙем, күп илдә булырға тура килде. Әммә һәр ваҡытта ла тыуған яҡ үҙенә тартты”, – тигән йәш атай.Йәш әсәй ҙә иренең бындай исем һайлауын хуплаған."
Балыҡ менән ҡыҙҙырылған помидор,"500 г балыҡ, 2 баш һуған, 4–5 помидор, 3 ҡалаҡ аҡ май, 1 ҡалаҡ аш һеркәһе, бер бәйләм петрушка, тәменә ҡарап тоҙ кәрәк буласаҡ. Һуғанды ваҡ ҡына турап ҡыҙҙырырға. Әҙер балыҡты киҫәктәргә бүлеп, онлап тоҙ һибергә һәм табаға һалырға. Туралған помидор менән балыҡтың өҫтөн ҡапларға. Ярты стакан һыу, май, борос өҫтәп, ҡапҡасты ҡаплаған килеш 20 минут духовкала бешерергә. Әҙер ризыҡҡа йәшелсә һәм аш һеркәһе һалырға."
Ҡабаҡ менән алма бәлеше,"200 грамм ҡабаҡ 3 алма 3 йомортҡа 100 грамм аҡ май 5 ҡалаҡ он 1 стакан кефир 5 ҡалаҡ шәкәр 1 семтем тоҙ алына. Таҙартылған ҡабаҡты ҡырғыстан үткәрәбеҙ. Алманы ваҡ итеп турайбыҙ. Аҡ майҙы “һыу мунсаһы”нда иретәбеҙ. Һыуынған майға йомортҡа, кефир, он, тоҙ һалып болғатабыҙ. Ҡамырға алма менән ҡабаҡты өҫтәйбеҙ һәм майлы табаға ҡоябыҙ.Мейестә 40 минут тирәһе бешерәбеҙ. Интернеттан."
Бөйөк Мостайҙың юбилейына ҡарата саралар теҙмәһе,"Өфөлә ошо көндәрҙә Башҡортостостандың халыҡ шағиры, яҙыусы, драматург һәм йәмәғәт эшмәкәре Мостай Кәримдең бер быуатлыҡ юбилейын билдәләйәсәктәр. Бының өсөн сит илдәрҙән һәм Рәсәйҙең төрлө төбәктәренән, республиканың барлыҡ ҡала-райондарынан ҡунаҡтар йыйыласаҡ. 18 октябрь - Башҡорт дәүләт университетында әҙиптең исемен йөрөткән ижади лабораторияла Мостай Кәрим исемедәге фонд гранттары тапшырыласаҡ. Был сара йыл да үтә. М.Аҡмулла исемендәге Башҡорт дәүләт педагогия университетында иһә БДПУ-ның Беренсе почетлы профессоры Мостай Кәрим исемен йөрөткән аудиторияны һәм бюст асыу тантанаһы уҙасаҡ. Шулай уҡ бында М.Кәрим конкурсы йомғаҡланасаҡ. ""Родина"" кинотеатрында Айнур Асҡаровтың ""Өс таған отряды"" фильмы күрһәтеләсәк. 19 октябрь Мостай Кәрим исемендәге скверҙа (Профсоюздар йорто янында) көнө буйы шағирҙың шиғырҙары төрлө телдәрҙә яңғыраясаҡ. Сарала яҙыусылар, шағирҙар, актерҙар, балалар һәм студенттар ҡатнашасаҡ. Әҙиптең һәйкәленә сәскәләр һалынасаҡ. М.Кәрим исемендәге Милли йәштәр театрында СССР-ҙың халыҡ артисы Иосиф Кобзонға һәм СССР-ҙың дәүләт премияһы лауреаты Андрей Дементьевҡа таҡтаташтар асыласаҡ. Көн дауамында баш ҡаланың бер нисә урынында әҙәби флешмоб үтәсәк. Киске сәғәт 7-лә ""Торатау"" Конгресс-холында шағирҙың юбилейына арналған тантаналы кисә уҙасаҡ. 20 октябрҙә, Мостай Кәримдең тыуған көнөндә Шишмә районының Келәш ауылында юбилей саралары ойоштороласаҡ."
Һөйөнсө! 2020 йылдан беренсе һәм икенсе балаға түләүҙәр арта!,"Киләһе йылдан Рәсәйҙә беренсе һәм икенсе балаға айлыҡ түләүҙәр күләме арта, тип хәбәр итә ТАСС Хеҙмәт министрлығының матбуғат хеҙмәтенә һылтанма менән. Әйтәйек, быйыл илдә түләүҙәрҙең уртаса күләме 11,2 мең һумға тиң икән, киләһе йылдан, төбәккә ҡарап, ул яҡынса 12 мең һум буласаҡ.Быларҙың барыһы ла «Балаһы тыуған ғаиләләргә финанс ярҙамы» проектын ғәмәлгә ашырыу барышында арттырыла. Республика Хеҙмәт министрлығында билдәләүҙәренсә, 2020 йылдан ошо түләүҙәрҙе тәғәйенләү өсөн критерий үҙгәрә. Хәҙер йән башына уртаса килеме 1,5 йәшәү минимумы тәшкил иткән ғаиләләрҙең ошондай хоҡуғы булһа, 2020 йылдан ике йәшәү минимумы критерийы индерелә. Өҫтәүенә 2020 йылдан әлеге пособиеларҙы түләү ваҡыты балаға өс йәш тулғансы оҙайтылды. «Хәҙер Башҡортостанда пособиеның күләме — 9 182 һум. 2020 йылда ул 9 789 һумға еткерелә — 2019 йылдың икенсе кварталында бала өсөн билдәләнгән йәшәү минимумы күләме шундай», — тип асыҡлыҡ индерҙе Башҡортостан Хеҙмәт министрлығының матбуғат секретары Роза Кузьменко."
Өфө автобустарында кондукторҙар ҡырылған ахыры,"Яңыраҡ ошо яҙманың авторы оло бәләгә ҡала яҙҙы.Эш былай булды. Иртәнсәк 74-се маршрутлы автобус менән эшкә килеш. Һуңғы ваҡытта ""Башавтотранс""тың оло ""НефАЗ""дары кондукторһыҙ йөрөй - был автобустан да кешеләр алғы ишектән төштө, водитель шунан ғына уртансыны һәм артҡыны асып, буласаҡ пассажирҙарҙы индерҙе. ... ""Едем"". Сығыусылар алға үтә, тәҙрәнән водителгә аҡсаларын, ""Алға""ларын һуҙа. Сыға торған ишек янына ""Семья"", ""Галле"", ""Фирма ""Мир"" туҡталыштарында ""бөкө"" барлыҡҡа килә. Водитель хас Юлий Цезарь - рулде бора, ишекте аса, аҡса һанай, карталарҙы ала-бирә, терминалды баҫҡыслай - данлыҡлы Рим императоры кеүек бар эште бер юлы башҡара. Ярай ""коробка""лары автомат, ""двойной выжим сцепления""-маҙар менән йонсорҙар ине. ... ""Матбуғат йорто"" туҡталышына етә борон юл түбәнгә китә. Мин карта аша түләнем, алғы ишек янына баҫтым. Минһажев урамы сатын үттек, хәҙер туҡталыш кеҫәһенә инеп туҡтарға кәрәк. Водитель рулде уңға бора башланы, бер ыңғайы ишекте аса, сығам тиеүселәрҙән юл түләүе ала. Төшәм тип тупһа аша ашаҡлауым булды, нимәлер шул секунд өлөшөндә кире туҡтатты - шул мин атлаясаҡ урындан ""Форд-Транзит"" автобусы үтеп тә китте. Баҡтиһәң ""НефАЗ"" водителе ""карман""ға боролған ыңғайы, көҙгөләргә ҡарамайынса ишекте асҡан - бер ике-өс эште бер юлы эшләү касафаты. Әгәр туҡтамайынса хәрәкәт итһәм, туп һымаҡ ""Форд""тан ҡаҡлығып алға осор йәки үҙем ултырған автобус аҫтына инеп китер инем... ""Че, один на дороге чтоле!"", - бәләкәй автобустың водителе тәҙрәһен аса һалып минең аша ""НефАЗ""дыҡы менән әрләшеп алды.Бына шулай. Был осраҡта үҙемә ҡабаланмаҫҡа кәрәк булған. Ә бына салонда хужабикә - кондуктор йөрөһә ул аҡсаны алыр, билет бирер, пассажирҙар ҙа үҙҙәрен тәртипле тоторҙар ине. ""Алға"" кеүек карталарҙы терәтеп кенә юл өсөн түләргә мөмкин дә ул, шулай ҙа водитель тик автобус йөрөтөү менән мәшғүл булырға тейеш!Көндөҙ ошондай ""НефАЗ"" кешене тапатыуы мәғлүм булды. Уныһында ҡатын кеше Октябрь проспекты аша тура сығып барған. Автобус үҙенең һыҙатынан шәп хәрәкәт иткән һәм быны бәрҙергән. Бөгөн дә кондукторһыҙ ""Башавтотранс"" ""НефАЗ""дарын күрергә һәм ултырып барырға тура килде."
Тағы ла беҙҙең вахтала булғандар һәләк булған,"Төмән ҡалаһын Екатеринбург менән бәйләгән Свердловск өлкәһе трассаһының 195-се саҡрымында ҙур авария булған. «Renault Megan» автомобиле ҡаршы һыҙатҡа сығып, фура аҫтына инеп киткән. Руль артында ултырған водитель һәм уның ике пассажиры шунда уҡ һәләк булған. Шофер йоҡлап киткән , тигән фараз бар.«Renault Megan» автомобилендә беҙҙең республиканың вахтасылары эштән өйҙәренә ҡайтып барған."
Октябрь проспекты бушап ҡалырмы икән?,"Өфөнөң тағы бер урамынан йәмәғәт транспортын күпләп ебәрәсәктәр. Был Октябрь проспектын бер аҙ булһа ла бушатыу өсөн эшләнелә.Һүҙ Комсомол урамын тураһында бара. Беләһегеҙ, был урам киң генә, унда автобустар, моғайын, һыйыр ине. Әле унан өс маршрут йөрөй. 39-сы һәм 224-се автобустар Шәфиев урамынан борола. Тағы 202-се микроавтобус бар. Ул 20.00 сәғәткә тиклем йөрөй. Октябрь проспектында иһә ""Аграр университет"" һәм ""Спорт"" туҡталыштары араһында бик тығыҙ була. Бында бер үк маршруттарҙың күпләп йөрөүе лә йоғонто яһай. Шуға уларҙың ҡайһы берҙәрен Комсомол урамына сығарыу дөрөҫтөр, минеңсә. Етәкселек әйтеүенсә, Һәҙиә Дәүләтшина бульвары һәм Урман техникумы урамында реконструкция тамамланыу менән Комсомол урамында йәмәғәт транспортын күбәйтәсәктәр."
"Үәт, шулай ҙа була икән...","Ҡолға менән бейеклеккә һикереү буйынса ике тапҡыр Олимпия уйындары призеры Игорь Транденков, Рәсәй еңел атлетика федерацияһын допинг ғауғаһында ғәйепләгән.Элекке спотсы әйтеүенсә, 2000 йылдарҙа спортсыға көсләп тыйылған препарттарҙы һатҡандар. Һуңынан алғандарҙы белә күрә дисквалификация менән ҡурҡытып, Федерация уларҙан аҡса талап иткән. Дөрөҫөрәге, үҙенсә ҡурсалай имеш. 53 йәшлек спортсы ғәйеплелеләрҙең исемен атамаған. Әммә еңел атлетика федерацияһын етәкләгән Валентин Балахничевтың ул хаҡта белеүен раҫлай. Балахничев 1990 йылдан 2015 йылға тиклем федерацияны етәкләп, допинг ғауғаһынан һуң эшен ҡалдыра."
КХЛ-да иң байы - Мозякин,"Континенталь хоккей лигаһында иң күп эш хаҡын «Металлург» клубында сығыш яһаған билдәле Сергей Мозякин ала икән.Ул йылына кеҫәһен 180 миллион һумға байыта. Икенсе урында «Автомобилист» командаһында уйнаған Канада легионеры Найджел Доус тора. Ул Мозякиндан 30 миллион һумға кәмерәк ала. КХЛ-да Гагарин кубогына биш тапҡыр эйә булған берҙән-бер Данис Зарипов, «Аҡ барс»та йылына 130 миллион һум алып, килем яғынан өсөнсө урынды биләй. Шулай уҡ ЦСКА клубында ла байҙар күп уйнай. Уларҙа 70 миллион һумдан кәм алмаған 14 хоккейсы бар. Башҡа командаларҙа ла, йәғни КХЛ-дың туғыҙ клубында ошо уҡ сумманы алыусылар бихисап."
Иң матур ауыл асыҡланды,"""Башҡортостан Республикаһының иң матур ауылы"" конкурсында Учалы районының Наурыҙ ауылы еңеүсе тип табылды. Икенсе урынға- Ишембай районының Маҡар, өсөнсө урынға Дүртөйлө районының Шаран ауылы лайыҡ булды. Еңеүселәр бөгөн Башҡортостан юлдаш телевидениеһының иртәнге «Сәләм» тапшырыуында бүләкләнде. Беренсе урынға – 500 мең, икенсе урынға – 300 мең, өсөнсө урынға 200 мең һумлыҡ аҡсалата бүләктәр тапшырылды. Бынан тыш, Күгәрсен районының Тәүәкән, Стәрлебаш районының Ямғырсы, Стәрлетамаҡ районының Талас, Салауат районының Әлкә, Ҡариҙел районының Яугилде, Өфө районының Лекаревка, Асҡын районының Ҡышлауйылға, Бөрйән районының Ғәҙелгәрәй, Ейәнсура районының Байдәүләт, Саҡмағош районының Иҫке Бәшир, Яңауыл районының Киҫәкҡайын, Мишкә районының Сосновка төрлө номинациялар буйынса билдәләнеп, дипломдарға һәм 20 мең һумлыҡ бүләккә лайыҡ булды."
Пенсионер ҡатын нисек 58 мең һумға отолған?,"Өфө ҡалаһынан пенсионер Надежда Рязанова кредит һаҙлығына батҡан. 79 йәшлек ҡатын «Сәләмәтлек үҙәге» яуаплылығы сикләнгән йәмғиәт менән килешеү төҙөй. Компания хеҙмәткәрҙәре уның оло йәштә булыуы һәм һаулығының булмауы менән файҙаланып, 58 мең һумлыҡ кредитты көсләп бирә. Үҙәктә бөтә поцедуралар өсөн түләгәндән һуң, вәғәҙә ителгәнсә, ҡатындың һаулығы шәбәйеп китмәй. Өҫтәүенә, оло йәштәге ауырыу кеше кредитын да түләй алмай. Аптырағандан Надежда Егоровна ярҙам һорап «Берҙәм Рәсәй» партияһының йәмәғәтселекте ҡабул итеү бүлмәһенә мөрәжәғәт итә. Граждандарҙың мөрәжәғәттәре менән эшләүсе Илнур Әйүпов хәбәр итеүенсә, «Сәләмәтлек үҙәге» вәкилдәре менән һөйләшеүҙән һуң, ҡатынға дәғүә төҙөү өсөн юридик ярҙам күрһәтелә. Әммә «һаулыҡ хаҡында хәстәрлек күреүселәр» пенсионерҙың ғаризаһын иғтибарһыҙ ҡалдыра. Артабан «Берҙәм Рәсәй» партияһының йәмәғәтселекте ҡабул итеү бүлмәһе хеҙмәткәрҙәре район судына ғариза яҙырға булышлыҡ итә. Ошо көндәрҙә үткән суд ултырышы ғариза биреүсе файҙаһына ҡарар сығара. 11 ноябрҙә Федераль суд приставтары хеҙмәтенә тапшырыу өсөн башҡарма документ алынырға тейеш. Пенсионер ҡатындың мөрәжәғәте аҙағынаса партияның төбәк йәмәғәтселекте ҡабул итеү бүлмәһенең күҙәтеүе аҫтында буласаҡ."
Айгөл Һағынбаева ул тапҡан!,"Башҡортостандың һәм Татарстандың атҡаҙанған артисы өсөнсөгә әсәй булыуы хаҡында Инстаграмда яҙған: ""Төклө аяғың менән, балам. Көтөп алынған улым тыуҙы! Аллам, мең рәхмәт һиңә, мең шөкөр!"" Йырсының тағы Әмилә һәм Ғәйшә исемле ике ҡыҙы бар. Ҡотлайбыҙ һине, Учалы һандуғасы!"
Катарҙа беренсе пляж уйындары уҙҙы,"Катарҙа уҙған беренсе бөтә донъя пляж уйындарында Рәсәй йыйылма командаһы футболсылары финалда Бразилия уйынсыларына 3:9 иҫәбенә еңелеп, көмөш миҙал яуланы.Шулай уҡ беҙҙең ҡатын-ҡыҙ командаһы ла бронза миҙал өсөн Бразилия һылыуҙарына ҡаршы уйнап, призер булыр өсөн саҡ ҡына бәхет йылмайманы. Улар осор буйынса өҫтөнлөк итеп, һөҙөмтәлә Бразилия футболсылары беҙҙекеләрҙе 3:4 иҫәбенә отто. Дөйөм алғанда Рәсәй спортсылары ике алтын, ике көмөш һәм өс бронза миҙал яулап, командалар араһында алтынсы күрһәткескә өлгәште. Беренсе – Испания пляжсылары. Улар ете алтын, бер көмөш һәм ике бронза миҙаллы булды. Бразилия биш алтын, дүрт көмөш һәм өс бронзалы булып, икенсе булһа, Италия спортсылары – өсөнсө (дүрт алтын, бер көмөш һәм бер бронза миҙал). Тәүге тапҡыр уҙған уйындарҙа 97 илдең 1237 спортсыһы 13 спорт төрөндә: акватлон (бер этап йүгереү, йөҙөү, һуңынан тағы бер этап йүгереү), баскетбол 3х3, (боулдеринг) ҡаяға үрмәләү, пляж гандболы, карате-шәхси ката, пляж көрәше, елкән спорты, скейтбординг-парк, пляж футболы, асыҡ һыуҙа йөҙөү, пляж теннисы, пляж волейболы 4х4, һыу саңғыһы һәм вейкбордта көс һынашты. Киләһе пляж уйындары 2021 йылда Парагвайҙа уҙасаҡ."
"Юлсыларҙың яңы техникаһы көйлө эшләһен, юлдарыбыҙ таҙа булһын!","Бөгөн ""Башкиравтодор"" акционер йәмғиәте паркы 54 берәмек яңы техника менән тулыланды. Тимер ғифриттәр төбәк, район, ҡала, ауыл араларындағы юлдарҙы тәртиптә тотоуҙа, ремонтлауҙа һәм төҙөүҙә ҡулланыласаҡ. Машиналар предприятиеның райондарҙағы 36 филиалына оҙатыласаҡ. Яңы техника асҡыстарын Башҡортостан етәксеһе Радий Хәбиров тапшырҙы. Ул юлсыларҙы һөнәри байрамдары менән ҡотланы һәм Башҡортостар Рәсәйҙә юлдар оҙонлоғо буйынса икенсе урында тора тине. ""Был эшегеҙгә яуаплылыҡ өҫтәй, һеҙ күп тораҡ пункттарҙы хеҙмәтләндерәгеҙ, юлдар йыл әйләнәһенә асыҡ булырға тейеш. Беҙ һеҙгә ярҙам иттек һәм итәсәкбеҙ. Сифатлы, бәлә-ҡазаһыҙ эшләүҙе теләйем. Эшегеҙ ауыр, юлсы хеҙмәте иң ҡатмарлы һөнәрҙәрҙән һанала. Тап һеҙ комфорт һәм хәүефһеҙлек менән тәьмин итәгеҙ"", - тине Радий Фәрит улы."
Радий Хәбиров иң матур башҡорт бейеүе өсөн бүләк әҙерләй,"Радий Хәбиров башҡорт бейеүе флешмобын хуплап, иң яҡшы номер өсөн бүләк вәғәҙә итте. Башҡортостан Башлығы социаль селтәрҙәрҙә республика кешеләренең сит илдәрҙә һәм ҡалаларҙа бейегән бер-нисә видеоһын һалған: “Әйҙәгеҙ былай итәбеҙ: республика сиктәренән тыш йәки үҙебеҙҙә, тик ситтән килгән ҡунаҡ тарафынан башҡарылған иң матур башҡорт бейеү өсөн шәхси бүләгемде тапшырасаҡмын!” Әйткәндәй, беҙ Заһир һәм Салауат Зәйнетдиновтарҙың флешмобты ҡабул итеп, Ҡыҙыл майҙанда бейеүҙәре хаҡында яҙып сығыу менән, икенсе көнөнә Радий Фәрит улы әлеге посын һалды. Тимәк, Башлыҡ башҡорт милли матбуғаты менән даими танышып бара! Флешмобты Фәйзи Ғәскәров исемендәге дәүләт академия халыҡ бейеүҙәре ансамбле солисткаһы Миләүшә Хәйбуллина иғлан иткәйне. #ятанцуюбашкирскийтанец #учубашкирскийтанец хештегә менән Миләүшә Рәсәйҙең төрлө ҡалаларында һәм илдәрҙә башҡорт бейеүен бейеп, видеоларын интернетҡа һала һәм башҡаларға челлендж (саҡырыу) ебәрә."
"Рәсәйҙә ""физраствор"" бөтөүе ихтимал","Илебеҙ дауаханалары йәшәү өсөн мөһим препарат - физиологик шыйыҡсаның етешмәүенә дусар булыуы бар. Был дарыуҙы операциянан һуң һәр пациентҡа бирәләр һәм ул организмды нормаль хәлгә ҡайтара.Препаратты эшләүсе төп дәүләт ""Солофарм"" компанияһы производствоны туҡтатырға янаған. Ни өсөн тигәндә киләһе йыл башында дарыу ҡаптарын мотлаҡ маркалау ғәмәлгә инәсәк. Производство быға әҙер түгел, яңы ҡоролмалар алыу өсөн субсидиялар ҡаралмаған. Бынан тыш, мәғлүмәт базаһы һәм маркалауҙың коды менән хәлдәр аңлайышһыҙ."
"""Мәғариф"" милли проекты: һандар һәм факттар","""Мәғариф"" милли проектын ғәмәлгә ашырыу өсөн барлығы 17,5 миллиард һум аҡса бүленә. Теүәлерәк әйткәндә, был сумма 2019 йылдың 1 ғинуарынан 2024 йылдың 31 декабренә тиклем арауыҡҡа йүнәлтелә. 2019 йылда - 4,8 млрд2020 йылда - 2 млрд 181 млн 2021 йылда - 2 млрд 192 млн2022 йылда - 3 млрд 243 млн 2023 йылда - 2 млрд 265 млн 2024 йылда 2 млрд 492 млн һум. Был милли проект составында түбәндәге төбәк проекттары булыуын иҫегеҙгә төшөрәбеҙ (атамалары русса бирелә): «Современная школа», «Успех каждого ребенка», «Поддержка семей, имеющих детей», «Цифровая образовательная среда», «Учитель будущего», «Молодые профессионалы», «Новые возможности для каждого», «Социальная активность». ""Мәғариф"" милли проектына ярашлы, Башҡортостанда 2024 йылға төрлө түңәрәктә һәм секцияла шөғөлләнеүсе 5 - 18 йәщлек балалар бөтә ошо йәштәгеләрҙең 80 процентын тәшкил итергә тейеш.Республиканың һәр районы уҡыусыларҙа заманса технологик һәм гуманитар белем формалаштырыу өсөн матди-техник базаны яңыртыуға субсидия аласаҡ. Алты йылдан беҙҙә заманса ҡорамаллы 55 оҫтахана барлыҡҡа киләсәк. Быйыл алты колледж базаһында World Skills стандарттарына тап килтереп эшләнгән 30 оҫтахана сылырға тейеш."
Владимир Путин үткәргән кәңәшмә темаһы - оборона-сәнәғәт комплексы,"Рәсәй Президенты оборона-сәнәғәт комплексы ойошмаларын финанс йәһәттән һауыҡтырыу программаһын ғәмәлгә ашырыу буйынса кәңәшмә уҙғарҙы.Бында шулай уҡ РФ Хөкүмәте Рәйесенең беренсе урынбаҫары - финанс министры Антон Силуанов, сәнәғәт һәм сауҙа министры Денис Мантуров доклад менән сығыш яһаны. Владимир Путин кәңәшмәнең темаһын, бик мөһим, тип билдәләне. Әйткәндәй, ул мәсьәлә иң юғары етәкселек тарафынан йыш ҡарала. Президент алдағы эшмәкәрлек осорона етди маҡсат ҡуйылыуын белдерҙе (Кремлдең рәсми сайтынан стенограмма): - Перед организациями ОПК помимо профильной работы, создания заделов для техники новых поколений, стоят масштабные задачи по увеличению выпуска гражданской, причем высокотехнологичной продукции, востребованной, конкурентоспособной как у нас внутри страны, так и на мировых рынках. Широкое поле для реализации такой продукции открывается в рамках выполнения национальных проектов. Особенно нужна медицинская, строительно-дорожная техника, телекоммуникационные системы и оборудование для переработки отходов и мусора. В целом, по оценкам экспертов, потенциальный спрос довольно высок – порядка шести с лишним, 6,2 триллиона рублей. И необходимо, чтобы большая часть этого спроса была удовлетворена именно отечественными производителями. Разумеется, работа предприятий ОПК на этом направлении требует принятия организационных, технологических, кадровых и, конечно, финансовых мер... Владимир Путин әйтеүенсә, оборона предприятиеларының финанс хәлен яҡшыртыу буйынса тәҡдимдәр иң тәү сиратта етештереү төрөн киңәйтеүгә бәйле мәсьәләләрҙе хәл итеүгә ҡағылышлы булырға тейеш."
"Подчуфарова Словенияға ""һатылды...""","Рәсәй биатлонсыһы Ольга Подчуфарова киренән спортҡа ҡайтып, киләһе миҙгелдән Словения командаһы өсөн сығыш яһаясаҡ.27 йәшлек спортсы 2017/2018 миҙгел тамамланғас, яратҡан шөғөлөнән киткәйне. Быйыл ҡабаттан ҡайтасағын белдереп, күнекмәләргә тотона һәм Рәсәй йыйылма командаһына эләгеүҙе төп маҡсат итеп ҡуя. Әммә Словения биатлон федерацияһына мөрәжәғәт итеп, улар составында сығыш яһауҙы һорай. Тегеләр риза була һәм уға гражданлыҡ бирәләр. Шулай итеп Подчуфарова киләһе миҙгелдән Словения флагы аҫтында сығыш яһаясаҡ. Ольга Рәсәй йыйылма командаһы составында донъя чемпионатында ҡатнаш эстафетала бронза миҙал яулай. Шулай уҡ донъя кубогы этабында бер алтын һәм бер бронза миҙалға эйә була."
Месси алтынсы “Алтын бутса”һын алды,"Донъяның билдәле футболсыһы, “Барселона” клубы һөжүмсеһе Лионель Месси уҙған миҙгел һөҙөмтәһе буйынса Европаның иң яҡшы уйынсы исеменә лайыҡланып, сираттағы “Алтын бутса” призына эйә булды.Аргентина уйынсыһы ул уңышҡа алтынсы тапҡыр өлгәшеп, ул йәһәттән Европала рекордсмен булып һанала. Быға тиклем Месси 2009/2010, 2011/2012, 2012/2013, 2016/2017, 2017/2018 миҙгелдә “Алтын бутса”лы булғайны. 32 йәшлек һөжүмсе уҙған миҙгел клубы өсөн 36 гол индереп, ПСЖ командаһы уйынсыһы Килиан Мбаппеның күрһәткесен өс тупҡа уҙҙы."
М.Ғафури музейына буласаҡ автотранспортсылар килгән,"Мәжит Ғафуриҙың Мемориаль йорт-музейында Республика көнөнә арналған “Тыуған еремде данлайым” тип аталған лекция-викторина ойошторолдо. Ҡунаҡтар - Өфө автотранспорт колледжының 2-се курс студенттары һәм уларҙың уҡытыусылары Гөлнур Хөснитдинова, Ләйсән Ғәлиева алдында музей хеҙмәткәрҙәре тәү сиратта, Башҡортостан Республикаһы суверенитетының ҡабул ителеү тарихы, илебеҙҙең өс төп дәүләт символдары – гимн, герб, флаг менән яҡынданыраҡ таныштырып үтте.Артабан студенттарға Башҡортостан тураһында викторина һорауҙары тәҡдим ителде. Фәһемле сара ҡунаҡтары ла буш килмәгән. Улар республика тураһында шиғырҙар һөйләп ишеттерҙе, хатта башҡорт теле уҡытыусыһы Гөлнур Әнүәр ҡыҙы башҡорт иленә бағышлап, үҙе ижад иткән ҡобайырҙы башҡарҙы. Башҡортостаныбыҙҙың барлыҡ ҡиммәттәрен сағылдырыусы видеоролик ҡарау ҙа бик йәмләне бөгөнгө сараны. Студенттар үҙҙәренең тәьҫораттары менән бүлеште, илебеҙ өсөн ғорурлыҡ тойғоларын кисереүҙәре хаҡында белдерҙе. БР Милли әҙәбиәт музейының методик бүлеге мөдире Э. М.Хәйбулина учреждение менән тығыҙ хеҙмәттәшлеге өсөн колледждың башҡорт теле һәм тарих уҡытыусыһы Ләйсән Зөлфир ҡыҙына Рәхмәт хаты тапшырҙы.Музей буйлап ойошторолған экскурсия сараның йомғаҡлау өлөшө булып торҙо."
Баланы фотоға төшөрөү өсөн паспорт кәрәк буласаҡ,"Бала табыу йортонан сығып өлгөрмәйһең, әрһеҙ фотографтар шалт та шолт сабыйыңды төшөрә башлай. Шәфҡәт туташының биләүгә төрөүен, нисек атаһына тапшырғанын һәм башҡаһын. Фотоаппараттың гөлт итеп тоҡанған утынан күҙҙәрен сытырайтып йомған баламды йәлләп, фотографты ситкә этеп ебәреүем хәтеремдә.Был хәл менән күп ҡатындар таныштыр. Әлеге фотографтар бала табыу йортонда эшләү өсөн үҙ-ара килешеү төҙөгән, шуға күрә рөхсәтһеҙ төшөрә башлай. Һуңынан, ҙур ғына сумманы атай, йәнәһе, эш үткән, онотолмаҫ минуттар мәңгеләштерелгән, түләмәйенсә башҡа юлығыҙ юҡ.2020 йылдың 1 ғинуарынан Рәсәйҙә яңы тыуған сабыйҙарға уҙғарылған фотосессия өсөн ГОСТ стандарттары индереләсәк.Был студияла, өйҙә, парк һәм башҡа ерҙәрҙә ойошторолған фотосессияға ла ҡағыла.Стандарт буйынса, тыуғандан алып 28 көнгә тиклем фотосессияға заказды ата-әсә йәки баланың законлы вәкиле генә бирә ала. Баланы фотоға төшөргәндә ата-әсәнең эргәлә булыуы мотлаҡ. ГОСТ стандарты баланы киҫкен яҡтылыҡтан һәм тауыштан да һаҡлай. Фотостудия йәки бүлмәнең таҙа, елләтелгән, температура күрһәткесе яҡынса 22 градус, һауа дымлылығы 50-70 процент булырға тейеш.Фотореквизиттарҙың хәүефһеҙлек талаптарына яуап биреүе мотлаҡ. Ә фотографтың үҙенә 18 йәш тулған, хроник һәм психик сирҙән яфаланмаған, хөкөмгә тарттырылмаған булыуы һәм фотосессия мәлендә паспорт һәм медицина кенәгәһен йөрөтөүе зарур."
Айгиздең китабын үзбәктәр ҙә уҡыясаҡ,"Яҙыусы, Шәйехзада Бабич исемендәге дәүләт йәштәр премияһы лауреаты Айгиз Баймөхәмәтов социаль селтәрҙәрҙә үҙенең оло шатлығы менән бүлеште. Баҡтиһәң уның ныҡ популяр ""Ҡалдырма, әсәй!"" китабы ""Колдирманг, она!"" тип үзбәксә сыҡҡан. Тәржемәне Мәхбүбә Темирова менән Мортаз Һатыбалдиев эшләгән. Баш һүҙҙе филология фәндәре докторы, Андижан дәүләт университеты профессоры Салимахон Мирзаева яҙған.Айгиз Ғиззәт улы Үзбәкстанға китап туйына барырға йыйына."
Ирекмәндәр әүҙем эшләй,"Аналог тапшырыуҙарынан һанлы форматтағы эфирға күсеүҙе телевизор ҡараусылар ҙур яңылыҡ итеп ҡабул итмәне, иҫке телевизорҙар менән ҡулланыусылар алдан приставкалар алып ҡуйғайнылар. Уны ҡуйыуҙы тик оло йәштәгеләр генә белмәй. Инвалидтарға, ҡарт оло инәй- бабайҙарға волонтерҙар ярҙам итешә. Өфөнөң Дим районы ирекмәндәре бик әүҙем эшләй. Ике көндә 15-ләп заявка ҡабул ителгән. Ирекмән сифатында йөрөгән политехник колледж студенттары ярҙам кәрәккәндәргә тиҙ арала фатирҙарына барып, һанлы форматҡа тоташтырып бирә. Бөгөн улар Дим биҫтәһендә йәшәгән Шәмсүн менән Земфира Сөләймәновтарҙа булдылар. Ололар бер йыл элек антенна менән приставка алып ҡуйған. Әммә иҫке телевизорҙарына уны тоташтырырға белмәй. Ирекмәндәр был юлы уларға ярҙам итә алманы, сөнки приставканы телевизорға тоташтырырға ҡулайлама булмай сыҡты. Егеттәр бабайға ниндәй яйланма кәрәклеген күрһәтеп, яҙып бирҙеләр һәм бөгөн кистән үк заявка биреп ҡуйып, ирекмәндәрҙе иртәгә лә саҡырырға кәңәш иттеләр. Һанлы форматтағы телевидениены ҡабул итеү өсөн иҫке телевизорҙарға приставка, дециметрлы йәки күп тулҡынлы антенна кәрәк. Был ҡоролмаларҙы урынлаштырғанда йорттоң телебашнянан йыраҡ урынлашыу- урынлашмауын, телетапшырғыстың ҡеүәтен, ландшафтты, түбәндә, бейектә йәшәүҙе, тәҙрәләрҙең ҡайһы яҡҡа ҡарауын да иҫәпкә алырға кәрәк."
Илешкә ҙур суднолар килә ала,"Илеш элеваторынан «Йылға - диңгеҙ» класындағы судно менән сит илгә 3 мең тонна иген оҙатылды. Илеш районы менән экспорт әйләнешен булдырыу өсөн Груздевка ауылы һәм Татарстандың Әзәкүл ауылдары араһындағы Ағиҙел йылғаһының 20 саҡырымының төбөн тәрәнәйтеү эштәре башҡарылған. Былтыр Илештән сит илдәргә 27 баржала 47,9 мең тонна бойҙай, һоло, арыш, көнбағыш ебәрелгән ."
Юлай Кәримов төшөргән фотоларҙы барлайыҡ,"Фотографтар күҙәтеүсән, иғтибарлы, ижади кешеләр. Беҙҙең Юлай ағайға, эше буйынса, бик күп кешеләрҙе, тәбиғәт күренештәрен, хайуандарҙы төшөрөргә тура. Бөгөндән билдәле фотограф Юлай Кәримовтың фотоларын өр-яңы хештег менән һала башлайбыҙ. Әгәр ҙә уның фотолары бар икән, һеҙ ҙә һалығыҙ, дуҫтар! Был фотола ул 1989 йылда Баймаҡ бала табыу йортонда төшкән. Әйткәндәй, фотографтар үҙҙәре бик һирәк кадрға эләгә. Әлеге медицина учреждениеһында күпме кеше донъяға килгән икән, әйҙәгеҙ, лайктар буйынса иҫәпләйек."
Тамаҡ - тамуҡ?,"Бөгөн, 16 октябрҙә, Мәсетле районында Әй йылғаһынан 56 йәшлек ирҙең кәүҙәһен табып сығарғандар.Дыуан-Мәсетле ауылы кешеһенең йылғаға балыҡ тоторға барғанда батҡаны асыҡланған. Кәмәһе түңкәрелгәс, һалҡын һыуҙа тәне ҡорошоп, етмәһә ҡалын кейеме лә аҫҡа тартҡандыр инде. Яҡындарының ауыр ҡайғыһын уртаҡлашабыҙ..."
Вируслы ауырыуҙарҙан сыр һаҡлай,"Рәсәй ғалимдары сырҙың вируслы ауырыуҙарҙан һаҡлауын иҫбатлаған. Һалҡын тейҙермәү өсөн көн һайын 50 грамм сыр ашарға кәрәк икән. Ул иммунитетты нығыта, организмға сирҙәргә ҡаршы торорға ярҙам итә."
Елмерҙәк бөгөлөндә ҡар күҙе төшөп тора,"Юлдарҙа һаҡ булығыҙ, водителдәр! Бөгөн ҡайһы бер райондарҙа ямғыр яуыуы көтөлә (тимәк, юлдар боҙ менән ҡапланасаҡ), ҡар яуыуы ла ихтимал. 17 һәм 18 октябрҙә шулай уҡ ямғыр ҡатыш ҡар яуасаҡ. Бынан тыш ел дә көсәйәсәк. Иртәгә төндә һауа температураһы 0 градустан түбәнерәк буласаҡ, көндөҙ +4 до+9 градус. Ял көндәрендә һауа температураһы 0 градустан -5 градусҡа тиклем төшәсәк. Елмерҙәк бөгөлөндә (урыҫса рәсми булмаған атамаһы - Тещин язык) әле үк ҡар күҙе төшөп тора, тип хәбәр итә водителдәр."
Яһалма ит етештерә башлағандар,"Ауылдар бөтә, шәхси хужалыҡтар һаны кәмей, тип ҡайғырырға түгел. Тиҙҙән ауылда етештерелгән продукцияның барыһының да яһалма аналогы барлыҡҡа киләсәк. Тик улар беҙҙең һаулыҡҡа зыян килтермәҫме, быныһы инде сер булып ҡала.Әле Рәсәй ғалимдары лаборатория шарттарында яһалма ит етештереп ҡараған. Итте кес кенә туҡыма киҫәген үҫтергәндәр. Әлегә ит етештереү технологияһы иҫ китерлек ҡиммәт, тәүге яһалма иттең 40 граммы 900 мең һумға төшкән. Белгестәр, биш йылдан лабораторияла үҫтерелгән һыйыр итенең 1 килограмы 800 һум буласаҡ, тип белдерә. Яһалма ит кеше өсөн зыянһыҙ, һаҡланыу ваҡыты ла ғәҙәти иттән ике тапҡырға оҙонораҡ, тип белдерә ғалимдар."
Картуф һимертәме?,"Картуфтағы крахмал, глюкоза, сахароза һәм фруктоза кеше организмы өсөн бик тә файҙалы. Дөрөҫ әҙерләгәндә, ул кешенең организмының углеводтарға булған ихтыяжын тулыһынса ҡәнәғәтләндерә ала. Тағы бер мөһим мәғлүмәт – картуфтағы крахмал төҙөлөшө бик тә ҡатмарлы, шунлыҡтан ул яй тарҡала. Һөҙөмтәлә организмда шәкәрҙең күпләп тупланыу ҡурҡынысы юҡ. Ошо сифаты уны аҡ икмәктән өҫтөнөрәк итә. Ғалимдар хатта ондан әҙерләнгән ашамлыҡтарҙы картуф менән алмаштырыуҙы, һимереү ихтималлығын булдырмауҙа бик яҡшы сара, тип иҫәпләй."
Һирәк сир менән интегеүселәргә ярҙамға,Башҡортостанда һирәк осрай торған сир менән ауырыусыларға махсус үҙәк төҙөләсәк. БР һаулыҡ һаҡлау министрлығы Республика медицина-генетик үҙәгендә Орфан (һирәк) ауырыуҙар үҙәге асырға планлаштыра. Ведомствоның рәсми сайтында тейешле ҡарар баҫылған. Үҙәк бындай пациенттарҙы дарыуҙар менән тәьмин итеү һәм медицина ярҙамы күрһәтеү сифатын яҡшыртырға тейеш. Планлаштырған үҙәктә сирлеләргә молекуляр-генетик тикшереү үтеү һәм тәжрибәле белгестәрҙән кәрәкле консультация алыу мөмкинлеге буласаҡ. 2018 йылға ҡарата Башҡортостанда һирәк ауырыуҙар менән сирләүселәр исемлегенә 434 кеше индерелгән. Шуларҙың 226-һы – балалар. Һирәк ауырыуҙар төркөмөнә әҙ генә кешелә күҙәтелгән тыумыштан йәки бала саҡта күренгән паталогиялар инә. Бөтәһе бындай 7000-ләп ауырыу билдәле.
Күп балалыларға – таныҡлыҡ,"Хәҙер күп балалы ғаиләләргә үҙҙәренең статусын раҫлау өсөн балаларының таныҡлыҡтарын, паспорттарын алып йөрөү кәрәкмәй. Халыҡты социаль яҡлау үҙәктәре уларға күп балалы булыуҙарын раҫлаған таныҡлыҡ бирә башланы. Әлегә был документ 600 ғаиләгә тапшырылған. Республикала барлығы 48 меңдән ашыу ишле ғаилә йәшәй. Яңы документты алыу өсөн социаль яҡлау үҙәктәренә, күп функциялы үҙәккә мөрәжәғәт итергә мөмкин."
Йүтәлде йомшартыу өсөн,"Көслө ҡоро йүтәлдән дарыу үләндәренән эшләнгән ингаляция ярҙам итә.Берәр ҡалаҡ татлы тамыр менән андыҙ алып, шуға ярты литр ҡайнар һыу ҡойоп, талғын утта 10 минут ҡайнатығыҙ. Һуңынан бер балғалаҡ ҡарағай бөрөһө (булмаһа, 20 тамсы эвкалипт төнәтмәһе) ҡушып, тағы ла бер нисә минут ҡайнатығыҙ. Артабан ҡайнап торған һыуға ике ҡалаҡ үгәй инә үләне һәм бер балғалаҡ ромашка менән һаҙанаҡ үләне (багульник болотный) һалығыҙ. Тағы ла ике минут ҡайнатһағыҙ, төнәтмә әҙер. 60 тапҡыр тын алып, кире сығарыу ҙа етә, шулай уҡ төнәтмәне әҙ генә уртлап йоторға ла мөмкин. Ингаляция эшләгәндән һуң ике сәғәт тышҡа сығырға ярамай."
Номер ҡуйылмаған яңы  автомобилдә йөрөп булмаясаҡ,"2020 йылдың 1 ғинуарынан номер ҡуйылмаған автомобилдә йөрөүҙе тыясаҡтар. Әммә ул ҡулдан алынған машиналарға ҡағылмай. Техниканы иҫәпкә ҡуйыу өсөн бирелгән 10 көн ваҡыт ғәмәлдән сығарыла. Машинаны теркәү менән автомобилде һатҡан дилер шөғөлләнәсәк. Автосалонға документтарҙы ЮХХДИ - ға ебәреү, номерҙар әҙерләү, шулай уҡ асҡыстар һәм номер яҙыуҙары менән бөтә документтарҙы автомобилде һатып алыусыға тапшырыу хоҡуғы биреләсәк."
Диниә назараты башлығы раҫланды,"Бөгөн Башҡортостан Диниә назаратының отчет һайлау йыйылышы үтте. Һигеҙенсе съезда мәрхүм Нурмөхәммәт хәҙрәт урынына яңы рәйес раҫланды.Йыйынға 152 делегат килгәйне. РФ Диниә назаратының баш мөфтөйө Рауил Ғәйнетдин ҡунаҡ булараҡ саҡырылған. Уның менән бергә тағы ла хөрмәтле диндарҙар бар ине. Сарала алдағы көндәргә эшмәкәрлек мәсьәләләре ҡаралды. 17 сентябрҙәге пленум ултырышы ҡарарына ярашлы, рәйес вазифаһын Айнур Бирғәлин башҡарып торғайны. Әле съезда ҡатнашыусыларҙың күпселеге уны рәйес итеп раҫлау тураһында тауыш бирҙе. Диниә назараты мөфтөйө биш йылға һайлана.Был юлы Уставҡа ла бер аҙ үҙгәрештәр индерелде. Уға ярашлы, назарат президиумы вәкәләттәре киңәйә, Аҡһаҡалдар һәм Ғөләмәләр советы (диндәге уҡымышлылар, совет улемов) булдырыла."
Шәхси балалар баҡсаһын ас!,"«Демография», «Мәғариф», “Бәләкәй һәм урта эшҡыуарлыҡ һәм шәхси эшҡыуарлыҡ башланғыстарына булышлыҡ итеү” милли проекттарын тормошҡа ашырыу маҡсатынан Башҡортостандың социаль өлкәһе инновациялары үҙәге ""Бала саҡ"" ойошмаһы менән бергә ""Шәхси балалар баҡсаһын ас"" тип аталған оҫталыҡ дәрестәрен үткәрә.Ошо өлкәлә уңыштарға өлгәшкән, ""Иң яҡшы социаль проект"" республика конкурсы лауреаттары үҙ тәжрибәләре менән бүлешәсәк. Дәрестәрҙең үткәрелеү урыны һәм ваҡыты: 17 октябрҙә сәғ. 10.00-17.30 Стәрлетамаҡ ҡалаһының Сакко һәм Ванцетти урамында, 63-сө йортта. 23 октябрҙә сәғ. 10.00-17.30 Өфө ҡалаһының, Индустриаль шоссе урамында, 44/1, 6-сы павильондың 2-се ҡатында (конференц-зал). Теркәлеү өсөн телефондар һәм почта: +7(347)264-62-90; +7(347)243-38-37; mail@ciss-rb.ru"
Шаяралар ғына!,"Башҡорт юниор КВН лигаһының VII миҙгелен асыу фестивале хәтәр гөрләп үтеп китте!14 октябрҙә иң яҡшылар исеме һәм финалдың сирегенә путёвка алыу өсөн республикабыҙҙың 22 командаһы ярышты. Был көндө инде исемдәре күптән билдәле командалар менән бер рәттән өр-яңы шаяндар һәм шуҡтар ҙа сәхнәгә сыҡты. Һәр команда бер нисә блокка бүленеп, урындарҙы үҙ-ара түбәндәгесә бүлеште:I БЛОК - 1 урын - Бер юл (Салауат районы) - 2 урын - Мәсем йондоҙсоҡтары (Бөрйән районы) - 3 урын - Һарыҡты кем ашаған (Ғафури районы) II БЛОК - 1 урын - ЖэКа (Стәрлетамаҡ) - 2 урын - XX централ (Өфө) - 3 урын - Арый туҡталышы (Дыуан районы) III БЛОК - 1 урын - Корпорация билмән (Баймаҡ районы) - 2 урын - Башҡорттар. ru (Өфө) - 3 урын - Ҡорт (Стәрлебаш районы) IV БЛОК - 1 урын- Балаяндар (Нефтекамск) - 2 урын - Ҡаҙ тәпәйе (Борай районы) - 3 урын - Кендек (Сибай) Шәхси номинацияларҙа еңеүселәр: - Иң шәп шаярыу - Мәсем йондоҙсоҡтары (Бөрйән районы) - Иң яҡшы дебют - Ҡаҙ тәпәйе (Борай районы) - Иң яҡшы ир-егет роле- Айнур Ситдиҡов (Балаяндар) - Иң яҡшы ҡатын-ҡыҙ роле - Даяна Ишмөхәмәтова (Арый тукталышы) Ә фестивалдең төп еңеүсеһе тип ""Балаяндар"" (Нефтекамск) командаһы табылды! Еңеүселәр исемлегенә инмәгән түбәндәге командаларға ла рәхмәт һүҙҙәре әйтелде: - Ялҡын (Ҡариҙел районы) -Ҡыҙҙар. com (Өфө) - Тик ҡыҙҙар (Учалы районы) - Ҡорос (Әбйәлил районы) - Замана балалары (Мәсетле районы) - Interспорт (Өфө) - Ок' егеттәр (Октябрьский) - Төньяҡ амурҙары (Дыуан районы) - Искәндәр бабай (Өфө) - Йор үҙән (Салауат районы) Бер-ике көндән финалдың сирегенә үткән командаларҙың исеме билдәле буласаҡ."
Ҡыҙыл майҙан тултырып бейей башҡорттар!,"""Башҡорт бейеүенең бөтә донъяла танылыуы хаҡында хыялланам. Күп милләтле илебеҙҙең йөрәге - Мәскәүҙә Салауат ҡустым ошондай бейеү башҡарҙыҡ әле"", - тип яҙа Заһир үҙенең сәхифәһендә. Ул Фәйзи Ғәскәров исемендәге дәүләт академия халыҡ бейеүҙәре ансамбле солисткаһы Миләүшә Хәйбуллина иғлан иткән #ятанцуюбашкирскийтанец #учубашкирскийтанец флешмобына ҡушылған. Миләүшә донъяның төрлө илдәрендә майҙандарҙа башҡорт бейеүен бейеп, видеоларын интернетҡа һала."
"Ай, афарин, Илдар ағай!","Алтай Республикаһының Тау-Алтай ҡалаһында XVI Халыҡ-ара сәсәндәр ҡоролтайы үтте. Театр йылы һәм билдәле алтай сәсәне Шалбаа Марковтың тыуыуына 130 йыл тулыу айҡанлы ойошторолған сарала иң-иңдәр араһынан 30 сәсән ҡатнашып, Милли драма театрының ҙур залында сығыш яһаны. Алтай Республикаһынан тыш Хакасия, Бүрәт Республикаһы, Ҡырғыҙстан сәсәндәре лә үҙ көсөн һынаны был ижади бәйгелә. Башҡортостандың намыҫын Хәйбулла районынан Илдар Юнысов яҡланы.БР атҡаҙанған мәҙәниәт хеҙмәткәре, ""Түңгәүер"" халыҡ ҡурайсылар ансамбле етәксеһе Илдар Әбделмән улы ""Көйләп һөйләү"" номинацияһында 1 дәрәжә лауреаты тип танылды, тип хәбәр итә Хәйбулла районы хакимиәтенең матбуғат хеҙмәте. Еңеүсене ҡотлайбыҙ!"
Юл фажиғәләре - 15 октябрь,"Кисәге, 15 октябрҙә, республикала 17 автомобиль аварияһы теркәлеп, 20 кеше йәрәхәттәр алған.Иртән Күмертау ҡалаһында 30 йәшлек ир ""Лада Гранта"" машинаһында үткәүел аша юлды сығып барған 55 йәшлек ҡатынды төрттөргән. Травмалар алған ҡатын дауаханаға эләккән. Кисен Учалы районының Туңғатар ауылында, Ирәндек урамында, 24 йәшлек ҡыҙ ВАЗ-2107 машинаһында 57 йәшлек ҡатынды төрттөргән. Әле ул ҡатын дауахананың травматология бүлегендә. Водителдең һүҙе буйынса, ҡатын юл ситенән ыңғай йүнәлештә китеп барған, кейемендә яҡтылыҡ сағылдырыусы элементтар булмаған. Тәүлек эсендә 2200 юл ҡағиҙәләрен боҙоу теркәлеп, эскән килеш рулгә ултырған 34 водитель тотолған. Урланған өс машина табылған."
Жердев мәргәнлеген юғалтты...,"Элекке билдәле хоккейсы, Рәсәй йыйылма командаһы составында ике тапҡыр донъя чемпионы булған Николай Жердев Рәсәй беренселегенең юғары лигаһында ла урын таба алманы.34 йәшлек һөжүмсе «Рязань» хоккей клубына юлығып, унда ла нығына алманы. Ул туғыҙ осрашыуҙа бер гол индерә алмай, ике тапҡыр ғына уға булышлыҡ иткән. Етәкселек уның сығышы менән риза булмай уртаҡ фекергә килеп, контрактын өҙөргә булған. Жердев заманында НХЛ-ға китеп, «Коламбус Блю Джекетс», «Нью-Йорк Рейнджерс» һәм «Филадельфию Флайерс» кеүек командаларҙа уйнай.."
Һарыҡты кем ашаған?,"Мишкә районының Старовальский ауылында йәшәүсе 63 йәшлек ҡатындың һарайына инеп, бурҙар һарыҡтарын урлап сыға! Күҙ төбәп кенә аҫраған малының юғалыуы хаҡында зыян күреүсе полицияға хәбәр итә.Юғалған мал хаҡы 4 мең һум тәшкил итә. Тикшереү барышында һарыҡтың башына етеүсе тотола. Тик, ҡыҙғанысҡа ҡаршы малҡайҙың ите ашалған, тиреһе һәм баш-тояҡтары ғына тороп ҡалған.Кеше малына ҡул һуҙыусыға ҡарата енәйәт эше ҡуҙғатылған."
Юл фажиғәләре - 14 октябрь,"14 октябрҙә республикала 9 автомобиль аварияһы теркәлгән. Өс кеше һәләк булған, 6 кеше йәрәхәттәр алған.Иртән Өфө районында (Һамар-Өфө-Силәбе автоюлының 1451-се саҡрымында) 70 йәшлек Өфө кешеһе ""Ford C-Mах"" машинаһында, бер фараз буйынса, юл сатына еткәс, ниңәлер артҡа биргән һәм был ваҡытта ыңғай килеүсе ""Isuzu"" йөк машинаһы уға барып төртөлгән. Һөҙөмтәлә еңел автомобиль водителе алған йәрәхәттәрҙән шунда уҡ йән биргән. Кисен Мәсетле районында 33 йәшлек ир ""Лада Гранта"" машинаһында Әзекәй ауылына етәрәк велосипедта килгән 39 йәшлек ирҙе төрттөргән. ""Тиҙ ярҙам"" килгәнгә тиклем ирҙең йөрәге туҡтаған. Төнгә ҡарай Өфө районында (Һамар-Өфө-Силәбе автоюлының 1464-се саҡрымында) 49 йәшлек ир ""Lexus NX"" машинаһында 26 йәшлек ҡатынды тапап, ғүмерен өҙгән (ҡатын Иглин районыныҡы). Водителдең һүҙе буйынса, ҡатын юлды ярамаған ерҙән үтеп барған булған."
Федерер бишенсе Олимпиадаға йыйынды,"Донъяның билдәле тенниссыһы, Швейцария спортсыһы Роджер Федерер киләһе йыл буласаҡ Йәйге Олимпия уйындарында ҡатнашыуын белдерҙе.38 йәшлек тенниссы өсөн был бишенсеһе була инде. Ул 2008 йылда уҙған уйындарҙа парлы ярышта Олимпия чемпионы булып, 2012 йылда шәхси беренселектә көмөш миҙал призеры була. Федерер донъя ир-ат тенниссылары араһында иң данлыҡлыһы булып тора. Ул «Ҙур шлем» турнирҙарында 20 тапҡыр еңеү байрам итеп, әлегә рекордсмен булып һанала. Бөгөнгө көнгә Федерер донъя рейтингы буйынса өсөнсө урынды биләй."
Үҫмер ҡыҙҙы ике йыл дауамында көсләгән,"Өфөлә йәшәүсе үзбәк ҡатыны өс ҡыҙ тәрбиәләнгән. Балалар мәктәпкә йөрөгән, тик әсәнең документтары теүәл булмаған.Ҡатын 44 йәшлек Тажикстан мигранты менән йәшәй башлаған. Ир үҙенең әшәке теләген тормошҡа ашырыу өсөн план ҡорған. Ул 2017 йылдан алып ҡыҙҙарҙың иң өлкәнен даими рәүештә көсләй башлаған, ул саҡта үҫмергә ни бары 13 йәш булған. Ҡыҙҙы, был хаҡта берәйһенә әйтһәң, әсәйеңде Үзбәкстанға оҙатасаҡтар, ә һеңлеләреңде мәктәптән ҡыуасаҡтар, тип ҡурҡытҡан.Берҙән-бер көндө түҙер әмәле ҡалмаған ҡыҙ ниндәй йәбергә дусар булыуы хаҡында дуҫына серен сисә. Тегеһе уның әсәһе менән һөйләшә һәм полицияға ғариза яҙырға күндерә.Бөгөн ҡыҙҙар социаль приютҡа урынлаштырылған, ә әсә – ваҡытлыса сит ил граждандарын тотоу пунктында. Ә енәйәт ҡылыуҙа ғәйепләнеүсе Камилджон Турабаев һаҡ аҫтына алынған."
50 миллион евронан баш тартҡан,"Франция йыйылма командаһы футболсыһы, әлеге ваҡытта ПСЖ клубында сығыш яһаған Килиан Мбаппе, командаһы менән килешеүен оҙайтыуҙан баш тартҡан.ПСЖ етәкселеге һөжүмсегә йылына 50 миллион евро вәғәҙә итеп, контракты 2024 йылға тиклем оҙайтмаҡсы була. Тик 20 йәшлек футболсы ул сумманан баш тартып, «Реал»ға күсеүен теләй. Тегеләр иһә, һөжүмсене үҙенә ылыҡтырыр өсөн ПСЖ клубына 280 миллион евро тәҡдим иткәндәр. Әгәр килешә алһалар, Мбаппе донъяла иң ҡиммәтле уйынсы булып һаналасаҡ. Әлеге ул йәһәттән Бразилия һөжүмсеһе Неймарға етеүселәр юҡ. Уны ПСЖ командаһы «Барселона»нан 222 миллион евроға һатып ала. Мбаппе ПСЖ клубында 2017 йылдан алып сығыш яһай һәм улар менән ике тапҡыр Франция беренселеге чемпионы була."
"Афарин, сәйғәфәрҙәр!","Сәйғәфәрҙәр Афғанстан ветеранына ярҙам итте. 14 октябрь көнө Сәйғәфәр мәктәбе коллективының ир-егеттәре һәм Хәлит Яһанур улы Юнысбаев Сәйғәфәр ауылында йәшәүсе Афғанстан ветераны Искәнйәр Йосоп улы Юнысбаевтың артҡы яҡтан ауған ҡоймаларын рәтләне, сатнаған тәҙрә быялаларын алмаштырҙы. Өй хужаһы һуңғы йылдарҙа ауырый. Әлеге ваҡытта дауаланыу йортонда һаулығын нығыта."
Сәтләүек ашау файҙалы,"Көс һәм энергия алыу өсөн кешью сәтләүеге иң шәбе һынала. Унда тиҙ үҙләштерелә торған углеводттарға, протеиндарға һәм магнийға бай. Был элементтар кешенең сыҙамлығын арттыра. Шуға ла был сәтләүекте көндөң беренсе яртыһында һәм фитнес-клубҡа барыр алдынан ашарға кәңәш итәләр. Ә бына аш эшкәртеү процесын етен орлоғо яҡшырта. Ул оҙаҡ ваҡытҡа аппетитты баҫҡан балласт матдәләргә бай.Миндалдә лә аҡһым күп. Ул матдәләр алмашыныуын яҡшырта, ябығырға ярҙам итә. Нервыларҙы нығытыу өсөн урман сәтләүеге (фундук) ашарға кәрәк. Унда нервыларҙы нығытыуға булышлыҡ иткән лецитин тигән матдә бар.Арахистағы триптофан аминокислотаһы бәхет гормоны бүленеп сығыуҙы арттыра. Был кешегә тыныс, тормоштан ҡәнәғәт булыу өсөн кәрәк. Ләкин шуны онотмағыҙ: сәтләүекте көндөң беренсе яртыһында ашау хәйерле. Саманы ла оноторға ярамай. Көнлөк норма 10 сәтләүектән артмаҫҡа тейеш."
Бөгөн гәзитебеҙҙең элекке баш мөхәррире Артур Иҙелбаевҡа 50 йәш тулды!,"90-сы йылдарҙа үҙенең яүынан яңы идеялары менән күптәрҙең хәтеренә уйылып ҡалған йәштәр лидеры бөгөн нимә менән шөғөлләнә? Бөгөн 17.00 сәғәттә ул ""Йәшлек"" гәзите редакцияһына үҙенең юбилей интервьюһына килә. Әйҙәгеҙ, Артур Мирас улы менән әңгәмәне бергә эшләйек. Һеҙҙән һорауҙар көтәбеҙ, хәрмәтле уҡыусылар! Әгәр техник яҡтан мөмкинлек булһа, әңгәмәне ""Бәйләнештә"" социаль селтәрендә тура трансляцияла күрһәтәсәкбеҙ."
Бөгөн - халыҡ-ара икмәк көнө,"16 октябрь - Халыҡ-ара икмәк көнө тип билдәләнгән.Яҙыуҙарынса, икмәк бынан 5000 йылдар әүәлерәк Мысырҙа барлыҡҡа килгән. Бер ҡолдоң хатаһы арҡаһында, имеш.Ҡол ҡамырҙы яңылыш төнгөлөккә йылы урынға ҡалдырған да, уныһы ҡабарған. Икмәк бешереүсе барыбер уны мейескә тыҡҡан. Һөҙөмтәлә ул башҡаларҙан тәмлерәк килеп сыҡҡан. Икмәкте төрлөсә бешерәләр. һәр кем үҙенә оҡшағанын һатып та ала ала. Ауылдарҙа ла үҙҙәре һалыусылар кәмене. Ә мейестә һалынған икмәктең тәме-еее! Бер ниндәй ризыҡҡа ла алмаштырмаҫ инем. Әсәй мейестә һалған икмәк йөрәктә мәңге ҡала ул. Төрлө халыҡ төрлө атамаһы менән йөрөтә. Икмәк, хлеб, лаваш, бриош, маца, экмек, әпи, фокачча... Икмәктең ҡәҙерен белегеҙ, тип үҫтерҙеләр беҙҙе. Һеҙ ҙә, үҙ сиратығыҙҙа, балаларығыҙға, ейәндәрегеҙгә шулай өйрәтегеҙ."
"Рәсәйҙә бензин 1 тингә, ә авиация кәрәсине 25 һумға ҡыйбатлаған","Берәмләп һатыуҙа Аи-92 – 42,56, Аи-95 – 45,79, дизель яғыулығының бер литры 46,68 һум тора. Ә бына бер тонна авиация кәрәсине 59 403 һум тәшкил итә.РФ Президенты Владимир Путин, авиаяғыулыҡ ҡиммәтләнеү сәбәпле, РФ Хөкүмәтенең резерв фондынан авиакомпанияларҙың сығымдарын ҡаплау өсөн компенсация түләргә ҡушты."
Тиҙҙән барлыҡ ат-һыйырға паспорт тапшырыласаҡ,"Тиҙҙән һыйырҙарҙың да, аттарҙың дә үҙ паспорты буласаҡ. Был хаҡта Мәскәүҙәге “Алтын көҙ” ауыл хужалығы йәрминкәһендә хәбәр иттеләр.Республикалағы барлыҡ малдарға электрон танытма биреләсәк. Был халыҡҡа уларҙы банк кредитын рәсмиләштергәндә залогҡа биреү мөмкинлеген асасаҡ. “Алтын көҙ” йәрминкәһендә төбәк агросәнәғәтен һанлаштырыу тураһындағы килешеүгә ҡул ҡуйылды. Һүрәттә: ""Паспортың бармы, әйҙә, киттек ЗАГС-ҡа..."""
«Әсәлек даны» миҙалдары тапшырылды,"Биш баланан күберәк бала тәрбиәләүсе 47 әсә «Әсәлек даны» миҙалына һәм аҡсалата премияға лайыҡ булды. Күп балалы әсәләргә бүләктәрҙе БР Дәүләт Йыйылышы – Ҡоролтай рәйесе Константин Толкачев тапшырҙы. Парламент спикеры тантанала ҡатнашыусыларға рәхмәт белдереп, балалар тәрбиәләүҙәге еңел булмаған эштәрендә уңыштар теләне. «Һеҙҙең төп һәм мөһим бурысығыҙ – ул ғаилә, уның именлеген һаҡлау. Һөйөү һәм наҙға сорналған күп балалы ғаилә – ул үҙе оло бәхет һәм ҙур байлыҡ. Бындай ғаиләләрҙәге әсәләр – ысын геройҙар. Һеҙ– үҫеп килеүсе быуын өсөн лайыҡлы өлгө. Бөгөн илдәге демографик хәлгә бәйле мәсьәлә көнүҙәк булып ҡала. Беҙҙең киләсәк, республиканың киләсәге власть органдарының, йәмәғәтселектең был йүнәлештә эште ни тиклем уңышлы алып барылыуына бәйле», – тине Константин Толкачев. Башҡортостанда 46 күп балалы ғаилә иҫәпләнә, уларҙа 160 мең бала тәрбиәләнә."
"Дмитрий Медведев ""Һаулыҡ һаҡлау"" милли проекты маҡсаты буйынса күрһәткестәрҙе дөрөҫ әйтергә саҡырҙы","Ошо көндәрҙә Стратегик үҫеш һәм милли проекттар буйынса РФ Президенты ҡарамағындағы Совет президиумының ултырышы үткәйне. Унда Премьер-министр Дмитрий Медведев үлем кимәле статистикаһы менән манипуляция яһамаҫҡа һәм күрһәткестәрҙе үҙгәртмәҫкә ҡушты.Әгәр ҙә төбәктәрҙә боҙоҡлоҡтар теркәлә икән, быға етәкселәр ҡәтғи яуап бирәсәк. ""Һаулыҡ һаҡлау"" милли проектына ярашлы, тағы ла һигеҙ проект ғәмәлгә ашырыла. Шулар буйынса, 2024 йылға беҙҙең илдә үлем күрһәткестәрен, шул иҫәптән онкологик сирҙәр арҡаһында ла, һигеҙ процентҡа кәметеү күҙаллана. Ә уртаса ғүмер оҙонлоғо 78 йәшкә етергә тейеш. 2030 йылға инде ул күрһәткестең 80 йәш булыуы шарт. ӘйткәндәйРәсәй статистикаһы мәғлүмәттәре буйынса, 2019 йылдың 1 ғинуарына ҡарата, илдә 20 582 йөҙйәшәр иҫәпләнә. Йәғни 100 һәм унан да артығыраҡ йәштәгеләр. Шуларҙың 70 проценты - ҡатын-ҡыҙҙар."
Владимир Путин - Берләшкән Ғәрәп Әмирлектәрендә,"Рәсәй Президентының ғәрәп илдәренә китеүе тураһында яҙғайныҡ инде. Кисә ул етәкләгән делегация Сәғүд Ғәрәбстанында сәфәрен тамамлап, Берләшкән Ғәрәп Әмирлектәренә килде.Абу-Дабиҙағы Ҡаср Әл-Ватан һарайында Владимир Путин тәхет вариҫы, Әмирлектәрҙең Ҡораллы көстәренең Баш командующийы урынбаҫары Мөхәммәд бин Зәйед Әл-Нахайян менән осрашты. Хужа яҡ беҙҙең делегацияны бик йылы ҡаршыланы. Шәйех (Президент) Әл Нахайяндан ҙур сәләм еткерҙеләр.Мөхәммәд әфәнде беҙҙең Президентҡа, ҡәҙерле ҡәрҙәш, дуҫ, тип өндәште. Рәсәйҙе икенсе йорто итеп тә иҫәпләүен әйтте. - Һеҙҙең был сәфәрегеҙ тәрән эҙ ҡалдырыр һәм беҙҙең стратегик партнерлыҡты сифатлы үҫтереүгә, яңы кимәлгә сығарыуға булышлыҡ итер, тип өмөтләнәм, - тине шәйех вариҫы. Владимир Путин да, үҙ сиратында, саҡырыуҙарына рәхмәт әйтеп, илдең йылдам үҫеүен, матурайыуын белдерҙе. Осрашыу һөҙөмтәләре буйынса байтаҡ документҡа ҡул ҡуйылды. Хужалар беҙҙең делегацияға инвестиция проекттары күргәҙмәһен дә күрһәтте. Әлбиттә, Владимир Путин менән Мөхәммәд бин Зәйед Әл-Нахайян бер-береһенә бүләк тә биреште. Беҙҙеке аҡ шоңҡар алып килгәйне. Ә ғәрәп партнерыбыҙ элегерәк Әмирлектәрҙең президенты резиденцияһы булған Ҡаср Әл-Хосн һарайының макетын тапшырҙы."
"""Ағай-эне - аҡ мыйыҡ, бер-беребеҙҙе ҡаҡмайыҡ!""","Рәмил Туйсин үҙенең сәхифәһендә тиҙҙән сәхнәгә сығасаҡ яңы проектты һөйөнсөләй. ""Тиҙҙән ошо исем аҫтында афиша күреп ҡалһағыҙ, шаяртыу, тип уйламағыҙ, дуҫтар! Беҙ, бер нәҫел ир-егеттәре, яңы концерт менән сәхнәгә сығыуыбыҙ ихтимал"", - тип яҙа йырсы. ""Туйсы ҡарттың заты бит һеҙ, афарин!"", - тип ҡыуана был йырсыларҙың моң-ижадын һөйөүселәр."
Әбйәлилдәр - Пермдә,"Башҡорт мәҙәниәте мәғрифәте көндәренә ярашлы, Пермь өлкәһенең төрлө тарафтарында милли инструменттар, вокал, хореграфия, фольклор, ҡумыҙ, кейеҙ баҫыу, милли биҙәүестәр буйынса оҫталыҡ дәрестәре башланды.""Оҫталыҡ дәрестәрен Рәми Ғарипов исемендәге 1-се башҡорт гимназияһы уҡытыусыһы, БР-ҙың атҡаҙанған мәҙәниәт хеҙмәткәре Әнүәр Шафиҡов, Учалы районының Уральск сәнғәт мәктәбе уҡытыусыһы Ильгиз Йомағужин, Әбйәлил районынан БР-ҙың атҡаҙанған мәҙәниәт хеҙмәткәрҙәре Зөмәрә Хызырова, Йәзилә Тайыпова, Марс Сәйетғәлин, Роза Хәйруллина, Асҡар сәнғәт мәктәбе уҡытыусыһы Миңлегөл Солтанбаева, Боранғол мәҙәниәт йорто янындағы ""Кейеҙ йорто"" етәксеһе Зөлфирә Махийәнова,Байым ауылы мәҙәниәт йорто хеҙмәткәрҙәре Ирес Илһамов, Гүзәлиә Зәйтүнова, Нурзилә Дауытова, Мәрзиә Юламанова, Зәмирә Мөхәмәтова, Зилбәр Мөхәмәтйәрова, Ғәлиә Кинйәбаева, Зөлфирә Баһаутдиновалар ихлас күңелдән башҡорт мәҙәниәтен үҙ итеүсе ҡәрҙәштәренә өләшә. Башҡорт мәҙәниәте, йолалар, халыҡ йырҙары, көйҙәр, милли бейеүҙәр, ғөрөф-ғәҙәт, шөғөл менән ҡыҙыҡһынып килеүсе төрлө йәштәге милләттәштәр Башҡортостандан килгән ҡунаҡтарҙы әүҙемлеге, ихласлығы, остаздар биргән дәрестәрҙе өйрәнеп ҡалырға тырышыуы, рухи ынтылышы менән таң ҡалдырҙы. Пермь, Чайковский, Оса ҡалаларында, Көйәҙе ҡасабаһында, Ҡуян, Барҙа райондарында үткән оҫталыҡ дәрестәре һөҙөмтәләре буйынса концерт ойоштороласаҡ"", - тип яҙа Марс Сәйетғәлин."
Ғаиләңдең бюджетын тәртиптә тоторға өйрәтеүсе фестивалдә ҡатнаш,"Ғаилә финанс фестивале. Шундай сара көтөлә тиҙҙән.""Торатау"" Конгресс-холында 26 октябрҙә Бөтә Рәсәй аҡса тупланмалары аҙнаһы сараларына ярашлы, ғаилә финанс фестивале үтәсәк. Был сара ""күңел асыу аша белем алыу"" (edutainment) форматы буйынса ойошторола. Бында ҡатнашыусылар ғаилә бюджеты менән идара итеү үҙенсәлектәре менән танышасаҡ, финанс инструменттарын ҡулланырға өйрәнәсәк, мутлашыусыларҙы танып белеү серҙәре тураһында ла мәғлүмәт аласаҡ. Һәм, әлбиттә, хоҡуҡтарҙы яҡлау буйынса фекер алышасаҡ. Рәсәй һәм Башҡортостандың Финанс министрлыҡтарының, Волга буйы федераль округтарҙағы белгестәр ҡатнашлығында ""түңәрәк өҫтәл"", оҫталыҡ дәрестәре, лекторийҙар, интеллектуаль уйындар ҙа ҡаралған. Бик ҡыҙыҡ сара булмаҡсы, шулай бит? Килегеҙ, финанс белемегеҙҙе тикшерергә ҙур мөмкинлек. Ҡатнашыу бушлай. Бары тик алдан finfest.tilda.ws/ufa сайтында теркәлергә генә кәрәк.Сәғәт иртәнге 10.00-да башлана."
Ҡыҫтыбый,"Ҡыҫтыбый ҡамыры эшләү өсөн 1 стакан магазин ҡаймағы, 2 йомортҡа, тоҙ, 2 стакан он кәрәк. Ингредиенттарҙы барыһын да бергә ҡушып, ҡамыр баҫҡандан һуң уны ваҡ киҫәктәргә бүлергә. Ҡамырҙы йоҡа ғына итеп йәйеп, ике яғын да ҡоро, ҡыҙған табала бешерергә. Йәймәне табанан алыу менән эслекте төрөп, ҡыҫтыбыйҙы һары май менән майларға. Эслекте бешерелгән тары ярмаһынан, картуфтан эшләргә мөмкин."
Төньяҡ Кореяла тамашасаһыҙ футбол уҙған,"Яңыраҡ Төньяҡ Кореяла футбол буйынса донъя чемпионатының һайлап алыу төркөм осрашыуында урындағы команда Көньяҡ Корея йыйылма командаһы менән осрашты.Уйын 50 мең һыйҙырышлы буш стадионда 0:0 иҫәбенә тамамланды. Осрашыуға хатта журналистарҙы ла индермәйҙәр. Телевидение тураһында әйтеп тороуы ла урынһыҙ.Бәйгене ҡарарға килгән ФИФА президенты Джанни Инфантиноға ғына рөхсәт була. Был осрашыуҙан һуң, икеһе лә 3 уйындан һуң 7-шәр мәрәй яулап, үҙ төркөмөндә беренсе-икенсе урындарҙы бүлешәләр. Төркөм еңеүселәре һәм икенсе урын алған дүрт яҡшы команда киләһе раундҡа сығып, донъя чемпионатына эләгеү өсөн көрәшен дауам итәсәк."
Иренең һөйәркәһен үлтерергә киллер яллағандар,"Ишембай ҡалаһында ике ҡатын кеше ғүмерен ҡыйырға йыйыныуҙа ғәйепләнә. Улар «ике кешене, шул иҫәптән кесе йәштәге баланы, яллап үлтерергә нәитләү» статьяһы буйынса хөкөм ҡаралған, тип белдерә БР Прокуратураһы. Тикшереү барышында – 2018 йылдың авгусында был ҡатындарҙың киллер яллауҙары асыҡлана. Улар быға ҡәҙәр хөкөм ителгән бер кешегә барып, уларҙың береһенең иренең һөйәркәһен һәм балаһын үлтереүҙәрен һораған. Һәм киллерға «эш» тамамланғас, 250 мең һум аҡса биреүҙәре хаҡында белдергәндәр.Тик киллерҙары ышаныслы булмаған, ҡатындарҙың мәкерле эше хаҡында полицияға хәбәр иткән. Эске эштәр хеҙмәткәрҙәренә ҡатындарҙы тотоу өсөн спектакль уйнарға тура килгән. Үлтерергә тейешле ҡатынды һәм баланы ваҡытлыса йәшергәндәр. Бынан һуң киллер үтенесте үтәүе хаҡында хәбәр иткән. Яуыз ниәтле әҙәм аҡтыҡтары уға аҡса биргәндә тотҡандар.Кеше ғүмерен ҡыйырға теләүселәр үҙ ғәйептәрен өлөшләтә таныған. Енәйәт эше тиҙҙән Ишембай судына тапшырыласаҡ."
Квитанциялар яңыса буласаҡ,"Рәсәйҙә торлаҡ-коммуналь хеҙмәттәр өсөн барлыҡ хеҙмәттәрҙе бер түләү ҡағыҙына берләштерергә ниәтләйҙәр. Берҙәм түләү документының маҡсаты – торлаҡ - коммуналь идараһына тотонолған сығымдарҙы ябайлаштырыу, тарифтар үҫешен контролдә тотоу. Был квитанцияла йорт менән идара иткән өсөн, йортто ҡарап тороу , ремонт, коммуналь түләүҙәр һәм ресурстар, капиталь ремонт һәм сүп сығарған өсөн взнос кеүек графалар барлыҡҡа килергә тейеш."
Ласицкене донъя спортсыһына номинант,"Рәсәй еңел атлеты, бейеклеккә һикереү буйынса өс тапҡыр донъя чемпионы Мария Ласицкене, халыҡ-ара еңел атлетика ассоциацияһының федерацияһы исеменән донъя спортсыһы исеменә номинант тип индерелде.26 йәшлек спортсы быйыл уҙған донъя беренселегендә сиарттағы «алтын»ын яулап, бейеклеккә һикереүселәр араһында өс алтын миҙалға эйә булған берҙән-бер спортсы булып һанала. Шулай уҡ ул быйыл уҙған Европа беренселегендә лә алдынғылыҡты бирмәне."
"Үәт, үҙебеҙҙең “Абҙаҡ”!","Башҡортостандың «Абҙаҡ» тау саңғыһы курорты “ТурСтат” порталы рейтингында сноубордта шыуыу өсөн иң шәп өс урын иҫәбенә инде. Рейтинг интернетта ниндәй курортта сноубордта шыуыу яҡшыраҡ тигән һорауҙарға яуаптарға нигеҙләнеп төҙөлгән.""Сноубордта шыуыу өсөн Рәсәйҙең тәүге ун курорты иҫәбенә «Роза Хутор» һәм «Курорт Красная Поляна» (Сочи), «Абҙаҡ» (Башҡортостан), «Шерегеш» (Кемерово өлкәһе), «Белокуриха» (Алтай крайы), «Архыз» һәм «Домбай» (Ҡарасәй-Черкес), «Сорочаны» (Мәскәү өлкәһе), Чусовой (Пермь крайы), «БигВуд» (Мурманск өлкәһе), «Гора Белая» (Свердловск өлкәһе), «Завьялиха» (Силәбе өлкәһе), «Игора» (Ленинград өлкәһе) һәм «Свияжск убалары» ла (Татарстан) инде. “ТурСтат” мәғлүмәттәре буйынса, «Абҙаҡ» өсөн 13% тауыш бирелгән"", - тип яҙа ""Башинформ"" мәғлүмәт агентлығы. Рәсәйҙә 3 миллиондан ашыу кеше сноуборд менән мауыға, башлыса улар — 30 йәшкә тиклемгеләр."
Балағыҙҙы нисек ашаталар?,"Иҫегеҙгә төшөрәбеҙ, күптән түгел белем биреү учреждениеларында балаларҙы туҡландырыуҙа байтаҡ етешһеҙлектәр барлығы асыҡланды. Өҫтәлдәргә ҡулланыу ваҡыты сыҡҡан аҙыҡ-түлек, тулы булмаған порциялар ҡуйылырға тейеш түгел. Республика башлығы Радий Хәбиров етешһеҙлектәрҙе бөтөрөргә бер аҙна ваҡыт бирҙе. Ашханалар тәртипкә киләме?Ата-әсәләр, ошо хаҡта һеҙҙән комментарийҙар көтәбеҙ! Аноним яҙырға теләүселәр булһа, төркөмгә шәхси хәбәр менән ебәрегеҙ, исемһеҙ ҙә баҫасаҡбыҙ."
Бразилияның диңгеҙ ярында совет диңгеҙселәренең хаты һалынған шешә табылған,"Бразилия туристары үткәндәрҙән хат алып аптыраған. Бында ял итеүсе студенттар төркөмө совет диңгеҙселәре хат яҙып һалған шешәгә юлыҡҡан. Тик был хатта нимә яҙылғанын шунда уҡ уҡый алмағандар, сөнки яҙма рус телендә булған. Яҙма ҡыҙыҡһыныу уятҡан һәм уны студенттар интернет битенә ҡуйып, тәржемәһен һораған. Уларҙың һорауына бик күп кеше яуап ҡайтарған.Әлеге хатта диңгеҙселәрҙең, ҡоро законды боҙоп, был шешәне бушатыуҙары хаҡында яҙылған. Белгестәр фаразлауынса, хат 90-сы йылдарҙа диңгеҙгә ташланған."
Тәҙрәнән осоп төшә яҙған күршеһен ҡотҡарған,Мәскәүҙең Черкизовская урамынан үтеп-һүтеп йөрөүселәр бер ғәжәп хәлгә шаһит булған. Был урамда йәшәүсе ҡатын-ҡыҙ күп ҡатлы йорт тәҙрәһенән йығылған күршеһен ҡулынан эләктереп ҡалған һәм ярҙамға кешеләрҙе саҡырған. Әммә ярҙам килгәнсе ҡотҡарыусы бәләгә тарыусы күршеһен 20 минут буйына ҡулынан тотоп торған.
Рәсәй волейболсылары уңышһыҙ сығыш яһаны,"Японияла уҙған волейбол буйынса донъя кубогы турнирында Рәсәй йыйылма командаһы һуңғы уйында Тунис волейболсыларын 3:0 (25:16, 25:16, 25:13) иҫәбенә отоп, һөҙөмтәлә алтынсы урын яуланы.Улар уҙғарған 11 осрашыуҙың 5-ндә еңеп, бөтәһе 15 мәрәйгә эйә булды. Әлбиттә, беҙҙекеләр турнирға икенсе состав менән сығыш яһаны. Шуға һөҙөмтәһе лә яраҡлыҙыр тип уйлайыҡ.Сөнки Рәсәйҙең төп сотавы быйыл уҙған милләт-ара лигаһында еңеүсе булып, икенсе йыл рәттән уңышҡа өлгәште. Шулай уҡ улар киләһе йыл буласаҡ Олимпия уйындарына ла тура путевка яуланы.Төп призды Бразилия командаһы яуланы. Улар 11 осрашыуҙы ла дәғүәселәренә бирешмәй, лайыҡлы рәүештә кубоклы булды. Уҙған донъя чемпионаты еңеүсеһе – Польша уйынсылары икенсе булһа, АҠШ командаһы өсөнсө урын менән ҡәнәғәтләнде. Иҫегеҙгә төшөрәбеҙ: ошоға тиклем уҙған ошо уҡ турнирҙа Рәсәй йыйылма ҡатын-ҡыҙ командаһы өсөнсө күрһәткескә өлгәшкәйнеләр."
Олимпия чемпиондары сирекфиналға сыға алманы,"Японияла барған регби буйынса донъя чемпионатында сирекфиналсылар билдәле булды.Беренсе сирекфиналда Англия командаһы Австралия менән осрашһа, Яңы Зеландия регбисылары Ирландия менән көс һынашасаҡ. Уэльс йыйылма спортсылары Францияға һынау тотһа, беренселек хужалары Көньяҡ Америка командаһы менән ярымфиналға сығар өсөн көрәшәсәк. Регби буйынса Олимпия уйындарының чемпионы – Фиджи Республикаһы командаһы донъя беренселегендә ике тапҡыр отолоп, сирекфиналға сыға алманы. Фиджи тигәндән, уларҙа регби иң популяр спорт төрҙәренең береһе булып һанала. Шуға ла 2016 йылда уҙған Олимпия уйындарында улар үҙ тарихында тәүгә ҙур уңышҡа өлгәште."
102-се башҡорт гимназияһы шағир исемен йөрөтәсәк,"Рауил Бикбаевтың исеме мәңгеләштереләӨфө ҡалаһының 102-се башҡорт гимназияһы Башҡортостандың халыҡ шағиры Рауил Бикбаев исемен йөрөтәсәк.Был турала республика Башлығы Радий Хәбировтың махсус указы сыҡты. Уға ярашлы, ҡәләм оҫтаһының тормошо, йәмәғәт, фән һәм ижади эшмәкәрлеге тураһында дәүләт мультимедиялы материалдар архивын булдырылып, сайт әҙерләнәсәк. Йыл һайын халыҡ шағирының тормошона һәм ижадына арналған шиғриәт фестивалдәре, ғилми-ғәмәли конференциялар уҙғарыу ҡаралған. Башҡортостан студенттары актив йәмәғәт эшмәкәрлектәре өсөн Рауил Бикбаев исемендәге стипендия алыу мөмкинлегенә эйә буласаҡ. Тағы ла гимназия ғына түгел, ҡаланың бер урамына ла Рауил Бикбаев исемен бирелә."
20 октябрҙә телевизор ҡарарға онотмағыҙ!,"""Һеңлекәш"" - үҙәк каналда күрһәтелә20 октябрь - Башҡортостандың халыҡ шағиры Мостай Кәримдең тыуған көнөндә ""Россия 1"" телеканалы ""Беҙҙең өйҙөң йәме"" повесы буйынса Александр Галибин төшөргән фильмды күрһәтә. Был көндө тағы ла ""Мостай"" документаль фильмы ла эфирға сыға. Ә ""Культура"" каналында иһә ""Беседы с мудрецами"" шәлкеменән ""Мостай Кәрим"" документаль хрониканы ҡарарға мөмкин."
"Байрамың менән, ауыл ҡатын-ҡыҙы!","Шундай иҫтәлекле дата бар. Халыҡ-ара статуслы. Бөтә донъяныҡы тип тә әйтәләр.Нисек кенә атамаһындар, шундай көндөң булыуы яҡшы. Ауыл ҡатын-ҡыҙы тигәс тә, ниндәйерәк гүзәл затты күҙ алдына килтерәһегеҙ?Көйәнтә күтәргән, тимәҫһегеҙ, моғайын. Хәҙер һыу өйҙә. Хәйер, төпкөлдә, бәлки, улай ҙа түгелдер. Һәнәк тотҡан, тип тә әйтеп булмайҙыр, хәҙер ауылда малды бигүк аҫрамайҙар кеүек. Аш-һыу бүлмәһендәге роле сикһеҙ инде алай ҙа.Шәхсән үҙем иһә, ауыл балаһы булараҡ, ауыл ҡатын-ҡыҙын өй менән ихата буйлап өлтөрәп йөрөгән (хатта йүгерекләп), ҡулында мотлаҡ нимәлер булған, бер ыңғай ашлыһыуын да түгеп, тауыҡтарын да ҡарап, юл ыңғайы баҡсаһына инеп-сығып йөрөгән, кухняһында тәмле еҫтәр сығарған, мәңге арымаған, һин йоҡонан торғанда өҫтәл тултырып ризыҡ теҙгән, йоҡларға барыһынан да һуңыраҡ ятҡан, һәр саҡ көр кәйефле, бер аҙ уҫаллыҡ та күрһәткән кеше итеп күҙ алдына килтерәм.Ауыл ҡатын-ҡыҙының көн тәртибе тәүлек әйләнәһенә кеүек. Йәйен бигерәк тә. Һалҡын миҙгелдә, исмаһам, әҙерәк ял итеп ҡалһалар ине улар! Ауылдарҙан ир-аттың күпләп Себергә йә башҡа яҡҡа китеүен дә иҫәпкә алғанда, тормош көтөү башлыса ҡатындар иңендә.Йорт гөлт итеп тора икән, тимәк, бында егәрле ауыл ҡатын-ҡыҙы йәшәй. Эйеме? Байрам менән, ауыл ҡатындары! Үҙегеҙҙе һаҡлағыҙ!"
"""Иҙеүкәй менән Мораҙым"" сәхнәләштерелә!","Салауат башҡорт дәүләт драма театры яңы премьера әҙерләйМөхәмәтша Буранғоловтың ""Иҙеүкәй менән Мораҙым"" әҫәре Олжас Жанайдаров инсценировкаһында сәхнәгә сыға. Проект ""Берҙәм Рәсәй"" партияһының ""Бәләкәй Ватан мәҙәниәте"" программаһына ярашлы тормошҡа ашырылды. Режиссеры - Шәйехзада Бабич исмендәге дәүләт йәштәр премияһы лауреаты Илсур Ҡаҙаҡбаев. Республиканың 100 йыллығы уңайынан ҡуйылған спектаклде тамашасылар 7 декабрь көнө ҡарай ала."
Екатеринбургта машинаһын һатҡан ҡатын юғалған,"Екатеринбург ҡалаһында 27 йәшлек ҡатындың юғалыуы хаҡындағы хәбәр күптәрҙе тетрәндергәндер. Ксения Каторгина үҙенең Audi Q5 автомобилен һатырға була. 10 октябрҙә һатып алыусылар менән осрашырға китә һәм юҡҡа сыға. Телефоны ла һүнгән.Һуңынан ҡатындың автомобилен табалар, уны алыпһатарҙар яңынан һатыуға сығарған. Улар автомобилде сиғандарҙан һатып алыуы хаҡында хәбәр итә. ""Документтары теүәл, яндарында Ксенияға оҡшаған ҡатын да булғас, бер ниндәй ҙә шик тыуманы"", - ти улар. Тикшереү барышында машинаның эсендә йыуылған ҡан таптары булыуы асыҡлана. Уның кемдеке булыуы билдәһеҙ. Ә Ксения хаҡында әлегә бер хәбәр ҙә юҡ. Уны эҙләү дауам итә. Был хәл буйынса енәйәт эше ҡуҙғатылған. Йәш әсәнең 9 йәшлек ҡыҙы ҡалған. Ошондай уҡ хәл көҙгөһөн Новосибирск ҡалаһында ла була. 6 сентябрҙә 36 йәшлек Наталья Устинова Mazda Demio машинаһында сығып китә һәм юғала. Уның ике балаһы ҡала. Һуңынан асыҡланыуынса, ҡатын сауҙа үҙәге янында машинаһын ҡалдырып, үҙе таксиҙа яңы машина ҡарарға китә. 1 октябрҙә ҡатындың үле кәүҙәһен такси төшөрөп киткән урындан алыҫ түгел ерҙә табалар."
Донъя рекордын бушҡа ҡуя...,"Кения спортсыһы Элиуд Кипчоге 42 саҡырым 195 метр арауыҡтағы марафон дистацияһын 1 сәғәт 59 минут 40 секундта үтеп, донъя рекордын ҡуя.Сөнки быға тиклем йүгереүселәр шул арауыҡты 2 сәғәттән кәмерәк уҙғаны булмай. Әммә халык-ара еңел атлетика ассоциацияһының федерацияһы Кения спортсыһының һөҙөмтәһен һынамаҫҡа булған. Сөнки ярыш официаль рәүештә уҙмаған. Шуға ҡарамаҫтан официаль донъя рекорды уның иҫәбендә. Кипчоге 2018 йылда уҙған Берлин марафонында дистанцияны 2 сәғәт 1 минут 39 секундта үтә. Шулай уҡ ул 2016 йылда уҙған Олимпия уйындарының марафон чемпионы булып та һанала."
Байрам көнөндә эшләгәндәргә – икеләтә хеҙмәт хаҡы,"Ял һәм байрам көндәрендә эшләгән өсөн икеләтә күләмдә хеҙмәт хаҡы түләнергә тейеш йәки ял алырға мөмкин, тип аңлата Хеҙмәт һәм мәшғүллек федераль хеҙмәте.Аҡсамы, ялмы – хеҙмәткәр үҙе һайлау хоҡуғына эйә. Ә бына ял һәм байрам көндәрендә хеҙмәткәр риза булған һәм айырым осраҡтарҙа ғына эшкә йәлеп итергә мөмкин. Һәм был рәсми ҡарар йәки бойороҡ менән нигеҙләнергә тейеш. Айырым осраҡтарға килгәндә, улар – бәхетһеҙлек, эш биреүсе, дәүләт йәиһә муниципалитет милкенең юҡҡа сығыуына юл ҡуймау, производство аварияһын, катастрофаны булдырмау, уларҙың һөҙөмтәләрен бөтөрөү, ғәҙәттән тыш хәл һәм хәрби положение индереү һ.б.Хөкүмәт раҫлаған профессияға ҡараған ижади һөнәр вәкилдәре коллектив йәки хеҙмәт килешеүе, локаль документ тарафынан ҡаралған тәртиптә ял көндәрендә эшләтергә мөмкин."
«Экстрасенстар алышы» тапшырыуын судҡа биргән,"8 йыл элек ТНТ телеканалындағы «Экстрасенстар алышы» популяр тапшырыуында Өфөнән Станислав Булатовты кеше үлтереүҙә ғәйепләйҙәр. Тапшырыуға килгән йәш ҡатын үҙенең буласаҡ ирен үлтереүсене табырға ярҙам итеүҙе һорай. Шулай уҡ уның гомосексуалист булыуы хаҡында ла бәйән итә.Экстрасенстар Стасҡа күрһәтә. Һуңынан был ғәйепләүҙе инҡар итәләр, әммә халыҡ һүҙе уны судҡа мөрәжәғәт итергә мәжбүр итә. Мещан суды ирҙең ғаризаһын кире ҡаға, хәҙер уны Мәскәү ҡала судында ҡарарға тейештәр."
Күпер аҫтында мина табылған,"Кисә Стәрлетамаҡ ҡалаһының Ольховка йылғаһы күпере аҫтында минаға оҡшаған билдәһеҙ әйбер табыла. Хоҡуҡ һаҡлаусылар әйтеүенсә, ваҡиға урынында белгестәр тикшереү алып бара һәм был әйберҙең – пехотаға ҡаршы “Ведьма” минаһы икәнен асыҡлай.Әйткәндәй, был урындан 4 саҡрым ғына арауыҡта кешеләрҙең йорттары һәм 2 саҡрым алыҫлыҡта Ольховка санаторийы урынлашҡан."
Киҙеүгә ҡаршы  прививка яһатырға ваҡыт,"Башҡортостанда 800 меңдән ашыу кешегә киҙеүҙән прививка эшләнгән.Әлеге ваҡытта республикала миҙгелгә бәйле киҫкен респиратор инфекциялар менән ауырыу осраҡтары күбәйә. Киҙеү әлегә юҡ. Әммә табиптар, ауырыу көсәйгән мәлгә һөҙөмтәһе булһын өсөн, әле үк киҙеүгә ҡаршы прививка яһатырға тәҡдим итә. Әлеге көнгә республика халҡының 19,7 проценты, йәғни 801916 кеше, шул иҫәптән 177 мең бала киҙеүгә прививка яһатҡан да инде. Белгестәр әйтеүенсә, медицина учреждениелары тәҡдим иткән киҙеүгә ҡаршы вакциналар әлеге эпидемиологик миҙгелдә актуаль булған вирус төрҙәренән һаҡлаясаҡ."
Башҡортостан егеттәре супергеройҙар шлемдары яһай,"Оҫталар командаһын туплаусы Айҙар Миһранов тәүҙә маскаларҙы папье-машенан эшләгән, аҙаҡ 3D принтерҙа баҫа башлаған. Әҙер шлемдарҙы билдәле артистарға бүләккә ебәргән. Бер аҙҙан быға донъя киноһы йондоҙары иғтибар иткән һәм интернет аша һөйләгән. Әле егеттәр заказдарҙан бушамай, күптәр ҡыҙыҡһына тиҙәр."
Владимир Путин - Сәғүд Ғәрәбстанында,"Эр-Рияд ҡалаһындағы Әл-Ямама һарайында Рәсәй Президенты Владимир Путин менән Сәғүд Ғәрәбстаны короле Сәлмән бин Әбдел Ғәзиз Әл-Сәғүд осрашты.Әңгәмә темалары - нефть хаҡтарын тотороҡландырыу буйынса уртаҡ фекер эҙләү, Сүриәлә һәм Фарсы ҡултығы төбәгендәге хәл-торош, Фәләстан һәм Израиль араһын көйләү һ.б. Әлбиттә, күп яҡлы хеҙмәттәшлек итеү тураһында ла һөйләштеләр. Байтаҡ килешеүгә ҡул да ҡуйылды. Владимир Путин белдереүенсә, Рәсәй дуҫтарса һәм партнерҙарса бәйләнешкә ҙур әһәмиәт бирә. Ике яҡлы мөнәсәбәттәр алыҫ 1926 йылда уҡ булдырылған. Ул саҡта Сәғүд Ғәрәбстаны дәүләте ойошҡан саҡ булған. Советтар Союзы әлеге батшаның атаһы хакимлыҡ иткән йәш илде тәүгеләрҙән булып хуплаған. - Укрепляется торгово-экономическое сотрудничество. В прошлом году товарооборот увеличился на 15 процентов, превысив миллиард долларов, а в январе-июле [текущего года] прибавил еще 38 процентов. Эффективно работает межправкомиссия, очередное заседание которой прошло в июне в Москве. Создан Российско-саудовский экономический совет, в состав которого вошли представители крупного бизнеса наших стран. Мы планируем сегодня принять участие в первом заседании этого совета. В ходе переговоров рассмотрим основные аспекты двустороннего сотрудничества, наметим планы на перспективу, естественно, обменяемся мнениями по международной проблематике. Саудовская Аравия в следующем году председательствует в «Группе двадцати», играя важную роль в решении ключевых вопросов глобальной экономической повестки дня. На саммите в японском городе Осака в июне провели очень полезную беседу с Наследным принцем Мухаммедом бен Сальманом. Условились, в частности, о продлении договоренностей в формате ОПЕК+ в целях стабилизации мирового нефтяного рынка. Рассматриваем российско-саудовскую координацию как необходимый элемент обеспечения безопасности на Ближнем Востоке и в Северной Африке, - тине Рәсәй лидеры. Әлеге сәфәргә һәм ошонда имзаланған документтарға ҙур өмөт бағлана. Бәйләнештәр тағы ла нығыныр, килешеүҙәр тулыһынса ғәмәлгә ашырылыр, тигән ышаныс бар."
"""Демография"" милли проектына ярашлы, тағы бер сертификат","Республика Хөкүмәтендә яңы ҡарар ҡабул ителде.Ул Башҡортостандың шәхси балалар баҡсаларынан урын алыу өсөн сертификат биреү тәртибенә арнала. Раҫланған тәртип буйынса, республика һәм урындағы ҡаҙнанан шәхси балалар баҡсаһына йөрөүсе һәр балаға ай һайын 6000 һум бүленәсәк. Хәҙер ошоно Стәрлетамаҡта ғәмәлгә ашырып ҡарайҙар. Ул уңышлы килеп сыҡһа, 2020 йылдың 1 сентябренән шундай ҡағиҙә башҡа ҡалалар һәм райондарға ла тараласаҡ. Шуны белеү мөһим: сертификат муниципаль балалар баҡсаһына урын көткәндә шәхси баҡсаға йөрөп тороу хоҡуғы бирә. Ҡарарҙа шулай яҙылған: «Право на получение сертификата имеют родители (законные представители) детей в возрасте от двух месяцев до трех лет, не обеспеченных местом в детсадах и состоящих на учете в государственной информационной системе «Единая республиканская очередь в дошкольные образовательные организации в электронном виде». ӘйткәндәйСертификат биреү тәртибе Рәсәй Президенты Владимир Путиндың 2021 йылғаса өс йәшкә тиклемге балаларҙы мәктәпкәсә белем биреү учреждениеларында урын менән 100 процент тәьмин итергә ҡушыуы буйынса әҙерләнгән.Шулай уҡ дәүләттеке булмаған балалар баҡсаларына ла булышлыҡ күрһәтеү маҡсаты бар. Ҡыҫҡаһы, ""Демография"" милли проектын ғәмәлгә ашырыу эштәре күренә башланы шикелле."
Пермь халҡын башҡорт милли музыкаль ҡоралдарында уйнарға өйрәтәләр.,"14-19 октябрҙә Пермь крайында Башҡорт мәҙәниәте һәм мәғрифәте көндәре үтә. Чернушка ҡалаһында милли музыкаль инструменттар буйынса оҫталыҡ дәрестәре башланды. Йыр-моң һөйөүселәрҙе Әбйәлил районы Асҡар ауылының балалар сәнғәт мәктәбе һәм Учалы сәнғәт мәктәбе уҡытыусылары өйрәтә. Миңлегөл Солтанбаева ҡыл-ҡумыҙ һәм думбырала, ә Илгиз Йомағужин ҡурайҙа уйнау серҙәрен аса. Миңлегөл Бәхтинур ҡыҙы әйтеүенсә, теләге булһа, музыка ҡоралдарында һәр кем уйнай ала, ә профессиональ кимәлгә еткереү өсөн ныҡлап тырышырға кәрәк.Оҫталыҡ дәрестәренә килеүселәр музыканттарҙың виртуоздарса уйынын тыңланы, уйнау техникаһы буйынса һорауҙар бирҙе, башҡорт мәҙәниәте, йолалар тураһында ла һөйләште. Ошондай уҡ дәрестәр Пермь, Чайковский, Оса ҡалаһында, Көйәҙе ҡасабаһында, Барҙа, Ҡуян ауылдарында үтә. Оҫталыҡ дәрестәре һөҙәмтәләре буйынса концерт ойоштороласаҡ."
Президент грантына конкурста еңеүсе проекттар  асыҡланды,"2019 йылда Президент грантына икенсе конкурста Башҡортостандың коммерция булмаған ойошмаларының 55 гранты еңеүсе тип табылды. Уларҙы тормошҡа ашырыу өсөн 63,8 млн һум аҡса бүленәсәк.2019 йылдың беренсе конкурсында 38 коммерция булмаған ойошмаға 44,8 млн һум аҡса йәлеп ителгәйне. Һөҙөмтәлә быйылғы йылда Президент грантына конкурстарҙа бөтәһе 108,5 млн һумлыҡ 93 проект еңеүсе булды.Барлығы беҙҙең республиканан конкурсҡа 323 проект тәҡдим ителгән. Улар араһында иң популяр йүнәлештәр: граждандарҙың сәләмәтлеген һаҡлау, сәләмәт йәшәү рәүешен пропагандалау, шулай уҡ социаль хеҙмәтләндереү, граждандарға социаль ярҙам күрһәтеү. Конкурс һөҙөмтәләре буйынса, дүрт ойошма - 3 млн һумдан ашыу, 22 ойошма 500 меңдән 3 млн һумға тиклем аҡса алды, 29 коммерция булмаған ойошма 500 мең һумға тиклем грант отто.Иң ҙур грантты (9 млн һумдан ашыу) “Йәш этнополитолог мәктәбе” проектын тормошҡа ашырыу өсөн, “Социомәҙәни моделләштереү үҙәге” ижтимағи һәм гуманитар фәндәрҙе үҫтереү буйынса автономиялы коммерция булмаған ойошмаһы алды. Ошоға оҡшаш темалы тағы бер проект бар –“Торатау: этноконфессиональ төрлөлөктө нығытыуҙа дәүләт-ижтимағи партнерлыҡ” интеграцион майҙансығы.Иң бәләкәй грантты (129 мең һум тирәһе) “Васильев уҡыуҙары” проекты өсөн Яңауыл районының “Эрвел Марий” Мари милли-мәҙәни автономияһы отто. “Планета” крайҙы өйрәнеү, туризмды һәм экопроекттарҙы үҫтереү ойошмаһы Миәсс һәм Абдулла ҡалалары араһында Европа – Азия веломаршрутын төҙөү өсөн 1,5 млн һумдан ашыу аҡса аласаҡ. “Килешеү биләмәһе” проектын тормошҡа ашырыу өсөн 2,3 млн һум аҡса йүнәлтеләсәк. Был проект айырылышырға ҡарар иткән ғаилә парҙарын яраштырыу өсөн медиаторҙарҙы уҡытыуға һәм килешеү бүлмәләре булдырыуға тотоноласаҡ. “Мәрхәмәт” шәфҡәтлелек фонды – 2,5 млн һум, “Содействие” инвалид балаларҙың ата-әсәләр ойошмаһы – 3,8 млн һум, “Башҡорт пираттары” Следж-хоккей клубы 5 млн һум аласаҡ. Тағы ла бер нисә ҡыҙыҡлы проект грант ярҙамына лайыҡ булды."
"Уның фекеренсә, Хәбиб улай уҡ көслө түгел...","Американың билдәле киноактеры, айкидо мастеры Стивен Сигал, ҡатнаш стиль буйынса донъя чемпионы, Рәсәй көрәшсеһе Хәбиб Нурмагомедовты көслө көрәшсе тип һанамай.Сигал әйтеүенсә, әгәр ул уның уҡыусыһы булһа, уға кәңәш бирер ине. Ул Бразилия көрәшселәре Андерсон Сильва һәм Лиото Мачидо менән аралышып, уларға кәңәш биргән булған. Шулай уҡ Америка актеры Рәсәйгә килеп, айкидо буйынса мастер-класс уҙғарғайны. Уның күнекмәләрен билдәле көрәшсе Александр Емельяненко ла барып ҡараны."
Кейемегеҙҙә яҡтылыҡ сағылдырыусы элемент бармы?,"Һуңғы айҙа көн һайын тиерлек юлдарҙа кеше тапала. Ағымдағы йылдың 9 айында бындай 921 осраҡ теркәлгән. Уларҙың 455-ендә йәйәүле кеше үҙе ғәйепле.106 осраҡ кешенең үлеме менән тамамланған. Ҡурҡыныс һандар... Йөҙ ҙә алты йорттоң ҡапҡаһына ҡайғы ишек асып ингән, 106 ғаилә ағзаларының йөрәгенә ғүмерлек яра һалынған. Ҡағиҙә булараҡ, тәүлектең ҡараңғы ваҡытында, юлдарҙың яҡтыртылмаған ерендә булған ул авариялар. Ҡараңғы кейемдәге кеше юл буйлап килә. Ҡай саҡ һалмыш та. Көн ямғырлап та торһа (йә ҡар яуып), бындай шарттарҙа водитель кешене бик һуң ғына аңғарып ҡала һәм бер ни ҙә эшләп өлгөрә алмай...Юл хәрәкәте хәүефһеҙлеге инспекторҙары бындай хәлдәргә юл ҡуймаҫ өсөн ябай ҡағиҙәләрҙе үтәүҙе кәңәш итә: күҙ бәйләнгәндән һуң юлда йөрөгәндә асыҡ төҫтәге кейемдә булыуың хәйерле. Бынан тыш яҡтылыҡ сағылдырыусы элементтар, әйберҙәр булырға тейеш. Хәҙер һатыуҙа төрлө браслеттар, ""фликерҙар"", значоктар, таҫмалар бар, уларҙы алып ҡулланыу ғүмерҙе һаҡларға ярҙам итәсәк. Иң тәү сиратта балаларҙы уйлағыҙ. Уларҙың кейемендә, сумкаһында яҡтылыҡ сағылдырыусы элементтар мотлаҡ булһын! Юл ҡағиҙәләрен ҡат-ҡат иҫләтеп тороғоҙ. Юлға кинәт йүгереп килеп сыҡмаһындар, юл аша сыҡҡанда шаярмаһындар, этешеп-төртөшмәһендәр - оҙон ғүмерле, сәләмәт булһындар!"
Симона Байлз ир-аттарҙы ла уҙып китте,"Американың билдәле гимнасткаһы, дүрт тапҡыр Олимпия уйындары чемпионы Симона Байлз йәнә донъя чемпионатының рекордын яңыртты.Ул донъя беренселектәрендә бөтәһе 24 миҙал яулап (12-һе алтын), хатта ир-ат араһында 23 миҙал яулаған Беларусь гимнасты Виталий Щербоны үтеп китте. Быға тиклем Симона, Рәсәй гимнасткаһы Светлана Хоркинаны уҙып киткәйне. Хоркинаның иҫәбендә – 20 миҙал."
СНИЛС электрон формала буласаҡ,"1 октябрҙән Рәсәй Пенсия фонды идаралығының индивидуаль иҫәп страховка номеры таныҡлығының формаһын раҫлау буйынса ҡарары үҙ көсөнә инде. Хәҙер шәхси иҫәп номеры яҙылған йәшел карточка урынына (СНИЛС) Пенсия фондынан алынған электрон документ күрһәтеү генә талап ителәсәк. Яңы документта мәғлүмәттәр элеккеһендәге кеүек.11 һандан торған шәхси иҫәп номеры, , хеҙмәткәрҙең исеме, фамилияһы, атаһының исеме, тыуған көнө һәм тыуған урыны, енесе һәм шәхси иҫәпкә алыу системаһында теркәлеү ваҡыты була. Документты фондтың территориаль органдарында, күп функциялы үҙәктәрҙә, шулай уҡ фондтың сайтында йәки дәүләт хеҙмәттәре порталында шәхси кабинет аша алырға мөмкин."
"Афарин, Наҙгөл! Артабан да һынатма.","Өфө ҡыҙы Монте-Карло академияһында йырлаясаҡ!Наҙгөл Ибраһимова йәш опера йырсылары конкурсының еңеүселәре иҫәбенә инде. Бәйгелә ҡатнашырға 129 йәш талант ғариза ебәргән. Унда 18 йәштән алып 30 йәшкә тиклемге академик вокал класы студенттары һәм сығарылыштары һынау тота ала. Жюри ағзалары һәр береһенең башҡарыу оҫталығын, музыкаль һәләтен, тембрын баһалағандан һуң, еңеүселәрҙе билдәләгән. Һөҙөмтәлә, Монте-Карло академияһында ун Рәсәй таланты, шулар иҫәбендә Наҙгөл Ибраһимова ла белем аласаҡ. Был уҡыу йорто өсөнсө йыл рәттән йәш таланттарҙы үҫтереүгә үҙ өлөшөн индерә. Наҙгөл Заһир Исмәғилев исемендәге Өфө дәүләт сәнғәт академияһының 5-се курсында белем ала, республика конкурстары лауреаты."
Һауа торошо,"Башгидрометеорология үҙәге хәбәр итеүенсә, иртәгә, 15 октябрҙә, республика буйынса елдең 15-20 м/с тиклем көсәйеүе көтөлә.15 октябрҙә - болотло көн, ямғырҙар. Ел 9-14 м/с, көндөҙ урыны менән - 20 м/с. Һауа температураһы төндә +1, +6°, көндөҙ +6, +11°. 16 октябрҙә - көн торошо шулай уҡ һаҡланасаҡ. Ел - 7-12 м/с, айырым райондарҙа 17 м/с. Һауа температураһы төндә 0, +5°, көндөҙ +4, +9°. 17 октябрҙә - урыны менән ҡарлы ямғыр яуасаҡ. Төндә һәм иртән юлдарҙа боҙлауыҡ. Ел - 7-12 м/с. Һауа температураһы төндә 0,-5°, көндөҙ +2, +7°."
Бәшмәктән голубцы,"Голубцы өсөн 300- 400 г бәшмәк, 1 баш һуған, кишер , кәбестә, 1-2 татлы борос, 80-100 г ҡарабойҙай ярмаһы, 5-6 картуф, 75-100 мл томат һуты йәки 2-3 помидор, борос, йәшел тәмләткестәр, үҫемлек майы кәрәк. Бәшмәкте 40 минут тоҙло һыуҙа бешергә. Туралған һуған, кишер, татлы борос, укроп һәм петрушка һалып, үҫемлек майында ҡыҙҙырырға. Тоҙ, борос һибергә. Һыуынғас, алдан һыуҙа бүрттерелгән ҡарабойҙай ярмаһын өҫтәргә. Эслекте кәбеҫтә япраҡтарына төрөргә. Кәстрүл төбөнә түңәрәкләп туралған кишер, картуф теҙергә. Голубцыларҙы һалып, өҫтөнә томат һуты , ҡайнар һурпа ҡойорға, лавр япрағы, помидор телемдәре һалырға. Голубцы 20-25 минутта бешә.Табынға ҡаймак һәм йәшел тәмләткестәр менән бирелә."
Беҙҙекеләр еңеүсе!,"Ике көн элек Ырымбур өлкәһенең Медногорск ҡалаһында тренер А.В.Франковский иҫтәлегенә волейбол буйынса ир-егеттәр араһында төбәк-ара турнир уҙған.Күҙгә лә элмәҫ инек был яңылыҡты, әгәр унда беҙҙекеләр беренсе урын яуламаһа. Эйе, Ейәнсура районының волейбол командаһы ырымбурҙарҙың танауына сиртеп, еңеүсе булды! 2-се урынды Ҡыуандыҡ ҡалаһы командаһы алһа, 3-сө урында Медногорск командаһы. Бынан тыш команда капитаны Руслан Хөсәйенов айырым номинацияла ла еңеүсе булып танылған. Ҡыуандырҙы спортсылар!"
"Хәйерле юл һеҙгә, артистар!","Мәжит Ғафури исемендәге Башҡорт академия драма театры коллективы кисә Ҡаҙағстанға юлланды. Был аҙанала Алматы ҡалаһында башҡорт театрының юбилей гастролдәре үтә. Ҡаҙағстан тамашасыларына ""Шәүрәкәй"" (М. Буранғолов), ""Mouse story"" (Д.Урбан) һәм ""Хыялға ҡаршы"" (А. Баймөхәмәтов, А.Ишбулдина) спектаклдәрен тәҡдим ителә. Артистарҙы алыҫ сәфәргә дуҫтары,туғандары оҙатып ҡалды."
Юл фажиғәләре - 13 октябрь,"13 октябрҙә республикала 18 автомобиль аварияһы теркәлгән. Бер кеше һәләк булған, 20 кеше йәрәхәттәр алған.Иртән Бәләбәй районында Бәләбәй-Аксеново автоюлының 21 саҡрымында 24 йәшлек егет ВАЗ-2114 машинаһында 21 йәшлек егетте төрттөрә. Алған йәрәхәттәрҙән йәш егет шунда йән бирә.Бер күҙ асып йомған арала ике ғаиләгә ҡайғы килә. Ғүмере өҙөлгән егет тә йәл, уның үлеменә сараһыҙҙан сәбәпсе булған кеше лә йәл... Был ваҡиға буйынса тикшереү бара. Тәүлек эсендә 200 юл ҡағиҙәләрен боҙоу теркәлеп, эскән килеш рулгә ултырған 57 водитель тотолған."
«@» билдәһе нимә аңлата?,"«@» билдәһе урта быуаттарҙа барлыҡҡа килгән тигән фекер йөрөй. Монахтар латин теленән трактаттар тәржемә иткәндә, яҙмаларында ошо ҡойроҡло тамғаны ҡулланғандар. Ә XV быуатта испан сауҙәгәрҙәре «собачка» менән мал-тыуар ауырлығын һәм спирт миҡдарын билдәләгән. Һуңынан был билдә бухгалтерҙарҙың иҫәп-хисабында ла күренә башлаған. Америка компанияларының береһендә почта программаларын, виртуаль почта йәшниктәрен өйрәнеүсе Рэй Помленсон 1971 йылда «собачка» тамғаһын һайлап ала. Русса был һүҙ « собачка». Кореяса «@» – әкәм- төкәмде, финса – сысҡан балаһын, ә шведса булканы аңлата. Ҡырғыҙҙар был билдәне – маймыл, ҡаҙаҡтар –айҙың ҡолағы, белорустар – ҡусҡар тип йөрөтә."
Әжәле шунда булған икән...,"Урманға барып бәләгә тарыған... Ял көндәрендә Яңауыл районында йәшәүсе ир урманға утын ҡырҡырға бара. Эш менән булғанда уның өҫтөнә ҡороған ағас ҡолай. Ярҙамлашырға барған иптәше шунда уҡ ""Тиҙ ярҙам"" машинаһын саҡырта. Тик ҡыҙғанысҡа ҡаршы табиптар уның ғүмерен ҡотҡара алмай, зыян күреүсе мәрхүм була. Әлеге ваҡиға буйынса тикшереү эштәре бара."
Ә һеҙҙең алда бөтә юл да шымамы?,"Эш эшләнде, тиҙәр, ә соҡор - һаман урынында. Радий Хәбиров тәнҡитләрлек тә шул.Башҡортостан Башлығы ""Дорожный эксперт"" мобиль ҡушымтаһын еренә еткереп эшләргә ҡушты. Баҡһаң, юлдарҙағы, ихаталарҙағы соҡор-саҡырҙы бөтөрөүгә ярҙамсы булараҡ барлыҡҡа килгән ҡушымта ""төҙөк түгел"". - Говорят, что ликвидировано 500 тысяч ям, а те, которые заложены в мобильном приложении, до сих пор не все ликвидированы. Давайте все ямы зацифруем, чтобы я четко понимал… Я буду принимать к отчету только те ямы, которые зацифрованы, – тип ризаһыҙлыҡ белдерҙе Радий Хәбиров хөкүмәттең бөгөн иртән үткән оператив кәңәшмәһендә. ""Дорожный эксперт"" тураһында ул эшләнгән ваҡытта күп яҙҙыҡ, күп һөйләнек. Был ҡушымта кешегә соҡорҙар тураһында тейеш ергә хәбәр итергә мөмкинлек бирер өсөн булдырылғайны. Ҡушымта менән генә соҡорҙарҙы ямап бөтөп булмай шул әлегә. Етмәһә, асфальт һалырлыҡ миҙгел дә бөтөп бара.Яҙын беҙҙең алда тағы ла бик күп соҡор йәйелеп ятмаҫ, тип кем гарантия бирә ала?"
Тәрән соҡорға төшөп киткән,"Бөгөн иртән Өфөлә 38 йәшлек ир ҡоҙоҡҡа ҡолап төшкән. Ваҡиға урынына килеп еткән ҡотҡарыусылар бау менән тәрән соҡорға төшөп, бәләгә тарыусыны сығарған. Шунда уҡ «Ашығыс ярҙам» хеҙмәте уға медицина ярҙамы күрһәткән. Бәлә аяҡ аҫтында, тиҙәр. Аяҡ аҫтына ҡарап йөрөмәһәң, соҡорға ла осоп төшөүең бар."
Студенттар хаҡында хәстәрлек күреп,"Өфөнөң Зәки Вәлиди менән Туҡай урамдары араһында урынлашҡан - В. Ленин паркында студенттар өсөн спорт зонаһы булдырыласаҡ һәм йүгереү өсөн юлдар һалынасаҡ. Был хаҡта БР Хөкүмәтендә уҙғарылған « Инвестиция сәғәте»ндә Өфө ҡалаһы мэры Өлфәт Мостафин белдергән. Ошоғаса БДУ, БДМУ, ӨДАТУ, яҡын тирәләге колледж студенттары ошонда физкультура дәрестәрендә йүгерә ине. Хәҙер улар төрлө спорт ҡоролмалары урынлаштырылған көплө урында спорт менән шөғөлләнәсәк."
Ҡаланы ташландыҡ машиналарҙан таҙарталар,"Сентябрҙә Өфө ҡалаһында ташландыҡ автомобилдәрҙе асыҡлау буйынса махсус комиссия төҙөлдө. Ҡала хакимиәтенең матбуғат хеҙмәтенән хәбәр итеүҙәренсә, комиссия ағзалары хужаһыҙ машинаны табып, акт төҙөй һәм фотоға төшөрә. Алғы тәҙрәһенә машинаны махсус урынға күсереп ултыртырға ҡушылған ҡағыҙ ҡалдырыла. Бының өсөн 10 көн ваҡыт бирелә.Әгәр ҙә автомобилдең хужаһы 10 көн эсендә әйтелгәнде үтәмәһә, был машина тураһында мәғлүмәт Өфө хакимиәтенең рәсми сайтына ҡуйыла. Бынан һуң тағы 15 көн ваҡыт бирелә. Шул ваҡыт үтеүгә хужаһы машинаһын күсереп ултыртмаһа, уны махсус урынға алып китәләр. Ә машинаны унда һаҡлаған өсөн автомобиль хужаһынан түләтәсәктәр. Бындай рейдтар ҡаланың Дим, Октябрь һәм Совет райондарында үткәрелгән дә инде. Бөтәһе 116 хужаһыҙ автомобиль асыҡланған."
Әллә ҡабан сусҡаһы менән мышыны бутанымы икән ?,"Бөрө районында БР-ҙың тәбиғәттән файҙаланыу һәм экология министырлығы, полиция хеҙмәткәрҙәре берлектә үткәргән рейд барышында мышы атып алыусылар тотолдо.Енәйәтселәр Бөрө районының Десяткино ауылынан өс саҡрым алыҫлыҡта мышыны тунаған ваҡытта эләгә.Тикшереү барышында ҡанун боҙоусы һунарсыларҙың ике мылтығы тартып алына. Әйткәндәй, уларҙың береһендә ҡабан сусҡаһына һунар итергә рөхсәт ҡағыҙы ла була.Әле мышы атыусыларға енәйәт эше ҡуҙғатылған.Ҡанун буйынса, законһыҙ һунар итеп хөкөмгә тарттырыусыларға ике йыл холоҡ төҙәтеү эштәр, йәиһә 6 айға иректән мәхрүм ителеү һәм 200 мең һум штраф һалыу ҡаралған."
Анжеликаны Бузова үткәрмәгән,"ТНТ каналында «План Б» телешоуында комик Тимур Батрутдинов менән йырсы, алып барыусы Ольга Бузова бер- береһенә тормош иптәше һайлаша. Сираттағы тапшырыуҙа яҡташыбыҙ, фотомодель, йырсы Анжелика Якусева ҡатнашҡан. Ул Тимурҙың йөрәген яуларға тейеш ине. Әммә һайлап алыу турында жюри составындағы Ольга Бузова ҡыҙҙы үткәрмәгән. - Телевидениела күп нәмәне монтаж хәл итә. Иң ҡыҙыҡлы сығыштар кадр артында ҡалған. Ни эшләптер мине Оля үткәрергә теләмәне. Әгәр Тимур мине күрһә, мин проектта ҡалыр инем, – тип яҙған Анжелика үҙенең социаль селтәрҙәге сәхифәһендә. Ольга Бузова беҙҙең һылыуҡайҙы конкуренткаһы итеп күрҙеме икән?"
Доброжелательная һәм Звездопадная урамдары барлыҡҡа киләсәк,"Өфөлә яңы урамдар өсөн исемдәр һайлайҙар. Ҡала советы депутаттары Калинин, Совет, Киров, Октябрьский райондарында яңы объекттары өсөн бер-нисә вариантты һайлаған да инде. ""Например, в квартале №35 села Нагаево (Октябрьский район) есть девять безымянных улиц. Им предлагают дать следующие названия: Доброжелательная, Европейская, Кофейная, Лепестковая, Славянская, Облепиховая, Пасечная, Почетная, Рельефная. В Максимовке (Калининский район) может появиться улица Звездопадная, она будет идти параллельно улице Новомаксимовской.В Советском районе одной из улиц хотят присвоить имя башкирского поэта и педагога Гали Ибрагимова. А в Кировском районе улицу вдоль Набережной назовут Симферопольской. Окончательное решение будут принимать депутаты на заседании Горсовета 16 октября"", - тип яҙа bash-news сайты."
Телевизорҙарығыҙ күрһәтәме?,"Бөгөндән аналог телевидениеһы һүндерелде, һанлыға күстек.Телевизорығыҙ иҫке маркалы булып, приставка алып, уны ҡуя алмайһығыҙ икән, 8800- 347- 00 - 55 номеры буйынса эшләгән «ҡыҙыу линия»ға шылтыратып, ярҙамға волонтерҙар саҡыра алаһығыҙ. Улар инвалидтарға, урамға сығып йөрөй алмаған ололарға тәүге сиратта киләсәк. Әммә Өфөлә баҡсасылыҡ ширҡәттәрендә йорттары булғандарға бармаясаҡтар. Әйткәндәй, бөгөн төбәктәге ""ҡыҙыу линия""ға 400 -ләп шылтыратыу булған. Әгәр ҙә приставка алырғамы- юҡмы икәнлеген асыҡларға теләһәгеҙ, 8800-220-20-02 номерына РТРС-тың «ҡыҙыу линия»һына шылтыратып, телевизорығыҙҙың маркаһын операторҙарға әйтеп, белешергә мөмкин. Антенна кәрәклеген дә улар әйтәсәк."
Тоҙ зыянлымы?,"Күптәр өсөн тоҙҙоң артыҡ зыяны юҡ. Әммә халыҡтың 20 проценты өсөн (һәр бишенсе кешегә) ул бик тә зыянлы. Билдәле булыуынса, ул организмда һыуҙың тотҡарланыуына булышлыҡ итә. Һөҙөмтәлә йөрәккә, бөйөрҙәргә көс төшә. Баш ауырта, кешенең шешенеүе ихтимал.Ғөмүмән, артыҡ тоҙ бер кемгә лә файҙалы түгел. Шуға күрә ашҡа тоҙҙо күп һалырға кәрәкмәй. Төрлө сығанаҡтар буйынса, тәүлегенә тәҡдим ителгән норма – 0,5 – 3 г. Шул иҫәпкә икмәктәге, колбасалағы һәм башҡа ризыҡтарҙа йәшеренгән тоҙ ҙа инә. Әммә хәҙер айырыуса йәштәр яратҡан ризыҡтарға күҙ һалһаң, бер бигмакта ғына 1 г тоҙ бар, пиццала ул 1,5 грамға етә, ә тоҙло сәтләүектәр һәм чипсыларҙа тағы ла күберәк. Тиҙ әҙерләнә торған лапша һәм туҡмастарҙа ла ул бер грамдан арта. Шулай итеп, беҙ туйғансы ашарға ла өлгөрмәйбеҙ, ә тоҙҙоң тейешле нормаһы артығы менән йыйылып та китә. Ә инде кемдәр һәр ашҡа тоҙ һибеп ашарға өйрәнгән, быны организм талабы түгеллеген аңларға кәрәк. Был һеҙҙең ғәҙәткә генә ингән. Шул уҡ ризыҡтарҙы тоҙ өҫтәмәй генә ашап ҡарағыҙ әле, бәлки, улай нығыраҡ та оҡшап китер."
Түш яман шешен булдырмаҫ өсөн нимә ашарға кәрәк?,"АҠШ-тың Нью-Йорк университеты белгестәре түш биҙҙәренең яман шеше хәүефен кәметә торған йәшелсәләрҙе атаған. Баҡтиһәң, көн һайын һуған менән һарымһаҡ ашаусы ҡатын-ҡыҙҙарҙа бындай яман шеш 67 процентҡа кәмерәк була икән.Әлеге һөҙөмтәне Мексика, Ҡытай һәм Франция ғалимдары ла раҫлаған.Ауыҙҙан насар еҫ килә, тип, гүзәл зат күп осраҡта был ризыҡтарҙан баш тарта. Тимәк, һуған менән һарымһаҡты рационда күберәк ҡулланырға кәрәк. Сөнки уларҙың башҡа күп сирҙән дә файҙаһы киң билдәле."
Енәйәтсене табыусыға - 3 млн һум,"Волга буйы федераль округының Тәфтиш комитеты оло йәштәге ҡатындарҙы быуып үлтереп йөрөүсе енәйәтсене эҙләй. Ул 2011 – 2012 йылдарҙа 30 ҡатындың ғүмерен өҙгән. Үлтереүсе 75-90 йәштәрҙә яңғыҙ йәшәүсе ҡатындарҙы ҡараштырып йөрөп, социаль хеҙмәттәр, ЖЭУ хеҙмәткәре тип үҙен танытып, уларҙың фатирҙарына ингән. Ир 20-35 йәштәрҙә. Буйы – 175 см тирәһе. Ябыҡ кәүҙәле . Тулы булмаған ғаиләлә үҫкән. Енәйәтсенең ҡайҙалығын әйтеүселәргә полиция 3 млн. һум аҡса вәғәҙә итә."
Яңы номер,"“Йәшлек” гәзитенең 41-се һаны Республика көнөнә бағышлана. Тәүге биттән башлап Башҡортостан Башлығы Радий Хәбировтың бер йыл эшләү осорона күҙәтеү яһала.“Шулай итеп, бер йыл да үтеп китте. Рәсәй Президентының беҙгә яһаған сюрпризын әйтеүебеҙ. Хәйер, яҡшы сюрприз ине ул. Владимир Путин үҙенең указы менән Рөстәм Хәмитовты ваҡытынан алда вазифаһынан бушатты ла, 11 октябрҙә, Башҡортостан Башлығы вазифаһын ваҡытлыса башҡарыусы итеп Радий Хәбировты ҡуйҙы. 13 октябрҙә РФ Президентының Волга буйы федераль округындағы тулы хоҡуҡлы вәкиле Игорь Комаров килеп, БР Дәүләт Йыйылышы – Ҡоролтайҙа рәсми рәүештә республиканың яңы етәксеһе менән таныштырҙы. Һәм беҙҙең Башҡортостаныбыҙ яңы маҡсаттар, яңы һулыш, үҙгәрештәр менән йәшәй башланы”, — тип башлана Алһыу Ишемғолованың сәйәси мәҡәләһе. Һандар һәм факттарға күҙ һалғанда, теүәл бер йылда исеме 8 йыл буйына тыйылған Мортаза Рәхимовҡа ҡабаттан хөрмәт һәм ихтирам күрһәтелә башланы, мәктәптәр биш көнлөк уҡыу аҙнаһына күсте, “Юл эксперты” мобиль ҡушымтаһы эшләй башланы, автобус паркы яңыртылды, “Башҡортостан” дәүләт нәшриәте банкротлыҡтан йолоп алып ҡалынды, “Һөт кухнялары”ның эше яңынан йәйелдерелде, урамдарҙы яҡтыртыу буйынса программа ғәмәлгә ашырыла, “Әр-Рәхим” мәсете төҙөлөшө тергеҙелде, 36 яңы ФАП һәм амбулатория төҙөлдө, “Алданған өлөшсөләр” проблемаһы әүҙем хәл ителә башланы һәм башҡа.Шулай уҡ, Уҡытыусылар, Бөтә халыҡ матбуғатҡа яҙылыу көндәренә арналған, ауыл хужалығы, сәләмәтлек, спорт темаларына мәҡәләләр һәм даими психолог кәңәштәре, сканворд, аҙналыҡ ТВ программа урын алған. Әҙәбиәт һәм шиғриәт һөйөүселәргә Рәйес Түләктең шиғырҙары, Мостай Кәрим исемендәге әҙәби конкурсҡа килгән “Еңеүсе” (А. Истый), “Һәр кемдә лә була бер сер” тормошсан хикәйәләр баҫылған. Башҡорт эстрадаһын яратыусыларға Гөлнур Ҡыуатованың Ябай малай һәм Вилли исемдәре аҫтында сығыш яһаусы Йәмил Баймырҙин һәм Вилдан Шәмсетдинов менән әңгәмәһе тәҡдим ителә. Әйткәндәй, бөгөн ташламалы хаҡҡа яҙылыуҙың һуңғы көнө, яратҡан “Йәшлек”кә осһоҙлата яҙылып ҡалығыҙ!"
Рәсәй бокссылары - беренсе,"Улан-Удэла бокс буйынса ҡатын-ҡыҙҙар араһында донъя чемпионаты уҙҙы.Рәсәй йыйылма командаһы өс алтын, бер көмөш һәм ике бронза миҙал яулап, командалар араһында алдынғылыҡты бирмәне. Юғары уңышҡа Екатерина Пальцева (48 килограм ауырлыҡҡа тиклем), Лилия Айытбаева (51 килограм ауырлыҡҡа тиклем) һәм Земфира Магомедалиева (81 килограм ауырлыҡҡа тиклем) өлгәште. Көмөш миҙалды Людмила Воронцова (57 килограм ауырлыҡҡа тиклем) яулап, «бронза»ға Екатерина Дынник (64 килограм ауырлыҡҡа тиклем) менән Саадат Далгатова (69 килограм ауырлыҡҡа тиклем) эйә булды."
Еңел байырға уйлағандар ҙа бит…,"БР прокуратураһы енәйәтсел наркотөркөмдөң 18 ағзаһына хөкөм ҡарарын раҫлаған. Улар ойошҡан төркөм менән ҙур күләмдә наркотиктар таратыуҙа ғәйепләнә. 2017 йылда Стәрлетамаҡ ҡалаһынан 37 йәшлек ир илерткес матдәләр таратыуҙағы үҙенең «бизнесы""на ике егетте ылыҡтыра. Һуңынан улар Өфө, Стәрлетамаҡ ҡалаһынан да кешеләр йәлеп итә. Төркөмгә күмәртәләп наркотиктар һатып алған курьерҙар ҙа инә. Улар фатирҙа порошоктарҙы бәләкәй пакеттарға тултыра. Ғәйепләнеүселәрҙән хоҡуҡ һәм тәртип һаҡылары 10 кг наркотик матдә тартып алған. Егеттәр еңел генә байырға теләгәндер ҙә бит,әммә хәҙер уларға ун йылдан ашыу төрмәлә ултырыу янай."
Гран-при - беҙҙә!,"Башҡортостан ""Алтын көҙ"" Бөтә Рәсәй агросәнәғәт күргәҙмәһендә һәр йылдағыса үҙен лайыҡлы күрһәтте. БР Хөкүмәтенең бөгөнгө аҙналыҡ оператив кәңәшмәһендә республиканың ауыл хужалығы министры вазифаһын башҡарыусы Илшат Фазрахманов тармаҡта барған эштәргә бер ни тиклем йомғаҡ яһаны. Әле ураҡ тотошлай тамамланмаған - техник культураларҙы йыйып бөтәһе бар, шулай ҙа иген күләме тураһында һөйләргә мөмкин. Быйыл Башҡортостанда 3,3 миллион тонна иген йыйып алынған. Былтыр был күрһәткес өс миллион тонна ине. Беҙҙең алға ҡуйылған ҙур маҡсат буйынса, 2024 йылға ул һанды дүрт миллион тоннаға еткерергә ниәт. Ә быйылға гектар ҡеүәте иң ҙур күрһәткес (уртаса алғанда) - 41 центнер - Саҡмағош районында. Райондың ""Базы"" хужалығында - 50 центнер. Ауырғазы, Ҡырмыҫҡалы, Стәрлетамаҡ игенселәре лә яҡшы күрһәткестәргә ирешкән - гектарынан уртаса 29 центнер иген йыйылған. Ошо көндәрҙә Ауыл хужалығы һәм эшкәртеү сәнәғәте хеҙмәткәрҙәре көнө лә билдәләнә. ""Башҡортостан"" дәүләт концерт залында үтәсәк тантанала автомобиль асҡыстары ла тапшырыласаҡ. ""Алтын көҙ"" Бөтә Рәсәй күргәҙмәһенә килгәндә, беҙҙекеләр был саранан ""ҡосаҡ-ҡосаҡ"" миҙал алмайынса ҡайтҡандары ла юҡ.Был юлы 171 миҙаллы булдыҡ. шуларҙың 95-е - алтын, 51-е - көмөш, 25-е бронза миҙал. Дөйөм һөҙөмтәләр буйынса Гран-при ла беҙҙә! Афарин! Киләһе йылдарҙағы уңыштарға ла бергәләп һөйөнөргә яҙһын!"
Рәсәй халҡы аҡсаһын нимәгә сарыф итергә йәлләй?,"Һуңғы күҙәтеүҙәр буйынса, илебеҙ халҡының 46 проценты, аҡса етмәүгә һылтанып ял итеүгә аҡсаһын йәлләй. 29 проценты киноға һәм театрға йөрөмәй, 27 проценты аҡсаһын дарыуҙарға, медицина процедураларына тотонмай, 24 проценты туғандары һәм дуҫтарына ҡунаҡҡа йөрөүҙән баш тарта, 21 проценты кейем һатып алмай.Һуңғы дүрт йылда белем алыуға ла аҡсаһын йәлләүсе кешеләр һаны артыуы күҙәтелә."
Күршеһенең картуфын урлаған,"Быйыл картуф мул булыуға ҡарамаҫтан, арабыҙҙа кеше уңышына ҡул һуҙыусылар булыуы аптырата. Яңыраҡ Шишмә районының Шиңгәк-Күл ауылында 31 йәшлек ир, күршеһенең өйҙә юҡлығынан файҙаланып ишеген емереп, 4 тоҡ картуфын алып сыға.Хужабикә өй ишеге емерелеүе һәм 100 килограмм картуфты юғалыуы хаҡында полицияға ғариза яҙа. Эске эштәр хеҙмәткәрҙәре енәйәтсене һәм урланған картуфты таба. Енәйәтсе картуфты һатып, аҡсаһына спиртлы эсемлек алыу маҡсатында урлағанын әйтә. Әле уға ҡарата енәйәт эше ҡуҙғатылған."
Киләһе йыл нимә йылы буласаҡ тип уйлайһығыҙ?,"БР Хөкүмәтенең бөгөнгө оператив кәңәшмәһендә Башҡортостан Башлығы 2020 йылды ниндәй маҡсатлы йыл итеп билдәләү тураһында һөйләне. Күп фекер алышыу һәм анализдар яһау шуны күрһәткән: беҙҙә төҙөкләндереү, уңайлы йәшәү мөхите булдырыу өсөн ҙур эш башҡарырға кәрәк. Республика етәксеһе, маҡсатлы йылды ниндәйҙер абстракт әйбергә бәйле итеп түгел, ә аныҡ, халыҡ мәнфәғәттәренә яуап бирерлек булған эшкә арнарға кәрәк, тине. Шулай итеп, Радий Хәбиров тәҡдименсә, киләһе йылды Республика тораҡ пункттарының эстетикаһы йылы: газондар, тротуарҙар, яҡтылыҡ, ҡоймалар тип атауыбыҙ ихтимал. Был йәһәттән ҙур эш башҡарыу талап ителә. Тиҙҙән тейешле указ сығасаҡ. Радий Хәбиров әҙерлек эштәрен башларға ҡушты. Халыҡ та тирә-йүнде күркәмләндереү буйынса әүҙемлек күрһәтһен ине. Уларҙың башланғыстарына ҡолаҡ һаласаҡтар. Кеше нимәнелер эшләүҙә үҙе ҡатнашһа, ул был эшен һаҡлаясаҡ, тигән ышаныс та бар."
Рәсәй волейболсылары АҠШ-ҡа отолдо,"Рәсәй йыйылма командаһы волейболсылары донъя кубогының сираттағы турында АҠШ командаһына 3:0 (25:23, 25:11, 25:16) иҫәбенә отолоп, турнирҙа алтынсы еңелеү кисерҙе.Хәҙер улар бары 12 мәрәй менән 7-се урынды биләй. Һуңғы осрашыуын Тунис волейболсылары менән уҙғарасаҡ. Бәйгелә бер Бразилия командаһы ғына еңелеү кисергәне юҡ. Улар – беренсе. Икенсе урында Польша уйынсылары урынлашҡан."
"Хуш ябай ТВ, һаумы ""цифра""!","Бөгөн ғәҙәти телевизорҙан цифрлыһына күсәбеҙ. Моғайын, тейешле аппаратура ҡуйып өлгөргәнһегеҙҙер. Заманса телевидениеға күсеү халыҡтың 15-20 процентына ҡағыласаҡ. Әле 60 проценты тиерлек кабель ТВ ҡарай. Улар өсөн бер нимә лә үҙгәрмәй, нисек кабель буйынса ҡарағандар, артабан да шулай дауам итәсәк. Кемгә приставка алырға кәрәккән, алғандарҙыр. Кемдәр өлгөрмәгән, телевизор экранында махсус ролик күрәсәк һәм артабан нимә эшләргә кәрәклеген беләсәк. Ҡайһы бер төбәктәрҙә кабелле эфир ҙа юҡ. Уларға юлдаш ҡорамалдары алырға кәрәгер. Алдан хәбәр иткәнебеҙсә, аҙ тәьмин ителгән категорияһында булған граждандарға ҡорамал алыу һәм ҡуйыуҙа ярҙам күрһәтелергә тейеш. Ундайҙар беҙҙә ике мең самаһы икән.8 (800) 347 00-55 - был ""ҡайнар линия"" һандары. Ярҙам кәрәкһә, шылтырата алаһығыҙ."
БР Хөкүмәтендәге оператив кәңәшмәнең тура тапшырыуы иртәнге сәғәт 10-да башланасаҡ,"Республика Башлығы Радий Хәбиров үткәргән кәңәшмәлә БР башҡарма власы, федераль министрлыҡтар һәм ведомстволарҙың төбәк органдары етәкселәре ҡатнашыуы көтөлә. Ҡала һәм район хакимиәттәре етәкселәре менән видео конференцияһы элемтәһе мәлендә торлаҡ-коммуналь хужалығындағы, юл-транспорт комплексындағы хәлдәргә, ""Алтын көҙ - 2019"" 21-се Рәсәй агросәнәғәт күргәҙмәһендә ҡатнашыуға йомғаҡ яһаласаҡ. Кәңәшмәлә Нефтекама, Октябрьский, Сибай, Белорет ҡалаларында һөт кухнялары асыу даталары әйтеләсәк. ""Урман картаһы"" мобиль ҡушымтаһын булдырыу проекты ҡараласаҡ. Ағымдағы йылдың 9 айында торлаҡ төҙөлөшө, социаль объекттарҙы сафҡа индереү темаһына ла әңгәмә ҡороласаҡ.Бынан тыш, балалар уйын майҙансыҡтарында ҡаты тағылмалы бәүелсәктәрҙе алмаштырыу һорауы ҡараласаҡ."
"Әгәр балағыҙға дуҫ булһағыҙ, уға «аниме» сире йоҡмаясаҡ","16 йәшлек ҡыҙым аниме менән ныҡ мауыға. Юҡ ваҡытын бар итеп шуны ҡарай. Көнө-төнө компьютерға тексәйеп ултыра ала. Әгәр ҙә унан торғоҙһаң, телефонынан ҡарай. Аңлауымса, хәҙер йәштәр күпләп шул йәнһүрәткә әүрәгән. Ҡыҙымды унан нисек айырырға икән? Минеңсә, ул бигерәк тә күп ҡарай. Земфира.Йәнһүрәт яратмаған бала юҡтыр: унда бит шундай төҫлө донъя, иҫ киткес батырлыҡтар, мөғжизәләр, матур ке­йем, тәмлекәстәр, тылсымсылар, ярҙамсылар, дуҫтар... Хатта бәләкәй ҡыҙым­дың “Лунтик”тан күҙен алмай ултырғанын күрһәм, янына ултырып, үҙем дә ҡарап алам. Балалар ҙурайыу менән улар ҡараған йәнһүрәттәр, тыңлаған музыка, яратҡан фильмдары ла үҙгәреш кисерә. Ә нисек улай булмаҫҡа тейеш? Был бик дөрөҫ бит! Әлбиттә, хәҙерге йәнһүрәттәр элеккеләрҙән төптө айырыла. Изгелек, игелек, тоғролоҡ, дуҫлыҡ тураһындағыларын агрессив көс ҡулланырға әйҙәгән, талашҡан-ирешкән, үс алырға өндәгән, хәйләкәр-мәкерлектәрен алға ҡуйған атышлы-һуғышлы йәнһүрәттәр баҫа башланы. Балаһын ҡайғыртҡан һәр ата-әсәне ошондай фильмдарҙың күп булыуы һәм ҡайһы саҡта малай-ҡыҙҙарҙың телевизор алдынан тора алмай уларҙы ҡарауы уйландырмай ҡалмай, әлбиттә. Ҡасан саң ҡағырға һуң? Хөрмәтле ата-әсәләр, әгәр ҙә ҡыҙ йә улығыҙ һеҙ әйткән эштәрҙе атҡара алмай, уҡыуын ҡалдыра, яратып йөрөгән түңәрәктәрен онота, дуҫтары менән аралашмай, йәнһүрәттәге ниндәйҙер геройға әйләнә башлаһа, борсолорға була. “Ни өсөн беҙҙең балабыҙ ситләшә, ни өсөн ул ысынбарлыҡты йәнһүрәткә алмаштыра? Шул рәүешле күңелендәге ниндәй бушлыҡты тултырырға маташа икән? Нисек ярҙам итергә ?” – тип уйлайһы урынға, күптәребеҙ ҡәтғи ҡылана. Йәнәһе лә, һүндерҙем, ҡарамайһың, онот! Йәштәр араһында киң танылыу яулаған аниме тураһында һүҙем. Күп кенә үҫмер уларҙы ныҡ яратып ҡарай, әммә һирәктәрҙә генә бәйлелек барлыҡҡа килә. Тимәк, ул йәнһүрәттең үҙенең генә тамашасыһы бар. Аниме ҡармағына кемдәр эләгә икән? Балалыҡтан оло тормошҡа күсеү бер кемгә лә еңел бирелмәй һәм бирелмәгән дә, шулай бит? Бала өсөн пубертат (отрочество) осор – ата әсәнән “ысҡыныу” мәле. Үҫмер ҡапыл юғалып ҡала, сөнки тормоштоң ошоғаса тойолғанса хәүефһеҙ түгел икәне аңлашыла. Тик ул үҙен әлегә яҡларға һәм һаҡларға өйрәнмәгән. Ата-әсә лә: “Үҫтерҙек, хәҙер инде һин бәләкәс түгел”, – тип кенә ебәрә. Ошо мәлдә улар үҙҙәренең борсолоу-ҡурҡыуҙарынан, хәүефләнеүҙәренән арыныу, бер аҙға булһа ла онотолоу ысулын эҙләй башлай. Һәм таба. Кемдер тап шул аниме йәнһүрәттәрен ҡарап тынысланыу таба ла инде. Сөнки улар өсөн “аниме һәйбәт түгел, ә ысынбарлыҡ ауыр”. Аниме күңел һыҙланыуынан ҡотҡарыусы булып ҡабул ителә башлай. Виртуаль ысынбарлыҡ баланы үҙенә тиҙ генә “йолҡоп” алыу көсөнә эйә. Аниме менән сиктән тыш ҡыҙыҡһыныу, үҫмер нисек йәшәргә белмәй, тигәнде аңлата. Ул әлегә үҙен дә аңлап етмәй, ололарҙың һәм башҡаларҙың да уны ҡабул итеүен күрмәй, һиҙмәй; тормош юлының йүнәлешен күҙалламай, йәштәштәре менән аралашыуҙан ҡыуаныс тапмай; үҙе һәм башҡалар өсөн мөһим һөҙөмтәләргә өлгәшеү өсөн һәләтен ҡайҙа йүнәлтергә белмәй – был үҙ сиратында ҡәнәғәтһеҙлек тойғоһо артыуға килтерә. Ошондай кө­сөргәнешле мәлдә үҫмер йәнһүрәттә күңел тыныслығы таба, үҙ фантазияһына ирек бирә, ундағы геройҙар урынына үҙен ҡуйып ҡарай. “Нимә таптың шул нәмәлә?!”- тигән һорауҙы был осраҡта балаға биреү артыҡ. Ул үҙе лә тәфсирләп кенә аңлата алмаясаҡ. Ә бына һеҙ үҙегеҙ, пубертат осорон ҡасандыр үткәргән кешеләр, бик тырышһағыҙ, үҫмерҙе аңлай алаһығыҙ. Бының өсөн иғтибар кәрәк. Ғаиләгеҙгә ҡарашығыҙҙы йүнәлтегеҙ – унда психологик климат нисек? Ҙурайып килгән бәлә­кәсегеҙҙең йөрәгендә ниндәй хыял ята? Уға һеҙ дуҫмы? Үҫмер бер ҙә ҡурҡмай, оялмай һеҙгә эс серҙәрен, күңел кисерештәрен аса аламы? Әгәр минең һорауҙарыма яуаптарығыҙ ыңғай икән, тимәк , “анимешка” сире йоҡмаясаҡ йәиһә уның ваҡыты бик ҡыҫҡа буласаҡ."
Йондоҙнамә (14-20 октябрь),"Ылаҡ (22.12 – 20.01)Матди хәлегеҙ бик тотороҡло түгел һымаҡ. Был турала етди уйланырға кә­рәк. Бөтөнләй көтөлмәгән сығымдар булыуы ихтимал. Аралашҡанда ла ҡы­йынлыҡтар осрар. Төрлө дәғүә лә килеп сығыр. һыуғояр (21.01 – 19.02)Аҙна бер аҙ мәшәҡәтле үтер. Борсо­лоуҙарһыҙ ҙа булмаҫ, моғайын. Ҡайһы саҡ бының өсөн етди сәбәп юҡ кеүек, ҡайһы осраҡта хәл, ысынлап та, ҡат­мар­лашыр. Был арала иң мөһиме – булған мөнәсәбәттәрҙе һаҡлап ҡалыу. Балыҡ (20.02 – 20.03)Көндәр көсөргәнешле килһә лә, өйҙәге эштәр тураһында онотмағыҙ. Яҡын­дарығыҙҙан кемдер һеҙҙең ярҙамға мохтаж кеүек. Аҙна араһында үҙегеҙгә мөмкин тиклем ял бирергә тырышығыҙ. Йомала яҡшы белгән кешеләр менән дә уяу булырға ҡушыла. Ҡуҙы (21.03 – 20.04)Осор бер аҙ ҡыйыныраҡ башланыр. Кешеләр менән уртаҡ тел табыу ауырлашыр, уйламаған дәғүәләр килеп сығыуы ла ихтимал. Бер-ике көн түҙегеҙ. Шаршамбынан һуң һеҙҙең тирәләге хәл һәйбәтләнергә тейеш. Буға (21.04 – 21.05)Аҙна араһында үҙаллы эшләргә тыры­шығыҙ. Кеше кәңәштәре башығыҙҙы бутар. Был арала һеҙҙең өсөн яңы мөмкинлектәр асылыр. Бәғзеләр ҙур эштәрҙе башлап ебәрер, моғайын. Игеҙәктәр (22.05 – 21.06)Икеле көндәр. Йондоҙҙар бер ниндәй ҙә әүҙемлек күрһәтмәҫкә ҡуша. Артыҡ күҙгә салынмайынса, эргә-тирәләге ваҡи­ға­ларҙы тыныс ҡына күҙәтеүегеҙ дөрөҫөрәк булыр. Кесе йомала хәл тулыһынса асыҡланыр. Ҡыҫала (22.06 – 23.07)Күптәр үҙ мөмкинлектәрен дөрөҫ баһаламаҫ һымаҡ. Был мотлаҡ хаталарға килтерер. Осор барышында аҡыллы кәңәш бирерлек кеше лә табылмаҫ. Аҙна араһында һис тә көтөлмәгән сәфәргә юлланырһығыҙ. Арыҫлан (24.07 – 23.08)Аҙна башы һеҙҙән иғтибарлыҡ талап итер. Бигерәк тә яҡындарығыҙ менән аралашҡанда ошо хаҡта онотмағыҙ. Юҡ ҡына сәбәптән мөнәсәбәттәрҙең оҙаҡҡа боҙолоуы ла ихтимал. Был арала ниндәйҙер яңы эш менән булырһығыҙ кеүек. Ҡыҙ (24.08 – 23.09)Осорҙо әүҙем һәм файҙалы үткә­рерһегеҙ. Ҡайһы бер эштәрҙән бөтөнләй баш тартырға ла мәжбүр булырһығыҙ. Ләкин был һеҙҙең кәйефегеҙҙе төшөрмәҫ. Уңышҡа өлгәшеү өсөн бик етеҙ эш итергә кәрәк. Үлсәү (24.09 – 23.10)Аҙна өмөтлө осрашыуҙарға бай булыр. Бер юлы кәрәкле мәғлүмәттәрҙе бе­лер­һегеҙ. Аҙаҡ уларҙың файҙаһын күрер­һегеҙ. Шаршамбыла тәжрибәгеҙ нин­дәйҙер сетерекле мәсьәләне анһат ҡына сисергә ярҙам итер. Саян (24.10 – 22.11) Был арала яҡындарығыҙ менән бәйле ниндәйҙер ҡаршылыҡ килеп сығыр һымаҡ. Уның сәбәбе аҡса мәсьәләләре менән бәйле булыуы бар. Үҙ-ара уртаҡ тел таба алырһығыҙ. Осор аҙағы бигерәк тә уңышлы көтөлә. Уҡсы (23.11 – 21.12)Көндәр һәйбәт килер. Барыһы ла һеҙ алдан фаразлағанса барыр. Шаршамбы һәм кесе йомала файҙалы мәлдәр күп булыр. Тик уларҙы күрергә тырышығыҙ. Йомала бер аҙ тулҡынланырға ла тура килер."
Владимир Путин милли проект күрһәткестәренә ирешеү өсөн коллективтарҙа спорт буйынса инструктор ставкаһы булдырыу ихтималлығын әйтте,"Ил башлығы рәйеслегендә Түбәнге Новгород ҡалаһында Физик культураны һәм спортты үҫтереү буйынса Президент ҡарамағындағы Советтың сираттағы ултырышы үтте.Фекер алышыуҙарҙың төп маҡсаты - төбәктәрҙең сәләмәт тормошто пропагандалауҙағы һәм 2024 йылға ил халҡының 55 процентын физкультура менән даими шөғөлләнеүгә ылыҡтырыуҙағы роле. Беләһегеҙ, бындай маҡсатҡа ирешеү ""Демография"" милли проектының да төп күрһәткестәренең береһе буласаҡ. Уның биш федераль проекты араһында ""Спорт - йәшәү нормаһы"" тигәне лә бар. Владимир Путин белдереүенсә, ҡуйылған маҡсаттар һанды ғына түгел, ә сифатлы күрһәткестәрҙе лә талап итә. Иң мөһиме - кеше һаулығы. Ил төбәктәре башлыҡтары муниципалитеттарҙа физик культураны үҫтереүгә яуаплы етәкселек менән айырыуса тығыҙ бәйләнештә эшләргә тейеш. Президент былай тине: - В целом выполнение поставленных в национальных проектах задач требует от всех исполнителей плотного, чёткого взаимодействия, ведь подавляющее большинство проектов носит межотраслевой характер. Спортивная тематика – лучший тому пример. Она одинаково важна для успешной реализации программ и здравоохранения, и образования, и культуры. Имеет значение как в решении задач укрепления обороноспособности страны, так и во внешнеполитической деятельности. Важно сформировать новые возможности для спортивной самореализации людей и сделать это при активном участии самих граждан. У нас уже есть практика обсуждения итогов Совета по спорту членами Общественной палаты. Рекомендации, которые они подготовили, надо обязательно учесть, при этом реализовать такой же подход и в регионах. Прошу местные власти в полной мере использовать потенциал общественного участия в решении задач развития спорта. Вместе с жителями городов, деревень, посёлков создавать все условия для занятий спортом, обеспечить разнообразие форматов физкультурных мероприятий. В этой связи поддерживаю предложение рабочей группы Совета подготовить и принять межведомственную программу развития физкультуры и спорта в сельской местности, предусмотрев модернизацию действующей и строительство новой, многофункциональной спортивной инфраструктуры. Особое внимание следует уделить вопросам её кадрового обеспечения и создания безбарьерной среды. Необходимо также организовывать и системно поддерживать физкультурно‑спортивные клубы по месту жительства и работы. Возможно, стоит подумать о введении в штатное расписание трудовых коллективов и муниципальных организаций ставок инструкторов по спорту и, конечно, о мерах стимулирования занимающихся спортом работников и работодателей."
Кәбеҫтә һатып алам тигәнсе...,"Салауат районы Малаяҙ ауылында йәрминкә ваҡытында күңелһеҙ хәл була. Кәбеҫтә һатыусының ҡулында оло йәштәге ир уҙаманы йән бирә. 86 йәшлек бабай йөрәк өйәнәгенән вафат була. Был хаҡта кәбеҫтә һатыусы Гөлшат бына нимәләр һөйләй: “Ҡарап тороуға теремек кенә бабай яныма килеп, кәбеҫтә һораны. Ҙур ғына кәбеҫтәне эләктереп алыу менән күҙ алдымда сүгә һәм ҡолай башланы. Тотоп өлгөрҙөм. Ярай эргәлә Үҙәк район дауаханаһы табибы булған, икәүләп бабайҙы ипләп кенә ергә һалдыҡ. Табип беренсе ярҙам күрһәтеп ҡараны, әммә бабайҙың тын алыуы һиҙелмәй ине”."
Калифорнияла  йәнлек тиреһенән тун тегеү тыйыласаҡ,"Калифорнияла тиреһенән тундар һатыуҙы һәм хайуандарҙың циркта сығыш яһауын тыясаҡтарАмериканың Калифорния штаты губернаторы Гэвин Ньюсом шәмбе көнө хайуандарҙы яҡлауға йүнәлтелгән бер нисә сараға ҡул ҡуйған. Улар араһында йәнлек тиреһенән кейем тегеү һәм һатыуҙы, шулай уҡ хайуандарҙы циркта файҙаланыуҙы тыйыу ҙа бар. “Калифорния хайуандарҙы һаҡлау мәсьәләһендә лидер булып тора. Бөгөн ул йәнлек тиреһен һатыуҙы тыйыуҙы күҙ уңында тота. Әммә беҙ бының менән генә сикләнмәйәсәкбеҙ һәм айыу, юлбарыҫ кеүек шәп хайуандар ут аша һикереп йөрөргә тейеш түгел, тип белдерәбеҙ”, – ти губернатор. Калифорния Америкала йәнлек тиреһенән әйбер етештереүҙе һәм һатыуҙы тыйыусы тәүге штат буласаҡ. Закон 2023 йылда ғәмәлгә инәсәк."
Ҡала уртаһында ҙур соҡор  барлыҡҡа килгән,"Өфөлә йәнә ер убылған.13 октябрҙә Рабкоров урамындағы 4/4 һанлы йорт янында ер емерелеп, ҙур соҡор барлыҡҡа килгән. Ваҡиға урынында ҡала хеҙмәте вәкилдәре, ҡотҡарыусылар һәм ”Өфө һыу каналы” бригадаһы эшләй. Хәүефле урынды уратып алғандар, авария-тергеҙеү эштәре ойошторолған. 14 октябргә соҡорҙо күмеп, асфальт түшәү эштәрен тамамларға ниәтләйҙәр."
Илаҡ ямғырҙар килде,"Бөгөн кистән алып ҡала һәм райондарҙа көслө ел сығасаҡ - секундына 18 метрға тиклем.Күкте ҡаплаған болоттар ҙа таралырға ашыҡмай, көҙгө илаҡ ямғырҙар дауам итәсәк. Төндә һауа температураһы +2… +7 градус булһа, көндөҙ — +7… +12 градус. Иртән юлдарҙа айырыуса һаҡ булырға кәрәк - урыны менән томан төшәсәк."
"""Хагибис"" тайфуны","Японияға кисә «Хагибис» тайфуны ауҙарылды. Туҡтауһыҙ яуған ямғырҙар ташҡындарға килтерҙе. Ел сәғәтенә ҡайһы ваҡыт 225 км тиклем булған (секундына 60 метрҙан ашыу). Бындай көслө ел йөк машинаһын ауҙара, ағастарҙы, бағаналарҙы төбө-тамыры менән йолҡоп ала. 3 млн кеше эвакуациялана. Сөнки тағы ла 14 йылғаның ярҙарынан сығыуы көтөлә. Бөгөнгә (сәғ. 14:00) 26 кешенең һәләк булыуы билдәле. Ҡотҡарыу эштәрендә 27 мең хәрбиҙәр һәм ҡотҡарыусылар ҡатнаша. «Хагибис» тайфуны Япония өсөн һуңғы илле йылда иң ҡурҡынысы булыуы ихтимал. 1958 йылда булған шундай уҡ көслө «Ида» ураганы 1200-ҙән ашыу кешене һәләк итә. Тайфундың килеүе тураһында алдан хәбәрҙар булған япондар бер нисә көн алдан магазин кәштәләрен бушатып, икмәк, һыу, туҡмас, газ баллондарын һатып алып әҙерләнгән. Ләкин бындай уҡ ғәрәсәт булыр, тип уйламаған..."
"""Ҡара"" ҡаҙыусылар эҙләй байлыҡ","Бронза дәүеренең уникаль Улаҡ ҡаласығында (Баймаҡ районы Байыш ауылынан алыҫ түгел ерҙә) ""ҡара"" ҡаҙыусыларҙың ерҙә соҡонғандары асыҡланған. Был турала Башҡортостан Республикаһының Күсмәй торған мәҙәни мираҫ объекттарын һаҡлау һәм ҡулланыу буйынса ғилми-производство үҙәге хәбәр итә.Тарихи ҡомартҡы территорияһында ""ҡара"" ҡаҙыусыларға хас соҡорҙар күренә. Табылаһы әйберҙәрҙең табылып бөткәнен белмәгәндәр, ахыры..."
Ян-уҡтар әҙерме?,"Ян-уҡтарығыҙҙы әҙерләгеҙ, мәргәндәр, сөнки Әбйәлил районының үҙәге Асҡарҙа 19-20 октябрҙә яндан уҡ атыу буйынса беренсе асыҡ район турниры үтәсәк.Бәйге Бейеш батыр иҫтәлегенә арналып, Башҡортостан Республикаһының 100 йыллығы айҡанлы ойошторола. - 19 октябрҙә - йәйәү ярыш; - 20 октябрҙә - һыбай килеш уҡ атыу ярышы. Башлана: сәғәт 10.30! Бейеш батырҙың портреты авторы - Ринат Атауллин. Бейеш Ваҡыт һине ниңә онотмаған, Хәтер һине ниңә гел ҡурсалай? Әле аңлап, әле аңламайса, Ярылып та китәмме урталай. Кем ул, тиһәң, гел ат буры, тиҙәр, Ат ҡарағы, тиҙәр, атаҡлы. Исемдәрең ниңә һаман телдә, Тарихтарың бигерәк сатаҡлы... Беҙҙең батыр, тиҙәр, һорағанда, Беҙҙең кеше, тиҙәр, Бейеш бер ул. Ысын булмышыңды сер итәләр, Өндәшмәгәс, шулай тейештер ул. Ҡырҡты һырттарында бер Бейештау, Ҡыраҡала ята бер Бейеш. Батыр ғына тиҙәр, һөйләмәйҙәр, Батҡан таштай һинең йәшәйеш. Бейеш, Бейеш тиҙәр бәләкәстән, Бейеште беҙ гел белергә тейеш. Ҡәғбә ташы минең ауылымдың, Гелән саҡырып торған бер мөйөш. Ваҡыт һине ниңә онотмаған, Мин дә беләм һине йүргәгемдән. Хәтерләйем Бейеш мәмерйәһен Бергәләшеп эҙләп йөрөгәнде. Г.Хәлфетдинова."
Юл фажиғәләре - 12 октябрь,"12 октябрҙә республикала 12 автомобиль аварияһы теркәлгән. Тағы ла дүрт кеше һәләк булған, 27 кеше йәрәхәттәр алған.Кисен Өфө районында Курасково-Николаевка автоюлында 44 йәшлек ир ""Lifan X50"" машинаһында 21 һәм 25 йәшлек егеттәрҙе төкөтөп, кюветҡа төшөп киткән. Ике егеттең дә ғүмере авария булған ерҙә өҙөлгән. Водителдең һүҙе буйынса, һәләк булған егеттәр юл ыңғайы китеп барған, кейемдәрендә яҡтылыҡ сағылдырыусы элементтар булмаған... Күпме кеше һәләк була шулай ҡараңғыла ((( Өфөлә төндә Әхмәтов урамында 43 йәшлек водитель ВАЗ-2109 машинаһында юлды ярамаған ерҙән үтеп барған кешене тапай. Ҡарамаҡҡа 40-45 йәшлек ир шунда йән бирә. Стәрлетамаҡта төндә Көнбайыш урамында 30 йәшлек ир ВАЗ-2112 машинаһында ағасҡа барып бәрелеп, һәләк була. Тәүлек эсендә 2200 юл ҡағиҙәләрен боҙоу теркәлеп, эскән килеш рулгә ултырған 67 водитель тотолған."
Әбйәлилдә бер машина өс атты үлтергәнсе бәрҙергән,"Был хәл кисә, 12 октябрь кисендә теркәлгән. Таштимер ауылы янында Магнитогорск ҡалаһында йәшәүсе Дмитрий Миронов исемле ир үҙенең ""Мицубиси АSX"" автомобилендә бер өйөр йылҡыны бәрҙергән.- Бер ҡаршыға килгән машиналарҙы үткәрҙек һәм күҙ асып йомғансы алдыбыҙға аттар килеп сыҡты, - тип белдергән аҙаҡтан водитель. - Урап үтергә йәки туҡтарға өлгөрә алманыҡ. Фарҙарҙың яҡын яҡтыһында һәм хәрәкәт көслө урында юлға һикергән малды күреүе бик ауыр.Һөҙөмтәлә көслө бәрелеүҙән өс ат үлгән, машинаның алды ныҡ йәнселгән. Ярай эстә ултырғандар артыҡ ҡазаланмаған.Баймаҡ һәм Әбйәлил райондарында аттарҙан һаҡ булығыҙ, иптәштәр!"
"Белорус турғайҙары ""чык-чырык"" тип аралаша, бесәйҙәре ""мыу"" тип мыяулай","Баҡтиһәң, белорус теле тәртибе буйынса ҡайһы бер тартынҡылар йомшаҡ яңғырамай. Аңлатабыҙ: ""Че-Чи"" ""Чэ"" менән ""Чы""ға әйләнә. Читаны ""Чыта"" тиҙәр, турғайҙар ""Чык-Чырык"" ти. Башҡа тартынҡы өндәр менән дә шулай. Бесәйҙәре ""мыу"" тип тауыш бирә, сусҡалары ""хру-хру"" ти, йыландары ""шшыыы"" тип ыҫылдай. #чыкчырык #батька #Йәшлек #мыу"
Бөгөн “Салауат Юлаев” Финляндияла ҡунаҡ буласаҡ,"[b“Салауат Юлаев” хоккейсылары ситтәге уйынын дауам итеп, бөгөн Финляндияла урындағы “Йокерит” командаһы менән сәкәләшәсәк.[/b] Быға тиклем өфөләр Түбәнге Новгородта “Торпедо” менән осрашып, уларҙы буллит серияһында ғына алдырҙы. Әлегә юлаевсылар 19 мәрәй яулап, “Себер” менән Көнсығыш конференцияһында 6 – 7-се урындарҙы бүлешә.Бөгөнгө дәғүәсеһе 17 мәрәй менән Көнбайышта 7-се баҫҡыста урынлашҡан.Сәфәрен дауам итеп, аҙаҡтан юлаевсылар “Витязь” клубында ҡунаҡ буласаҡ. Мәскәү өлкәһе уйынсылары быйыл уңышлы старт алып, 25 мәрәй менән өсөнсө урында килә."
Бөгөн Ауыл хужалығы һәм эшкәртеүсе сәнәғәт хеҙмәткәрҙәре көнө билдәләнә,"Был байрам октябрь айының икенсе йәкшәмбеһендә үткәрелә һәм быйыл ул 13-нә тура килде.Бөгөн ауыл хужалығы хеҙмәткәрҙәре, фермерҙар, етәкселәр һәм ғалим-аграрийҙар байрамды билдәләй. Иген игеүселәрҙе һәм мал көтөүселәрҙе ҡотлайбыҙ!"
Алтынсы финал рәттән уйнаясаҡ,"Рәсәй тенниссыһы Даниил Медведев Ҡытайҙа барған “Мастерс” турнирының финалына сығып, төп приз өсөн Германия спортсыһы Александр Зверев менән уйнаясаҡ.23 йәшлек Рәсәй теннисыһы быйыл уҙған турнирҙарҙың 58 осрашыуында еңеп, алтынсы финалында рәттән сығыш яһаясаҡ. Медведев ҡайһы бер белгестәр әйтеүенсә, ҡот осҡос миҙгел уҙғарып, киләсәктә донъя тенниссылары араһында алдынғылар рәтен биләйәсәк."
Эльбрус бәһлеүән Өфөлә гимназистар менән осрашты,"Донъялағы иң көслө башҡорт, стронгмен Эльбрус Ниғмәтуллин кисә, 12 октябрҙә баш ҡаланың Мостай Кәрим исемендәге 158-се Башҡорт гимназияһы уҡыусылары менән осрашты.Эльбрус Хәмит улы үҙенең дуҫтары - Башҡортостан һәм Силәбе өлкәһенән килгән бәһлеүәндәр турнирында ҡатнашыусы стронгмендар менән гимназистарға спорттың экстремаль төрҙәре тураһында һөйләне, көс алымдарын күрһәтте. Балалар, үҙ сиратында, көслө ҡунаҡтарға башҡортса шиғырҙар һөйләне һәм Мостай Кәрим исемендәге музейға экскурсия яһаны."
Рөстәм Сөләймәнов ниңә аслыҡ иғлан иткән?,"Өфө скрипкасыһы һәм дирижеры Рөстәм Сөләймәнов ғәҙәти булмаған ижади проектта - ""Тирмә"" перфомансында ҡатнаша. Ул бер аҙна дауамында ас көйөнсә скрипкала концерт марафоны башҡасаҡ.Перформанс кисә, 11 октябрҙә башланды. Ул баш ҡалалағы ""Арт-квадрат"" ижад үҙәгендәге быяла бүлмәлә үтә. Музыкант шулай итеп башҡорт халҡының милли инструменталь сәнғәтенә, халыҡ ижадына иғтибар йүнәлһен, ул киләсәк быуынға тапшырылһын ти. Рөстәм Сөләймәнов өҫтөнә пижама кейгән, мөйөштәге түшәктә ял итәсәк. Ул тәүлек әйләнәһенә тиерлек башҡорт көйҙәрен башҡарасаҡ һәм ҡараңғы төндә ятып йоҡлаясаҡ. Ара-тирә таблеткалар ҡабып һыу эсәсәк. Концертты ҡарау өсөн М.Кәрим, Чернышевский, Ленин урамдары яғынан ""Арт-квадрат""ҡа килегеҙ. Ул 18 октябргәсә дауам итәсәк. ""Фейсбук""та тура тапшырыу ҙа алып барыласаҡ.Һылтанмаһы:https://m.facebook.com/rustem.suleymanov.524/videos/2664959403570800/"
"""Кино"" төркөмө кире тергеҙеләсәк","Билдәле булыуынса, был рок төркөмө 1990 йылда лидерҙары Виктор Цой һәләк булғас ""Ҡара альбом"" яҙҙыра һәм тарҡала. Музыканттары төрлө проекттар менән сығыш яһай, 2013 йылда ""Густав"" - барабансы Георгий Гурьянов үлеп ҡалды. Ошо көндәрҙә ""Кино"" төркөмө тергеҙелеүе тураһында мәғлүм булды. Ижади коллектив үҙҙренең көйәрмәндәренә шулай итеп ғәйәт оло бүләк яһаясаҡ. Ике концерт ойоштороласаҡ. Виктор Цойҙың тауышы оригиналь күп каналлы фонограмманан яңғырап, гитара партияһын Юрий Каспарян, баста Александр Титов менән Игорь Тихомиров уйнаясаҡ. Барабандар артында кем булыуы билдәһеҙ. Мәрхүм Гурьяновты Сергей ""Африка"" Бугаев алмаштырыуы мөмкин. Концерттарҙы Виктор Цойҙың улы Александр ойошторам тигән. Улар 2020 йылдың 31 октябрендә Санкт-Петербургтың Боҙ һарайында һәм 21 ноябрҙә Мәскәүҙең ВТБ Аренаһында үтәсәк."
“Металлург” аҡһаҡалы эштән китте,"Хоккей буйынса Магнитогорскиҙың “Металлург” клубының алыштырғыһыҙ вице-президенты Геннадий Величкин отставкаға китергә булды.Величкин командала 1991 йылдан алып эшләп, 2010 – 2012 йылдарҙа ғына бер аҙға китеп тора.Әлеге ваҡытта “Металлург” хоккейсылары 17 осрашыуҙан һуң 14 мәрәй яулап, турнир таблицаһында 10-сы урынды биләй."
Ярты ғүмере Олимпиадала үтә...,"Үзбәкстан гимнасткаһы Оксана Чусовитина киләһе йыл булсаҡ Япониялағы Олимпия уйындарына барып, үҙ карьераһында һигеҙенсе уйындарҙа ҡатнашасаҡ.44 йәшлек спортсы быға тиклем 2016 йылда уҙған Олимпиадаға барып, гимнастар араһында иң өлкәндәренән һаналып, Гиннес рекордтары китабына ингәйне. Ул ваҡтта уға 41 йәш була. Чусовитина заманында СССР һәм Германия йыйылма командаһы составында сығыш яһап, 1992 йылда Олимпия уйындары чемпионы була."
"Өфөлә ""ПАЗ"" автобусы менән ҡаты авария","Ул 12 октябрь кисендә Октябрь проспектының ""Спорт"" туҡталышында теркәлде. Видеояҙмала күренеүенсә, СССР-ҙың 50 йыллығы урамынан Ростов урамына проспектты киҫеп үткән машина ""ҡыҙыл""ға хәрәкәт иткән һәм автобусҡа бәрелгән. Уныһы, үҙ сиратта, туҡталыш янында тротуарға менеп китеп, фонарь бағанаһына уң яғы менән төкөгән.Ҡазаланыусылар бар - 10 кеше йәрәхәтләнгән. Уларҙың ҡайһы берәүҙәрен үтеп барған водителдәр туҡтап, дауаханаға алып барған. Әйтергә кәрәк, был юл сатында светофор эше уйлап еткерелмәгән. Һулға, Ростов урамына йүнәлгәндәр үтеп бөтһөн өсөн йәшел уттың ваҡытын 5-7 секундҡа оҙайтырға кәрәк."
«Бер ваҡытта ла бер кемгә лә оҡшарға тырышманым»,"Рушана ВӘЛИЕВА... Бәләкәй буйлы, нескә билле, һөймәлекле генә һипкелле ҡыҙҙың көслө һәм моңло тауышына һоҡланмау мөмкин түгел. Ул үҙенең таланты менән Башҡортостан данын үҙәк телевидениела, “Голос” тапшырыуында яҡлап сығыш яһаны. Хәҙер инде башҡорт ҡыҙын Рәсәйҙең һәр төбәгендә беләләр, тыңлайҙар, яраталар. Бөгөн беҙ Рушананың үҙе һәм әсәһе Нурия Урал ҡыҙы менән бергәләп әңгәмә ҡорҙоҡ.– Рушана, мин һинең талантың менән 2013 йылдан, “Голос. Дети” проектында ҡатнашҡан ваҡыттан, танышмын. Тик ул саҡта остаздарҙың береһе лә һине үҙ командаһына алманы. 13 йәшлек ҡыҙ баланың быға күңеле төшмәнеме?– Әлбиттә, күңел төпкөлөндә өмөт бар ине, үтмәгәс, ауыр булды. Шулай ҙа мөмкинлектәремде айыҡ аҡыл менән баһаланым. Ул саҡта тапшырыуға осраҡлы ғына, хатта ниндәйҙер кимәлдә әҙерлекһеҙ барып эләктем. Зәңгәр экрандарҙан “Голос. Дети” проектының тәүге миҙге­лендә ҡатнашырға саҡырып, реклама башланды. Шул йылдың август айында Нуриман районында урынлашҡан балалар лагерында ял иттем. Гитарамды үҙем менән алғайным, мәҙәни сараларҙа сығыш яһа­ным. Яңы дуҫтарым күмәкләшеп мине ошо конкурста ҡатнашырға өгөтләне. Тәүҙә етди ҡабул итмәһәм дә, һуңға табан ҡыҙығып киттем. Өйгә ҡайттым. 31 август, конкурсҡа ғариза биреүҙең һуңғы көнө. Ағайым гитарала уйнай, мин йырлайым. 2 – 3 тапҡыр репетиция яһаныҡ та, атайым видеоға төшөрә башланы. Шунда уҡ ул яҙманы беркетеп, интернет аша ғариза ебәрҙек. Ике аҙна үтеүгә саҡырыу ҙа килде. Нурия Урал ҡыҙы:– Саҡырыуға өмөт юҡ ине, тәүҙә аптырап ҡалдыҡ. Атаһы Риф, эштән китә алмағас, баш тартырға ла уйланыҡ. Бала күңелен уйлап ҡына Мәскәүгә үҙем барырға батырсылыҡ иттем. Киләһе этапҡа үтмәгәс, Рушананы йыуатып, талаптар юғары булыуын аңлатырға тура килде. Ул саҡта тәүге этапҡа эләгеү ҙә беҙҙең өсөн оло еңеүгә тиң ине. – Ә нисә йәштә сәхнәгә сыҡтың?– Дүрт йәш ине. Әсәй тураһында йырлағанымды хәтерләйем, ә үҙемдең теләк менәнме әллә атай-әсәйем өгөтлә­неме – иҫтә ҡалмаған. Ғаиләбеҙ менән йыр яратабыҙ, атайым оҙаҡ йылдар мәҙәниәт өлкәһендә эшләне. Әсәйем яҡлап ҡарта­тайым башҡорт халыҡ йырҙарын матур башҡара, ә атайым яҡлап ҡартатайым – оҫта гармунсы. Үҙемде белә-белгәндән йырлайым. Өйҙәге архивта йырҙарым менән видеояҙмалар һаҡлана. Нурия Урал ҡыҙы:– Үҫә килә бер осор Рушана тик инглиз телендәге генә йырҙарҙы тыңлай, йырлай башланы. Башҡорт, татар, хатта рус эстра­даһына битараф булыуы беҙҙе аптыратты. Шулай ҙа ҡаты бәрелмәнек, бала күңе­лендәге йырға ҡыҙыҡһыныуҙы һүндерге килмәне. Хәҙер инде ҡабат туған моңдары менән ҡыҙыҡһына башланы. Рушана:– Йырҙан тыш, балалар баҡсаһынан уҡ бейеү түңәрәгенә йөрөнөм. Телевизорҙан ғына күреп, моңона ғашиҡ булғайным, атай-әсәйемдән скрипка таптыра башланым. Улар риза булмағас, Яңы йыл байрамында Ҡыш бабайҙан һорап хат яҙҙым. Теләгем тормошҡа ашты. Унан инде музыка мәктәбенең скрипка класында белем алдым. – Хәҙер был ҡоралда уйнайһыңмы?– Һирәк кенә. Сөнки скрипка атай йортонда ҡалды. Үҙем менән алып барырға намыҫым етмәне. Былай ҙа дөйөм ятаҡ бүлмәһен музыка студияһына әйлән­дерҙем (көлә – авт.): гитара, синтезатор, ноутбук һәм башҡалар менән тулы. Улар янына скрипка ла алып барыу артыҡ булыр ине. Ярай әле музыка менән шөғөлләнеү өсөн махсус бүлмә бар. – Белеүемсә, һинең ағайың да – талантлы егет...– Артур ағайым менән беҙҙең йәш айырмаһы биш йыл булһа ла, татыу, дуҫ булдыҡ. Ул да матур йырлай, тик музыкаға өҫтөнлөк бирә. Музыка мәктәбен тамамланы, гитарала уйнай. Шулай уҡ үҙен оҫта аранжировка яһаусы итеп танытты. Ҡазан архитектура-төҙөлөш институтын тамамлап, Өфөлә эш башланы. Миндәге музыка зауығын ул тәрбиәләне. Хәҙер ҙә унан кәңәштәр һорайым. Байтаҡ йырҙарыма аранжировка эшләне. – Вокал буйынса уҡыныңмы?– 7 – 8 йәштәге күнекмәләрҙе иҫәпкә алмағанда, махсус белемем юҡ. Ниңәлер үҙем белгәнсә, тәбиғи тауыш менән йырлауҙы өҫтөн күрҙем. Кумирҙарым күп, төрлө йырсы оҡшай. Әммә бер ваҡытта ла бер кемгә лә оҡшарға тырышманым. – Ә һине бар Рәсәйгә танытҡан “Голос” проектының етенсе миҙгеленә нисек эләктең?– 2013 йылдағы кеүек үк, алдан ғариза яҙып. Дөрөҫөн әйткәндә, 10 класта уҡы­ғанда ла бәхетемде һынап ҡараным. Тик ул йылда кастингтан үтә алманым. Ныҡышлыҡ күрһәтеп, былтыр тағы ла бәхетемде һынап ҡарарға булдым. Шулай ҙа, өсөнсө тапҡыр үтә алмаһам, башҡаса йөрөмәм, тип үҙемә һүҙ биргәйнем. – Проект барышында вокал белемең булмауы ҡамасауламанымы?– Юҡ, артыҡ һиҙелмәне. Беҙҙең командала ноталарға эләгеү, музыка теүәллеге буйынса ҡаты талаптар булманы. Оста­зыбыҙ Сергей Шнуров башҡарыу манера­һына, кисерештәргә, йырҙың йөкмәт­ке­һенә, ижади алымдарға баҫым яһаны. Ә икенсе команда йырсылары менән вокал уҡытыусылары махсус шөғөлләнә ине. Уларҙа башҡарыу техникаһы ныҡлы эшләнде. – Командала конкурентлыҡ көслөмө? Ғәҙәттә, шоу-бизнеста төрлө интрига күп була...– Юҡ, интригаларға ваҡыт юҡ. Беҙҙең арала дуҫлыҡ булды. Күңелле итеп аралаша инек, бер-беребеҙҙе конкурент күрмәнек. Сергей Мушта, Шаэн Оганесян менән һаман да бәйләнеш тотам. – Проекттың финал осоро хәтереңдә нисек ҡалды?– Матур ҙа, ҡурҡыныс та төш кеүек. Декабрь айы, сессия ваҡыты. Имтихандар, зачеттар, улар араһында – оҙайлы репетициялар, йырҙар өйрәнеү, тапшырыуға төшөү... Тура эфирҙар күп булды. Ҡурҡыу, тулҡынланыу, ашҡыныу, дәрт һәм башҡа төрлө меңәрләгән күңел кисереше... Студиянан дөйөм ятаҡҡа тиклем – сәғәт ярымлыҡ юл. Төнгө сәғәт 12-лә ҡайтам да, ашарға ла хәл ҡалмай, йоҡлап китә инем. Ике имтиханды кисектереп торорға ла тура килде. Нисек кенә булмаһын, мин башлаған юлды аҙағына тиклем алып барып еткерергә тейеш инем. Матур һәм лайыҡлы итеп. Ошо маҡсат көс-ҡеүәт бирҙе. – Йырсы ҡыҙҙың юғары белемде математика йүнәлешендә алыуы бер аҙ аптырата. Һәм ҡайҙа әле, Мәскәүҙең үҙендә!– Өлкән кластарҙа уҡығанда өс йүнәлеш буйынса һайлау алдында торҙом: йыр, режиссерлыҡ һәм математика. Бик оҙаҡ икеләнгәндән һуң, һуңғыһын һайланым. Был фәнде электән яраттым, олим­пиадаларҙа ҡатнашып йөрөнөм. Һандар, ҡатмарлы формулалар менән эшләү миңә файҙаға ғына, хыялланырға яра­тыусан романтик булмышымды улар бер аҙ “ергә яҡынайта”. Ниңәлер элек-электән Мәс­кәү тураһында ғына хыялландым. Әсәйемдәр Өфө йә Ҡазан университетына барырға тәҡ­дим итте, тик ризалашманым. Тыуған йорттан айырылыуы тәүге осорҙа ауыр ине, һағы­нып илаған ваҡыттар ҙа булды. Шулай ҙа өйҙәгеләргә һиҙҙер­мәнем, ни тиһәң дә, үҙем һайлаған юл ине бит. Хәҙер инде өйрәндем. Етмәһә быйыл Башҡортостанда үткән концерт-фестивалдәрҙә сығыш яһарға саҡырыу буйынса йыш ҡайтып йөрөнөм. – Һабаҡташтарыңдың, уҡытыусы­ларыңдың һиңә мөнәсәбәте нисек? Имтихандар мәлендә ташламалар буламы?– Университетта минең уңыштарымды беләләр, хуплайҙар, маҡтайҙар. Тап­шырыуҙы ҡарап, мине ҡеүәтләп торҙолар. Башҡа факультеттан студенттар ҙа, уҡытыусылар ҙа килеп, танышып китәләр. Тик имтихандар ваҡытында миңә башҡалар менән бер талаптар ҡуйыла. Сөнки беҙҙә талантлы һәм спорт алдынғыһы булған йәштәр күпләп белем ала. Концерттарға ебәрәләр, әммә ҡалдырылған дәрестәрҙе үҙаллы үҙләштерергә тейешмен. – Интернет бөгөн аралашыу майҙанын үтәй, социаль селтәрҙәрҙә һиңә иғтибар бермә-бер артты. Аралашырға ваҡыт ҡаламы? “Ҡара тәнҡит” комментарийҙарына иғтибар итәһеңме?– Хаттар күп килә, мөмкин тиклем яуап яҙырға, рәхмәт һүҙҙәремде еткерергә тырышам. Тик һәр саҡ интернетта ултырырға ваҡыт булмай. Башлыса хуплау һүҙҙәре яҙалар. Шулай уҡ кире эмоцияларға тулы хәбәрҙәр ҙә, комментарийҙар ҙа осрай. Тәүҙә күңелемә яҡын ала инем. Бигерәк тә проект барышында ҡыйын булды. Киләһе этапҡа үтә алмаған конкурсанттарҙың дуҫтары, туғандары кире фекерҙәрен күп яҙҙы. Аҙаҡ үҙ-үҙемде уларға иғтибар итмәҫкә яйланым, сөнки ундай кисерештәр менән еңеү яулау, алға барыу бик ауыр. Тәнҡит булғас, ул йырға йәки башҡарыу оҫталығына ҡағылырға тейеш. Ә башҡа һүҙҙәр – көнләшеү хисе йә күңел бысраҡлығы ғына. Хәҙер инде маҡтауҙарға маһаймаҫҡа, тәнҡиттәргә күңел төшөрмәҫкә өйрәндем. – Рушана, йәйге ялдарыңды быйыл нисек үткәрҙең?– Мәскәү ритмынан һуң Талбазылағы тынлыҡҡа өйрәнеп китеүе бер аҙ ҡыйын булды. Сентябрь-октябрь айҙарында Өфө, Стәрлетамаҡ, Ҡазан, Санкт-Петербург ҡалаларына концерттар ҡуйырға ниәтләгәс, ялдар башлыса ижад менән үтте. Яңы йырҙар өйрәндем, әҙерлек эштәре лә күп булды. Туғандар, дуҫтар менән аралаштым. Ҡыҫҡаһы, ялдарҙа ял итмәнем. – Бындай ҙур концерттар, ғәҙәттә, килем килтермәй, тиҙәр...– Әлеге ваҡытта минең аҡса эшләргә тигән маҡсатым юҡ. Бары матур итеп тәүге концертымды ойоштороп, тамашасылар алдында сығыш яһарға теләйем. Әлбиттә, залды арендалау, сәхнә ҡорамалдары табыу, реклама һәм башҡа ойоштороу эштәре сығымдар ғына түгел, ваҡыт та талап итә. Уларҙы атҡарып сығырға ярҙам иткән атай-әсәйемә оло рәхмәтемде еткергем килә. – Продюсер менән эшләү еңелерәк булмаҫ инеме?– Ойоштороу һәм финанс мәсьәләләре буйынса еңелерәк булыр ине. Тәҡдимдәр булды, әлегә баш тартып киләм. Беренсенән, продюсерҙың күҙаллаған форматында ижад итергә кәрәк буласаҡ. Ә минең үҙем ижад икән йырҙарҙы күңелем ҡушҡанса башҡарғым килә. Икенсенән, әле минең төп эшем – уҡыу. Ижадҡа буш ваҡыттарымды ғына бүлә алам. Ике йылдан, ҡулға диплом алғас, был турала ныҡлап уйлаясаҡмын. – Башҡорт эстрадаһы менән ҡыҙыҡһынаһыңмы? Үҙеңә ижадташ дуҫтар таптыңмы?– Әлбиттә! “Голос” проектының тауыш биреү этабында күп йырсы миңә ярҙам итте. Интернет аша аралашабыҙ, концерттар ваҡытында ла минең менән үҙ күреп аралашалар. Бигерәк тә ихлас күңелдән көс-ҡеүәт биреп тороусы Зәйнетдин оҡшай. – Нурия апай, баланың Мәскәүҙә уҡыуы, ижад итеүе иң тәүҙә ата-әсәнең кеҫәһенә һуға. “Әлегә уҡы, аҙаҡ...” – тигән өгөтләүҙәр булманымы? Нурия Урал ҡыҙы: – Рушана бала саҡтан ҡиммәтле кейем- һалымға, биҙәүестәргә битараф булды. Хәҙер ҙә артыҡ ихтыяжы юҡ. Икенсенән, ул университеттың бюджет бүлегендә уҡый, шуға ла әллә ни сығым китмәй. Ижадҡа килгәндә, күберәк үҙенең көсө менән алдыра. Йырҙарҙы үҙе ижад итә, аранжировканы ағаһы йә дуҫтары эшләй. Әлбиттә, ҡулыбыҙҙан килгәнсә ярҙам итәбеҙ. Сөнки баланың талантын үҫтереү, башланғыстарына булышлыҡ итеү – ата-әсәнең бурысы. Уның киләсәге хәл ителә. – Рушана, киләсәккә үҙеңә ниндәй ижади маҡсаттар ҡуяһың?– Хәҙер инде “Голос” проектынан арынып, үҙаллы Рушана Вәлиева тигән йырсы булырға теләйем. Башлаусы артист булараҡ, “Голос” тормошомда үтә лә мөһим роль уйнаны, билдәлелек яуларға ярҙам итте. Әммә һәр ваҡыт уның исеме артында йәшәп булмай, артабан үҙ юлымды табырға тейешмен. – Әңгәмә өсөн һеҙгә ҙур рәхмәт! Алда үтәсәк концерттарҙа һиңә уңыштар насип булһын!"
Бал файҙалы.  Әммә барыһына ламы?..,"Балдың шифаһы хаҡында борон замандарҙан билдәле. Бал хаҡында Ҡөрьәндә һәм Библияла әйтелә. Икенсе донъя һуғышы ваҡытында яраларҙы эшкәрткәндә балды дезинфекциялау сараһы булараҡ ҡулланғандар. Уның составында В1, В5, В6, В9, С, РР витаминдары, йод, калий, кальций, марганец, фосфор, тимер, баҡыр, хлор кеүек макро һәм микроэлементтар бар. Бал ни тиклем ҡарараҡ төҫтә, шул тиклем составында тимер, баҡыр һәм марганец күберәк. Бал организм тарафынан тулыһынса үҙләштерелә. Уның 100 грамында – 80,3 г углевод, 0,8г аҡһым. Фруктоза менән глюкоза татлы тәм бирә.Бер ҡалаҡ балда – 98,4, бер балғалаҡта – 29,5, 100 грамда – 328 ккал. Дауалау үҙенсәлектәреӘленән-әле үткәрелеп торған ғилми тикшеренеүҙәр ҙә балдың файҙалы үҙенсә­лек­тәрен иҫ­батлай. Уларға ентек­ләберәк туҡталып үтәйек. Организмдың һаҡлаусы көсөн күтәрә. Бигерәк тә һалҡын тейгәндә файҙаһы ҙур. Йөрәктәге етди патологик үҙгәрештәргә юл ҡуймай. Сос­тавындағы глюкоза һәм магний иҫәбенә йөрәккә һәм ҡан та­мырҙарына ыңғай йо­ғонто яһай. Глюкоза тиҙ таралып, йөрәк мускулдарына энергия бирә. Бал коронар ҡан тамырҙарын киңәйтә һәм ҡан әйләнешен яҡшырта. Ә даими рәүештә ҡулланғанда, мус­кулдарҙың тонусын күтәрә. Бактерияларға һәм ялҡын­һыныуға ҡаршы тороу көсөнә эйә. Бал микробтарға ҡаршы көрәшә. Ҡайһы бер төрҙәрен 10 сәғәттә, икенселәрен бер-ике тәүлектә юҡҡа сығара. Бауырға, үт ҡыуығына ыңғай йоғонто яһай.Бал шәкәрҙе алмаштыра, әм­мә шул уҡ ваҡытта тештәрҙең эмаленә зыяны юҡ. Ауыҙ ҡыуышлығын бактерия­ларҙан таҙарта, шунлыҡтан кариес булмай.Ул ҡыҙамыҡ, герпес кеүек ауырыуҙарҙы дауалауҙа уңыш­лы файҙаланыла. Антиоксидант ролен үтәй, организмды токсиндарҙан һәм тоҙҙарҙан таҙарта. Бынан тыш, кеше өсөн иң хәүефле булған радиация элементтарына ла ҡаршы тора. Баланың нервы системаһын формалаштырыуға ярҙам итә. Ул тынысландыра, арыуҙы бөтөрә, көсөргәнештән ары­нырға ярҙам итә.Һөт менән ҡушып ҡуллан­ғанда, йоҡоһоҙлоҡҡа һәм стрестарға ҡаршы көрәшә. Баш мейеһе нейрондарын көйләп, хәтерҙе яҡшырта. Ашҡаҙан-эсәк ауырыуҙарын иҫкәртә, эсәктәрҙең микро­фло­раһын яҡшырта, мотори­каһын көсәйтә. Иртәнсәк бер стакан һыуға бал бутап эскәндә, аш эшкәртеү органдарын «уятырға» ярҙам итеп, тотош көнгә энергия бирә. Ололарға ла балды йышыраҡ ашарға тәҡдим ителә. Сөнки ул көс бирә, мейе күҙәнәктәренә тарҡалырға юл ҡуймай. ЗыяныШифалы үҙенсәлектәре күп булыуға ҡарамаҫтан, уны ҡул­ланғанда бик һаҡ булырға кәрәк. Мәҫәлән, бауыр циррозы, үт ҡыуығында таш булғанда йә үт ҡыуығы булмаһа, бал ашауҙы сикләү талап ителә.Инфаркттан һуң ашҡаҙан әселеге көслө булған кеше­ләргә лә бал зыянлы булыуы ихтимал. Аллергиктарға һәм һимеҙҙәргә лә балды күпләп ашарға ярамай. 100 г балда 328 ккал булыуын онотмағыҙ.Йөрәк ауырыуы менән сирләүселәргә балды эҫе сәйгә һалып эсеү хәүефле: йөрәккә көс төшә.Балды йылытҡанда, эҫет­кәндә файҙалы үҙенсә­лектәрен юғалта. 60 градусҡа тиклем йылытҡанда унда организмда шештәр үҫеүенә йоғонто яһаусы гидроксиметилфурфурол тигән матдә барлыҡҡа килә. Балды ике йәшкә тиклемге балаларға, аллергиктарға, һи­мереү менән интегеүселәргә һәм диабетиктарға ҡулланыу тыйыла. Баллы рецепттар ЙоҡоһоҙлоҡтанЙоҡларға ятырҙан 30 – 40 минут алда бер стакан йылы һөткә йә һыуға бер ҡалаҡ бал ҡушып эсергә. Йөрәк-ҡан тамырҙары ауырыуҙарынанАтеросклероздан бал ҡушып әҙерләнгән дауаның файҙаһы тейеүе мөмкин. Бер стакан керәнде ҡырғыстан үткәреп, 5 тәүлек төнәтергә. Бер ҡалаҡ бал, сөгөлдөр һәм кишер һуты, бер лимон һуты алырға һәм барыһын бергә бутап, көнөнә ике тапҡыр ашарҙан 40 – 60 минут алда эсергә. Дауаланыу курсы – 1,5 ай. Бронхиттан Оҙайлы йүтәлдән балға аҡ май ҡушылған дауа ярҙам итә. 100 г балды, аҡ майҙы, какаоны, 15 г алоэ һутын бергә ҡушып бутарға һәм бер аҙ йылытырға (ҡайнатырға ярамай). Бер ҡалаҡ ошо ҡатнашмаға бер стакан һөт ҡушып, иртәле-кисле эсергә. Ауыҙ ҡыуышлығы ауырыуҙарынанБер-ике ҡалаҡ кип­терелгән ромашка сәс­кәһенә 400 мл ҡайнар һыу ҡойоп, 10 – 15 минут парҙа тоторға. Һуңынан төнәтмәне һөҙөп алып, бер-ике балғалаҡ бал өҫтәргә һәм ауыҙҙы сайҡатырға. Көслө күремдән йә бала ятҡылығынан ҡан килеүҙе туҡтатыу өсөнБер ҡалаҡ ирәүән менән бөтнөк үләне ҡатнашмаһына ике стакан ҡайнар һыу ҡойоп, ярты сәғәт парҙа тоторға. Әҙер булғас, һөҙөп алып, ике ҡалаҡ бал ҡушырға һәм көнөнә ике тапҡыр 200 мл эсергә."
"Еңеүселәр Динис, Айбулат һәм Виталий!","Республика көнөндә, 11 октябрҙә, «Аҡбуҙат» ипподромында «Терра Башҡортостан» турнирының финалы үтте.Һайлап алыу этабында еңгән Дыуан, Илеш, Дүртөйлө, Белорет, Федоровка, Ҡыйғы, Бишбүләк, Стәрлетамаҡ, Көйөргәҙе, Күгәрсен, Борай һәм Хәйбулла райондарының жокейҙары чемпион титулы өсөн көрәште. Башҡортостандың 100 йыллығына арналған сара ҡыҙыу барҙы һәм был ярһыу бәйгелә Күгәрсен районынан 13 йәшлек Динис Ҡорбанаев еңеү яуланы! Икенсе урынды Көйөргәҙенән Айбулат Әбдрәхимов алды, өсөнсө урын Хәйбулла егете Виталий Роголевта. Еңеүселәргә приз фонды - 750 мең һум!"
Немец телеканалы башҡорт байрамын күрһәтәсәк,"Германияның ZDF федераль телеканалы Белорет районы Ҡоҙғон-Әхмәр ауылындағы байрам тураһында репортаж әҙерләй. ""Ижади төркөм ауыл халҡы менән интервью яҙҙыра. Харуновтар ғаиләһе менән яҡындан таныштылар. Ғаилә башлығы Раян -фермер, уның хужалығында 100 баштан ашыу мал. Ҡатыны Гөлфинә менән 3 бала тәрбиәләйҙәр.Журналистар ""Ҡоҙғон-Әхмәр йыйыны"" тураһында ла һөйләйәсәк. Байрам ""Айыҡ ауыл-2019"" республика конкурсы сиктәрендә үтә.Мәғлүмәт өсөн. Немец телевидениеһының ZDF каналы- Европала иң эре каналдарының береһе. Германияла ғына аудиторияһы- яҡынса 80 миллион тамашасы. Көнбайыш һәм Көнсығыш Европаның бөтә илдәре ҡарай"", тип яҙа Бөтә донъя башҡорттары ҡоролтайының матбуғат хеҙмәте."
Әбйәлилдә йәнә фажиғә,"Был аҙнала унда Тупаҡ ауылында үлтереш осрағы теркәлде. Бөгөн иһә Ташбулатта янғында өс ир үлгән.Фажиғә тураһында ҡотҡарыусыларға бая көндөҙ мәғлүм булған. Төҙөлөп ятҡан йорт урамында ултырған тимер будкаға ут ҡапҡан. Үкенескә күрә, унда янғын һүндереүселәр өс ирҙең кәүҙәһен табып алған. Әле Ташбулатта тәфтишселәр, янғын лабораторияһы белгестәре, дознаватель эшләй."
Ҡурҡыуҙы онота кеше талаусылар,"Туймазы ҡалаһында көпә-көндөҙ 50 йәшлек ҡатынды талай яҙғандар. Әлдә үҙе бирешмәгән.Уның һөйләүе буйынса, урамда тыныс ҡына китеп барғанда бер ир кинәт уның аяғына типкән дә, муйынындағы алтын сылбырға үрелгән. Ҡатын саҡ йығылмаһа ла, уның ҡулына йәбешеп, ныҡ итеп ҡысҡыра башлаған, ярҙамға саҡырған. Бындай ҡаршылыҡҡа әҙер булмаған ир юғалып ҡалған һәм тайыу яғын хәстәрләгән. Ҡатын шунда уҡ полицияға барып, ғариза яҙған, уның ярҙамы менән кеше талаусының фотороботы төҙөлгән.Оперативниктар фотороботта алдан хөкөм ителгән ирҙе шунда уҡ таныған. Шартлы рәүештә сығарылған ваҡытта кешенең сылбырын урламаҡсы булған. Күп тә үтмәгән ул үҙе ғәйебен танып, полицияға килгән. Был факт буйынса, әлбиттә, енәйәт эше асылған."
Хәтерһеҙлек хаҡы 90 мең һум,"Кредит учреждениеһы клиенты иҫке сим-картаһында мобиль банкты һүндерергә онотҡан. Һәм шул арҡала күңелһеҙлеккә тарыған.Нефтекамск ҡалаһының полиция бүлегенә 47 йәшлек ҡатын ғариза яҙған: баҡтиһәң, банкта уға кредит картаһы буйынса 89 мең һумдан ашыу бурысы барлығын иҫкәрткәндәр. Полицияға ғаризаһында ҡатын, ул аҡсаны кредит картаһынан алманым, тип яҙған. Ғариза буйынса тикшереү барышында ҡатындың мобиль банк менән ҡулланғаны асыҡланған, 60 мең һум ятҡан кредит карта шул уҡ номерға бәйле булған. Бер нисә ай элек ҡатын номерын алыштырған, тик иҫке телефон номерында мобиль банкты һүндерергә онотҡан. Телефон номерының яңы хужаһы ҡатындың кредит картаһы менән идара итеү хоҡуғына эйә булған, ахыры. Шул аҡсаны тотонғандыр ҙа инде. Был факт буйынса тикшереү бара. Нефтекамск ҡалаһының полиция бүлеге хеҙмәткәре Сөмбөл Вәлиева телефон номерын алыштырғанда, банк карталарын иҫке номерҙан һүндерергә кәрәклеге тураһында иҫкәртә."
Юл фажиғәләре - 11 октябрь,"11 октябрҙә республикала 12 автомобиль аварияһы теркәлгән. Дүрт (!) кеше һәләк булған, ун кеше йәрәхәттәр алған.Таңда Октябрьский ҡалаһының Кооператив урамында ХМАО-нан килгән 58 йәшлек ир ""Daewoo Nexia"" машинаһында бетон бағанаға барып бәрелгән. Бәрелешеү бик көслө булған, ир алған йәрәхәттәрҙән шунда йән биргән. Өфө районында ""Daewoo Matiz"" менән ""Hyundai Sonata""ның бәрелешеүе һөҙөмтәһендә ""Daewoo""-ның 65 йәшлек водителе һәләк булыуы хаҡында яҙғайныҡ. Камеранан күренеүенсә, ул юл ҡағиҙәләрен боҙоп, ярамаған ерҙә ""обгон""ға сыҡҡан булған. Шул сәбәпле ул ҡаршы килгән машина водителенең дә ғүмерен хәүеф аҫтына ҡуйған - 46 йәшлек ир ауыр йәрәхәттәр алған. Төштән һуң Нефтекамск ҡалаһының Еңеү урамында 23 йәшлек егет ""ГАЗ"" йөк машинаһында артҡа биргән ыңғайы 91 йәшлек әбейҙе төрттөргән. Әбекәйҙе дауаханаға килтергәндәр ҙә бит, тик бер аҙҙан ул йән биргән. Ҡуҙғалырға торған машинаның үтеп киткәнен көтөргә кәрәк, айырыуса ул артҡа биргәндә: көҙгөләр аша күренмәгән ""һуҡыр"" зоналар барлығын һәр саҡ иҫегеҙҙә тотоғоҙ, йәмәғәт.Кискә ҡарай Стәрлетамаҡ районында, Өфө-Ырымбур автоюлының 102-се саҡрымында, Мәләүез районынан 32 йәшлек ир ""Chevrolet Aveo""-ла Ырымбур яғына китеп барышлай 55 йәшлек Ауырғазы кешеһен төрттөргән. Ир ""Тиҙ ярҙам"" килгәнгә тиклем вафат булған. Ирҙең юлды ярамаған ерҙән үтеп барғаны билдәле. Кейемендә яҡтылыҡ сағылдырыусы элементтар булмаған... Шул ғүмерен һаҡлар ине. Тәүлек эсендә 2700 юл ҡағиҙәләрен боҙоу теркәлеп, эскән килеш рулгә ултырған 60 водитель тотолған."
Психологтар ярҙам күрһәтә,"Башҡортостан Республикаһында Ғаилә йылы айҡанлы барған саралар күп. Шуларҙың береһе - телефон аша ата-әсәләргә психологик ярҙам күрһәтеү. 8-800-347-5000 номерына шылтыратһағыҙ (бушлай!), линиялағы психологтар балалар менән аралашыуҙа тыуған аңлашылмаусанлыҡтарҙы, шәхес-ара, ғаилә конфликттарын сисергә ярҙам итәсәк, балаларҙы тәрбиәләүҙә һорауҙарға яуап бирәсәк. Бөтә проблемаларҙы ла хәл итергә мөмкин, шуны онотмағыҙ, дуҫтар!"
Был аҙнала кроссвордты кем дөрөҫ сискән?,"Гәзитебеҙҙең 40-сы һанында сыҡҡан кроссвордтың яуабын беренсе булып ебәреүсе Фидан ВӘЛИШИН (Әбйәлилдән) еңеүсе тип билдәләнде.Шулай уҡ дөрөҫ яуапты Йылайырҙан Венера Абдуллина, Әминә Лоҡманова, Әлшәйҙән Әлфиә Ғәлиуллина, Фәниә Ғәлимова, Фәнүрә Абдуллина, Ейән­суранан Венера Юлдашбаева, Ғәли Ишкинин, Өфөнән Алина Ғәлимова, Илештән Ғәлимә Ғәлиева, Миәкәнән Гүзәл һәм Булат Мөхәмәтйәновтар, Хәйбул­ланан Рәжәп Хәсәнов, Бөрйәндән Фәниә Яҡ­шыбаева, Күгәрсендән Фәһимә һәм Салауат Сыңғыҙовтар, Венера Шәйәхмәтова, Әнисә Бикбова, Учалынан Динә Кәримова, Әбйәлилдән Гөлнара Хажина, Фәнүзә Вәлишина, Шәрифә Иҙрисова, Рита Шәй­ҙуллина, Баймаҡтан Көнһылыу Сө­ләймәнова ебәргән."
Гөлназ Ишемғолованан сыр эшләү ысулы,"1 литр һөттө ҡайнатырға ҡуябыҙ. Ул арала 3 йомортҡаны туғыйбыҙ ҙа 200 гр. магазин ҡаймағын ҡушабыҙ. Әйткәндәй, ҡаймаҡ ҡуйы булһын, 20% яҡшы, ә бына ауыл ҡаймағы менән эшләп ҡарағаным юҡ.Һөт ҡайнап сыҡҡас, йомортҡалы ҡаймаҡты өҫтәйбеҙ ҙә, бер ҡалаҡ тоҙ һалабыҙ. Эргәһенән китмәй генә болғап тороғоҙ, йәме. Һөттөң кәстрүлдән ҡаса торған шаян холҡо бар. Бына ҡаймаҡлы-йомортҡалы һөт йәнә ҡайнап сыҡты, хәҙер утын яй ғына итәбеҙ һәм теүәл 7 минуттан, эремсеге айырылып сығыу менән һүндерәбеҙ.Тағын 7 минут көтәбеҙ ҙә, ваҡ итеп туралған йәшел тәмләткес үләндәр, әгәр булһа паприка йә әҙ генә ҡыҙыл борос ҡушып бутап, 10 минутҡа тыныслыҡта ҡалдырырға кәрәк.Шунан инде һарҡытырға һәм килеп сыҡҡан сырҙы һауытҡа һалып берәй ауыр нәмә менән баҫтырырға ҡалды. Мин башта дуршлагҡа йәтеш кенә сепрәк салфетка һалып һарҡыттым да, аҙаҡ сепрәген алып дуршлагтағы сырҙың өҫтөнә бәләкәй тәрилкә, уның өҫтөнә ҡайнатмалы банка ҡуйып баҫтырып ҡуйҙым. Иртән бына ошондай тәмле сыр менән сәй эстек!Әҙерәк Адыгей сырына ла оҡшаған. Ҡыяр менән помидор салатына ла ҡушып ебәрергә бына тигән! Ниңә минутлап һанайһың тимәгеҙ инде, әйтә алмайым, шулай өйрәнгәнмен. Сәйҙәрегеҙ тәмле булһын, дуҫтарым!"
Өфө мэры Мортаза Рәхимовты Республика көнө менән ҡотланы,Өфө ҡалаһы хакимиәте башлығы Өлфәт Мостафин Башҡортостандың беренсе Президенты Мортаза Рәхимовты Республика көнө менән тәбрикләне.Осрашыуҙа Өлфәт Мансур улы Мортаза Ғөбәйҙулла улы менән Башҡортостан һәм Өфөнөң үҫеше тураһында әңгәмәләште. Аҙаҡтан баш ҡала башлығы Мортаза Рәхимовҡа оҙон ғүмер һәм һаулыҡ теләне.
Ниагара шарлауығы башҡорт байрағы төҫөндә яҡтыртылды!,"Республика көнөндә, 11 октябрҙә Ниагара шарлауығы башҡорт байрағы төҫөнә инәсәк тип алдан хәбәр иткәйнек. Был акцияға Канада башҡорттары ҡоролтайы рәйесе Фәриҙә Сәмерхәнова нигеҙ һалған. Уның тәҡдименә шарлауыҡтың хакимиәте ризалашҡан.11 октябрҙә урындағы ваҡыт буйынса киске сәғәт 10-да бында бик шәп күренеш булды - шарлауыҡты яҡтыртҡан уттар Башҡортостан флагы төҫөндә зәңгәр, аҡ һәм йәшел төҫтә янды. Июллюминация беҙҙеңсә ваҡыт менән 12 октябрҙең иртәнге сәғәт 7-лә үтте. Видеояҙманы ""Бәйләнештә""ге төркөмөбөҙҙә ҡарағыҙ.""Инстаграм""да:instagram.com/thebestfromrushadrakhimov3978/"
Сүп-сар өсөн интернетта түләгеҙ,"Башҡортостандың көньяҡ, көньяҡ-көнсығышында йәшәүселәр иғтибарына! Сүп-сар сығарыусы ""Эко-Сити"" операторы түләүҙәрҙе интернет аша ҡабул итә башланы. Бының өсөн ул Һаҡлыҡ банкы менән килешеү төҙөгән. Аҡса түләү өсөн: - сайтҡа үтеп, шәхси иҫәп (лицевой счет, ҡағыҙ квитанцияла яҙылырға тейеш) менән шәхси кабинетҡа инергә; - бурысты ҡарарға; - банк картаһы һандарын яҙырға һәм түләргә. Visa, MasterCard һәм Мир ҡабул ителә; - яуапҡа электрон чек киләсәк. Интернет аша түләгәндә банк комиссияһы алынмай. Кабинетта күсерелгән аҡса суммаһын ҡарарға, перерасчет яһатырға, квитанциялағы хатаны төҙәтергә лә мөмкин."
"""Сәләм"" телеканалы эшләй башланы!","Кисә, 11 октябрҙә Сибай телерадиотапшырыуҙар студияһы яңы ""Сәләм"" төбәк телеканалында үҙ эшен башланы. Шуның менән СТВ яңы ресурста тапшырыуҙарын тәҡдим иткән тәүге муниципаль телестудия исемен алды.Рәсәйҙең цифралы эфир тапшырыуҙарына күсеүе һөҙөмтәһендә аналог эфир йышлыҡтары һүндерелде. Шуның арҡаһында урындағы телестудиялар үҙҙәренең тапшырыуҙарын аналог формаһында күрһәтә алмаясаҡ. Уларҙың күбеһе кабель йәки IP форматына күсә алмай. Ошоно күҙ уңында тотоп, республика етәкселеге һәм БР Башлығы Радий Хәбировтың ярҙамы менән Башҡортостандың яңы телеканалы булдырылды. ""Сәләм"" шулай итеп район-ҡала телестудиялары ижадын күрһәтәсәк. Хәҙер Сибай телевидениеһы үҙ эфирын тәүлек әйләнәһенә үҙҙәренең каналында, ""Сәләм"" телеканалында һәм ""Башҡортостан - 24""-тә тапшыра аласаҡ."
Айгизә БОҪҠАНОВА,"2001 йылдың 25 февралендә Көйөргәҙе районының Көйөргәҙе ауылында донъяға килгәнмен.2019 йылда Күмертау ҡалаһының Республика политехник лицей-интернатын уңышлы тамамланым. Унан һуң Башҡорт дәүләт университеты Бөрө филиалы филология һәм мәҙәниәт-ара коммуникациялар факультетының башҡорт-рус бүлегенә уҡырға индем. Бала саҡтан шиғырҙар яҙам. Мәктәптә уҡығанда ғилми-тикшеренеү эштәре менән конкурстарҙа ҡатнашып, тәүге урындарҙы яулай инем. Студент булғас, ижади офоҡтарым тағы ла киңәйер, тип өмөтләнәм. КВН кеүек сараларҙы бигерәк тә яратам. Волейбол уйнайым. Төрлө ҡул эше менән дә ихлас шөғөлләнәм: шәл, ойоҡбаштар, ултырғыс япмалары бәйләйем. Киләсәктә атай-әсәйемдең йөҙөнә ҡыҙыллыҡ килтермәй, өмөттәрен аҡлап, юғары уҡыу йортон тамамлап, балаларға яҡшы белем бирергә уйлайым."
Шәкәр диабетын дауалау,"- Өс аҡ фасолде төнгөлөккә ярты стакан ҡайнап һыуынған һыуға һалып ҡалдырырға. Иртәнсәк фасолен ашарға һәм һыуын эсергә. - Бер стакан ҡайнар һыуға бер балғалаҡ куркума һалып бутарға. Ашарҙан бер сәғәт алда йә ашағандан һуң бер сәғәт үткәс эсергә. Дәрсен менән куркуманы шулай алмашлап эсергә мөмкин. Ә иртәнсәк фасолде ҡулланырға.- Биш гөлйемеш емешен яҡшы итеп иҙеп, бер стакан ҡайнар һыу ҡойорға һәм биш минут ҡайнатырға. Һуңынан 4 сәғәт төнәтергә. Һөҙөп алғас, көнөнә дүрт тапҡыр ашарҙан ярты сәғәт алда эсергә. Дауаланыуҙың һөҙөмтәһе булһын өсөн төнәтмәне бер ай буйы көн һайын эсергә кәңәш ителә. - Тауыҡ үте ҡандағы шәкәрҙе яҡшы төшөрә! Ул яңы һуйылған йәш ҡоштоҡо булырға тейеш. Әгәр ҙә уны бауыры менән ҡуша ашаһағыҙ, бауырығыҙға ла файҙаһы ҙур булыр. Әлбиттә, күптәр уны ашарға йөрьәт итмәҫ. Әммә һөҙөмтәһе бик яҡшы. - Көнөнә өс тапҡыр 1/3 стакан ҡайын бөрөһө төнәтмәһе эсергә. Ул түбәндәгесә әҙерләнә: өс ҡалаҡ ҡайын бөрөһөнә ике стакан ҡайнар һыу ҡойоп, 6 сәғәт төнәтергә һәм һөҙөп алырға. - Көҙгөһөн кәбеҫтәне тоҙлап, ҡыш буйы яртышар стакан тоҙло һыуын эсергә. - Һуған һыуын да ҡулланырға мөмкин. Бер баш һуғанды түңәрәкләп ҡырҡып, бер литрлыҡ банкаға һалырға һәм тултырғансы һалҡын һыу ҡойорға һәм капрон ҡапҡас менән ябып, ете көн буйы йылы урында төнәтергә. Әҙер булғас, һөҙөп, көн һайын ас ҡарынға 50 г эсергә. - Бешкән һуған да бик яҡшы ярҙам итә. Уның өсөн бер баш һуғанды ҡабығы менән алып, табала бешерергә. Ҡыҙҙырырға түгел, ә бешерергә. Бешкән һуған йомшаҡ була, тәме лә татлы. Уны бер ай буйы көн һайын иртән ашарға мөмкин. Әкренләп ҡандағы шәкәр кимәле төшөр, өҫтәүенә, ябығырһығыҙ ҙа. - Өс стакан ҡайнар һыуға 100 г һоло ярмаһы һалып, ҡапҡасын ябып, 15 минут пар өҫтөндә тотоп, йылытырға. Һуңынан 45 минут бүлмә температураһында һыуытырға. Һө­ҙөп, өс стакан ҡайнаған һыу өҫтәргә һәм быяла һауытҡа ҡойоп, һыуытҡыста һаҡларға. Ҡапҡасы ныҡ итеп ябылырға тейеш. Көн һайын ашарҙан ярты сәғәт алда йылы килеш яртышар стакан эсергә."
Бөгөнгө көн байрамдарға тулы!,"Бөгөн, әйткәндәй, Халыҡ-ара ҡыҙҙар көнө лә ул.Ҡыҙҙарҙы ҡотлап, именлектә, ҡыуаныста сәләмәт үҫһендәр, тип теләйбеҙ!Бынан тыш Бөтә донъя йомортҡа көнө лә бит әле ул.Һәм һимереүгә ҡаршы көрәш көнө лә.Һимереү беҙҙең милләткә артыҡ янамай, тип уйлайым, сөнки фастфуд ашап бармайбыҙ, күп хәрәкәт итергә тырышабыҙ: бейергә, уҡ атырға, бесән сабырға, утын ярырға, ҡош-ҡорт ҡарарға, мал баҫтырырға яратабыҙ. Яратмаған хәлдә лә, барыбер иртәнән кискәсә эш менән булышып сабабыҙ. Ашаған ғына ризығыбыҙ көнөндә сарыфланып бөтөп тора, ҡайҙан май йыйыу, ти ул! Бер грамм артыҡ майыбыҙ юҡ, булғанына иһә шөкөр итәбеҙ - тоторлоҡ ер булырға тейеш тәһә!"
Республикаға бүләк!,"Кескәй балалар ҡатнашлығындағы интернетта яңы ток-шоу премьераһы! «БАЛАЛАР»!Youtube-тағы ""Башҡорт ғаилә каналы""нда ҡарағыҙ!«BALALAR"" проекты менән берлектә!"
Был афәттән һаҡлаһын...,"Иң күп алкоголиктар ҡайҙа йәшәй, тип уйлайһығыҙ? Һаулыҡ һаҡлау министрлығының мәғлүмәттәренә ҡарағанда, иң күп алкоголиктар Чукотка автоном округында икән. Унда һәр ун мең өлкән кешегә 29 алкоголик тура килә (уларға шундай диагноз ҡуйылған). Икенсе урында — Яҡутстан (һәр ун мең кешегә 23 пациент), уларҙан ҡала Ненец автоном округы ( ун мең кешегә 20 пациент). Һәр унынсы яңы сирле-алкоголик Пермь крайы, Башҡортостан, Татарстан, Пенза өлкәһендә йәшәй. 2018 йылда алкоголде күп ҡулланыу арҡаһында ярҙамға мохтаж ике миллиондан ашыу кеше медицина учреждениеларына мөрәжәғәт иткән, 76 мең кешегә тәүге тапҡыр «алкоголизм» йәки «алкоголь психозы» диагнозы ҡуйылған."
Төпкөл райондарға вертолетта,Бөгөн Өфөлә санавиация өсөн беренсе вертолет майҙансығы асылған. Был турала социаль селтәрҙәге сәхифәһендә республиканың һаулыҡ һаҡлау министры вазифаһын ваҡытлыса башҡарыусы Максим Забелин хәбәр итә. Вертолет майҙансығы республика перинаталь үҙәге территорияһында урынлашҡан һәм файҙаланыуға тулыһынса әҙер. Республикала санавиация өсөн шундай һигеҙ майҙансыҡ асыу планлаштырыла.
"""КамАЗ"" ""самосвалы""ның Башҡортостанда эшләнгәнен беләгеҙме?","1977 йылдың 11 октябре. Тап ошо көндө Башҡорт АССР-ының Нефтекама ҡалаһында үҙбушатҡыстар заводы эшләй башлаған. Яр Саллынан шасси килтерелгән, бында уға күтәреү механизмы һәм кузов ҡуйғандар - шулай итеп барыбыҙға ла таныш ""КамАЗ-5511"" үҙбушатҡысы йыйылған. Машинаның конструкцияһын эшләүҙә КамАЗ белгестәренә Мәскәү өлкәһендәге Мытищи машиналар төҙөү заводы ярҙам иткән.Үҙбушатҡыс өс күсәрле, икәүһе приводлы, уға 10 тонна ҡойолмалы төҙөлөш һәм сәнәғәт йөктәре тейәп булған."
"""Сығанаҡтарға ҡайтыу""","""Ейәнсура таңдары"" (""ЗИАНЧУРИНСКИЕ ЗОРИ"") гәзите хәбәр итеүенсә, 11 октябрҙә район мәҙәниәт йортонда Һамар телевидениеһы «Сығанаҡтарға ҡайтыу"" аудиовизуаль энциклопедия» проекты сиктәрендә «Йырау» халыҡ фольклор ансамблен, халыҡ музыка ҡоралдары йыйылма ансамблен, гармунсылар ансамблен, ""Үҫәргән егеттәре"" халыҡ вокаль ансамблен төшөргән. Был проект Рәсәй Федерацияһы президенты грантына башҡарыла. Проектҡа ярашлы Волга буйы федераль округындағы һәр 14 төбәк буйынса фильмдар әҙерләнәсәк. Проекттың ойоштороусылары Лилиә Вәлиева менән Александр Каракульконың фекеренсә, Ейәнсура районының мәҙәниәт йорто коллективтары республикабыҙҙы лайыҡлы күрһәткән. Фильмдарҙы төбәк телеканалдары һәм «Жар-птица» каналы буйынса ҡарарға мөмкин буласаҡ."
Легендар шәхестәр китә,"Космонавт Алексей Леонов вафат булған. Асыҡ йыһанға иң беренсе сыҡҡан легендар Алексей Архипович, ике тапҡыр Советтар Союзы Геройы, оҙайлы ауырыуҙан һуң Бурденко исемендәге госпиталдә йән биргән. Уны 15 октябрҙә ерләйәсәктәр."
Быйыл журналистарҙың Шәһит Хоҙайбирҙин исемендәге премияһын кем алды?,"2019 йыл өсөн Шәһит Хоҙайбирҙин исемендәге Башҡортостан Республикаһы Хөкүмәте премияһы лауреаттары билдәле булды. . Премия Лариса Абдуллинаға, Рафиҡ Әхмәтшинға, Азат Ғиззәтуллинға һәм Фәнүз Хәбибуллинға тапшырылды Абдуллина Лариса Хашим ҡыҙы, «Башҡортостан» гәзитенең әҙәбиәт һәм мәҙәниәт бүлеге мөдире. Ошо гәзиттә баҫылып сыҡҡан публицистик мәҡәләләр серияһы өсөн гәзит редакцияһының ижади коллективы тәҡдим итте. Әхмәтшин Рафиҡ Үзбәк улы, «Башҡортостан» телерадиокомпанияһы дәүләт унитар предприятиеһының Башҡортостан юлдаш телеканалы хәбәрсеһе. Ошо телеканалда эфирға сыҡҡан телерепортаждар серияһы өсөн телеканал хеҙмәткәрҙәренең ижади коллективы тәҡдим итте. Ғиззәтуллин Азат Әмир улы, «Башинформ» мәғлүмәт агентлығы хәбәрсеһе. «Башинформ» мәғлүмәт агентлығы таҫмаһында баҫылған мәҡәләләр серияһы өсөн мәғлүмәт агентлығы хеҙмәткәрҙәренең ижади коллективы күрһәтте. Хәбибуллин Фәнүз Афғал улы, «Кызыл тан» гәзите редакцияһының сәйәсәт бүлеге мөдире. Ошо баҫмала донъя күргән мәҡәләләр серияһы өсөн гәзит редакцияһының ижади коллективы тәҡдим итте."
17 генә йәш бит әле үҙҙәренә,"Кисә төнгө сәғәт ун берҙә Өфөлә йәшәүсе 18 йәшлек егет фатирҙа яңғыҙы ғына булғанда ишеккә шылтыратҡандар. Ул ишекте асыу менән медицина битлеге кейгән икәүҙең береһе уның өҫтөнә һикергән, икенсеһе уға газ баллонынан һиптергән. Егетте бәйләп, фатирҙы тентегәндәр. Тапҡан табыштарын - 19 мең һум аҡсаны алып тайғандар.Полиция хеҙмәткәрҙәре оператив-эҙләү саралары үткәреп, кеше талаусыларҙы асыҡлаған. Улар 17 йәшлек егеттәр булып сыҡҡан.Уларға ҡарата енәйәт эше асылған, тип хәбәр итә Өфө ҡалаһы буйынса Эске эштәр министрлығы идаралығының матбуғат хеҙмәте."
Юл фажиғәләре - 11 октябрь,"Бөгөн юл-транспорт ваҡиғаһында 65 йәшлек ирҙең ғүмере өҙөлгән.Авария иртән сәғәт ун тирәһендә Өфө районында булған.Ҡара-ҡаршы килгән ""Daewoo Matiz"" менән ""Hyundai Sonata"" бәрелешкән.""Daewoo"" водителе ""Тиҙ ярҙам"" машинаһы килгәнгә тиклем йән биргән. Икенсе водитель, 46 йәшлек ир, ауыр йәрәхәттәр менән дауаханаға эләккән. Полиция аварияның сәбәптәрен асыҡлай."
Республика көнөндә Ҡабаҡ байрамы,"Рҽспублика көнө хөрмәтҽнә Һайран ауыл мәҙәниәт йортонда ""Дан һиңә, нурлы Башҡортостан!"" исҽмлҽ концҽрт программаһы мҽнән асып ҽбәрҽлгән Ҡабаҡ байрамы үттҽ.Сараның төп ҡунағысәләмәтлҽк өсөн бик файҙалы һәм шифалы ҡабаҡ булды. Конкурсанттар тарафынан ҡабаҡтан төрлө композициялар, тәмлҽ-татлы ризыҡтар тәҡдим итҽлдҽ. Балаларға йәшҽлсәләр тураһында йомаҡтар ҡойолһа, конкурсант хужабикәләр Башҡортостан тарихына һәм мәҙәниәтҽнә арналған викторинала тапҡырлыҡта, зирәклҽктә көс һынашты.Һайран ауыл мәҙәниәт йортоноң изгҽ йолаһына әүҽрҽлгән Ҡабаҡ байрамы күңҽл асыу сараһы ғына түгҽл, ә йәйгҽ эштәргә йомғаҡ яһау, мул уңыш үҫтҽрҽү сҽрҙәрҽ мҽнән уртаҡлашыу, тәжрибә алмашыу ҙа булды. Фәһҽмлҽ һәм тәмлҽ ярышта дуҫлыҡ ҽңдҽ. Сара байрам табыны һәм иҫтәлҽккә бүләктәр мҽнән тамамланды, тип яҙа ауыл мәҙәниәт йорто хеҙмәткәрҙәре."
Бабич премияһына кемдәр лайыҡ булды?,"Ҡоштар нимә тураһында йырлай?” концерт-әкиәтенең авторлыҡ коллективы – Линар Дәүләтбаев, Шәүрә Сәғитова, Екатерина Хәйбуллина, Лиана Ниғәмәтйәнова. Илгиз Таһиров, Рәмзил Сәлмәнов, Радмир Абдуллиндан торған ижади коллектив – “Бабич” тарихи фильмындағы юғары актерлыҡ оҫталығы өсөн; Арғымаҡ” төркөмө – Ринат Рамазанов, Алик һәм Эмиль Гәрәевтар, Радмир Исмәғилев, Айрат Нәзиров – башҡорт халыҡ милли мираҫын тергеҙгән һәм таратҡан өсөн."
Учалылар - уңған халыҡ,"Учалыла Республика көнө уңайынан байрам саралары бер нисә көн алда башланды: производство алдынғыларын, ветерандарҙы тәбрикләнеләр, йәш ғаиләләргә торлаҡ сертификаттарын тапшырҙылар, бай йөкмәткеле концерттар уҙҙы.Ә 11 октябрҙә учалылар - уңған халыҡ - иртәнге сәғәт һигеҙҙән үк ауыл хужалығы йәрминкәһенә йыйылды.Гүзәл байрам айҡанлы ""Йәшмә"" кинотеатрында «Беренсе республика» фильмы бушлай күрһәтелде.Уның фойеһында, әйткәндәй, Республика көнөнә арналған күргәҙмә эшләй: Учалы сәнғәт һәм мәҙәниәт колледжы студенттарының эштәре ҡуйылған. Күргәҙмә 31 октябргәсә буласаҡ. Һәр эш үҙенсәлекле, зауыҡлы, матур! Тиҙҙән, киске алтынсы яртыла, Дан стелаһы янында Башҡортостан гимнын башҡарыу буйынса флешмоб ойоштороласаҡ, уны Учалы ауылы мәҙәниәт йорто коллективы ҡатнашлығында концерт дауам итәсәк."
Балаҡатайҙа ла күңелле!,"Балаҡатай районы үҙәгендә лә Республика көнө айҡанлы йөкмәткеле байрам программаһы әҙерләнгән! ""Көҙ бүләктәре"" йәрминкәһендә ауыл хужалығы продукцияһынан тыш, ҡул эштәрен дә һатыуға сығарғандар.Байрам концертын асыҡ микрофон дауам иткән - ""Йырсы ауыл"" бәйгеһендә теләгән һәр кем ҡатнаша алған (шиғыр йә лаҡап һөйләгәндәр, йыр йырлағандар). Йәштәр (14-25 йәшлектәр) флешмоб ойошторған. Уйын һәм спорт майҙансыҡтары ла буш тормаған, конкурстарҙа, ярыштарҙа өлкәндәр ҙә, бәләкәстәр ҙә ихлас ҡатнашҡан. Көн һалҡынсараҡ булыуға ҡарамаҫтан, бүләк отоу уйыны ла ҡыҙыу барған!"
"Әбйәлилдәр, афарин!!!","Әбйәлил районы үҙәге Асҡарҙа байрам саралары сәғәт иртәнге унда башланып китте.Үҙәк майҙанда хужасылдар ауыл хужалығы йәрминкәһендә кәрәк-ярағын алып ҡыуанһа, дәртлеләр концертты тамаша ҡылды, әүҙемдәр флешмобта ҡатнашһа, рухлылар милли кейемдәр парадын йәмләне, спорт һөйөүселәр ярыштарҙа көс һынашып рәхәтләнһә, балалар аттракциондарҙа уйнап күңел асты.Кисен, сәғәт етелә, үҙәк майҙан сәхнәһендә ҙур концерт көтөлә: Тимур Рамазанов, Рушан Биктимеров, Әлфиә Юлсурина, Фәрхәт Ғәйнетдинов, Сабина Кучаева, Резана Аҡтаева, Эльмира Юлдашева сығыш яһаясаҡ! Республика көнөнә арналған байрам саралары салют менән тамамланасаҡ!"
Иҫәнғолда ла йәрминкә гөрләп үтә!,"""Ейәнсура таңдары"" гәзите хеҙмәткәрҙәре бөгөн үҙҙәрендә үткән саралар тураһында ҡыуанып хәбәр итә:""Бөгөн Иҫәнғолда үткән йәрминкәлә Ейәнсура мәғлүмәт үҙәге, йәғни редакция хеҙмәткәрҙәре йылдың беренсе ярты йыллығына ун процент ташлама менән подписка эшләне, шул уҡ ваҡытта сара барышын яҡтыртты. Йәрминкәлә бөтә район мәктәптәре, балалар баҡсалары,төрлө учреждениелар, крәҫтән-фермер хужалыҡтары, ЯСЙ-лар, шәхси эшҡыуарҙар, ябай кешеләр һатыу итте, район мәҙәниәт йорто артистары йыр-моң менән һыйланы. Халыҡ күп йыйылды, һатыусылар һәйбәт табыш алды, мәҫәлән,""Маяҡ"" ЯСЙ-һы алып килгән һарыҡ түшкәләре һә, тигәнсе һатылып бөттө, ә был итте алырға теләүселәр һаман бар ине әле. Шәмбе һайын йәрминкә кәрәклеге бәхәсһеҙ!""Фотоларҙан күренеүенсә, йәрминкә, әйтмәксе лә, гөрләп үткән!"
Байрам йәрминкәһе!,"Көйөргәҙе районының Ермолаево ауылында Республика көнөнә арналған байрам йәрминкәһе бара.Был йәрминкәләрҙе халыҡ көтөп ала, тип яҙа район хакимиәтенең матбуғат хеҙмәте: ""Берәүҙәргә ауыл хужалығы продукцияһын һатып алырға мөмкинлек бар, икенселәр тауарын һатып, аҡса эшләп ҡала"". Тауар ассортименты һәр ваҡыттағыса бай: һөт, ҡаймаҡ, май, эремсек, йомортҡа, ит, бал, йәшелсә, емеш-еләк, киптерелгән файҙалы үләндәр һ.б.һ.б. Райондың ижади коллективтары сығышы йәрминкәгә айырым йәм бирә. Балалар өсөн дә уйын программалары ҡаралған. Ирекмәндәр һәм ғаилә хеҙмәте хеҙмәткәрҙәре байрам лотореяһын уйнатып, халыҡты ҡыуандырған, бынан тыш фотозона һәм флешмоб та ойошторолған."
Баймаҡта байрам йәрминкәһе башланырға тора,"Үҙәк майҙанда көҙгө уңыш һатыу, күңел асыу сараларын үткәтеү ҡаралған.Бер юлы район гәзите ""Һаҡмар"" һәм республиканың шәп гәзите ""Йәшлек""кә яҙылырға мөмкин. ""Йәшлек"" гәзитенә иң беренсе булыр Байым ауылынан Айһылыу һәм Вәхит Абдрахмановтар яҙылды һәм приз алып һөйөндө."
Радий Хәбиров: Бөтә йөрәктән ҡотлайым!,"Башҡортостан Башлығы Радий Хәбиров халыҡты Республика көнө менән ҡотланы. Уважаемые башкортостанцы! Сердечно поздравляю вас с государственным праздником – Днем Республики! Этот день объединяет всех, кому дорог родной край, кто трудится для процветания Башкортостана и всей России. В этом году он проходит под знаком 100-­летия образования Республики Башкортостан и неразрывно связан с преобразованиями, начавшимися в стране в те далекие годы. В 1919 году было утверждено Соглашение Центральной Советской власти с Башкирским Правительством о Советской Автономии Башкирии, ставшей первой автономной республикой в составе РСФСР. Это событие сыграло решающую роль в истории края, последующем восстановлении территориальной целостности России и развитии ее федеративного устройства. Сегодня Республика Башкортостан – один из ведущих индустриальных и сельскохозяйственных регионов Российской Федерации. У нас реализуются масштабные инвестиционные проекты. Образованы территории опережающего социально­экономического развития. Созданы кластеры, индустриальные и технопарки. Активно развиваются наука, образование, здравоохранение. Благоустраиваются города и села. В продолжение майских указов Президента России реализуется сентябрьский Указ Главы республики о «пятилетке развития», который содержит глубоко проработанную стратегию движения региона вперед. В республике в дружбе и согласии проживают представители более ста народов и всех основных религиозных конфессий, что служит примером эффективности реализуемой у нас национально­культурной политики. Наш край по праву славится богатыми духовно­культурными традициями. Михаил Нестеров и Рудольф Нуреев, Федор Шаляпин и Сергей Аксаков, Сергей Довлатов и Владимир Спиваков, Аскар и Ильдар Абдразаковы – судьба и творческая жизнь этих выдающихся, известных на весь мир людей неразрывно связаны с Башкортостаном. Желаю всем вам крепкого здоровья, мира и благополучия в семьях, радости и счастья! С праздником, дорогие друзья! Глава Республики Башкортостан Р. Хабиров."
Баш ҡалала байрамдың рәсми саралары башланды,"Башҡортостан Башлығы Радий Хәбиров милли батырыбыҙ Салауат Юлаев һәм Республикабыҙ төҙөлөшө өсөн көрәш хәрәкәтенең башында тороусыларҙың береһе, шағир Шәйехзада Бабич һәйкәлдәренә сәскә гөлләмәһе һалып, улар рухына ихтирамын белдерҙе.Бөгөн республиканың һәр төбәгендә байрам саралары үтә. Өфөнөң дә бер нисә майҙаны ҡунаҡтарҙы көтә.Сағыу тамашалар Өфө амфитеатрында ла ойошторола. Башҡа майҙандар ҙа буш тормаясаҡ. Байрам программаһын алдан биргәйнек инде.Тиҙҙән тантаналы ултырыш башлана. Байрам менән, Башҡортостан!"
Рәсәй футболсылары Шотландияны ҡыйратты...,"Рәсәй йыйылма командаһы футболсылары киләһе йыл буласаҡ Европа чемпионатының һайлап алыу төркөм осрашыуында Шотландия уйынсыларын 4:0 иҫәбенә ҡыйратып, бер аяғы менән финал уйындарына баҫты.Голдарҙы ике тапҡыр Артем Дзюба һәм берәр тапҡыр Магомед Оздоев менән Александр Головин индерҙе. Хәҙер улар ете уйындан һуң 18 мәрәй яулап, өсөнсө урында килгән Кипр командаһынан 8 мәрәйгә өҫтөнлөк итә. Кипр иһә Ҡаҙағстанда урындағы команданы 2:1 иҫәбенә отто. Ә инде төркөм лидеры – Бельгия футболсылары Сан-Марино командаһын 9:0 иҫәбенә ҡыйратып, позицияһын нығыта төштө. 13 октябрь Черчесовтың тәрбиәләнеүселәре Кипрға юлланып, улар менән көс һынашасаҡ. Беҙҙекеләргә Европа беренселегенең финал уйындарына эләгер өсөн улар менән тигеҙ иҫәпкә уйнау ҙа етәсәк."
Бер йылда - 15 Радий,"Былтырғы Республика көнөн иҫләйһегеҙме? Эйе, тап бер йыл элекке 11 октябрҙе? Башҡортостанда Башлыҡ алмашынған көн ине ул. Радий Хәбиров килеү менән йәнтөйәгебеҙ йәнләнеп киткән һымаҡ булды. Ниңә, һымаҡ? Матур һәм өмөтлө үҙгәрештәр күҙгә күренә бит! Тағы шуныһы: тәүге Президентыбыҙ Мортаза Рәхимов идара иткән йылдарҙа Мортаза исемле малайҙар ҙа байтаҡ ҡына булып киткәйне. Хәҙер сират - Радийҙарға. Баҡһаң, бер йылда 15 ғаилә яңы тыуған малайына Радий исемен ҡушҡан икән. Атай-әсәйҙәр уларҙың да улдары беҙҙең Башлығыбыҙ кеүек энергиялы, көслө ихтыярлы, харизмалы булып үҫеүен теләй. Радий исеме иҫке грек теленән ""ҡояш нуры"" тигәнде аңлата, ти. Бер йыллыҡ эшмәкәрлегегеҙ менән киләсәгебеҙҙең яҡты буласағына ҙур өмөт уяттығыҙ, Радий Фәрит улы!"
"Байрам менән, иптәштәр! Республика көнө менән!","БАШҠОРТОСТАНРәсәйемдең ҡуйынында Тыуған илем Башҡортостан, Уның йылы ҡосағына Бик күп төрлө милләт һыйған. Береһе лә үгәй түгел, Барыһына ғәзиз әсә, Уңдырышлы тупрағынан Һуттар алып улар үҫә. Бер милләт тә юғалмаған Башҡортостаным эсендә. Һәр бер кеше һөйләшә лә, Һәм йырлай ҙа үҙ телендә. Тәбиғәте гөл баҡсалай, Урмандар күп, ҡая тауҙар. Ни теләйһең, барыһы бар, Йәйрәп ята киң баҫыуҙар. Башҡа яҡта оҙаҡ йөрөп, Башҡортостаныма керһәм, Алыҫтан уҡ күренә бит Республикам ниндәй күркәм! Ауылдарҙа матур өйҙәр, Шифалы шишмәләр һыуы, Һағындыра хатта уның Һулай торған саф һауаһы! Дуҫлыҡ иле Башҡортостан, Ожмах иле Башҡортостан, Ошо илемде һағынам Әҙ генә мин ситтә торһам. Ҡунаҡсыл булыуы менән Рәсәйҙә ҙур урын тота, Халыҡсан бейеү,йырҙары Донъяға данын тарата. Һине маҡтап туялмайым, Тыуған илем Башҡортостан, Донъялағы матурлыҡтың Барыһынан өлөш сыҡҡан. Әлеге булған даныңды Һаҡла, илем Башҡортостан, Башҡорт иле һәр ваҡытта Бар халыҡҡа булыр дуҫтан! Фәүзиә Ҡотлогилдина - АЛТЫНБИКӘ"
"РЕСПУБЛИКА КӨНӨ МЕНӘН, ВАТАНДАШТАР!","БАШҠОРТОСТАН - изге ерем, илгә ҡеүәт биреп тора! Бөйөк Рәсәй күкрәгендә ЙӨРӘК булып тибеп тора! Йәйрәп ята урмандарың, Күк тауҙарың күкте ҡосҡан! Мәңге йәшә һоҡландырып Илкәйебеҙ - БАШҠОРТОСТАН!!!"
Дуҫлыҡ каруаны,"Район мәҙәниәт бүлеге инициативаһы менән Республика көнө айҡанлы һәм Башҡортостаныбыҙҙың 100 йыллығы уңайынан Учалы районында ""Дуҫлыҡ каруаны"" тип аталған байрам марафоны үтте. Марафон сиктәрендә Ҡорама мәҙәниәт йорто менән Учалы ауылы мәҙәниәт йортоноң ижади коллективтары ҙур концерт программаһы менән Миндәк, Уральск, Ҡунаҡбай, Илсеғол, Сәфәр һәм Ахун ауылдарында сығыш яһаны. Был концерттар халыҡ күңеленә хуш килгән! Һәр йыр, һәр бейеү алҡыштарға күмелгән! Ай, афарин, учалылар!#мэзэниэтучалы#мәҙәниәтучалы#культураучалы#учалинскийрайон#дуҫлыҡҡарауаны#каравандружбы#деньРеспублики#100летиеРБ#Башҡортостанға100йыл#Республикакөнө#байрам"
Енәйәтселәр йоҡламай,"Йоҡларға яттығыҙмы, иптәштәр? Ә енәйәтселәр йоҡламай... Улар көнө-төнө һеҙҙең аҡсағыҙҙы урлау тураһында мәкер-хәйлә ҡора. Кисәге, мәҫәлән, Салауат ҡалаһында йәшәүсе 68 йәшлек ир гараж боксын һатырға уйлап, улынан ярҙам һорай. Атаһының һүҙен тыңлап, улы 130 мең һумға гараж боксын һатыу тураһындағы иғланды сайтҡа ҡуя. Бер аҙҙан ир кеше шылтырата һәм һатыусының ышанысын яулап алып (ух, ул муттар психология фәнен ятып уҡый, ахыры!), миңә 9 мең һум күсер ҙә, мин ул аҡсаны гараж өсөн хаҡ менән бергә кире ҡайтарырмын, тип гараж хужаһын ышандыра. Һатыусы банкоматҡа барып, ""диктовка"" аҫтында иҫәбендәге аҡсаһын алып, сит кешенең иҫәбенә күсерә. Пенсионерҙың аҡсаһы кемдең кеҫәһенә инеп ятҡандыр инде, быны тәфтишселәр асыҡлай. Ә 23 йәшлек ҡыҙ, йәшәргә фатир эҙләп, популяр социаль селтәр аша күсмәй торған милек баҙары тәҡдимдәре төркөмөндә ҡуртымға фатир тәҡдим иткән кешегә яҙған. Яуапҡа фатирҙың фотоларын һалғандар һәм 3 мең һум аванс күсереүен һорағандар, йәнәһе лә, күсермәһә, унан башҡа ла фатирға дәғүә итеүселәр бар. Ҡыҙыҡай аҡсаны күсергәндән һуң теге бәндә бәйләнеште өҙгән. Мәктәптә уҡытыусы булып эшләгән 67 йәшлек ҡатынға иһә социаль селтәрҙән элекке танышы яҙған. Аралашыу барышында танышы уҡытыусыға өҫтәмә аҡса эшләү форсаты бар, тик бының өсөн банк картаһының бөтөн булған номерҙарын һәм телефонға смс-аша килгән кодтарҙы документҡа яҙыр кәрәк, тип ышандырған. Уҡытыусы уйлап та тормай (эштән йонсоп ҡына ҡайтҡан булғандыр инде), мәғлүмәттәрҙе ""әхирәтенә"" яҙып ебәргән. Иҫәбенән 35 мең һум аҡсаһы юғалғас ҡына, элекке танышы менән түгел, ә енәйәтсе менән аралашҡанын аңлаған. Танышының сәхифәһенең (страница) клонын эшләгәндәр икән яуыздар.Был хәлдәргә юл ҡуймаҫҡа ла мөмкин ине бит, ти Салауат ҡалаһы буйынса РФ Эске эштәр министрлығы бүлеге хеҙмәткәре Ильмира Хәйбуллина: ""Һаҡ, иғтибарлы булырға кәрәк! Үҙегеҙҙе алдарға ирек бирмәгеҙ! Үҙегеҙҙе, яҡындарығыҙҙы һәм шәхси мөлкәтегеҙҙе һаҡлағыҙ!"""
Юл фажиғәләре - 10 октябрь,"Бөгөн Нуриман районында көндөҙ (сәғәт өстәр тирәһендә) Өфө-Иглино-Красная горка автоюлының 36-сы саҡрымында ҡара-ҡаршы килгән ""Renault Logan"" менән ""Renault"" пассажир автобусы төкөлгән. Аварияла еңел машинаның 54 йәшлек водителенең ғүмере өҙөлгән. Автобус водителе менән алты пассажирҙы ла дауаханаға тикшерергә килтергәндәр. Автобус Павловка-Өфө маршруты буйынса килгән. Салонда ун бер пассажир булған.Шулай уҡ бөгөн кисен (яҡынса сәғ. 19:30) Өфөлә Һәҙиә Дәүләтшина бульвары менән Октябрь проспекты урамдары сатында ""Renault Duster"" менән 272-се маршрут буйынса барған ПАЗ автобусы бәрелешкән. Еңел машинаның пассажиры, 58 йәшлек ҡатын, дауаханала. Автобус пассажирҙары зыян күрмәгән. Был ике юл-транспорт ваҡиғаһы буйынса ла тикшереү бара."
Бысаҡ һуңғы аргумент?,"Үҙеңде яҡла ла, яманатлы булып ҡал әле...35 йәшлек ир йыш ҡына эсеп ҡайтып, өйҙәгеләрен ҡаңғыртҡан, ҡул да күтәргән. Бахыр ҡатыны бер нисә тапҡыр полицияға ла ғариза яҙған ул яҙыуға, тик һуңынан, иренең үтенесе буйынса, уларҙы кире алған.Ә йәл...Сөнки 7 октябрҙә, мәрхүмде иҫкә алыу ашында иҫергән ир, өйөнә ҡайтҡас мөнәсәбәттәрҙе асыҡлай башлаған, ҡатынына туҡмаҡ та эләктергән. Ҡатыны, уны ҡурҡытып туҡтатыр өсөн, ҡулына бысаҡ алған. Ләкин артабан ирешеү мәлендә ул бысаҡ ирҙең ҡорһағына сәнселгән.Ҡатыны ""Тиҙ ярҙам"" саҡырған. Был хәл буйынса енәйәт эше асылған (РФ Енәйәт кодексының 111 ст. ""Аңлы рәүештә һаулыҡҡа ауыр зыян килтереү""), тип белдерә РФ Эске эштәр министрлығының Белорет районы буйынса полиция хеҙмәткәре Е.Косякова. Башҡа һыймай инде бындай хәлдәр."
Иң матур ауыл!,"Бөгөн, 10 октябрҙә, сәғәт 12-лә ""Башҡортостан Республикаһының иң матур ауылы-2019"" конкурсында тауыш биреү тамамланды.⠀⠀⠀ Тауыш биреү һөҙөмтәһе: Наурыз ауылы, Учалы районы — 51089 тауыш Сосновка ауылы, Мишкә районы — 47993 тауыш Макар ауылы, Ишембай районы — 47868 тауыш Әлкә ауылы, Салауат районы — 41073 тауыш Дүртөйлө ауылы, Шаран районы — 39629 тауыш Талас ауылы, Стәрлетамаҡ районы — 30095 тауыш Яугилде ауылы, Ҡариҙел районы — 29173 тауыш Лекаревка ауылы, Өфө районы — 7228 тауыш Тәүәкән ауылы, Күгәрсен районы — 3199 тауыш Ямғырсы ауылы, Стәрлебаш районы — 2220 тауыш ⠀⠀⠀⠀⠀⠀⠀ Конкурс комиссияһы 3 еңеүсе ауылды билдәләйәсәк. Унда тауыштарҙан тыш, конкурс комиссияһының баһалары ла иҫәпкә алынасаҡ.Конкурсҡа йомғаҡты 17 октябрҙә Башҡортостан юлдаш телевидениеһының тура эфирында - «Сәләм» тапшырыуында яһаясаҡтар (сәғ. 09.00-10.00) Студияға эксперт комиссияһы ағзалары һәм конкурс финалистары саҡырыласаҡ. ⠀⠀⠀ Еңеүселәргә тура эфирҙа бүләккә сертификаттар тапшырыласаҡ: I урынға — 500 000 һум, II — 300 000 һум, III — 200 000 һум, шулай уҡ конкурста ҡатнашыусыларҙың барыһы ла дипломдар менән бүләкләнәсәк. ⠀⠀⠀⠀ #красивое_село #бст #башкортостан"
Юл фажиғәләре - 9 октябрь,"Кисәге, 9 октябрҙә, республикала 17 автомобиль аварияһы теркәлгән. Ике кеше һәләк булған, ун һигеҙ кеше йәрәхәттәр алған. Эскән килеш руль артына ултырған 38 водитель тотолған.Кисен Баймаҡ районында Баймаҡ-Сәрмән автоюлының 21-се саҡрымында Йылайыр районынан 51 йәшлек ир ""Daewoo Nexia"" машинаһында юлда боҙолоп туҡтап торған КамАЗ-ға барып бәрелгән. Еңел машина водителен дауаханаға алып барһалар ҙа, ул төндә яраларҙан һәләк булған. Шулай уҡ Кушнаренко районында ла кисен, Кушнаренко-Саҡмағош автоюлының 18-се саҡрымында 21 йәшлек Саҡмағош районы егет ВАЗ-2115 машинаһында ыңғай барған МТЗ-80 тракторына бәрелгән. Аварияла ВАЗ-дың пассажиры, 54 йәшлек ҡатын, ауыр йәрәхәттәр алып, ""Тиҙ ярҙам"" килгәнгә тиклем йән биргән, водитель дауаханаға эләккән. Төнгә ҡалмаҫҡа тырышығыҙ, туғандар... Яҡты күҙҙә ҡайтып етегеҙ! Һәр кемде өйҙә көтәләр бит..."
Кәрәк булып китһә...,"Хәҙер шундай уңайлы заманда йәшәйбеҙ, дуҫтар, хатта өйҙән сыҡмай ғына ла эш эҙләп табырға мөмкин.Бының өсөн ҡыҙыҡһындырған ойошма, учреждение, предприятиеның сайтына инеп вакансияларҙы ҡарарға, резюме ебәрергә мөмкин.Шулай уҡ «Работа в России» дәүләт порталында ла вакансиялар, эш биреүселәр тураһында мәғлүмәт алырға мөмкин. Порталда тотош ил буйынса эш урындары хаҡында мәғлүмәттәр бар. Сайттың адресы: www.trudvsem.ru."
Гимн һүҙҙәре,"Иртәгә, 11 октябрҙә, Республика көнөндә, киске сәғәт 6-сы яртыла гимндың 25 йыллығына арналған акция ойошторолоуы хаҡында хәбәр иткәйнек.Флешмобтың үҙәге — «Торатау» конгресс-холы янындағы амфитеатр («Ватан» этнопаркы) булһа ла, уға һәр кем ҡушыла ала. Беҙ ҙә ҡушылырға уйлайбыҙ, тик гимндың һүҙҙәрен яҙмаҫһығыҙмы, тип һораған оло йәштәге уҡыусыларыбыҙҙың үтенесен ҡәнәғәтләндереп, гимнды бирәбеҙ.Башҡортостан, hин hөйөклө ғәзиз ер, Халҡыбыҙҙың изге Ватаны. Сал Уралдан ҡалҡа бар тарафҡа Тыуған илдең тыныс ал таңы Дан hиңә, Башҡортостан! Илен hөйгән азат халҡыңа дан! Рәсәй менән бөйөк берҙәмлектә Сәскә ат, Башҡортостан! Башҡортостан, hин хөрмәтле данлы ил, Еңеү яулап алға бараһың. Киләсәккә яҡты нур-моң сәсә Һинең ғорур рухлы байрағың. Республикам, йондоҙ булып балҡы hин, Күҡрәп йәшә, гүзәл илебеҙ. Тыуған ерҙә hүнмәҫ усағыбыҙ, Туған телдә тынмаҫ йырыбыҙ Башкортостан, Отчизна дорогая, Ты для нас священная земля. С Урала солнце всходит, озаряя Наши горы, реки и поля. Славься, наш Башкортостан! Судьбой народу ты для счастья дан! С Россией мы едины — и всегда Процветай, Башкортостан! Башкортостан — ты наша честь и слава, Доброй волей, дружбой ты силен. И стяг твой реет гордо, величаво - Он свободой, братством окрылен. Республика, сияй звездой прекрасной, Ты ликуй в свершеньях и трудах! Родной очаг пусть никогда не гаснет, Пусть ведут нас песни сквозь года."
Япондарға ла ҡаршы тора алманылар,"Рәсәй йыйылма командаһы волейболсылары Японияла барған донъя кубогы турнирында майҙан хужаларына 3:1 (27;25, 21;25, 22;25, 16;25) иҫәбенә отолоп, турнир таблицаһындағы хәлен мөшкөләйтте.Хәҙер улар, хатта һигеҙенсе урынға барып төштө. Ә бит беҙҙең команда элек-электән япондарға еңелгәне булмай. Турнирға Рәсәй командаһы икенсе состав менән килһә лә, улай уҡ сығыш яһамаһа ла булыр ине. Улар бит бер кемгә билдәһеҙ Австралия уйынсыларына ла отолдо. Милләт-ара лигаһын еңдем тип, (улар ике йыл рәттән ошо турнирҙа еңеүсе булып танылды) улай уҡ дәғүәселәргә ҡарата хөрмәтен юғалтмаһа ла булыр ине лә, тик нишләптер эштәре бешмәй шул."
600 мең  һум түләү алыусыларҙың исемлеге киңәйтелә,Әлеге ваҡытта һигеҙ һәм унан күберәк бала тәрбиәләгән ғаиләләр дәүләттән 600 мең һум күләмендә бер мәртәбә бирелә торған түләү ала. Балаларҙың йәше 18-ҙән артмаған булырға тейеш. Был социаль ярҙамды алырға хоҡуҡлы күп балалы ғаиләләр исемлеге киңәйтелә. Йәш сикләүе 18-ҙән 23-кә тиклем оҙайтыла. БР Дәүләт Йыйылышы –Ҡоролтай депутаттары киләһе пленар ултырышта «Башҡортостанда күп балалы ғаиләләргә дәүләт ярҙамы тураһында»ғы республика законына төҙәтмәләр ҡабул итәсәк.
"Өфөләр, солоҡ балы алырға килегеҙ!","11 октябрҙә Өфөнөң «Аҡбуҙат» ипподромында «Терра Башҡортостан» ат ярыштары финалы үтәсәк. Бөрйән районындағы «Шүлгәнташ» ҡурсаулығы унда күргәҙмә ойошторасаҡ. Төрлө сувенирҙар,буклеттар, сифатлы солоҡ, йүкә балы, умартасылыҡ продкуцияһы алырға теләһәгеҙ, « Аҡбуҙат» ҡа килегеҙ. Экологик яҡтан таҙа һәм шифалы үҙенсәлектәргә эйә солоҡ балының килоһы 5 меңгә тәҡдим ителәсәк."
Балаң тәмәке тартҡан өсөн штраф түләргә тура килмәһен,"Балаһы тәртипһеҙ булһа, ата - әсәһенә көс төшә. РФ Хөкүмәтендә бәлиғ булмаған балалары тәмәке тартҡан өсөн ата-әсәләргә штраф һалыу тураһында закон проекты әҙерләйҙәр. Уны РФ Эске эштәр министрлығы тәҡдим иткән. Штрафтың күләме аныҡ ҡына билдәләнмәгән. Ошоға тиклем мәктәп йәшендәге ул - ҡыҙҙары тәмәке тартҡан өсөн ата-әсәләргә яза биреүҙе күҙ уңында тотҡан закон проекттары бер нисә тапҡыр Дәүләт Думаһына ҡарауға индерелһә лә, хөкүмәттә хуплау тапмағайны."
Ни өсөн документтарҙы һыҙырылмай торған пленка менән тышларға ярамай?,"Документтар йөрөтә - йөрөтә торғас, таушалып, бысранып бөтә. Шуға ла күптәр улар бөкләнмәһен һәм бысранмаһын өсөн ламинатор аша пленка йәбештереүҙе (ламинирование) хуп күрә. Әммә был документты боҙоу иҫәпләнә. Гражданлыҡ хәле акттары : тыуыу, үлем тураһында тураһында таныҡлыҡ, никах таныҡлығы, уллыҡҡа алыу тураһында таныҡлыҡты тышларға ярамай. Беренсенән, документтың оригинал булыуын белеп булмай. Ҡағыҙҙың, мисәттең төҫө үҙгәрә. Нотариустар өҫтәмә экспертиза эшләтеүгә ебәреүҙәре ихтимал. Икенсенән, документта билдә ҡуйып булмаясаҡ. Мәҫәлән, сит илгә йәшәргә киткәндә, баланың тыуыу тураһындағы таныҡлығына гражданлығы тураһында штамп ҡуйыла. Өсөнсөнән, таныҡлыҡтарҙың күсермәләрен эшләгәндә уның сифаты үҙгәрә. ОМС полисына ла пленка йәбештермәгеҙ."
Әлифба байрамында алма төшөрлөк тә урын юҡ ине,"Әлифба төҙөүгә “Тамыр”ҙың тырыш хеҙмәткәрҙәре ижади ҡараған. Башҡорт алфавитындағы 42 хәрефкә тарихи шәхестәребеҙ, музыка ҡоралдары, милли биҙәүестәр, әкиәт геройҙары индерелгән. ""Родина"" кинотеатры залында энә төртөрлөк тә урын булманы - алып барыусылар башҡорт хәрефтәре буйынса уйындар үткәрҙе, кескәй тамашасылар йыр-моңдарҙы, бейеүҙәрҙе яратып тыңланы, ҡараны. Айырыуса ""Тамыр""ҙарҙың сығыштарын оҡшаттылар. Килгән ҡунаҡтар бәләкәстәргә туған телде белеп үҫергә, аҡыллы, уңған егет-ҡыҙҙар булып буй еткерергә тигән изге теләктәрен теләне. Башҡортостан Дәүләт Йыйылышы – Ҡоролтай рәйесе урынбаҫары, Бөтә донъя башҡорттары ҡоролтайы рәйесе Эльвира Айытҡолова, депутаты Римма Үтәшева, “Киске Өфө” гәзите мөхәррире Гөлфиә Яныбаева, “Башҡортостан” телерадиокомпанияһы директорының радиотапшырыуҙар буйынса урынбаҫары Тәнзилә Үлмаҫбаева һәм башҡалар балаларҙың һорауҙарына яуап бирҙе.Башҡорт әлифбаһы һәр кемдә булырға тейеш, тигән фекерҙе еткерҙе ойоштороусылар. Әлифба байрамы Республиканың йөҙ йыллығына арналған иң сағыу сараларҙың береһенә әүерелде."
Кем “бп” ашарға ярата?,"""Бп"" тип кенә йөрөтә уны күптәр. Бигерәк тә сәйәхәтселәр, баҡсасылар, студенттар, офис хеҙмәткәрҙәре оҙон туҡмастарҙы һөрпөлдәтеп ҡабып ҡуйырға ярата. Уңайлы бит - эҫе һыу ҡойҙоң, 5 минут көттөң һәм әҙер! Рәсәй сифат системаһы автономлы коммерция булмаған ойошма үҙебеҙҙә һәм сит илдәрҙә етештерелгән тиҙ бешә торған туҡмастарҙың сифатын тикшергән.Уларҙың күбеһендә пестицидтар һәм токсиндар табылған. Һатып алыусылар, бындай аҙыҡта натрий глутаматы күп, тигән фекерҙә. Баҡһаң, был матдә күп түгел икән. Етештереүселәрҙең барыһы ла тиерлек тоҙҙо артыҡ һала, тигән фекерҙә белгестәр. Ә натрий бензоаты, калий сорбаты, шәкәр колеры , Натрий ацетаты һәм диацетаты, лимон, һөт, гәрәбә, һеркә кислоталары, кальций лактаты кеүек химия барлығын һатып алыусылар үҙҙәре лә яҡшы белә. Ә токсиндар һәм пестицидтарҙың туҡмасты транспортта килтергәндә, һаҡлағанда эләгеүе мөмкин."
Баймаҡта яңы мәктәп асылды!,"Республика көнө алдынан Баймаҡ ҡалаһында яңы белем биреү комплексы үҙ ишектәрен асты.Көньяҡ биҫтәлә төҙөлгән өс ҡатлы бинала 240 урынға мәктәп һәм 120 урынлыҡ балалар баҡсаһы урынлашҡан. Комплекс Башҡортостан Республикаһы барлыҡҡа килеүгә 100 йыл тулыуға ҡороласаҡ объекттар исемлегенә ингән булған. Бер йыл эсендә генә төҙөлгән мәктәп бар төҙөлөш нормаларына талап бирә. Бында медпункт, китапхана, спорт залы бар. Кәрәкһә лифт менән өҫкө ҡаттарға менергә-төшөргә мөмкин.Был биҫтәлә 1500-ләп кеше йәшәй, башлыса йәш ғаиләләр. 500-ләп бала бар. Хәҙер улар киләһе аҙна дүшәмбеһенән комплексҡа йөрөй башлаясаҡ."
"Әйҙәгеҙ, шиғыр һөйләргә!","19 октябрҙә Өфөнөң күп урынында шиғыр һөйләргә мөмкин буласаҡ.Был көндө ""Мостай Кәрим менән бер көн"" әҙәби флешмобы үтәсәк. Беләһегеҙ, яратҡан яҙыусыбыҙҙың тыуыуына - 100 йыл.Флешмоб ваҡытында шағирҙың йәнегеҙ теләгән шиғырын ятҡа һөйләй алаһығыҙ. Бының өсөн 11 майҙансыҡ була. Адрестары: — М. Кәрим һәйкәле — Салауат Юлаев һәйкәле яны— «Нур» татар театры — Еңеүҙең 50 йыллығы скверы— «Ирәмәл» сауҙа йорто майҙаны — Әхмәтов урамы (Затон) — Ухтомский урамындағы ҡыҙыл линия (Дим) — Жуков һәм Гагарин урамдарындағы ҡыҙыл линия (Һупайлы) — Беренсе Май аллеяһы (С. Орджоникидзе ис. Мәҙәниәт һарайы майҙаны) — Баландин исемендәге сквер (Инорс) — Теләк скверы (Шаҡша). Үткәреү ваҡыты — 12.00 - 14.00 сәғәттә."
Башлыҡ вазифаһына элекке кандидат табутта фотоға төшкән,"Үткән һайлауҙарҙа Башҡортостан Башлығы посына дәғүә итеүсе БР Дәүләт Йыйылышы – Ҡоролтайҙың мәҙәниәт буйынса эксперты Сания Тимасова табутта фотосессия үткәргән. Өфөләге модель агентлығы етәксеһенең ғәҙәти булмаған идеяһы унда йөрөгән йәш ҡыҙҙарҙың күңеленә хуш килгән. Әйтеүҙәренсә, Сания ерләү салонының рекламаһына төшкән. Йәнәһе, табутты төрлө саралар өсөн ҡуртымға алып була, мәҫәлән, Хеллоуинға.Юмор оҫтаһы Камил Буҙыҡаев был хаҡта карикатура төшөрөп тә өлгөргән. Уның һүрәте аҫтына, ""бындай кешеләргә ваҡытыңды әрәм итеп торма"", ""мин Сания кеүек булдыра алмаҫ инем"", тигәнерәк фекерҙәр яҙалар. Күҙ алдына килтерегеҙ әле: ошо кеше беҙҙең Башлыҡ булған хәлдә, бөгөн республикала ниҙәр булыр ине? Тәүбә..."
Байҙарҙың ҡан төркөмө айырыла икән!,"Япония ғалимдары бай кешеләрҙең ҡан төркөмөн тикшергәндән һуң, ғәжәп хәлгә юлыҡҡан. Кешеләрҙең характерҙары һәм барлыҡ ҡан төркөмө лә тикшерелгән. Ғалимдар белдереүенсә, дүртенсе ҡан төркөмөнә ҡараған кешеләр маҡсатына ирешеүсән һәм ныҡыш булыуы менән айырылып торған.Әйткәндәй, ер йөҙөндә йәшәүсе кешеләрҙең 5 проценты ғына был ҡан төркөмөн йөрөтә.Бындай һыҙаттарға эйә булған кешеләр бай йәшәй әлбиттә. Шуны ла әйтергә кәрәк: был ҡан төркөмөнә ҡараған кешеләр эшһөйәр һәм Японияла тап байҙар ошо төркөмөгә эйә икән. Дүртенсе ҡан төркөмө кешенең һаулығына ғына түгел, ә уның шәхесенә лә ныҡ йоғонто яһай, тип белдерә ғалимдар."
Бала юғары  температура менән ауырып ятҡанда нимәләр эшләргә ярамай?,"1. Баланы аш һеркәһе, спирт менән ыуырға йәки тәнен һыуытҡан башҡа һыуытыу сараларҙы ҡулланыу тыйыла. Спирт тән тиреһе аша үтеп, бала организымын ағыуларға ихтимал.2. Әгәр бала быға тиклем фебриль көҙән йыйырыу, тыуғанда йәрәхәтләнгән, йәки эпилепсия менән сирләгән икән, уның тән температураһы 38 градусҡа тиклем күтәрелеүгә юл ҡуймағыҙ.3. 12 йәшкә тиклем шулай уҡ вирус инфекцияһы (грипп, ОРЗ, ҡыҙылса) кисергән балаға аспирин бирергә ярамай. Был һирәк осрай торған Рея синдромы барлыҡҡа килтереүе бар."
МС Баш атай булған,"Танылған рэп йырсыһы Заһит Ҡунафиндың, йәғни МС Баштың улы тыуған! “Минең бөгөн иң бәхетле көнөм. Мин хәҙер атай!”- тип яҙған 35 йәшлек йырсы үҙенең сәхифәһендә. Улыма ниндәй исем һайларға, тип кәңәш һорай артист. Ә һеҙ ниндәй исемдәрҙе тәҡдим итер инегеҙ?"
Селфи эшләгәндә башына атҡан,"Селфи эшләп социаль селтәргә фотолар һалыу – тормошобоҙға ныҡлап үтеп ингән ғәҙәти күренеш. Тик бына ҡайһы берәүҙәр артыҡ шашып китә һәм ғүмерен хәүеф аҫтына ҡуя. Кемдер селфи эшләгәндә бейек биналарҙан осоп төшә, икенселәре иһә тағы берәй фажиғәғә тарып, зыян күрә.Яңыраҡ Омск ҡалаһында йәшәүсе 36 йәшлек ҡатын, МП-79 травматик пистолетын сикәһенә терәп, селфи эшләргә була. Тик башы әйләнеп китепме, яңылыша һәм телефон төймәһенә баҫыу урынына пистолет тәтеһенә баҫа. Әлбиттә, селфи эшләүсе ҡыҙ шунда уҡ яҡты донъя менән хушлаша."
"Өфөлә йәшәүселәр! ""ЭкоДвор"" экологик фестивалендә ҡатнашығыҙ!","ЭкоДвор - ул экология өлкәһенә ҡағылышлы фестиваль. Беҙ һеҙгә нисек экологик тормош алып барырға икәнен өйрәтәсәкбеҙ.Һеҙҙе көтә: - воркауттар; - рәссамдар һәм музыканттар; - бейеүселәр һәм велосипедсылар; - экоКвест; - викторина; - концерт номерҙары!Бынан башҡа төрлө темаға ҡағылышлы майҙансыҡтар ҙа буласаҡ, ! Фестивалгә килегеҙ, экология өлкәһендә үҙегеҙҙең һәләт һәм тәжрибәгеҙҙе үҫтерегеҙ! Беҙҙең менән һеҙ позитив һәм яҡшы кәйеф алырһығыҙ. Шулай уҡ һеҙ төрлө мажаралы конкурстарҙа ҡатнашып, иҫтәлеккә бүләктәр ала алаһығыҙ! Инеү бушлай! Датаһы: 11-13 октябрь Ваҡыты: 14:00 Урыны: Нефтехимиктар ял һәм мәҙәниәт паркы Тулыраҡ беҙҙең төркөмдә: https://vk.com/ecofestufa"
Сәйер яҙыулы йәмәғәт транспорты бөтәһенең дә ҡотон осорған,"Стәрлетамаҡ ҡалаһында «Заказ буйынса үлтереү» тип ҙур хәрефтәр менән яҙылған баннерлы троллейбус бар халыҡты ғәжәпләндергән. Ҡурҡыныс яҙыулы йәмәғәт транспортындағы яҙыуҙы ныҡлап тикшерә башлағас шул асыҡланған: ҙур хәрефле яҙыу эргәһенә бәләкәс кенә итеп “Күңел төшөнкөлөгөн һәм депрессияны” тип өҫтәп ҡуйылған. Сир-сырхауҙы сығарыусы Таня исемле әбей ошо рәүешле үҙенә реклама яһаған. Транспорттағы яҙма менән прокуратура ҡыҙыҡһынғас ҡына, уларҙы алып ташлағандар.Әле реклама агентлығында һәм троллейбус депоһында тикшереү бара. Таня әбейҙең шөғөлө лә күҙ уңынан ысҡындырылмай."
Атай ниңә ҡыҙын туҡмаған?,"Бөгөн күп урында видеокамера ҡуйылған. Әйләнә-тирәбеҙҙә булған ваҡиғалар шуның аша ла күренә. Ошо көндәрҙә Өфө ҡалаһының бер ""мөйөшөндә"" булған ғаилә ғауғаһы ла видеокамераға теркәлгән. Ә ғауғаға сәбәп булған күренеш социаль селтәрҙән таралған.Уның буйынса бәхәстәр ҙә ҡупты. Ата кеше ҡыҙын туҡмай. Була торған хәлме? Беҙҙең ҡатмарлы тормошта, бәлки, булып та ҡуялыр. Алдан тәрбиә етерлек бирелмәһә ни... Хәл былай. Бер 13 йәшлек ҡыҙ бала дуҫтары менән кальянныйҙа төтөн борҡотоп ултырғанын социаль селтәргә һала. Шулай бит инде бөгөн - маҡтанырға яратабыҙ. Был фотоны (видеоны) атаһы ла күреп ҡала һәм кисекмәҫтән ҡыҙы артынан йүнәлә. Шунда тауыш ҡуптара, үҫмерҙе алып сығырға ниәтләй, тос йоҙроғон да эшкә егә. Ҡыҙыҡайҙың дуҫтары ла килеп ҡыҫыла. Бының менән генә бөтмәй әле - ир ҡыҙын фатирҙарына ҡайтышлай ҙа аҡылға өйрәтә. Лифтта биргеләп тә ала. Быны шундағы видеокамера теркәп ҡуя. Теркәлгәс, атайҙың балаһына ҡул күтәреүе башҡаларға ла тарала, тейешле урындарға ла барып етә, иргә ҡарата протокол төҙөлә. Ҡыҙын медэкспертиза ла тикшерә.Шулай, йәмәғәт. Ә һеҙҙең балағыҙ әле ни эшләй? Социаль селтәрҙәрҙәге сәхифәһен күҙәтәһегеҙме? Эш боҙһа, сыбыҡ күрһәтәһегеҙме, ҡайышмы, әллә?.."
Ейәнсура районының Юлдаш ауылында байрам йәрминкәһе ойошторолдо,"Һауа торошо бер аҙ көйһөҙләнеп торһа ла, мәҙәниәт йорто шау гөр килеп тора. Бигерәк тә уңған хужабикәләр тырышҡан: сәскә үҫентеләре лә, ҡул эштәре өлгөләре лә һатыуға сығарылған. Ә ҡайнатмаларҙың, салаттарҙың, йәшелсәләрҙең ниндәйе генә юҡ! Ғәлимә һәм Наиль Ишеғоловтар селек һеперткенән алып ҡомалаҡ сөпрәһенән бешерелгән икмәккә тиклем әҙерләгән.Байрамда ҡатнашыусыларҙы Абзан ауылы биләмәһе башлығы Нурғәле Хажиғәли улы Бикбулатов, мәҙәниәт йорто хеҙмәткәрҙәре тәбрикләне. Шулай уҡ күңелле уйындар, байрам концерты ойошторолдо."
14 октябрҙән телевидение һанлы форматҡа күсә,"14 октябрҙән һанлы телевидениеға күсәбеҙ – сәғәт 12 -нән аналог форматында ҡараған тапшырыуҙарҙы ҡарап булмаясаҡ– экранда яҙыу һәм телефон һандары ғына буласаҡ. 2012 йылға тиклемге телевизорҙарҙың күбеһенә DVB– Т2 стандарты көйләнмәгән. Иҫке телевизорҙарға стандартлы приставка(20 каналды күрһәтә) ҡуйырға кәрәк. Антенна дециметрлы булырға тейеш. Приставкаларҙың уртаса хаҡы – 1000 һум. Ул, халыҡҡа уңайлы булһын өсөн, почта бүлексәләрендә һатыласаҡ. Әгәр ҙә был ҡорамалды көйләй алмайһығыҙ икән, колл- центрға(тел.88003470055) шылтыратып, волонтерҙарҙы ярҙамға саҡыра алаһығыҙ. Улар һеҙгә бушлай приставканы ҡуйып бирәсәк. Әйткәндәй, һанлы телевидениела БЮТ каналы ла бар."
Рәсәй гимнастары тәүгә донъя чемпионы булды,"Рәсәй ир-ат йыйылма командаһы гимнастары донъя чемпионатында алтын миҙал яулап, үҙ тарихында тәүгә ҙур уңышҡа ҡаҙанды.Улар команда беренселегендә иң күп балл йыйып, икенсе-өсөнсө урын алған Ҡытай менән Япония спортсыларын уҙып китте. Команда составында Давид Белявский, Денис Аблязин, Никита Нагорный, Артур Далалоян һәм Иван Стретович сығыш яһаны. Былтыр улар икенсе урын яулағайны. Һуңғы тапҡыр беҙҙекеләр, йәғни 1991 йылда СССР гимнастары уңышҡа ҡаҙанғайны. Быға тиклем Рәсәй ҡатын-ҡыҙ гимнастары донъя чемпионатында «көмөш»лө булғайны."
Мария Шарапова китере тураһында уйлай башланы...,"Яңыраҡ Рәсәйҙең билдәле тенниссыһы, Ҙур шлем турнирында биш тапҡыр еңеүсе булған Мария Шарапова үҙенең карьераһының финишҡа яҡынайыуын белдерҙе.Әммә үҙендә көс барыуын белә һәм моғайын киләсәктә көйәрмәндәрен ҡыуандырасағына ышанысын юғалтмаған. «Мин әлегә үҙемде насарыраҡ тоям. Ошо арала һаулығымды нығытып, киләһе йылда мотлаҡ уйынға сығасаҡмын. Тәнем һәм йәнем әле яратҡан шөғөлөм менән йәшәй. Әлбиттә башҡа маҡсаттарым да бар. Тик теләк уйнарға булғанда, сығыш яһарға ине әле иҫәп. Шулай ҙа кем белә бәлки китергә лә тура килер»."
Бәләкәй балалар ҙур эш башҡарған,"""Йәшлек""тең ""Бәйләнештә""ге әүҙем дуҫы Зина Әхмәтйәнова хәбәр итә: Һүрәттәрҙә Әбйәлил районының Первомай ауылы башланғыс мәктәбе уҡыусылары. Ялан яғы булғас ауыл тирәһендә ҡайын ағасы үҫмәй. Шулай булыуға ҡарамаҫтан беҙ парк, Билдәһеҙ һалдатҡа һәйкәл, мәктәп тирәләй ҡайын ағасы ултырттыҡ. Бәләкәй генә балалар ҙур эш башҡарҙы. Ҡайындар күҙҙең яуын алып, шаулап үҫеп китһендәр тип теләйбеҙ!лм"
Бөрйәндәр газ баллондарын ситтән ташымаясаҡ,"Республика байрамы алдынан Бөрйән районының Иҫке Собханғол ауылында , Асфальт – бетон заводы ҡаршыһында халыҡ күптән көткән газ яғыулығы ҡойоу станцияһы асылды. Ул ике йүнәлештә эшләй: береһе газ яғыулығы менән эшләгән автомобилдәрҙе хеҙмәтләндерһә, икенсеһе көнкүрештә ҡулланылған газ баллондарына «зәңгәр яғыулыҡ» тултыра. Был проектҡа район дүрт миллиондан артыҡ инвестиция йәлеп ителгән. 3 эш кешегә эш урыны булдырылған. Яғыулыҡ Магнитогорск ҡалаһынан килтереләсәк."
"""Полиэф""та ғәҙәттән тыш хәл. Әлегә бына нимәләр билдәле","9 октябрь кисендә предприятиела сәнәғәт ағыҙылған һыуҙар резервуары тишелгән.Йәй көнө Благовещенда тап ошо заводтың сәнәғәт ҡалдыҡтары арҡаһында Иҙәк йылғаһындағы балыҡтар һәләк булғайны. Ғәҙәттән тыш хәлдәр министрлығы хәбәр итеүенсә, кисә кискеһен ҡалдыҡтар һаҡланған резервуарҙарҙың береһендә стенаның бер өлөшө емерелгән һәм улар биләмәгә эләккән. Бәхеткә күрә үлеүселәр һәм ҡазаланыусылар юҡ.Радий Хәбировтың ҡушыуы буйынса оператив штаб булдырылды, уны республика буйынса Ғәҙәттән тыш хәлдәр министрлығы начальнигы Марат Латипов етәкләй. Шунда уҡ Экология министрлығы вәкилдәре эшләй, улар һыуҙы тикшерә. Благовещен һыу каналынан һыуҙы заводтан күпкә юғарыраҡ урынлашҡан скважиналарҙан алыуҙары тураһында хәбәр иттеләр."
"«Милкең һатылмаһын тиһәң, бурыстарыңдан ваҡытында ҡотол»","Суд приставтарына ниндәй вәкәләттәр йөкмәтелгән? Граждандарға үҙҙәренең бурыстарын нисек белергә? Алимент буйынса бурыстары булғандар автомобиль йөрөтөргә хоҡуҡлымы? Федераль суд приставтары хеҙмәтенең Башҡортостан буйынса идаралығы етәксеһе – Башҡортостан Республикаһының баш суд приставы Илнур Мәхмүтов менән «Йәшлек» гәзите ойошторған «тура бәйләнеш»тә ошо һәм гәзит уҡыусыларыбыҙҙан килгән һорауҙарға яуап эҙләнек. Зөһрә Йәһүҙина: – Һеҙҙең төп бурыс – суд ҡарары үтәлешен бойомға ашырыу. Бөгөн бурыслы кешенең уртаса портреты ниндәй?– Уларҙың уртаса портретын һүрәтләүе ауыр, сөнки төрлөһө бар. Барыһын да бер уртаҡ һыҙат – яуапһыҙлыҡ берләштерә. Һәр береһен айырып ҡараһаҡ, мәҫәлән, алимент түләмәүселәр бер нисәүгә айырыла. Улар – ваҡытлыса ғына килеп сыҡҡан ауырлыҡтарға дусар булып, эшһеҙ ҡалып, бурыс йыйыусылар, бер ҡайҙа ла эшләмәй кешелектән сығып, алкоголь менән дуҫлашыусылар. Статистика буйынса, алимент бурыстары буйынса 20 мең башҡарма производство бар. Алиментсыларҙың 40 – 45 проценты – ваҡытында түләүселәр. 45 процентына балаларын тәрбиәләүҙән ҡасып йөрөүселәр инә. Шуларҙы беҙ ваҡытында табып, административ яуаплылыҡҡа тарттырырға, енәйәт эше асырға тырышабыҙ. Атай-әсәйҙәрҙең 15 проценты менән нисек кенә эшләһәк тә, уларҙы тура юлға баҫтыра алмайбыҙ, сөнки социаль баҫҡыстан түбән төшкән кешеләр. Күптәренә ҡарата енәйәт эше ҡуҙғатылғас, эшкә урынлашыуы ла ауыр. Торлаҡ-коммуналь хеҙмәте өсөн түлә­мәүселәр араһында үҙҙәренең бурыстарын белмәй йөрөүселәр ҙә, эштәрен юғал­тыусылар ҙа, күрәләтә түләмәүселәр ҙә бар. Идара итеүсе компаниялар граждандарға квитанциялар ебәрмәй, ә бурыс йыйыла бирә. Күптәр үҙҙәре теркәлгән фатирҙа йәшәмәй, күпме бурысы йыйылғанын да белмәй йөрөй. Торлаҡ-коммуналь түләүҙәрҙә 500 меңдән алып миллион һумға тиклем бурыс йыйыусылар ҙа осрай. Ошо юҫыҡта 28 меңгә яҡын башҡарыу эше ҡуҙғатылған. Граждандар 1 млрд 400 млн һум түләргә тейеш. Был хәлде контролдә тотабыҙ. Быйыл ғына 400 млн һум бурысты ҡайтарҙыҡ. Штрафтарын ваҡытында түләп бар­мау­сыларҙы, вайымһыҙ кешеләр, тип атар инем. 500 һум штрафты ваҡытында түләмәһәң, ул ун тапҡырға артып китә, һуңынан 2,5 мең һумға тиклем барып етә. Кредит бурыстары ла – төп проблема. Уларҙың дөйөм суммаһы 54 млрд һумға тиклем барып етте. Быйыл 3 миллиард һумды банктарға ҡайтарып бирһәк тә, ҡыҙғанысҡа ҡаршы, бурыс күләме йылдан-йыл арта. Кешеләр түләй аламы-юҡмы, төрлө рек­ла­маларға ҡыҙығып, бурысҡа телефон, көн­күреш техникаһы ала. Ҙур кредит ойошмаһы граждандың финанс мөмкинлеген етди тикшерә, күптәренә кредит бирмәй. Ә микрофинанс ойошмаларында бурысҡа аҡсаны еңел генә бирәләр. Улар үҙ бурыстарының яртыһын ғына йыйһа ла, килемдә ҡала, шуға барыһына ла кредит тарата. Ҡайһы бер кешеләр бер банктағы бурысын икенсе банктан кредит алып түләп бөл­гөнлөккә төшә. Кредит түләй алмай башлағас, милкен йәшерә, фатирын, йортон икенсе кешегә яҙҙырып, нисек булһа ла бурысын бирмәҫкә тырыша. Ундайҙарға ҡарата енәйәт эше асырға мәжбүрбеҙ. Шунда ғына кредиттарын ҡайтарыу мөмкинлеге асыла. – Алимент түләмәгән әсәйҙәр күпме?– Элек мин уларҙың һаны күп түгелдер, тип уйлай инем. Статистикаға күҙ һалһаң, алиментсыларҙың 5 проценты – әсәйҙәр. Улар – әсәлек хоҡуғынан мәхрүм ителеп, амораль тормош алып барыусылар, эскеселәр. – Һаумыһығыҙ, Илнур Әнүәр улы, мин Баймаҡтан Нурия Һаҙыева булам. Иремдән балаларға алимент ала алмауым тураһында суд приставтарынан нисек справка алырға икән? Пособие юллағанда кәрәк ине… И.М.: – Ире алимент түләмәгән осраҡта дәүләт ҡатындарға пособие түләй. Әгәр ҙә Халыҡты социаль яҡлау үҙәге һеҙҙең алимент ал­мауығыҙ тураһында беҙҙән справка кил­терергә ҡуша икән, мотлаҡ суд приставтарына мөрәжәғәт итергә кәрәкмәй. Улар үҙҙәре беҙҙән һорап ала. – Хәйерле көн, Илнур Әнүәр улы! Учалы районынан Фәнүзә Нәҙершина борсой. Мин Себерҙә 20 йыл эшләнем. Шуға күрә льготалы пенсияға сығырға тейеш инем. Әммә урындағы пенсия бүлексәһе хеҙмәткәрҙәре льготалы итеп пенсияны һанаманы. Нимә эшләргә миңә? Кәңәш бирегеҙ әле. И. М.:– Беҙ суд ҡарары сығарғандан һуң ғына эшләйбеҙ. Һеҙгә бушлай ярҙам күрһәтеүсе юрист табып, судҡа мөрәжәғәт итергә кәңәш бирер инем. Телефонығыҙҙы яҙып алдым. Райондағы юристарҙың номерҙарын шылтыратып әйтербеҙ. З.Й.:– Көйөргәҙе районынан Зәмирә Аҙнабаева һорау ебәргән: «5–6 йыл элек иремдең өләсәһе «Альфа- банк»тан кредит алды. Ирем уға поручитель булды. Был банктан үҙебеҙ ҙә кредит алып, түләп барабыҙ. Бер көндө банктан беҙҙең аҡса иҫәптәренә арест һалыныуы тураһында хәбәр килде. Бурысыбыҙ – 143372 һум. Өләсәйҙе судҡа биреүҙәре, ул түләмәгән осраҡта беҙгә түләргә кәрәклеге тураһында белмәнек. Эштең судҡа ебәрелеүен дә ишетмәнек. Суд приставтарының беҙгә хәбәр итмәйенсә, поручителдәрҙең иҫәбенә арест һалыуы законлымы?» И. М.:– Закон буйынса, кемдең мөлкәте бар, беҙ бурысты шунан талап итергә бурыслыбыҙ. Өләсәһе 9 мең һум пенсия ала икән, яртыһын тотоп алып ҡалырға ла мөмкинлек бар. Әммә 4 мең һумдан түләһә лә, 143 меңде ҡасан түләп бөтә әле. Шуға ла банкҡа бурысты ҡайтарып биреү поручителдәр иңенә ята. Ни өсөн суд ҡарары алмауығыҙҙы әйтеүе ҡыйын. Ғәҙәттә, банктар гражданды судҡа бирер алдынан улар менән ниндәйҙер эш алып бара, иҫкәртеү ебәрә, шылтырата, саҡыра. Баш­ҡарыу эше асылған икән, өләсәйегеҙҙең дә, поручителдең дә банктағы аҡса иҫәбенә арест һалына. Шуны онотмағыҙ: поручитель – бурысты ҡайтарыу гарантияһы. З. Й.: – Тағы бер һорау Ришат Бакировтан. «Норильск ҡалаһынан былтыр Өфөгә күсеп ҡайттым. Шунда бер егеткә өс айға распискаһыҙ ҙур ғына суммала аҡса биреп торғайным. Ул һаман бурысын ҡайтармай. Аҡса һорап яҙыуы тураһында СМС- хәбәр, аҡса күсереү тураһында Сбербанктан алынған чек та бар. Танышым телефон номерын үҙгәрткән. Бәйләнеш юҡ. Нисек бурысты ҡайтарырға?» И. М.:– Судҡа дәғүә ғаризаһы яҙыу ваҡыты – өс йыл. Ошо ваҡыт арауығында үҙегеҙҙә булған дәлилдәр менән судҡа мөрәжәғәт итергә кәрәк. Бурысығыҙҙы ҡайтарыу ихтималлығы юғары, уны ҡайтарып буласаҡ. З. Й.: – Бурыслыларға сит илгә сығыу тыйыла. Ә бурысың барлығын нисек белергә?– Бөгөнгө тормошта һәр кемдә интернет булырға тейеш. Нисек кенә булһа ла, Берҙәм дәүләт хеҙмәттәре порталында шәхси кабинет асырға тырышығыҙ. Бөтә мәғлүмәт һеҙгә килеп торасаҡ. Уның аша төрлө органдарға ғариза яҙырға ла уңайлы. Бурысығыҙ барлығына шигегеҙ булһа, беҙҙең бүлексәләргә килеп белешегеҙ. Суд приставтары бүлексәләре етәкселәре һәр көн иртәнге 10-дан 12 сәғәткә тиклем, ә суд приставтары хеҙмәткәрҙәре шишәмбе иртәнге сәғәт 9-ҙан 11-гә, йомала көндөҙгө сәғәт 2-нән киске 6-ға тиклем ҡабул итә. Сиратта тормаҫ өсөн электрон ҡабул итеүгә алдан яҙылып та була. – Баймаҡ районынан Алһыу Ирғәлина борсой. Иремдең алимент бурысы бар. 2016 йылда алиментҡа бирҙем. Әммә ул эшләгән ойошма беҙгә алимент күсермәй. Нимә эшләргә? И. М.:– Был осраҡта бухгалтерияны тикшерергә кәрәк. Баймаҡ районы суд приставтары бүлегенә үтенесегеҙҙе еткерермен, сараһын күрерҙәр. Әгәр ҙә кеше эш хаҡы алып килә икән, уның алимент бурыстарын ойошма мотлаҡ күсерергә тейеш. З. Й.: – Өфөнән Лилиә Вәлиева: «Автомобилемде һатып, автосалонға яңыһын алырға барҙым. Улар барлыҡ документтарҙы тикшерҙе лә, машинағыҙға арест һалынған, иң тәүҙә бөтә бурыстарҙан ҡотолорға кәрәк, тинеләр. Ниңә мин бер нәмә лә белмәйем һуң? Пенсия фондынан да, һалым инспекцияһынан да, бурыстарым юҡ, тип справкалар алып сыҡтым. Орджоникидзе районының суд приставтарына барһам, улар машинама ни өсөн арест һалынғанын белмәй. Сөнки мин ошо районда пропискала торам, Калинин районында башҡарыу эше асылған. Калинин районы суд приставтары штраф буйынса бурыстарым барлығын әйткәс, түлә­нем. Әммә автосалонда һаман арест тора, тиҙәр. Аптырап, суд приставтары етәк­сеһенә инеп, квитанцияларымды күр­һәткәс кенә арес­тан алдылар. Ике ай йөрөргә тура килде. Ниңә суд приставтары мин бер барыуҙа уҡ бурысым барлығын әйтмәгән?» – тип яҙа. И. М.:– Бурысы булмайынса кешенең мөлкәтенә арест һалынмай. Башҡарыу ҡағыҙы бар икән, суд приставы шуның буйынса эшләй. Был ҡатындың йәшәгән урыны буйынса хәбәр ебәрелгәндер. Ул үҙе белмәй йөрөгән. Суд приставына автомобилде арестан алыу өсөн күп ваҡыт талап ителмәй. Бер көн эсендә эшләнә. Беҙҙең ведомство ЮХХДИ сис­темаһы менән бәйләнештә тора. Сикләүҙәр индереү тураһындағы мәғлүмәтте уларға ебәрәбеҙ. Ваҡытында бурысың барлығын белеп, беҙҙең ҡулға барып етмәйенсә түләп, был хәлгә ҡалмаҫҡа кәрәк.Хат килеү-килмәүен «Рәсәй почта»һы аша ла белергә була. З. Й.: – Суд приставы-башҡарыусының эш күләме ҙурмы? Бер хеҙмәткәргә нисә эш тура килә?– Эш күләме йылдан-йыл арта. Былтырғы йыл менән сағыштырғанда, 180 меңгә күбәйгән. Республикала 20 млн 200 мең баш­ҡарыу эше бар. Бер суд приставына йыл әй­ләнәһенә 4 меңдән ашыу эш тура килә. Һанап ҡарағанда, башҡарыу өсөн йыл әйлә­нәһенә суд приставы бер башҡарыу эшенә 20 минут ҡына ваҡыт сарыф итә ала. Суд прис­тавтарының өлгөрә алмауы ошо эш күләменең артыуына бәйле. – Өфөнән Эльмира Вәлишина борсой. Туғаныбыҙ суд приставтары хеҙмәтендә эшләй. Эшегеҙ ауыр, хәүефле. Суд прис­тавтарының хеҙмәте Эске эштәр ми­нистрлығы, Росгвардия кеүек ведомстволарға ҡасан тиңләштерелер икән? И. М.:– Дөрөҫөн генә әйткәндә, беҙҙең вәкә­ләттәр көс структураларыныҡына тиң, ғәйепле граждандарҙы административ яуаплылыҡҡа тарттырабыҙ, уларға ҡарата енәйәт эштәре асабыҙ. Беҙҙең ҡарамаҡта ҡорал йөрөтөү, көс ҡулланыу хоҡуғы ла бирелгән. Көс структураларына тиңләштерелмәгәс, статусыбыҙ уларҙыҡына ҡарағанда түбән, хаҡлы ялға иртәрәк китеү кеүек социаль гарантияларға эйә түгелбеҙ. Әлегә РФ Дәүләт Думаһы депутаттары беҙҙең хеҙмәттең статусын күтәреү тураһында закон проектын тикшерә. Киләһе йылдан был мәсьәлә ыңғай хәл ителер, тип уйлайбыҙ. З. Й.: – Суд приставтарына коллекторҙар өҫтөнән контроллек итеү бурысы бирелде. Граждандар уларға ҡарата ниндәй дәғүә белдерә? Ялған коллекторҙы ысын суд приставынан нисек айырырға?– 2017 йылдан беҙгә бурыс йыйыусыларҙы – коллекторҙарҙы контролдә тотоу эше йөкмәтелде. Идаралыҡта айырым бүлексә булдырылды. Ҡыҙғанысҡа ҡаршы, коллек­торҙар вәкәләттәрен арттырып ебәрә – граждандарҙы ҡурҡытып, кешенең бурысын ҡайтартыу өсөн яңы кредиттарға батыра. Уларҙың эшенән зарланған халыҡ беҙгә килеп ғариза яҙа. Бындай намыҫһыҙ хеҙмәткәр­ҙәргә ҡарата ваҡытында сара күрәбеҙ. Республикала рәсми рәүештә эшләгән 13 коллектор ойошмаһы бар. 8 айҙа уларға 400-гә яҡын ялыу килде, 80-гә яҡын административ эш ҡуҙғатылды. Әгәр ҙә һеҙҙе коллекторҙар борсой икән, беҙгә мөрәжәғәт итегеҙ. И. М.: – Һеҙҙең бурыс – судтарҙа ла тәртип булдырыу. Суд эштәре ҡаралғанда кеше үтә лә көсөргәнеш, асыу менән килә. Судьяларға янау, ҡорал индереүселәр бармы? Судтарҙа ниндәй тәртип боҙоуҙар йыш күҙәтелә?– Судҡа килгән кешеләрҙең уйында ни барын бер кем дә белмәй. Кемдер мөлкәтһеҙ тороп ҡала, икенселәр хөкөм ителә, өсөн­сөләр бала бүлешә. Беҙҙең хеҙмәткәрҙәр шуға ла судтарҙа хәүефһеҙлекте тәьмин итә. Унда талашалар ҙа, һуғышалар ҙа, судьяны ла әрләйҙәр. Ҡорал, боеприпастар, бысаҡ, наркотиктар индереүселәр ҙә осрай. Судьяны мыҫҡыллағандары ла бар. Быйыл ғына дүрт енәйәт эше ҡуҙғаттыҡ. Ниндәй генә суд ҡарары сығарылмаһын, судты яҡлап торорға тейешбеҙ. – Суд приставтарына ҡул күтәреү осраҡтары бармы?– Беҙҙең эш конфликтлы. Ике йылда өс мәртәбә суд приставын машина менән тапаттылар, ҡул күтәреүселәр ҙә осрай. Ләкин башҡарыу эшен үтәгәндә беҙҙең хеҙ­мәт­кәрҙәргә, законға ярашлы, ҡорал, көс ҡул­ланыу хоҡуғы бирелгән. Шуға күрә хә­үефһеҙлекте тәьмин итәбеҙ. Шуны әйтеп китер инем: һеҙҙең аҙаҡҡы малы­ғыҙҙы, мөлкәтегеҙҙе алып китергә беҙҙең хоҡуғыбыҙ ҙа, ниәтебеҙ ҙә юҡ. Беҙҙән йәшенеп, ҡасып ултырырға кәрәкмәй. Нисек кенә булмаһын, суд ҡарарын ғәмәлгә ашырасаҡбыҙ, баш­ҡарыу эше законға ярашлы алып барыласаҡ."
"""Экология"" милли проектына ҙур өлөш","Беләһегеҙ, үткән аҙнала республикала ""Йәшел Башҡортостан"" ағас ултыртыу акцияһы гөрләп үтте.Бындай сара киләһе йылда ла дауам итәсәк. БР Башлығы Радий Хәбиров хөкүмәт улытырышында белдереүенсә, акция 2020 йылда республиканың Урман хужалығы ҡарамағында үтәсәк.- Хорошая акция, с привлечением большого числа жителей республики. Весенняя акция уже будет вне зоны министерства жилищно-коммунального хозяйства, это уже зона леса. Минлесхоз, готовьтесь, чтобы горожане могли выехать в леса, и мы все могли сажать деревья, заниматься воспроизводством лесов, - тине Радий Хәбиров. Дөйөм алғанда, быйылғы ике акцияла (апрелдә лә булғайны) 178 мең яңы ағас үҫентеһе ултыртылған. Уларҙа 300 меңдән ашыу кеше ҡатнашҡан. Акцияның төп маҡсаты — экологик проблемаларға иғтибарҙы йәлеп итеү, ҡалаларҙы һәм ауылдарҙы йәшелләндереү, уларҙың тышҡы йөҙөн күркәмләндереү.Уны ""Экология"" милли проекты буйынса ғәмәлгә ашырылған файҙалы эштәр рәтенә, хатта алға ҡуйырға ла ярайҙыр. Милли проекттың тағы федераль 11 проекты араһында ""Урмандарҙы һаҡлау"" тигәне лә бар."
"Владимир Путин билдәләүенсә, хеҙмәт хаҡы кешене һөҙөмтәле эшкә дәртләндерергә тейеш","Кисә Рәсәй Президенты менән Премьер-министры осрашып, һаулыҡ һаҡлау тармағының беренсел звеноһы тураһында һөйләште. Владимир Путин тармаҡтың тап ошо бүлеген яҡшыртыуға бәйле тәҡдимдәр әҙерләргә ҡушҡайны.Иң тәү сиратта эш хаҡы тураһында мәсьәлә ҡаралды. Путин әйтеүенсә, ул ғәҙел булырға һәм кешене һөҙөмтәле эшкә дәртләндерергә тейеш. Йәнә лә кадрҙар мәсьәләһен хәл итеү бурысы тора. Беренсел звено (первичное звено) тигәс тә, ФАП, поликлиникалар, амбулаториялар күҙ уңында тотола. Кеше иң тәүҙә ошо учреждениеларға мөрәжәғәт итә. Дмитрий Медведев тәҡдимдәр әҙерләүен әйтте. Ул тармаҡтың әлеге звеноһын модернизациялау принциптарын раҫлау тураһындағы ҡарарға ҡул ҡуйған. Уға ярашлы, инвентаризация үткәреләсәк, кәрәк ерҙә төҙөлөш йә реконструкция башланасаҡ. Төбәктәр 2020 йылдың 1 июленә тиклем үҙ яңыртыу программаларын әҙерләргә тейеш. Владимир Путин ҡәнәғәтһеҙлеген дә белдерҙе (стенограмма Президенттың рәсми сайтынан): - У нас регулярно происходят сбои на том уровне, где возникает, должно возникать эффективное взаимодействие – между государственным уровнем управления и муниципальным. Вот на этом стыке у нас постоянно происходят какие-то сложности, поскольку уровень государственного управления – и федеральный, и региональный – часто или делает вид, что его это не касается или касается во вторую, в третью очередь, а муниципальный уровень все время ссылается на отсутствие необходимых ресурсов и компетенций. Я понимаю, что здесь есть сложности, заложенные еще в основном законе, но нам нужно обязательно отрегулировать это взаимодействие. Потому что, скажем, вот в этой области мы проводили реорганизацию или оказывали помощь первичному, кстати говоря, звену здравоохранения дважды, по сути, дважды с федерального уровня напрямую просто, напрямую. Потом это все куда-то уплывает: и материальная составляющая этого уровня здравоохранения, и уровень оплаты труда. То же самое, кстати говоря, происходит и в сфере образования. Но я просил бы Вас с коллегами обратить на это особое внимание и выстроить работу с регионами и с муниципалитетами таким образом, чтобы она была эффективной... Уға яуап итеп, Дмитрий Анатольевич мотлаҡ ул ҡушҡанса эшләйәсәктәренә ышандырҙы."
"25 мең, 35 мең, 215 мең һум...","Беҙ үҙебеҙҙең уҡыусыларҙы иҫкәртә торғас, хәҙер ысын газ хеҙмәткәрҙәрен дә өйҙәренә индермәй ыҙалаталар икән. Бер ҡараһаң, дөрөҫ тә эшләйбеҙ һымаҡ, ләкин газ плитәһен, счетчигын тикшереүселәр беҙгә асыуланып та ҡуя. Иҫкәртмәҫ тә инек, муттар, бурҙар донъя бит. Шуға ла ишекте бикләп тотоуың яҡшыраҡтыр, тибеҙ. Бына, мәҫәлән, Өфөнөң Инорс микрорайонында ҡатын өйҙә яңғыҙы булғанда ишеген бикләмәгән. Ҡайһылыр арала ишек ""шыҡ"" итеп ҡалғанға, сығып ҡараһа - рюкзагындағы янсыҡта аҡсаһы юҡ! 25 мең һумын юғалтҡан ҡатын ҡото осоп, полицияға хәбәр иткән.Полиция хеҙмәткәрҙәре оператив-эҙләү саралары һөҙөмтәһендә 26 йәшлек бурбисәне тапҡан һәм тотҡан! Ул йәш ҡатын ошоға тиклем дә бер нисә тапҡыр яуапҡа тарттырылған да икән шул... Ә Белоретта 68 йәшлек пенсионерка 35 мең һум аҡсаһынан ҡолаҡ ҡаҡҡан. Әлеге лә баяғы телефондан ""банк хәүефһеҙлеге хеҙмәткәре"" шылтыратып, һеҙ тыныс ҡына йәшәп ятаһығыҙ, ә һеҙҙең иҫәбегеҙҙән аҡсаны урлап яталар, шуға ла бөтә булған аҡсағыҙҙы банкоматтан ала һалып, терминал аша электрон кошелекка һалырға кәрәк, тип әйткән. Ҡатын уны тыңлаған да, ярыҡ ялғаш янында ултырып ҡалған. Шундай уҡ ҡармаҡҡа 47 йәшлек ханым да ҡапҡан бит әле ул: ҡурҡышынан аңын-тоңон уйлап та бирмәй, 215 мең һум аҡсаһын муттар иҫәбенә күсергән."
Терра Башҡортостан!,"Республика көнөндә, 11 октябрҙә, «Аҡбуҙат» ипподромында «Терра Башҡортостан» турнирының финалы үтәсәк. Һайлап алыу этабында еңгән Дыуан, Илеш, Дүртөйлө, Белорет, Федоровка, Ҡыйғы, Бишбүләк, Стәрлетамаҡ, Көйөргәҙе, Күгәрсен, Борай һәм Хәйбулла райондарының жокейҙары чемпион титулы өсөн көрәшәсәк. Финал бәйгеһе ике этапҡа бүленә. Тәүгеһендә 12 һыбайлы үҙ-ара ярышасаҡ. Икенсе этапта бурыс ҡатмарлашасаҡ: беренсе урынды яулаған жокей иң һуңғы килгән һыбайлы менән аттарын алыша, икенсе урынды алған иһә һуңғынан алдағының аты менән һәм артабан шундай уҡ тәртиптә... Жокейҙар «Аҡбуҙат» ипподромының аттарында ярышасаҡ. Башҡортостандың 100 йыллығына арналған сара сәғ. 14.00 башлана. Инеү ирекле. Тамашасылар араһында туристик путевка менән өс смартфон уйнатыласаҡ."
Төпкөл ауылда йәшәй әүҙемдәр,"Һөйөндөк ауылы район үҙәге Учалынан бик алыҫта ятһа ла, унда тормош быҫҡып ятмай, сөнки халҡы бик әүҙем.Алтын көҙҙөң һуңғы аяҙ, сыуаҡ көнөндә, мәҫәлән, ауыл китапханаһы мөдире Вилә Мырҙағолова тәбиғәт ҡосағында ""Өмөт"" ҡатын-ҡыҙҙар клубы ағзаларының ултырышын үткәрҙе. ""Ҡатын-ҡыҙҙың библиойәйе"" тип аталған көҙгө библиокафела яңғыраған музыкаль-шиғри композиция Мостай Кәримдең шиғриәтенә таянып әҙерләнгән.Ҡатын-ҡыҙҙар шағирҙың шиғырҙарын уҡып, йырҙар йырлап күңел асҡан. Һуңынан ""Оҙон ғүмерлелек серҙәре"" темаһына әңгәмә ҡороп, яңы китап-журналдарға байҡау яһағандар. Фитнес күнекмәләр яһап, тәмле сәйҙәр эсеп, үҙ-ара төрлө кәңәштәре менән бүлешеп, яҡшы кәйефтә таралышҡандар. Бындай яҡты аралашыу һәр кемгә ыңғай йоғонто яһай инде ул.Бынан тыш ауыл ""Йәшел Башҡортостан"" акцияһына ҡушылып, клуб мөдире Гөлсара Камалова, китапханасы Вилә Мырҙағолова менән бергә әүҙем ҡатындар, уҡыусы балалар һәйкәл тирәләй ҡарағай үҫентеләрен ултыртҡандар. Афариндар!"
Юл фажиғәләре - 8 октябрь,"Кисәге, 8 октябрҙә, республикала 10 автомобиль аварияһы теркәлгән. Бер кеше һәләк булған, ун бер кеше йәрәхәттәр алған. Эскән килеш руль артына ултырған 29 водитель тотолған. Иртән Дәүләкән ҡалаһының Йәштәр урамында 53 йәшлек ир ""Renault Duster"" машинаһында 52 йәшлек ҡатынды төрттөрә. Алған йәрәхәттәрҙән ҡатын шунда йән бирә. Водителдең әйтеүенсә, ҡатын юл ситенән генә китеп барған булған, кейемендә яҡтылыҡ сағылдырыусы элементтар булмаған.Был ваҡиға буйынса тикшереү бара. Ә бит юлда китеп барғанда, күп йәйәүлеләр, мине водитель ҡараңғыла ла яҡшы күрә, сөнки фараларҙың яҡтыһы миңә төшә бит, тип уйлай. Ысынында иһә, килеп терәлгәнгә тиклем тиерлек кеше күренмәй! Кейемендә яҡтылыҡ сағылдырыусы элементтар булғанда ғына водитель кешене алыҫтан күрә. Хәҙер һатыуҙа төрлө браслеттар, брелоктар бар, зинһар, шуларҙы булһа ла һатып алып, ҡулығыҙға, түшегеҙгә тағып йөрөгөҙ!"
"Ауылдаштар ""Күршең менән китапханаға"" йыйылды","Баймаҡ районынан китапханасы Райхана Булатова хәбәр итә: - Билал ауыл китапханаһына ауылдаштар ""Күршең менән китапханаға"" исемле ""түңәрәк өҫтәл"" артында һөйләшеүгә йыйылды.Кемдәр һуң, ундай күршеләр? Улар китапхананан китап алһалар, мотлаҡ, күрше - тирәләренә лә уҡыта, бергә фекер алыша. Мин уларға ҡарап һәр ваҡыт һоҡланам!Бына улар! Барлыҡ ҡайғы - шатлыҡтарын бергә уртаҡлашҡан, тегергә, бәйләргә, гөл үҫтерергә бергә өйрәнгән Сәрүәр инәй Мөхәмәтйәнова менән Таңһылыу еңгәй Ғәйзуллина, барлыҡ эштәрен бергә, уртаҡ килешеп эшләүсе, ике килендәш, күршеләрен тик яҡшы яҡтан ғына телгә алыусы Миңлебикә һәм Сәғилә Ғайсиналар, бер ғаилә кеүек йәшәүсе Күпер урамы күршеләре, ҡатын - ҡыҙҙар Советы рәйесе, мәғариф ветераны Илдүсә Азат ҡыҙы Әминева, күршеләрем тип өҙөлөп тороусы Нәфисә апай Әминева, улар өлгөһөндә тырышып донъя көтөүсе йәштәр Гөлйөҙөм Мөхәмәтйәрова, Зәлиә Әминева, башланғыс кластар уҡытыусыһы, күршеләре тураһында тик йылы һүҙҙәр генә еткереүсе Илүзә Нурислам ҡыҙы Юламанова, күрше - тирәләре өсөн терәк - таяныс булған, күршеләренән тик изгелек кенә күргән Мансур ағай Кәримов, мәғариф ветераны, ""Ағинәй"" ҙәр Советы рәйесе, күршеләре менән татыу ғүмер кисереүсе Гөлдәр Фазлиәхмәт ҡыҙы Юлмөхәмәтова, беҙҙең һәр сарала ярҙам итеп йөрөүсе, күршеләренә ярҙамсыл Миңсылыу апай Әхмәҙина. Клуб мөдире Люциә Вәлеева етәкселегендәге ҡатын - ҡыҙҙар Илгизә Ғайсина, Гөлнара Шәрипова, Нәркәс Мөхәмәтйәнова матур йырҙары менән барлыҡ күршеләрҙе ҡотланы һәм музыкаль сәләм тапшырҙы. Уларҙың барыһын да бер уй, бер фекер берләштерҙе. Барыһы ла китапхананың әүҙем китап уҡыусылары, мәҙәни сараның уртаһында ҡайнаусы кешеләр.Күрше татыу булһа, ауыл татыу, ауыл халҡы үҙ - ара татыу икән ил татыу тигән һүҙ. Шуға күрә, күршеләр менән бергәләп эштәрен дә эшләйҙәр, китабын да уҡыйҙар, гәзит - журнал да алдыралар, матур ял да итә белә билалдар! Афарин!"
Көслө магнит дауылдары буласаҡ,"Октябрь аҙағында ҡояшта үҙгәрештәр көтөлә. Йыһандағы был күренеш кешеләрҙең һаулығында ла сағылыш табасаҡ. Хроник сирҙәр менән интегеүселәр, ҡан баҫымы даими күтәрелгәндәр был көндә һаулығығыҙға иғтибарлы булығыҙ. Магнит дауылдары 24 октябрҙән 26 октябргә тиклем дауам итәсәк. Метеоһиҙгерлеге көслө булған кешеләрҙә «ауыр» көндәрҙә баш ауыртыу, йоҡо килеү, йөрәк тибешенең йышайыуы, баш әйләнеүе көтөлә. Шуға ла магнит дауылдары булған көндәрҙә ауыр эш эшләмәй, көсөргәнеш кисермәй, еңел үҙләштерелә торған витаминлы ризыҡтар ашап үткәрегеҙ."
Илап та миҙал алып була икән...,"Яңыраҡ Катарҙа уҙған еңел атлетика буйынса донъя чемпионатында Польша атлеты Войцех Новицки йәҙрә ырғытыуҙа миҙалһыҙ ҡалып, миҙаллы була.Баҡ тиһәң, өсөнсө урын алған Венгрия спортсыһы Бенце Халас йәҙрә сойорғотҡанда, тәғәйен урындан яза баҫып, ҡағиҙәне боҙған. Һәм уны судьялар күрмәгән имеш. Әммә ул бер ниндәй ҙә ҡағиҙәне боҙмай, лайыҡлы рәүештә өсөнсө урын яулай. Тик ике метрлы Польша бәһлеүәне ярыш мәлендә үҙ мөмкинлеген файҙалана алмай, илар рәүешкә етеп, маңҡаһын ағыҙа... Әммә тренеры уны йәлләп, нисектә булһа өсөнсө урын алған венгрҙың һөҙөмтәһен юҡҡа сығарып, ойоштороусыларға яу һала. Имеш ул ҡағиҙәне боҙған. Тегеләре нишләптер уйлап та тормай өсөнсө урынды ике спортсыға бирергә булалар. Поляк оялмай тороп, венгр янына барып подиумға барып баҫа. Бөтәһә лә аптырай. Протокол буйынса өс призер була, ә бүләкләүгә дүрт спортсы сыға. Илап та миҙал алып була икән… Бына шулай."
Көнөнә күпме һыу эсергә кәрәк?,"Кеше көнөнә кәмендә 2 -2,5 литр һыу эсергә тейеш. Шулай булмаһа, матдәләр алмашыныуы боҙолорға, кеше төрлө сиргә тарырға мөмкин, тигәнде йыш ишетергә тура килә. Әммә был һүҙҙәр нигеҙле тикшеренеүҙәр менән раҫланмаған. Бары тик спорт менән шөғөлләнеүселәргә уҙған быуаттың 70-се йылдарында тәҡдим ителгән. Бөйөк Британия ғалимдары әйтеүенсә, сәләмәт организмда баш мейеһе һәр процесты контролдә тота. Тәндә һыу миҡдары кәмей башлау менән һыуһау сигналдары барлыҡҡа килә. Шулай уҡ баш мейеһенән бөйөрҙәргә «Организмда дымдаы һаҡларға!» тигән сигнал бирелә икән.Ни бары организмға иғтибарлы булыу талап ителә, ул үҙенә нимә кәрәклеген белдереп тора, тип хәбәр итә «Би-Би-Си»."
Яңы һалым! Көтмәгәйнегеҙме?,"Киләһе йылдан башлап беҙҙә эшләүсе кешеләр өсөн килемгә һалым индерелеүе ихтимал.Республикала үҙ-үҙенә генә аҡса табыусы граждандарҙан (""самозанятость"" өсөн) аҡса түләтмәкселәр. Шәхси эшҡыуар булып теркәлмәгәндәр, әммә аҡса табыусылар - ошо категорияла.Башҡортостан эксперимент рәүешендә шундай һалым индергән дүрт төбәк исемлегендә. Әле тәжрибә Мәскәү ҡалаһы һәм өлкәһендә, Калуга өлкәһендә, Татарстанда үтә. Әлегә беҙгә ҡатнашыу тураһында теүәл яуап килмәгән килеүен. Яңы һалым индерелһә, ул 10 йыл ғәмәлдә буласаҡ.Махсус һалым күләме 4 йә 6 процент булыуы ихтимал. Барыһы ла кеше бизнесты законлы рәүештә алып барһын өсөн."
Ҡасан ғына айыуҙар ҡышҡы йоҡоға китер?,"Һуңғы ваҡытта айыуҙарҙың әүҙемләшеп, кешеләргә ҡаза килтереүе йыш күҙәтелә. Яңыраҡ Башҡортостандың тағы ла бер районында тайыш табандың һөжүменән умарталар зыян күрә. Умартасы туҙып ятҡан умарталарын видеоға төшөрә һәм умарталыҡта бер генә түгел, ә бер нисә айыуҙың булыуын әйтә.Башҡортостанда айыуҙарҙың әүҙемлеге көндән-кән арта. Быға тиклем дә Мәләүез, Күгәрсен, Ишембай райондарында тайыш табандарҙың малға һөжүм итеүе хаҡында хәбәр ителгәйне.«Ҡыҙыл китап»ҡа ингән йыртҡыстарҙы атыу тыйыла шул, шуға ла тайыш табандарҙың ҡышҡы йоҡоға китеүен көтөргә генә ҡала."
"""Даю установку"" - Кашпировский сеанстарына 30 йыл тулды","30 йыл элек - 1989 йылдың 9 октябрендә Анатолий Кашпировскийҙың ситтән тороп дауалау буйынса тәүге тапшырыуы Үҙәк телевидение эфирына сыҡҡан. Советтар Союзы халҡын гипноз тәьҫиренә индергән Кашпировский тәүге дауалауҙы студиялағы бер нисә йөҙ кеше алдында башҡарған. Унан һуң ике аҙна һайын һәр йәкшәмбелә сеанстар үткәрелгән. Тапшырыуҙар ""Сеансы здоровья врача-психотерапевта Анатолия Кашпировского"" тип аталған. Дауалаусы үҙенең сығыштарын ""специфик психотерапевтик тәҫьир итеү акты"" тип атаған һәм беренсе секундтан уҡ һаулыҡҡа шифа тейә тигән. Тамашасыларға ул склеродермияны дауалай алам, бүҫерҙе бөтөрәм, операция йөйҙәрен юҡ итәм, яман шешкә ҡаршы көрәшәм тигән. Аҙаҡтан ул алты тапшырыу мәлендә 10 миллион кешене дауалай алғаны тураһында әйткән. Кашпировский сеанстарын ""даю установку"" тип башлаған. Был һүҙбәйләнеш тиҙ арала кешеләр телмәренә ингән. Беренсе тапшырыуҙы һалабыҙ. Кем белә, ҡараусылар һәм дауалана алыусылар табылыр."
Өфөлә хоккей буйынса донъя чемпионаты уҙасаҡ,"2021 йылда Өфөлә ҡатын-ҡыҙ хоккей командалары араһында донъя чемпионаты уҙасаҡ.Яңыраҡ шул хаҡта Рәсәй хоккей федерацияһы президенты Владислав Третьяк белдерҙе. Турнир 1990 йылдан алып уҙғарыла башлай. Әлегә Канада менән АҠШ командалары ғына үҙ-ара алдынғылыҡты бүлешә. Канада иҫәбендә 10 еңеү булһа, АҠШ уйынсылары 9 тапҡыр чемпион исемен яулай. Һуңғы ваҡытта, йәғни биш беренселек рәттән Америка командаһы ғына еңеү байрам итә. Уҙған чемпионатта ғына Финляндия ҡыҙҙары финалға сығып, көмөш миҙал яулай. Рәсәй командаһы иһә үҙ тарихында өс тапҡыр өсөнсө урынға сығып, «бронза»лы була. Һуңғы тапҡыр 2016 йылда уңышҡа өлгәшә. Бәлки, Өфө ярҙамға килер…"
Регбинан беҙгә иртәрәк әле...,"Японияла барған регби буйынса донъя чемпионатында Рәсәй йыйылма командаһы дүрт уйында дүрт еңелеү кисереп, төп бәйгенән төшөп ҡалды.Улар төркөм осрашыуында башта турнир хужаларына 30:10, һуңынан Уругвай спортсыларына 30:9 иҫәбенә еңелеп, ҡалған икәүһендә бөтөнләй «ҡоро» иҫәпкә отолдо. Ирландияға – 39:0 һәм Шотландияның икенсе составына 61:0 иҫәбенә ҡыйралды. Ғәмүмән, Рәсәй регбисылары бындай ҙур ярыштарҙа икенсе тапҡыр ғына ҡатнаша. Беҙҙең кеүек АҠШ менән Канада спортсылары ла еңеү бәхетен кисергәне юҡ. Ул йәһәттән, Яңы Зеландия, Бөйөк Британия, Япония, Көньяҡ Африка, Ирландия һәм дә Шотландия кеүек илдәргә етеүсе юҡ."
Баймаҡ районында мәргән уҡсылар ярышы үтә,"]12 октябрҙә Үрге Яйыҡбай ауылында Башҡортостан Республикаһы көнөнә арналған яндан уҡ атыу буйынса район турниры уҙғарыла. Ярыштар иртәнге сәғәт 10-да башлана. Ҡатнашыусылар йәш категорияһына ҡарап (17 йәшкә тиклем һәм 18 йәштән өлкәндәр), айырым төркөмдә көс һынашасаҡ.Милли кейем менән сығыш яһаусыларға өҫтәлмә мәрәй бирелә."
"Хәйерсе, хәйерсе лә ... Ә өйөндә ҡапсыҡлап аҡсаһы булған","Һиндостандың Мумбай ҡалаһында бәхетһеҙлек осрағы теркәлеп, бер хәйерсе поезд аҫтына ҡалып үлгәс, полиция хеҙмәткәрҙәре был эште тикшерә башлаған.Әйткәндәй, оҙаҡ йылдар хәйер һорап урам ҡыҙырған ирҙе тирә-йүндәге кеше белгән һәм ҡулынан килгәнсә ярҙам иткән: ҡайһыһы аҙыҡ менән, бәғзеләре аҡса биргән. Шәхестең Бидичанд Панамарам Азад икәне асыҡланғас, хоҡуҡ һаҡсылары мәрхүмдең өйөнә барған. Бында иһә уларҙы диван янында теҙелеп ултырған бер нисә ҡапсыҡ ваҡ аҡса ғәжәпләндергән.Был аҡсаны полиция хеҙмәткәрҙәре һигеҙ сәғәт буйы һанаған. Һөҙөмтәлә хәйерсенең бөтөнләй ярлы булмауы асыҡланған. Ҡапсыҡтарҙа 1,7 миллион рупия һаҡланған. Был яҡынса 24 мең доллар тәшкил итә. Ниңә был ҡәҙәре аҡсаны йыйған һәм уны тотонмаған икән?"
Урман урлаусыны төшөрөүсе ҡушымта барлыҡҡа килде,"Башҡортостанда тағы бер файҙалы мобиль ҡушымта эшләй башлай.Уның аша рөхсәтһеҙ урман ҡырҡыусылар тураһында хәбәр итергә була. ""БР-ҙың урман картаһы"" (""Лесная карта РБ"") тип аталған ҡушымта Андроид, iОS аша эшләй. Бушлай күсереп алырға мөмкин. Ябай ғына эшләнә: шикле күренеште фотоға төшөрәһең дә, тейеш ергә ебәрәһең.Әйткәндәй, киләсәктә һәр урман эшсеһендә күҙәтеүҙә тота торған мобиль инструмент буласаҡ."
Оло ҡайғы - ике ғаиләлә сабый балалар үлеп ятҡан,"Башҡортостанда ошо көндәрҙә ике ғаиләгә оло ҡайғы килгән - ата-әсәләр сабыйҙарын үле килеш тапҡан.4 октябрь төнөндә Дыуан районында атаһы менән әсәһе өс йәшлек улдарын ҡараһалар ул үлгән булған. 5 октябрь иртәһендә Стәрлетамаҡта ла шулай фажиғә ҡабатланған. Бында йәш ярымлыҡ ҡыҙ баланың үлеме асыҡланған. БР Тәфтиш комитеты тикшереү башлаған. Шуныһы билдәле - криминал осраҡтары юҡ, суд-медицина экспертизаһы бара."
Өфө урмандарында аҙашмаҫ өсөн,"Баш ҡаланың йәшел зонаһында хәрәкәт итеү йүнәлешен күрһәткестәре ҡуйғандар. Был эш Өфө мэры Өлфәт Мостафин бойороғона ярашлы башҡарылған. Баш ҡала урмандарынан һәм ситтәге биләмәләрҙән сығыу өсөн Блюхер, Аврора, Батыр, Менделеев урамдарында, 8 Март, Козарез, Йылҡыбай, «Яркий» биҫтәһендә 30 табличка юл күрһәтәсәк."
Исемен яҡлай алырмы?..,"Японияла волейбол буйынса донъя кубогында турнирында ҡатнашҡан 12 команда бер аҙ тәнәфестен һуң, йәнә уйындарын башланы.Әлегә беренсе урында Бразилия командаһы килә. Улар иҫәбендә 15 мәрәй. Икенсе урында Польша (15 мәрәй). Өсөнсөлә – АҠШ (13 мәрәй). Беҙҙең волейболсылар 9 мәрәй яулап, турнир хужалары менән 4 – 5-се урындарҙы бүлешә. Бөгөн беҙҙекеләр Польша менән осрашып, уларға 3:1 иҫәбенә отолдо. Рәсәй командаһына тағы алда Япония, Италия, Аргентина, АҠШ һәм Тунис волейболсылары менән уйнайһы бар. Призлы урын алыр өсөн уларға мотлаҡ ҡалған дәғүәселәрҙе еңергә кәрәк. Турнир дүрт йылға бер уҙғарыла. Уҙғанында Рәсәй командаһы еңеүсе булғайны."
Һуғышып булһа ла еңмәксе булдылар...,"Йәштәр лигаһында сығыш яһаған Ҡаҙағстандың «Алтай» хоккейсылары менән Новосибирскиҙың «Сибирские снайперы» командаһы осрашыуында үҙ-ара һуғыш сығып, командалар икеһенә 258 минут штраф эшләй.Төп ваҡыт тамамланыуға бер минут тирәһе ҡалғанда ҡунаҡтар хужаларға 2:1 иҫәбенә еңелеп килә. Новосибирск клубы уйынды ҡотҡарып ҡалыр өсөн ҡапҡасыһын алтынсы уйынсыға алмаштыра, әммә «Алтай» уйынсылары буш ҡапҡаға гол индереп, иҫәпте өскә еткерә. Ҡунаҡтар быға риза булмай, ҡул һуғышы буйынса булһа ла хужаларҙы алдырырға нийәтләй. Боҙҙағы бар уйынсылар ҙа үҙҙәренә пар табып, көс һынаша башлай. Судьялар оҙаҡ ваҡыт уларҙы айыра алмай, тегеләрҙең сәкәләшкәнен ситтән күҙәтә. Ниһайәт, хәлдәре бөткәс, уларҙы айыралар һәм һәр береһенә төрлөсә штраф ваҡытын биреп тынысландыралар. Ә бит бөгөн улар йәнә үҙ-ара көс һынашасаҡ."
Уйынсыҡ тәгәрмәс баланың ҡолағында ярты йыл буйы йөрөгән,"Силәбе өлкәһе табиптары баланың ҡолағы нимәгә ауыртҡанын ваҡыт үткәс кенә асыҡлаған.Сабый ярты йыл элек ҡолағы ауыртыуға зарланған. Уның әсәһе Мейәс район дауаханаһына мөрәжәғәт иткән. Әммә табиптар тикшергәндән һуң, бер ниндәй ҙә етди проблема тапмай.Баланың ҡолағын йыуҙырып, дарыу тамыҙырға кәңәш итә. Урындағы табиптар ҡушҡан процедуранан һуң да уның ҡолағы ауыртыуы дауам итә.Шунан сабыйҙы Силәбе табиптарына күрһәтергә булалар. Ҙур ерҙә беренсе тикшереүҙә үк малайҙың ҡолағында ят әйбер барлығын асыҡлайҙар һәм унан уйынсыҡ машина тәгәрмәсен тартып сығаралар."
Уҫал эттәрҙән нисек һаҡланырға? Ҡотҡарыусылар кәңәш бирә,"РФ Ғәҙәттән тыш хәлдәр министрлығы һөжүм итергә әҙерләнгән уҫал этте нисек ҡурҡытырға мөмкин тураһында кәңәштәр биргән. Бының турала «РИА Новости» хәбәр итә.Иң мөһиме - эт алдында батыр булырға кәрәк. Бының өсөн көслө тауыш менән ҡаты итеп «Место!», «Стоять!», «Сидеть!» йәки «Фу!» командаларын бирегеҙ. Эттәр ышаныслы тауыштан ҡурҡып ҡаса. Шулай уҡ һаҡланыр өсөн ҡул аҫтына эләккән таяҡ, таштарҙы ҡулланып була. Эткә арҡа менән боролмағыҙ, уға ҡараған килеш сигенегеҙ. Бер юлы башҡа кешеләрҙе ярҙамға саҡырығыҙ.Әгәр эт бер нимәгә лә ҡарамай ырылдаһа, һөжүм итергә ынтылһа ҡурҡмағыҙ. Ҡулды, яурын тирәһен ҡалын туҡыма, куртка-плащ менән урағыҙ - эт шунда йәбешһен. Унан һуң йыртҡыстың моронона, өҫкө яңағына, теленә йәки артҡы тәпәйҙәре араһына һуғығыҙ. Эт тешләһә яра урындарын йыуығыҙ, йод һөртөгөҙ һәм бәйләгеҙ. Кисекмәҫтән табипҡа күренегеҙ."
Стәрлетамаҡта йәш гандболсылар йыйылды,"Cтәрлетамаҡта 2009 йылғы үҫмер балалар араһында гандбол буйынса Бөтә Рәсәй турниры булып уҙҙы.Унда Мәскәү, Санкт-Петербург, Тольятти, Силәбе, Өфө һәм Стәрлетамаҡ командалары кәс һынашты. Йәш спортсыларҙың уйынын атай-әсәләре генә түгел ә урындағы етәкселек һәм дә Өфөнән гандбол федерацияһы етөксеһе Юрий Кондратьев, ОАО «АК ВНЗМ» генераль директоры Хәлит Бикмөхәмәтов та кинәнеп ҡаранылар. Һөҙөмтәлә төп приз өсөн финалда урындағы «Юниор» менән «Динамит» командалары осрашты. Өсөнсө урынға Мәскәүҙең йәш гандболсылары сыҡты."
Йортоғоҙҙа сысҡандар күбәйҙеме?,"Рәсәй ауыл хужалығы үҙәгенең Башҡортостан буйынса филиалы белгестәре сысҡан һәм башҡа кимереүселәрҙең торлаҡ йорттарға һәм келәттәргә ҡарай миграцияһы башланыуы тураһында иҫкәртә. Көҙгө мониторинг һөҙөмтәләре буйынса тикшерелгән 71 мең гектар майҙандың 44 мең гектарында ссҡандарҙың оялары табылған. Ужым культураларының бер гектарында 48 оя иҫәпләгәндәр, яландарҙа 90 оя асыҡланған. Сысҡандарҙың иң күбе Өфө районында теркәлгән. Бында бер гектар майҙанда оя тапҡандар. Белгестәр сысҡандарға ҡаршы ""Бактороденцид"" тип аталған дарыуҙы ҡулланырға кәңәш итә."
Сайтта ялған паспортҡа тиклем һатҡандар,"Нуриман районы прокуратураһы тыйылған мәғлүмәттәр бирелгән 123 сайттың эшмәкәрлеген туҡтатҡан. Интернетта Рәсәй гражданы паспортын , водитель танытмаларын, медицина справкаларын, электр ҡармаҡтар, газ, һыу счетчиктарының эшләүен ваҡытлыса туҡтатып тороу өсөн магниттар һатыу тураһында иғландар булған. Хатта Ҡыҙыл Китапҡа ингән хайуандарҙы ла һатып алырға тәҡдим иткәндәр. « Мәғлүмәт, мәғлүмәт технологиялары һәм мәғлүмәтте һаҡлау тураһындағы» законда ҡаралағанса, енәйәт һәм административ яуаплылыҡ ҡаралған мәғлүмәтте таратыу тыйыла. Рәсми документтарҙы һатып алыу, ялғанын эшләтеү, енәйәт һанала. Браконьерлыҡ өсөн административ яуаплылыҡ ҡаралған."
Рәсәй ҡыҙҙарының өмөтө бар әле,"Голландияла футбол буйынса Европа чемпионатының һайлап алыу төркөм осрашыуында Рәсәй ҡатын-ҡыҙ йыйылма командаһы урындағы уйынсыларға 2:0 иҫәбенә еңелде.Шуға ҡарамаҫтан, беҙҙең футболсылар донъя рейтингы буйынса юғары урында торған Голландия командаһына ҡаршы лайыҡлы уйнап, маҡтауға мохтаж. Сөнки беҙҙекеләр тик 21-се урында ғына урынлашҡан. Был отолоуҙан һуң Рәсәй командаһы дүрт уйындан һуң алты мәрәй яулап, икенсе булһа, Голландия иһә беренсе (12 мәрәй). 2021 йылда буласаҡ Европа чемпионатына һәр төркөмдөң еңеүсеһе һәм икенсе урындан һәйбәт һөҙөмтәгә өлгәшкән өс команда сығасаҡ."
Шәкәр заводтары 460 мең тонна сөгөлдөр әҙерләгән,"Башҡортостандың өс шәкәр заводы 460 мең тонна татлы тамыр туплаған. Был 3 октябргә ҡарата мәғлүмәт һәм уны БР Ауыл хужалығын консультациялау үҙәге килтерә. Быйылғы уңыш шәп! Уртаса алғанда гектарына 360 центнер сөгөлдөр ҡаҙып алалар, был былтырғынан 65 центнерға юғарыраҡ. Дөйөм алғанда республика буйынса майҙандарҙың 45 процентында уңыш йыйып алынған, 785 мең тонна шәкәр сеймалы ҡаҙылған.Былтыр ошо мәлдә баҫыуҙарҙың 53 проценты эшкәртелеп бөткән булған, тулайым уңыш 701 мең тонна тәшкил иткән."
Һырғанаҡты нисек һаҡларға?,"Һырғанаҡтың витаминдарға һәм минераль матдәләргә бай бик файҙалы емеш икәнен барыбыҙ ҙа яҡшы белә. Ә бына ҡышҡылыҡҡа уны, файҙалы үҙенсәлектәрен юғалтмай, нисек һаҡларға һуң? Әлбиттә, бының төрлө ысулдары бар. Иң еңеле –уның емештәрен туңдырырға. Шулай уҡ төрлө ҡайнатмалар, компоттар, джемдар ҙа эшләп була.Мәҫәлән, шәкәр менән буталған һырғанаҡ хатта бәләкәй балаларға ла бик тә файҙалы. Уны әҙерләү өсөн 1 кг емешкә 2 кг шәкәр алына. Емештәрҙе блендерҙа ваҡлағандан һуң, шәкәр менән бутарға. Һуңынан банкыларға һалып, ҡапҡастарын ябрға кәрәк. Үҙ һутындағы емеш1:1 иҫәбендә һырғанаҡ менән шәкәр кәрәк. Емештәрҙе банкаларға һалып, өҫтөнә өймәләткәнсе шәкәр ҡомо һалырға һәм ҡапҡас менән ябып, 9 сәғәткә һалҡын урынға ҡуйырға. Емештең һуты сыҡҡас, банкаларҙы стерилләргә. (Ярты литрлыларын – 10 минут, 1 литрлыларын 15 минут). Һырғанаҡ һутыҺырғанаҡ емештәренән бик тә файҙалы һут әҙерләргә мөмкин. Бының өсөн һеҙгә күп кенә емеш кәрәк буласаҡ. Емештәрҙе һут һыҡҡыс аша үткәреп, 1 литр һутҡа 200 г шәкәр ҡомо иҫәбенән шәкәр өҫтәп, ҡайнар хәлгә еткергәнсе утҡа ҡуйырға. Һуттың өҫтөндә майлы ғына пәрҙә барлыҡҡа килһә, уны ташламағыҙ. Ул – бик файҙалы һырғанаҡ майы. Һутты стерилләнгән банкаларға һалып, ныҡ итеп ябығыҙ. Ҡышҡыһын һутты эсер алдынан яҡшы итеп болғатығыҙ. ҠайнатмаЕмештәрҙе һалҡын һыуҙа йыуып алғандан һуң, 5 минут эҫе һыуҙа бешекләгеҙ. Һуңынан уларҙы тишекле сүмескә һалып, һыуын һарҡытығыҙ. Емештәрҙе бешекләгән һыуға 1 кг һырғанаҡҡа 1,5 кг шәкәр һәм 600 мл һыу иҫәбенән сығып шәкәр өҫтәгеҙ һәм сироп ҡайнатығыҙ. Емештәрҙең өҫтөнә әҙер сиропты ҡойоп, ҡайнатып ҡына сығарығыҙ ҙа, шунда уҡ һүндерегеҙ.Әҙер ҡайнатманы ҡоро банкаларға һалып, стерилләнгән ҡапҡастар менән ябығыҙ."
Бәхетле булыу өсөн күпме хеҙмәт хаҡы талап ителә?,"Илебеҙ халҡына үҙҙәрен бәхетле итеп тойоу һәм тыныс ҡына йәшәү өсөн айына уртаса 161 мең һум аҡса эшләргә кәрәк. Был хаҡта, Superjob порталына һылтанып, ТАСС хәбәр итә. Ир-атҡа 181 мең һум кәрәк булһа, ә ҡатын-ҡыҙға 138 мең һум аҡса кәрәклеге асыҡланған.Һорау алыуҙа ҡатнашҡан 24 йәшкә тиклемге кешеләргә айына 118 мең һум да етә, ә бына 35 йәштән уҙғандарға бәхет өсөн айына 172 мең һумһыҙ ҙа булмай икән. Мәскәү халҡы иң «аппетитлыһы» булып сыҡҡан, улар 212 мең һум хеҙмәт хаҡына ҡәнәғәт буласаҡ, ә бына Ырымбур халҡы тыйнаҡ ҡына – 115 мең һумға ла риза булыуҙарын белдергән."
Америка гимнасткаһы Светлана Хоркинаны уҙып китте,"Германияла спорт гимнастикаһы буйынса донъя чемпионаты уҙҙы.Команда беренселегендә Рәсәй ҡатын-ҡыҙ йыйылма командаһы АҠШ гимнасткаларын алға сығарып, икенсе урын яуланы. Өсөнсө баҫҡысҡа Италия спортсылары күтәрелде. Америка спортсыһы Симона Байлз үҙ карьераһында 21-cе миҙал яулап, билдәле Рәсәй гимнасткаһы Светлана Хоркинаның һөҙөмтәһен уҙып китте. Хәҙер уның иҫәбендә 15 алтын, 3 көмөш һәм 3 бронза миҙал. Хоркина иһә заманында 9 алтын, 8 көмөш һәм 3 бронзалы булғайны. Өсөнсө урында данлыҡлы СССР спортсыһы Лариса Лытынина (9 алтын, 4 көмөн һәм 1 бронза миҙал)."
Иғтибар! Журналистар өсөн яңы конкурс.,Башҡортостан Дәүләт Йыйылышы журналистар һәм блогерҙар араһында парламент темаһына иң яҡшы материалға конкурс иғлан итте. Ул Республика парламентының 25 йыллығына арнала. Конкурсҡа 2019 йылдың 1 сентябренән 2020 йылдың 1 февраленә тиклем киң мәғлүмәт сараларында һәм интернет селтәрҙәрҙә баҫылған эштәр ҡабул ителә. Ғаризалар ҡабул итеү 2020 йылдың 1 февраленә тиклем дауам итә. Һөҙөмтәһе 15 февралдә иғлан ителәсәк. Еңеүселәрҙгә БР Дәүләт Йыйылышы рәйесенең Рәхмәт хаты һәм ҡиммәтле бүләктәр тапшырыласаҡ.
Ағас алыуға өҫтөнлөк менән файҙаланыусылар исемлеге киңәйә,"Республикала өс һәм унан да күберәк бәлиғ булмаған балалары булғандар, инвалид бала тәрбиәләгәндәр, 35 йәшкә тиклемге урман хужалығы өлкәһендә эшләгән белгестәр йорт төҙөү өсөн ағас алыуҙа өҫтөнлөктәр менән файҙалана аласаҡ. Тик уларҙың торлаҡ төҙөлөшө өсөн ауыл ерендә участоктары булырға тейеш. Башҡортостан парламенты законға үҙгәрештәр индереү тәҡдимен киләһе ултырышта ҡараясаҡ. Йорт төҙөүгә 25 йылға бер мәртәбә 110 кубометр, йортто төҙөкләндереү өсөн 5 йылға 25 кубометр, һарай, аласыҡ, утынлыҡ төҙөү өсөн биш йылға 50 кубометр , уларҙы ремонтлауға өс йылға 15 кубометр ағас бирелә."
"Милли проекттар, алға етди маҡсат ҡуйғанда, үтәлерлек","Башҡортостан Башлығы Радий Хәбиров милли проекттарҙы ғәмәлгә ашырыуҙың төбәктең алға сифатлы һикереше өсөн яҡшы мөмкинлек булыуын белдерҙе.- В нашей работе мы должны руководствоваться, прежде всего, нацпроектами президента России Владимира Путина. Каждый из вас в своей отрасли должен четко располагать цифрами, понимать значение, этапы, дорожную карту, достижение целевых показателей по нацпроектам. Нацпроекты президента — это беспрецедентная возможность сделать действительно рывок, - тине республика етәксеһе ""Инвестиция сәғәте"" барышында. Уның әйтеүенсә, барыһы ла үтәрлек һәм ирешерлек. Әлбиттә, йылына дүрт миллион тонна иген һәм ике триллион һум Тулайым төбәк продукты (ВРП) кимәленә етеү ауырыраҡ. Әммә, тине Радий Фәрит улы, алға етди маҡсат ҡуймаһаҡ, беҙ урыныбыҙҙан ҡуҙғала алмаясаҡбыҙ."
Суд приставтары үпкә сирлеләр менән эшләй,"Башҡортостанда суд приставтары үпкә ауырыуы менән сирләүселәрҙе мәжбүри рәүештә дауаханаға урынлаштыра. Федераль суд приставтары хеҙмәтенең Башҡортостан буйынса идаралығының матбуғат хеҙмәтенән хәбәр итеүҙәренсә, 2019 йылдың 9 айында туберкулез менән ауырыусы 26 кеше медицина тикшереүе үтергә мәжбүр ителгән. Тағы ла 25 кешене эҙләп табып, тейешле медицина тикшереүе үтеү һәм дауаланыу өсөн дауаханаға барырға мәжбүр итергә кәрәк. Туберкулез диспансерында иҫәптә тороусы кешеләр медицина тикшереүе үтергә тейеш, әммә улар быны мотлаҡ тип иҫәпләмәй һәм табиптарға күренеүҙе кәрәк тип тапмай. Шуға күрә лә уларҙы мәжбүр итергә тура килә.Суд приставтары хеҙмәтенә кешеләрҙе мәжбүри рәүештә дауаланыу курсына йүнәлтеү тураһындағы башҡарма документтар килгәс, улар медицина учреждениелары менән берлектә үпкә ауырыуы менән сирләүселәрҙе медицина тикшереүе үтеү һәм дауаланыу өсөн дауаханаға йүнәлтә."
Көн тамам боҙоласаҡ,"Башҡортостанда һауа торошо тамам боҙоласаҡ. Синоптиктар әйтеүенсә, бөгөн, 9 октябрҙә төбәктә ямғыр яуасаҡ. Урыны менән ҡар ҡатыш ямғыр көтөлә. Һауа температураһы +5,+10 градус торасаҡ, көньяҡ-көнсығышта +15 градусҡаса йылытасаҡ.Ел көньяҡтан, көнсығышҡа күсеп, тиҙлеге секундына 5-10 метрға, ваҡыты менән 16 метрға барып етәсәк. Картуф алып, уны тышта һаҡларға йәйһәгеҙ, тиҙерәк мөгәрәп-баҙға тултырығыҙ, соланға индерегеҙ - алдағы төндә -5 градусҡа тиклем һыуытасаҡ."
Владимир Путинды халыҡтың нисә проценты хуплай?,"Рәсәй халҡының яртыһы илебеҙҙә эштәр дөрөҫ йүнәлештә бара, тигән фекерҙә.""Левада"" йәмәғәт фекерен белешеүсе үҙәге йәнә һорашыуҙар үткәргән дә шундай һығымта яһаған. Респонденттарҙың 68 проценты Владимир Путиндың эшмәкәрлеген хуплай, 41 проценты Рәсәй яңылыш юлдан бара, тип уйлай. Һәр унынсы кеше илдәге хәл-торош тураһында бик белеп етмәй. Дмитрий Медведевтың эшенән 64 процент кеше ҡәнәғәт түгел, ә Дәүләт Думаһындағы эштәрҙе халыҡтың 37 проценты ғына ыңғай баһалай. Һорашыуҙар Рәсәйҙең 50 төбәгендә 137 тораҡ пунктта үткәрелгән. 1601 кеше ҡатнашҡан."
Гран-при Гөлнур Вәлиуллинала!,"Учалы районының ""Иң яҡшы мәҙәниәт хеҙмәткәре"" исеменә конкурста Ҡәйепҡол ауылының мәҙәниәт йорто мөдире Гөлнур Вәлиуллина еңде.1-се урынды Яңы Байрамғол мәҙәниәт йорто етәксеһе Сәмиғулла Лоҡманов яуланы, 2-се урынды - Илүзә Ильясова (Илсе ауылы), 3-сө урынды Зәкиә Мөхәмәтйәнова алды (Кирәбе).Эльвира Моратшина (Сәфәр) ""Ижади эҙләнеүҙәр"" өсөн номинацияһында билдәләнһә, «Һөнәргә тоғролоҡ һәм һөйөү» номинацияһында Светлана Ларионова (Миндәк), «Эштәге оригиналлек» өсөн Анфиса Уразаева (Ишмәкәй) тәбрикләнде. Вилиә Әлхәмова (Иманғол) - «Иң оригиналь», Рима Минһажева (Ҡолош) «Иң яҡшы ойоштороусы» тип танылды. Еңеүселәрҙе ихлас күңелдән ҡотлайбыҙ!"
Республика көнө уңайынан Радий Хәбиров дәүләт наградалары тапшырҙы,"Бөгөн Республика көнө уңайынан Өфөлә бер төркөм хеҙмәт алдынғыларына Рәсәйҙең һәм Башҡортостандың юғары дәүләт наградалары тапшырылды.БР Ауыл хужалығы министрлығының Колонналы залында республика етәксеһе Радий Хәбиров тантанала ҡатнашыусыларҙы тәбрикләне, төбәктең социаль-иҡтисади үҫешенә тос өлөш индергәндәре өсөн оло рәхмәтен белдерҙе. Йәмғеһе 62 кеше - һаулыҡ һағында, мәҙәниәт, мәғариф, элемтә, сәнәғәт, матбуғат, фән үҫешенә тос өлөш индереүселәрҙең эше юғары баһаланды. Уларға ордендар, званиелар, знактар, Маҡтау ҡағыҙҙары һәм Рәхмәт хаттары бирелде."
Яңы конкурс!,"Салауат Низаметдинов исемендәге Учалы сәнғәт һәм мәҙәниәт колледжы төбәк бейеү конкурсын иғлан итә.Был ижади бәйге Башҡортостандың 100 йыллығына арнала. Халыҡ, эстрада, заманса, халыҡсанға оҡшатып һалынған бейеүҙәрҙе башҡарыусылар араһында үтәсәк бәйгелә сәнғәт мәктәптәре, район һәм ауыл мәҙәниәт йорттары, ижад һарайҙары ҡатнаша ала. Положение о Зональном конкурсе исполнителей народного, народно-стилизованного, эстрадного и современного танца среди школ искусств, СДК, РДК и дворца творчества зоны Башкирского Зауралья, посвященный 100-летию Республики Башкортостан Организаторы конкурса 1. Учалинское методическое объединение ГБПОУ РБ Учалинский колледж искусств и культуры им. С. Низаметдинова 2. Отделение «Хореографическое творчество» Цели и задачи конкурса 1. Сохранение и развитие местных народных танцевальных традиций, образцов народной национальной хореографической культуры народов Башкортостана. 2. Совершенствование досуга детей школьного возраста на местах. 3. Предоставление возможности детским коллективам и отдельным исполнителям реализовать свои творческие потенциалы. 4. Повышение художественного уровня репертуара танцевальных коллективов и исполнителей. 5. Совершенствование профессионализма руководителей танцевальных коллективов. Конкурсные номинации 1. Народный танец 2. Народно-стилизованный танец 3. Эстрадный танец 4. Современный танец Формы представления танцевального номера: Ансамбль (свыше 4 человек) Дуэт, трио Сольные исполнители Зональный конкурс проводится в дистанционной (заочной) форме. В конкурсе принимают участие ДШИ (танцевальные коллетивы и сольное исполнители) Зоны Башкирского Зауралья в следующих возрастных категориях: Первая категория 9-11 лет Вторая категория 12-14 лет Третья категория 15-17 лет На конкурс должны быть представлены две постановочные работы в заявленной номинации, каждая продолжительностью не более 4 минут. Для участия в конкурсе участники предоставляют в оргкомитет заявку установленного образца с указанием ФИО участника (ов), постановщика, руководителя и т.д. Анкета-заявка на участие, конкурсные работы присылаются в формате МР4, а также квитанция об оплате (скан, скриншот) принимаются одним письмом на эл. адрес: metodist_ukiik@inbox.ru до 2 декабря 2019 года. Критерии оценок 1. Композиционное построение номера 2. Исполнительское мастерство 3. Сценичность (пластика, костюм, реквизит, культура исполнения) 4. Подбор соответствующего музыкального и хореографического материала 5. Артистизм, раскрытие образа Награждение участников Подведение итогов конкурса и награждение производится по номинациям и возрастным категориям. Предусмотрено присуждение звания Лауреатов 1,2,3 степени. Также награждаются авторы лучших танцевальных номеров. Решение жюри окончательно и пересмотру не подлежит. Организационный взнос Ансамбли 500 рублей Дуэт, трио 400 рублей Солисты 300 рублей"
Юл фажиғәләре - 7 октябрь,"7 октябрҙә республикала 16 автомобиль аварияһы теркәлгән. Бер кеше һәләк булған, ун ете кеше йәрәхәттәр алған. Кисен Ейәнсура районында Магнитогорск-Ира автоюлының 280-се саҡрымында 26 йәшлек егет ""Hyundai Solaris"" машинаһында 53 йәшлек ирҙе төрттөргән. Ир авария булған ерҙә йән биргән. Водителдең һүҙе буйынса, ир юлға кинәт килеп сыҡҡан. Был ваҡиға буйынса тикшереү бара."
"Сибайҙар! ""Сәләм"" телеканалын ҡаршы алығыҙ!","11 октябрҙә, Башҡортостан Республикаһы көнөндә Сибай ҡалаһында Башҡортостандың яңы телеканалы ""Сәләм"" үҙ эшен башлаясаҡ. Көндөҙгө сәғәт 12-лә үҙәк майҙанда телеканал хеҙмәткәрҙәре ҡатнашлығында исем туйы үтәсәк. Сарала республиканың атҡаҙанған артисы Сәғиҙулла Байегет һәм халыҡ-ара конкурстар лауреаты Зилиә Бәхтиева сығыш яһаясаҡ. Приздар уйнатыласаҡ. Был көндө шулай уҡ медицина фәндәре докторы, профессор Индира Сәхәүетдинова етәкселегендәге ""Рәсәй тимер юлдары"" - ""Өфө ҡалаһы медицинаһы"" дауаханаһы табиптары - хирург, кардиолог, невролог һәм гинеколог ҡабул итәсәк. Алдан яҙылыу кәрәк. ""Сәләм"" телеканалы Башҡортостандың район-ҡалаларындағы муниципаль һәм урындағы телестудияларҙы һаҡлап ҡалыу өсөн ойошторолған. Уның эфирында студияларға биш сәғәт, шул иҫәптән прайм-тайм ваҡыты (иртәнге сәғәт 7-нән 8-гә, төшкө сәғәт 1-ҙән 2-гә, киске сәғәт 7-нән 8-гә) биреләсәк. ""Сәләм"" республиканың эре кабель операторҙарында һәм интернетта күрһәтеләсәк."
Мәйет дүрт йыл буйы ваннала ятҡан,"СССР-ҙың 50 йыллығы урамында урынлашҡан күп ҡатлы йорттарҙың береһендә йәшәүселәр коммуналь хеҙмәттәргә йыш зарланған. Уларҙы подъезда саҡ ҡына һиҙелерлек газ еҫе борсой. Ялыу буйынса килгән белгестәр тикшереү уҙғарһа ла, сәбәбен асыҡлай алмай.Берҙән - бер көндө, сираттағы газ хеҙмәте тикшереүе мәлендә, барлыҡ фатирҙарҙы ҡарап сығырға хәл ителә.Оҙаҡ ваҡыт бикле торған бер фатирҙың ишеген асып ҡарағас, газсылар йән өшөткөс күренешкә тап була - ваннала хужаның мәйетенә юлыға. Ә ауыр мәйет еҫе мебелгә, диуарҙарға һеңгән. Күршеләр әйтеүенсә, ирҙе дүрт йыл самаһы күрмәгәндәр. Ошо арауыҡта фатир хужаһының туғандары ла, яҡындары ла уны юғалтып полицияға мөрәжәғәт итмәгән. Подъездағылар уның исемен хәтерләй ҙә алмаған. Судмедэкспертиза ирҙең үлемендә бер ниндәй ҙә криминал күрмәй.Аш-һыу бүлмәһендә газ еҫенең сәбәбе - бик күп газ баллондары һаҡланған була. Был йорттағылар дары мискәһе өҫтөндә йәшәгән, тиергә мөмкин. Һаҡһыҙ ҡыланыштан әллә нисәмә фатирҙың көлө күккә осоу хәүефе булған.—Кешенең ҡайһы ерҙә йән биреүенән тора – әгәр ҙә ҡалын юрған аҫтында йәки ванна бүлмәһендә үлһә, йортҡа еҫтең бигүк таралмауы ла мөмкин. Шулай уҡ, ябыҡ кешенең мәйетенең еҫе, шәкәр диабеты менән сирләгән һимеҙҙекенә ҡарағанда, күпкә көсһөҙ. Ғөмүмән, мәйет еҫе вентиляция, йоҙаҡ скважинаһы аша тарала, уны һиҙмәү мөмкин түгел, — авария-ҡотҡарыу хеҙмәте белгестәре."
Алма менән ҡабаҡтан һут,"Көҙ миҙгелендә алма менән ҡабаҡты ҡайҙа итеп бөтөрөргә белеп булмай. Ҡышҡылыҡҡа был йәшелсә-емештән һут әҙерләһәң дә була икән. Бергә-бер нисбәтендә ҡабаҡ менән алма алырға (алманы күберәк алырға ла мөмкин).Ҡабаҡты таҙартып, ҙур һауытта бешерергә, блендер менән иҙергә. Алманы һут үткәргестән үткәрергә. Уны һөҙөп, ҡабаҡ өҫтөнә ҡойоп, ҡайнап сыҡҡансы тоторға. Күбектәрен йыйып, стериль банкаларға ҡойоп, ҡапҡастарын ябып ҡуйырға. Шәкәр ҡушмаһағыҙ ҙа була. Кем татлыраҡты ярата, әҙерәк өҫтәргә мөмкин.Шифалы ла, тәмле лә һут килеп сыға."
Милек бүлеү нимә менән тамамланыр?,"«Эшҡыуарлыҡ коррупцияға ҡаршы» йәмәғәт процедуралары республика үҙәгендә Белорет рессор һәм пружиналар заводын рейдерлыҡ юлы менән идара итеүгә алырға маташыу эше ҡаралды. Йылына 270 млн килем килтергән предприятиеның милекселәре араһында корпоратив бәхәс сыға. Низағҡа Федераль именлек хеҙмәте, Эске эштәр министрлығы хеҙмәткәрҙәре лә йәлеп ителә. Быйыл ойошманың июнь айында ҡапыл ғына вафат булған , генераль директоры Иван Радченконың вариҫтары эшҡыуар Владимир Скрипка менән миллиардлы бизнесты бүлешә. Улар артында – ошо ойошмала эшләп йөрөгән 400 кешенең яҙмышы. Суйынсылар ҡалаһындағы был элек-электән билдәле завод– бөгөн «Мерседес», «Volvo», «MAN» автомобилдәре өсөн рессорҙар етештерә. Әлеге көндә уның 50 процент капиталына эйә булған Магнитогорск ҡалаһы эшҡыуары Владимир Скрипка завод менән идара итеүҙән ситләтелгән. Акционерҙың финанс- иҡтисади хәле тураһында мәғлүмәт алырға теләүе лә әлеге көндәге башҡарма директор, топ-менеджер Алексей Пахомов тарафынан инҡар ителгән. Был хәлдән сығыу юлдарын эҙләп, инвестор законлы юлдарҙы урап үтеп, система администраторына «1 С Бухгалтерия» документтарын биргән өсөн ҙур ғына суммала аҡса бирәсәген әйтә. Әммә ниәте барып сыҡмай, документтарҙы тапшырғанда көс структуралары уны ҡулға ала. Ришүәт алыу факты буласағын полицияға хәбәр иткән завод етәкселеге уны, ойошманың хеҙмәткәре, тип кенә әйтә. Инвестор булған Скрипкаға енәйәт эше асылмай. Топ- менеджерҙар менән һөйләшеүҙәр килеп сыҡмағас, эре акционерға БЗРП-ның финанс мәғлүмәттәрен алыуға хоҡуғы барлығын таныуҙы һорап, Арбитраж судҡа ғариза яҙырға тура килә. Был хәлгә аңлатма биреп, БР Хөкүмәте вице- премьеры Андрей Назаров: «Башҡортостан инвестициялар йәлеп итеү йәһәтенән иң артта ҡалған төбәктәр иҫәбендә килә. Әгәр ҙә беҙҙә эшләргә теләгән, халыҡҡа эш урындары булдырған инвесторҙарҙы көс структуралары менән ҡурҡыта башлаһаҡ, эшләргә бирмәһәк, бер кем дә беҙҙең республикаға килмәйәсәк. Ҡайһы бер осраҡтарҙа топ - менеджмент үҙен, милексенән мөһимерәкмен, тип һанай башлай. Предприятие эшләп китһен өсөн миллион һумлап аҡсаһын һалған кешегә финанс отчеттарын йәшереүгә уларҙың бөтөнләй хоҡуғы юҡ. Әгәр ҙә улар сығымдарҙы һәм килемдәрҙе күрһәтеүҙән баш тарта икән, был хәл һағайтырға мәжбүр итә. Инвестор һәр саҡ хаҡлы», – тине . Завод менеджментының фекеренсә, Скрипка предприятиены банкрот итеп иғлан итергә теләй. Белорет рессор һәм пружиналар заводындағы хәл БР Хөкүмәтендә үтәсәк « Инвестиция сәғәте»ндә лә тикшереләсәк."
"""Рентгеноэлектрокардиографический"" - рус телендәге 32 хәрефтән торған һүҙгә төрөктәрҙең  иҫтәре киткән","Төркиәләге Medya Gunlugu медиасайты рус теленең ниндәй ҡатмарлы булыуын күрһәткән. Улар үҙ уҡыусыларына яҙылғанды уҡығыҙ һәм әйтеп ҡарағыҙ тигән. Бының менән улар рус телен өйрәндем һәм яҡшы беләм тигәндәрҙе һынарға теләгән. Иң беренсе урынды 32 хәрефтән торған “рентгеноэлектрокардиографический” һүҙе биләгән. Уны Рәсәй кешеһе еңел әйтә ала. Артабан 24 хәрефлек ""частнопредпринимательский"" менән ""субстанционализирующийся"" килә.Medya Gunlugu версияһы буйынса иң оҙон рус һүҙҙәре: 1. Рентгеноэлектрокардиографический - 32 хәреф; 2. Частнопредпринимательский - 24 хәреф һәм йомшаҡлыҡ билдәһе (уны төрөктәр айырым һанаған); 3. Субстанционализирующимися - 25 хәреф; 4. Человеконенавистничество - 24 хәреф; 5. Переосвидетельствоваться - 22 хәреф һәм ике йомшаҡлыҡ билдәһе; 6. Сельскохозяйственно-машиностроительный - 34 хәреф һәм ике йомшаҡлыҡ билдәһе; 7. Высокопревосходительство -23 хәреф һәм йомшаҡлыҡ билдәһе; 8. Достопримечательность - 19 хәреф һәм ике йомшаҡлыҡ билдәһе."
Футбол аҙнаһы көтә беҙҙе,"Рәсәй йыйылма командаһы футболсылары оҙаҡламай 10 октябрҙә буласаҡ Европа чемпионатының һайлап алыу төркөм осрашыуына тулы состав менән әҙерлек күнекмәләрен башланы.Улар «Лужники» стадионында Шотландия уйынсыларын ҡабул итәсәк. Команданың баш тренеры йәрәхәт алған Рифат Жемалетдинов, Роман Зобнин Һәм Федор Смолов урынына Владислав Игнатьев («Локомотив»), Павел Могилевец («Рубин») һәм Александр Соболев («Крылья Советов») саҡырыу алды. Һуңғыһы өсөн дебют буласаҡ. Шулай уҡ төп командаға беренсе тапҡыр саҡырыуҙы һаҡсылар 25 йәшлек Дмитрий Чистяков («Ростов») менән 23 йәшлек Рифат Жемалетдинов алғайнылар. Шунан һуң беҙҙең футболсылар Кипрға юлланып, 13 октябрҙә улар менән уйнаясаҡ. Әлегә беҙҙең төркөмдә Бельгия командаһы 18 мәрәй яулап, беренсе булһа, Рәсәй уйынсылары иҫәбендә – 15 мәрәй. Ҡаҙағстан менән Кипр (7-әр мәрәй). Шотландия (6 мәрәй). Сан-Марино (0 мәрәй). Киләһе йыл буласаҡ Европа беренселегенә беҙҙең төркөмдән ике көслө команда тура юл аласаҡ."
"""Башҡорт әлифбаһы""ның исем туйына килегеҙ!","Иртәгә, йәғни 9 октябрҙә киске алтыла ""Родина"" кинотеатрында ""Башҡорт әлифбаһы"" медиапроектының исем туйы уҙғарыла. Уны ""Тамыр"" телеканалы ""Башҡорт алфавиты"" мини-фильмы нигеҙендә сығарған.Бәләкәстәрҙе уйындар, тәмлекәстәр, туған телдә күңелле аралашыу көтә! Инеү бушлай."
Йәшәрергә теләгән дә... йәш көйө һәләк булған,"Быйыл йәй Мәскәүҙең медицина үҙәктәренең береһендә массаж өҫтәлендә йәш ҡыҙ яҡташыбыҙ үлгәйне. Әле был фажиғә тураһында ентекле һөйләнеләр.Беренсе каналдың ""Кеше һәм закон"" тапшырыуында 29 йәшлек Элинаның үлем сәбәбе теүәлерәк асыҡланды. Ҡыҙ аңлайышһыҙ сығышлы уколдан үлгән. Ул йыш ҡына косметологтарға йөрөгән һәм йөҙ-ҡиәфәтенә үҙгәрештәр индерергә яратҡан. Мәрхүмә Элина, баҡһаң, йәшәреү буйынса ҡаҙалған уколдан үлгән. Косметолог уға лидокаин һалған. Шунан ҡыҙ ҡалтырай башлаған, температураһы күтәрелгән, шок кисергән. Ә бит лидокаинды күптәр яҡшы белә. Бәғзе кешелә унан аллергия була. Косметолог был осраҡта һорашырға тейеш булған. Тәфтишселәр белдереүенсә, Элина барған косметологтың профилле медицина белеме булмай сыҡҡан. Әйткәндәй, был косметолог тәүҙә ҡыҙға укол ҡаҙауын йәшергән, ни бары массаж яһаным, тигән. Әммә экспертиза инъекция булыуын асыҡлаған. Тәүҙә пациент инсульттан йә эпилепсия өйәнәгенән үлеүе мөмкин, тиһәләр ҙә, хәҙер уколдан икәне билдәле.Иғтибарлы булығыҙ, зинһар! Йәш ҡалырға теләйбеҙ, әлбиттә, тик укол менән түгел, ә башҡа, хәүефһеҙерәк юлдар менән дә йәшлектә оҙағыраҡ ҡалырға булалыр бит?"
«Витязь» Гагаринға һунар итәрме?..,"Хоккей буйынса КХЛ беренселегенең сираттағы турында «Витязь» командаһы Ригала урындағы «Динамо» уйынсыларын 2:1 иҫәбенә отоп, Көнбайыш конференцияһында лидерлыҡ позицияһын нығыта төштө.Хәҙер улар 14 осрашыуҙан һуң 25 мәрәй яулап, икенсе урында килгән СКА-нан биш мәрәйгә өҫтөнлөк итә. Знароктың «Спартак» клубы ла яңыраҡ Питерҙа СКА командаһын өҫтәмә ваҡытта 3:2 иҫәбенә алдырып, алтынсы урынға сыҡты. «Локомотив» иһә һаман аҫтан сыға алмай йонсой. Улар 11-се урында. Көнсығыш конференцияһында «Ак барс» (22 мәрәй), «Авангард» (19 мәрәй), «Автомобилист» (21 мәрәй) һәм якташыбыҙ Николай Заварухин етәкләгән «Себер» командалары (19 мәрәй) өҫтөнлөк итә. Иртәгә Өфөлә турнирҙаш «Барыҫ» (18 мәрәй) менән «Салауат Юлаев» (17 мәрәй) көс һынашасаҡ. «Амур», «Металлург» һәм «Куньлунь Ред Стар» командалары 11-әр мәрәй яулап, аҫтан 10 – 12-се урындарҙы бүлешә."
Әгәр һуғыш булһа ҡалһа автобустар ҙа әрмегә алынасаҡ,"РФ Оборона министрлығы ""Известия"" гәзитенә биргән мәғлүмәтендә, һуғыш положениеһы иғлан ителһә, рейс һәм ҡала-ара автобустары санитар транспорт булараҡ файҙаланыласаҡ тип хәбәр иткән.Бындай мобилизация үтә кәрәккәндә генә башҡарыласаҡ. Предприятиеларға һәм муниципалитеттарға аҡса биреләсәк. Тупланған автобустарҙан айырым автосанитар роталар төҙөләсәк һәм улар тәрән тылда эшләйәсәк. Ә фронт һыҙығынан яралыларҙы самолет-поездар менн ташыясаҡтар. Быларҙың барыһы ла сентябрь айында үткән ""Үҙәк-2019"" стратегик учениелар мәлендә башҡарып ҡаралған. Маневрҙар мәлендә шартлы рәүештә яралы һалдаттарҙы автобустар менән госпиталдәргә ташығандар. Техника үҙгәртеп ҡоролған - салонда ултырғыстар урынына носилкалар һәм медицина ҡорамалы ҡуйылған. Әйтергә кәрәк, 2014 йылда РФ Оборона министры раҫлаған хәрби-транспорт әҙерлеге тураһында бойороҡ бар. Был документ буйынса, һуғыш була ҡалһа, автобустар, махсуслашҡан пассажир транспорт саралары, йөк машиналары, юлһыҙ ерҙән йөрөгән техника, квадроциклдар, мотовездеходтар һәм ҡаргиҙәрҙәр әрмегә алынасаҡ.СССР мәлендә лә пассажир транспорты мобилизацияға әҙер булырлыҡ итеп эшләнгән. ПАЗ автобустарының артҡы яғындағы багаж люгынан салонға носилкалы ауыр яралылар индерелгән. ЛиАЗ ҡала автобусына улар стандарт ишектәрҙән һыйған. ЛАЗ кеүек моторы артта торған автобустарҙа эвакуация люгы алдан, уң яҡтан фар-маҙары менән асылмалы итеп эшләнгән (һүрәттә)."
"Банкоматтан 4,3 миллион һум аҡса урлағандар","Енәйәт Иглин ҡасабаһында теркәлгән. Аҡса бурҙары байлыҡты ҡулға төшөрөү өсөн 11 сәғәт буйы банкоматты аҡтарған. Ваҡиға 3 октябрҙән алып 4 октябргә ҡарай теркәлгән.Ҡараҡтар банкомат торған магазин бинаһына үтеп ингән. Шулай уҡ үҙҙәре менән бензин яғыулығында эшләгән болгаркалар һәм уларға 6 запас диск, яғыулыҡ та хәстәрләй.Енәйәт киске 9 сәғәттән алып таңғы 8-гә тиклем дауам итә. Шуныһы ҡыҙыҡ, таңғы сәғәт 5-ҙә хәүефһеҙлек сигналы эшләй һәм енәйәт урынына хоҡуҡ һаҡсылары килә әммә бер нәмә лә күрмәй. Банкоматты емереп аҡса урлау факты икенсе көндә иртән генә асыҡлана. Әле 4, 3 миллион һум урлаған ҡараҡтарҙы эҙләйҙәр."
Эскелек арҡаһында биш балаһынан яҙҙы был ҡатын,"Баш ҡалала күп балалы ҡатынды биш балаһына ҡарата әсәлек хоҡуғынан мәхрүм итеү процесы бара.Быға тиклем 31 йәшлек эскесе өс бәлиғ булмаған балаһынан яҙғайны. Хәҙер иһә тағы ике сабыйынан мәхрүм итеү янай.Балалар 2008, 2009, 2012, 2016, 2018 йылғы. Барыһына ла ҡатын үҙе ғәйепле. Тикшереү органдары версияһы буйынса ул эскән, балаларын ҡарамаған, ашарға, кейергә алмаған. Фатирҙа бала өсөн уңайлыҡтар юҡ. Балалар, йүнләп ашамағанлыҡтан, бик хәлһеҙ, йыш ауырыйҙар. Әммә әсә тип аталған кеше быға ҡайғырмай шикелле, табиптарға ла мөрәжәғәт итмәгән. Әле бәләкәйҙәр Бала йортона урынлаштырылған, енәйәт эшен суд ҡарай.Эскесе ҡатын бик өлкән дә түгел бит, 31 йәшлек кенә. Әгәр теләһә, ул был һаҙлыҡтан ҡотола алыр ине. Биш бала (!) әҙәмсә йәшәр ине. Башҡортостанда эскелеккә ҡаршы ныҡлы көрәш башланды башланыуын.Кисә хәбәр итеүебеҙсә, ""Берҙәм Рәсәй"" партияһы менән берлектә ""Минең ғаиләм"" проекты ғәмәлгә ашырыла башланы. Ул тап бына үрҙәге балалар кеүек социаль етемдәрҙе булдырмау хәстәрен күрергә булышлыҡ итәсәк. Проектҡа ярашлы, быйыл 241 эскесе ғаилә ныҡлы контролгә алынып, 500 баланы ҡотҡарыу күҙаллана."
"Өфө урамдарынан ""Шиғриәт трамвайы"" үтәсәк","Ғәҙәти булмаған акция Башҡортостан Республикаһының 100 йыллығына бағышланған һәм ул 10 октябрҙә үтәсәк.Ойоштороусы Илья Боровский белдереүенсә, күсмә сәхнәлә баш ҡала шағирҙары һәм музыканттары пассажирҙар алдында сығыш яһаясаҡ. Улар: Илья Тавлияров (Via Chappa), Вероника Мортазина, «Бахталэ Рома» сегәндәр ансамбле, Владимир Спиваков фонды тәрбиәләнеүселәре. Трамвай Пушкин урамындағы депонан көндөҙгө сәғәт 2-лә сығасаҡ, «Дәүләт циркы» туҡталышына тиклем барып, кире ураясаҡ."
"Туҡталыштар ""аҡыллы"" ла ул, тик бына кешеләр ахмаҡ...","Өфөлә үтә күңелһеҙ хәл теркәлде - ҡара уйлы кешеләр ике ""аҡыллы"" автобус туҡталышын емергән. Улары Черниковка-маҙар, Шаҡшала торған тип уйламағыҙ - берәүһе хоҡуҡ һаҡлаусылар ""ояһы"" янында (""Башҡортостан"" дәүләт концерт залы тирәһе), икенсеһе Ҡунаҡһарай эргәһендә торған. Әгәр ҙә хулигандар тотола ҡалһа, уларға 40 мең йәки өс айға тиклем эш хаҡы күләмендә тиклем штраф янай. Быға шулай уҡ 360 сәғәткә тиклем мәжбүри эштәргә ҡушыу, бер йылға тиклем холоҡ төҙәтеү эштәре, йәки өс айға тиклем ҡулға алыу ҙа ҡаралған."
Антиоксиданттарға бай ризыҡтар ғүмерҙе оҙайта,"Ғалимдар, төрлө илдә йәшәүсе оҙон ғүмерле кешеләрҙең рационын тикшергәндән һуң, антиоксиданттарға бай ризыҡтарҙың ҡартайыу процесын әкренәйтеүен асыҡлаған. Антиоксиданттар буйынса йәшел сәй лидер, тип табылған. Шулай уҡ хөрмәне лә юҡҡа тормош емеше, тип атамайҙар икән. Ул да бик файҙалы. Был емештә 23 төрлө аминокислота бар. Триптофан тигәне беҙҙең кәйеф өсөн яуап бирә. Быларҙан тыш, хөрмәлә глютамин кислотаһы ла байтаҡ. Ул ашҡаҙан-эсәк трактының эшмәкәрлеген көйләй, ә никотин кислотаһы зыян күргән күҙәнәктәрҙе һауыҡтыра. Помидор, һырғанаҡ, ҡара еләктә лә кеше организмы өсөн кәрәкле матдәләр күп."
Милли проекттарҙы ғәмәлгә ашырыуға ярҙам итеүсе ойошма төҙөлә,"Рәсәйҙә яңы автономлы коммерцияға ҡарамаған ойошма барлыҡҡа килеүе ихтимал.""Милли өҫтөнлөктәр"" ойошмаһы милли проекттарҙы ғәмәлгә ашырыуға булышлыҡ итеүсе булараҡ төҙөлә. Уны РФ Хөкүмәтенең вице-премьеры Татьяна Голикованың урынбаҫары София Малявина етәкләйәсәк. Дмитрий медведевтың матбуғат секретары Олег Осипов та был ойошманы булдырыу планы барлығын раҫлаған. Милли проекттарҙы ғәмәлгә ашырыуға ныҡлап тотондолар. Ваҡыт үтә бит. 2024 йыл яҡында ғына, ә күпме эш башҡараһы бар. Маҡсаттар ҙур һәм еңелдән дә түгел."
"Ҡатын-ҡыҙҙар, маммография үтергә ашығығыҙ!","Башҡортостан ҡатын-ҡыҙҙарына бушлай маммография үтеү һәм онкологтан консультация алыу мөмкинлеге бирелә. “Алһыу таҫма” акцияһы барышында 12, 19, 26 октябрҙә һәм 2 ноябрҙә Республика онкодиспансерында белгестәр ҡабул итә. Һаулыҡ һаҡлау министрлығының матбуғат хеҙмәте хәбәр итеүенсә, маммологтарға урындағы поликлиникаларҙың онкологтары аша яҙылырға мөмкин. Шулай уҡ Өфө, Стәрлетамаҡ, Салауат, Нефтекама, Белорет, Бөрө, Бәләбәй, Сибай, Күмертау ҡалаларының һәм Мәсәғүт ауылының онкология үҙәктәрендә яҙылырға була.Өфө ҡалаһы халҡы 32-се, 48-се, 43-сө, 13-сө, 50-се ҡала поликлиникаларындағы амбулатор онкология ярҙамы үҙәктәренә мөрәжәғәт итә ала."
"Үәт, ҡыҙыҡ! (4.10.2019)","* * * – Асығыҙ, һеҙҙе полиция борсой! – Өйҙә бер кем дә юҡ! – Ә мин кем менән һөйләшәм? – Ҡолағығыҙға ишетелгәндер.– Ә ни эшләп утығыҙ яна? – Хәҙер һүндерәм. * * * Ике дуҫ һөйләшә. – Ҡатыным йыл һайын яңы тун һорап йонсота. – Шул тиклем тунды нимә эшләтә һуң? – Белмәйем. Әлегә берҙе лә алып биргәнем юҡ. * * * Ике яҙыусы һөйләшә. – Кисә ҡайтып инһәм, өс йәшлек улым ҡулъяҙмаларымды йыртып ултыра. – Бәй, улың ҡасан уҡырға өйрәнде әле? * * * Йәш егет – яратҡан ҡыҙының атаһына: – Ни өсөн һеҙ ҡыҙығыҙға өйләнеүемде теләмәйһегеҙ? Мин бит эсмәйем, тартмайым, аҡса таба беләм. – Бына шул-шул, һине һәр ваҡыт миҫал итеп ҡуйып, теңкәмде ҡоротмаһындар өсөн. * * * Баҡсала. – Һин ни эшләп ҡарасҡыға яҡшы кейем кейҙерҙең? – Ҡарғаларҙы ла хөрмәт итергә кәрәк. * * * Улы – атаһына:– Ерҙең түңәрәк формала булыуын ҡайҙан белгәндәр икән? – Шуны ла белмәйһеңме ни? Глобусты бер ҙә күргәнең булманымы әллә?"
Владимир Путинға һигеҙ миллиард долларға торошло инвестиция проектын күрһәттеләр,"Рәсәй Президенты эш сәфәре менән Тамань ярымутрауына барғайны. Бында уны ""ОТЭКО"" компаниялар төркөмөнөң порт-индустрия паркында барған эштәр менән таныштырҙылар.Владимир Путинды ""ОТЭКО"" йәмғиәтенең директорҙар советы рәйесе Мишель Литвак ҡаршы алды. Ил башлығы нефть һәм нефть продукцияһы, шыйыҡлатылған углеводород газдарының перевал комплексын ҡараны, причалда булды. Президент шулай уҡ Рәсәйҙәге берҙән-бер өс вагонлы бушатҡыс машинаны (тирмән принцибы менән бер юлы өс вагонды бушата ала) эшләтеп ебәреүҙә ҡатнашты.Владимир Владимировичҡа порт төҙөлөшөндә килеп сыҡҡан археологик табыштарҙы ла күрһәттеләр. ""ОТЭКО"" порт-индустриаль паркы - Рәсәйҙең көньяғында ғәмәлгә ашырылған иң ҙур инвестиция проекттарының береһе. Күҙалланған дөйөм инвестиция - 8 млрд доллар (порт объекттарын төҙөүгә һәм инфраструктураға һалынған сумманы ла иҫәпләп). Финанслауҙы тотош компания тәьмин итә, федераль һәм төбәк бюджет сығымдары кәрәкмәй."
Тәмлекәс!,"Иртәнге өҫтәлгә ташҡабаҡтан тәмле генә ҡоймаҡ.Ул еп-еңел әҙерләнә. Ҡоймаҡ өсөн: 1 уртаса ҙурлыҡтағы ташҡабаҡ 1 йомортҡа 50 г ҡырғыстан үткәрелгән сыр Һарымһаҡ1 аш ҡалағы он Тоҙ, борос кәрәк. Әҙерләү: Ташҡабаҡты таҙартып, ҡырғыстан үткәрергә, уға йомортҡа ҡушып, яҡшылап болғарға. Ҡырғыстан үткәрелгән сыр һәм ваҡланған һарымһаҡты, тоҙ, борос, ондо өҫтәп болғарға. Майлы табала ҡыҙҙырып бешерергә. Тәмлекәсте ҡаймаҡҡа ҡушып ашарға! )))"
"""Таусы"" - алға!","Бөгөн ""Таусы"" хоккей командаһы Пекиндың «КРС-БСУ» командаһы менән уйнаны.Их, өйҙәге боҙ ярҙам итмәне шул. ""Таусы""лар 1:3 иҫәбе менән еңелеп ҡуйҙы.Сираттағы уйын тағы Учалыла 9 октябрҙә үтәсәк. Был юлы ""Таусы"" менән Ҡытайҙың Цзилинь ҡалаһынан «Ценг Тоу» осрашасаҡ.Матч сәғ. 18.30 башлана."
Туғандарын эҙләйбеҙ!,"Учалы ҡалаһында йәшәүсе Гөлнара Бәхтиәрова мәрхүм ҡайныһы Рәмил Лотфулла улы Бәхтиәровтың туғандарын эҙләй.Рәмил Лотфулла улы Бәхтиәров 1952 йылғы булған.Зат-зәүере Ҡариҙел районы Кеҙесе (Кадыси) ауылында йәшәүе ихтимал.Рәмил Лотфулла улы бала саҡта һеңлеһе, ағаһы менән Стәрлетамаҡта балалар йортонда йәшәгән. Ағаһына 18 йәш тулғас, ул балалар йортонан сығып, үҙ аллы тормош башлап, бер аҙҙан һеңлеһен килеп алып ҡайтып киткән, ә ҡустыһына, һин егет кеше үҙ йүнеңде үҙең күр, тигән. Рәмилдең быға ныҡ хәтере ҡалған, шул ваҡыттан улар юғалтышҡандар. Тик һуңғы көндәрендә ул ағаһы менән һеңлеһен табыу хыялы барлығын аңғартҡан.- Бик аяныс хәл инде, - ти Гөлнара. - Иремдең, бәлки ике туған ағай-апайҙары барҙыр, шуларҙы эҙләп табырға ине..."
Күршеләргә ярҙамға...,"Магнитогорскиҙың «Металлург» хоккейсылары Өфөлә урындағы «Салауат Юлаев» командаһын 3:0 иҫәбенә еңеп, Көнсығыш конференцияһының һуңғы урынынан китте.Ғөмүмән, яңыраҡ уҙған осрашыуҙа хужалар тешһеҙ уйын күрһәтеп, ҡунаҡтарға ҡаршы бер ни ҡыла алманы. Бәйгелә тик бер яҡ команда ғына уйнаны. Ә инде юлаевсылар тәүгә боҙға сыҡҡан шикелле, шайбаны тота алмай 60 минут буйы уны баҫтырҙы. Ысынында, еңеү «Металлург»ҡа нығыраҡ кәрәк ине, шуғалыр ҙа өфөләр күршеләргә ярҙам итмәксе булғандыр. Һәр хәлдә шулай һымаҡ тойолдо. Был уйындан һуң «Салауат Юлаев» 17 мәрәй менән алтынсы булһа, ҡунаҡтар 11 мәрәй яулап, бер баҫҡысҡа юғарыраҡ күтәрелде.Юғарыла – «Аҡ барс» (22 мәрәй). Икенсе урында «Авангард» булһа, өсөнсөлә «Автомобилист»."
Бер ауылда ике ҡатынды үлтергәндәр,"Йәкшәмбе таңғы ете тирәһендә ике ир һәм ике ҡатын спиртлы эсемлектәр менән һыйланып ултырған була. Бер аҙҙан ""күңелле"" компанияны ташлап, берәүһе ҡайтып китә. Ә әхирәте ике ир менән ултырып ҡала.Күп эсеүҙән күҙҙәре тоноп, тиҙҙән шешәләштәр үҙ-ара талаша башлай. Быға тиклем хөкөм ителгәне булған 26 йәшлек ир, ырғып тороп, 41 йәшлек ҡатынды туҡмай башлай. Икенсе төркөм инвалиды булған ҡатын, башына ауыр йәрәхәт алыуҙан, йән бирә. Ошо уҡ ваҡытта тағы бер өйҙә кәйеф-сафа ҡорған булалар. Ағаһы һәм ҡатыны менән шешә бушатҡан иргә табындаштарының ҡыланышы оҡшап етмәй. Ул бысаҡ тотоп яҡындарына ташлана һәм эстәренә сәнсә. Һөҙөмтәлә, ҡатыны үлә, ә ағаһын табибтар, ашығыс операция яһап, ҡотҡарып ҡала. Бер ауылда булған фажиғәләрҙең ваҡыт араһы - ни бары бер-ике сәғәт. ""Бөгөн райондан тағы ҡайғылы хәбәр килде. Быйыл эскелек арҡаһында килеп сыҡҡан ғәҙәттән тыш хәлдәрҙең - бишенсеһе. Икәүһе - Хәмиттә, берәүһе - Асҡарҙа, бына хәҙер Тупаҡта. Күмәк көс менән йылдан-йыл киңерәк йәйелә барған проблеманы хәл итеү юлдарын эҙләргә кәрәктер, минеңсә. Өфөлә, йә районда дөйөм фекер алышыу, проблеманы сисеү юлдарын эҙләргә ваҡыт түгелме икән? Үҙебеҙ эҙләмәһәк, беҙҙең өсөн кем ситтән килеп эҙләр?"" - ти, яҡташтары өсөн борсолоп, ""Айыҡ Башҡортостан"" йәмәғәт ойошмаһына нигеҙ һалыусы Марат Абдуллин."
Мәктәп уҡыусыларын наркотиктарға тикшерәләр,"Мәктәп уҡыусыларының наркотиктар ҡулланыуын тикшереү күптән өлгөрөп еткән мәсьәлә. Сер түгел, илерткес матдә менән улар үҫмер саҡтарында уҡ таныша башлай. Башҡортостан Һаулыҡ һаҡлау министрлығы бойороғона ярашлы, юғары һәм урта махсус уҡыу йорттары студенттары, шулай уҡ мәктәп уҡыусылары наркотиктарға тест үтергә тейеш. Тикшереүҙәр йыл һайын Һаулыҡ һаҡлау министрлығы раҫлаған медицина ойошмалары етәкселегендә ойошторолорға тейеш. Өфөлә тест 1-се Республика наркология диспансерында үткәрелһә, ә Өфө районы уҡыусылары һәм студенттары 21-се ҡала клиник дауаханаһына ебәреләсәк."
Баймаҡ районында баба ҡошон күргәндәр,"Икенсе Этҡол ауылында суҡышы балыҡ һөҙгөсө кеүек дәү ҡош пеликанды (башҡортса баба ҡош тип йөрөтөлә) күргәндәр.Фотоны Наҙгөл Ғәбитова төшөргән. Ҡош Таулы йылғаһы буйында йөрөгән булған. Бынан тыш, видеояҙмаға ла теркәгәндәр. Был районға баба ҡошоноң килеп төшөүе ғәжәйеп хәл. Бығаса улар Асылыкүл тәбиғәт паркының Берҡаҙан һаҙлығында йәшәгән булған."
"Эшҡыуар булып, эшһеҙлек буйынса пособие алып та була икән","Шишмә районы прокуратураһы халыҡтың мәшғүллеге тураһында закондың үтәлешен тикшергән һәм мутлашыуҙы асыҡлаған. 2018 йылдың майында ҡасабала йәшәүсе бер ир эшһеҙлек буйынса иҫәпкә тороп, пособие ала башлаған. Әммә 2017 йылдың ноябрендә ул шәхси эшҡыуар булып теркәлгән булған. Пособие менән 480 мең килем алған. Иргә мутлашыуы өсөн енәйәт эше ҡуҙғатылған. Еңел генә өҫтәмә килем алып ятыуҙы белмәҫтәр , тип уйлағандыр, ахыры. Хөкүмәтте алдарһың…"
Министрлыҡ нимәгә маҡталды?,"Беләһегеҙ, быйыл республика етәкселеге кимәлендә, ҡала һәм райондар хакимиәттәрендә ""Инвестиция сәғәте"" саралары әүҙем ойошторолдо һәм улар дауам итә.Һандарға туҡталғанда, һөйләрлек күрһәткестәр бар. Республика кимәлендә инвесторҙар менән йыл башынан алып барлығы 28 осрашыу үткән. Уларҙа дөйөм суммаһы 170 миллиард һумға торош иткән 103 проект ҡаралған. Радий Хәбиров рәйеслегендә уҙған бөгөнгө оператив кәңәшмәлә төбәктең Инвестиция комитетының эшмәкәрлеге тураһында БР Хөкүмәте Аппараты етәксеһе урынбаҫары Александр Шельдяев һөйләне. Быйыл республиканың ""инвестиция портфеле""ндә 31 млрд һум аҡса бар. Киләһе йыл суммаһы - 39 млрд һум. Иң күп инвестпроект БР Ауыл хужалығы министрлығы тарафынан тәҡдим ителгән. Хупланған проекттар буйынса туғыҙ - инвестиция һәм һалынған капиталдың күләмен арттырыу, ғәмәлгә ашырыу ваҡытын үҙгәртеү буйынса тағы алты өҫтәмә килешеү төҙөлгән. Уларға ярашлы, 2030 йылға тиклем 13,3 млрд һумлыҡ дәүләт ярҙамы күрһәтеү (һалым ташламалары, инфраструктураға, ҡорамалдар алыуға тотонолған сығымдар өсөн субсидия кеүек) күҙаллана. Башҡортостан Башлығының ""сентябрь указы""нда ҡуйылған бурысты үтәүгә ярашлы, йәғни, төп капиталға йыллыҡ инвестиция күләмен 500 млрд һумға еткереү буйынса, эш дауам итә. Радий Хәбиров үҙе лә инвесторҙар менән осрашыуҙарҙы, һөҙөмтәле тип баһаланы. – «Инвестчас» стал эффективно работающей площадкой, на которой предприниматели находят ответы на вопросы развития бизнеса. Ещё раз хочу пригласить инвесторов к участию в заседаниях Инвестиционного комитета. Призываю глав муниципалитетов активизировать работу с предпринимательским сообществом, - тине Башлыҡ сығышында.Әлбиттә, ҙур инвестор бөтә ерҙә лә юҡ. Әммә етәксе тырышҡанда, уныһын да таба ала. - Был йәһәттән, - тине Радий Хәбиров, - вице-премьер - ауыл хужалығы министры вазифаһын башҡарыусы Илшат Фазрахманов етди эшләй. Министрлыҡҡа шундай позицияһы өсөн рәхмәт белдерәм. Ошо арала ""Инвестиция сәғәте""н үткәреүгә район һәм ҡалаларҙа ла йомғаҡ яһарға тейештәр. Уларҙа хәл-торош нисегерәк? Күпме инвестор таптылар икән?"
50 мең һум кемгә эләгер?,"Әлеге ваҡытта «Йәшлек» гәзите редакцияһы мөхәрририәте Яҙыусылар союзы һәм Зәйнәб Биишева исемендәге «Китап» нәшриәте менән берлектә иғлан иткән Мостай Кәрим исемендәге әҙәби конкурсҡа йомғаҡ яһала.Хикәйә конкурсында кем еңер? 50 мең һум кемгә эләгер? Редакцияла жюри ағзалары фекер алыша. Иҫегеҙгә төшөрәбеҙ: республикабыҙ барлыҡҡа килеүенә – 100 йыл, халыҡ шағиры Мостай Кәримдең тыуыуына 100 йыл тулыуға арнап ойошторолған конкурс ике этапта үтә. Килгән хикәйәләр­ҙең иң яҡшы тип табылғандары, әҙәби талаптарға һәм конкурс шарттарына тап килгәндәре псевдоним менән гәзит биттәрендә донъя күрҙе. Улар араһынан күренекле яҙыусылар һәм редакция хеҙмәткәрҙәре еңеүсене билдәләй. Төп бүләк – 50 мең һум, шулай уҡ дүрт дәртләндереү бүләге лә ҡаралған."
«Йәшлек»кә ташламалы хаҡҡа яҙылып ҡалығыҙ!,"3 октябрҙән 13 октябргә тиклем ваҡытлы матбуғатҡа яҙылыу буйынса Бөтә Рәсәй декадаһы үтәсәк. Ошо осорҙа «Йәшлек» гәзитенә ярты йылға ташламалы хаҡҡа – 745 һум 62 тингә яҙыла алаһығыҙ. 102 һум 84 тинегеҙ кеҫәгеҙҙә ҡаласаҡ. Гәзитебеҙҙең индексы – П2757. Ашығығыҙ! Гәзитебеҙгә яҙылыусылар араһында «Аҙна һайын – бүләк» уйынын да уйнатасаҡбыҙ. Ҡиммәтле бүләктәргә эйә булғығыҙ килһә, «Йәшлек»кә яҙылып, квитанцияларығыҙҙың күсермәләрен тиҙерәк редакцияға ебәрә һалығыҙ."
Айҙың артында нимәләр бар?,"Был һорауға яуапты 60 йыл элек Советтар Союзы тапған. 1959 йылдың 7 октябрендә ""Луна-3"" автоматик планета-ара станцияһы Айҙың мәңге ҡараңғы арт яғын фотоға төшөрөп, Ергә ебәргән.Ни өсөн быға тиклем кешеләр Айҙың икенсе яғын ҡарай алмаған? Уның Ер тирәләй әйләнеүе һәм күсәренән әйләнеү ваҡыттары бер тигеҙ, шуға күрә лә бер ярымшары ғына беҙгә күренә. ""Луна-3"" аппаратын Сергей Королев етәксегендә ОКБ-1 конструктор бюроһы әҙерләгән. Станцияны Байконур космодромынан осорғас, ул Айҙы әйләнгән. Аҙаҡ АМС гравитация боролошо яһап, кире Ергә ҡайтҡан.Станция Айҙың арт яғында булғанда ул махсус пленкаға күпләп фото яһаған. Аҙаҡ пленкаға проявка яһалған һәм кадрҙар фототелевизион ҡоролма ярҙамында радио аша Ергә ебәрелгән. Һүрәттә: Айҙың арт яғының тәүге фотоһы"
"Радий Хәбиров: Бындай хәлде ""ғәҙәттән тыш"", тип ҡарарға һәм күҙәтеүгә алырға кәрәк","Республика Хөкүмәтенең бөгөнгө оператив кәңәшмәһендә ташламаларға хоҡуҡлы граждандарҙы дарыуҙар менән тәьмин итеү мәсьәләһе тикшерелде.Әле беҙҙә ярты миллиондан ашыу кеше дарыуҙарҙы льготалы шарттарҙа ала ала. Бушлай дарыуҙарҙы инвалидтарға 12 төр ҡатмарлы сир (тимәк, дауаһы ла юғары сығымлы) буйынса бирәләр. Дәүләттән социаль ярҙам рәүешендә алыусылар ҙа бар.БР һаулыҡ һаҡлау министры вазифаһын башҡарыусы Максим Забелин белдереүенсә, шул маҡсатҡа киләһе йыл бюджетына 2,9 миллиард һум аҡса һалынған. Был быйылғы сумманан байтаҡҡа артыҡ. Башҡортостан Башлығы Радий Хәбиров былай тине: – Очень важно, что мы существенно, почти на один миллиард рублей, увеличили расходы бюджета на покупку лекарств для льготников. При этом количество льготников тоже растёт. Потребность в медикаментах очень высока. Медучреждения должны вовремя информировать пациентов и адресно доводить нужные лекарства.Дөйөм алғанда, милли проекттарҙы ғәмәлгә ашырыуға ярашлы, һаулыҡ һаҡлау учреждениеларын финанслау өҙлөкһөҙ бара. Йыһазландырыуға ғына ла дүрт миллиард һумдан ашыу аҡса йүнәлтелгән.Хәҙер иһә сирлегә барып етмәгән дарыуҙар тураһында теләһә ҡайһы сигналды ла ишетеп (!), уның буйынса тиҙ арала эш алып барырға, Радий Хәбиров әйтеүенсә, бындай хәлде ""ғәҙәттән тыш"" тип ҡарарға кәрәк. Һәм, әлбиттә, кисекмәҫтән проблеманы бөтөрөргә."
Баланы астманан дауалау өсөн үләндәр,"Халыҡ медицинаһы көслө йүтәлде, астманы, бронхитты үләндәр ярҙамында дауалауҙың төрлө ысулдарын тәҡдим итә. Үгәй әсә үләнеБер ҡалаҡ үләнгә бер стакан ҡайнар һыу ҡойоп, бер сәғәткә ҡаплап, урап ҡуйырға. Аҙаҡ һөҙөп алып, көнөнә 4 – 5 тапҡыр берәр ҡалаҡ эсерергә. Бронхит, үпкә шеше, бронх астмаһы, туберкулез, абцесс, үпкә гангренаһын дауалау өсөн ҡулланыла. Юл үләнеБер ҡалаҡ ваҡ итеп туралған япраҡтарға бер стакан ҡайнар һыу ҡойорға һәм шулай уҡ бер сәғәткә ҡаплап, урап ултыртырға. Астма, үпкә туберкулезы, плеврит, коклюш, өҫкө тын юлдарында һәм бронхтарҙа катар, көслө йүтәлдән көнөнә 3-4 тапҡыр ашарҙан 20 минут алда эсергә. Татлы тамыр (солодка)Үҫемлектең бер ҡалаҡ тамырын бер стакан ҡайнар һыуға һалып, ун минут ҡайнатырға һәм бер сәғәт йылыға ҡуйып төнәтергә. Һғөҙөп алғандан һуң көнөнә 4-5-әр тапҡыр берәр ҡалаҡ эсергә. Коклюш, бронхит, үпкә туберкулезы, бронх астмаһы, ларингит һәм үпкә шешен дауалауҙа ҡулланыла. Кейәү үләне (чабрец)Бер ҡалаҡ ҡоро үләнгә бер стакан ҡайнар һыу ҡойоп, таҫтамал менән урап ҡуйығыҙ. Бер сәғәттән һуң һөҙөп алып, көнөнә 4 – 5 тапҡыр берәр ҡалаҡ эсергә мөмкин. Бронх катары, бронх астмаһы, коклюш, үпкә шеше, көслө йүтәлдән файҙалы. Һаҙанаҡ (багульник) һәм кесерткән төнәтмәһе25 г һаҙанаҡ һәм 10 г кесерткәндең ваҡлап туралған япраҡтарына бер литр ҡайнар һыу ҡойорға һәм 8 сәғәт төнәтергә. Һуңынан һөҙөп алып, ашағандан һуң ¼ стакан эсергә. Коклюш менән ауырыған балаларға көнөнә өс тапҡыр берәр ҡалаҡ бирергә кәрәк.Был төнәтмә бронх астмаһы, ревматизм, быуындар һыҙлауына ҡаршы ҡулланыла. Ҡаты йүтәлдән һәм тын ҡыҫылыуҙан ғына түгел, оҙаҡ ҡулланһаң (кәм тигәндә ике аҙна), яңы башланған астманы ла уңышлы дауалап була, тип иҫәпләйҙәр."
Баҫыуҙарҙан яңылыҡтар,"Республикала көҙгө уңышты йыйыу тамамланып килә. Әле башлыса төньяҡ райондарҙа майҙандар урып һуғылмай ҡалған. Үткән аҙна аҙағына ҡарата төбәктә 3 млн. 140 мең тонна иген һәм ҡуҙаҡлы иген культуралары һуғылған, сәселгән майҙандарҙың 96 проценты эшкәртелгән. Уңыш былтырғынан юғарыраҡ, уртаса алғанда гектарына 19.8 центнер тәшкил итә. Бер юлы шәкәр сөгөлдөрө фронтында эш бара, әле уның яртыһы тиерлек ҡаҙып алынған. Уның да уңышы яҡшы, уртаса алғанда гектарына 360 центерға барып етә. Был былтырғынан 20 процентҡа юғарыраҡ. 4 октябргә ҡарата 823 мең т. татлы тамыр йыйылған. Көнбағыш урып һуғыу ҙа бара. Уның дөйөм майҙаны 248 мең га тәшкил итә. 10 процентҡа яҡынынан уңыш йыйып алынған, төшөмө былтырғынан күберәк һәм гектарына 14 центнерға етә."
Мунсала ҡанһырап ятҡан,"1 октябрҙә төнгә ҡарай Илеш районында мунса эсендә ҡанһырап ятҡан 16 йәшлек үҫмер табылған. Янында ҡағыҙ ҡырҡа торған бысаҡ та булған. Туғандары «Ашығыс ярҙам» саҡырта, малайҙы дауаханаға алып китәләр. Әле иһә уның ғүмеренә ҡурҡыныс янамай."
Салауатта яңы  “юл билдәләре” !,"Салауатта яңы “юл билдәләре” барлыҡҡа килгән. Ҡулдан эшләп ҡуйылған хәүефһеҙлек билдәләре ҡаланың үҙәк урамдарына урынлаштырылған. Бынан тыш ,файҙалы яҙыуҙар тротуар, йәйәүле үткәүелдәрҙә барлыҡҡа килгән. “Юлға ҡара!”, “Хәүефһеҙлек ҡағиҙәләрен үтә!”, – ошондай һүҙҙәр яҙылған иҫкәртеү билдәләре юлдың хәүефле урындарына ҡуйылған. Улар юл ҡағиҙәләрен водителдәргә һәм юл йөрөүселәргә ҡайтанан иҫкәртә."
Беҙҙекеләр хатта Европаны уҙып китте,"Катарҙа еңел атлетика буйынса донъя чемпионаты тамамланды.Рәсәй йыйылма командаһы ике алтын, өс көмөш һәм бер бронза миҙал яуланы. Юғары уңышҡа Анжелика Сидорова (ҡолға менән бейеклеккә һикереү) менән Мария Ласицкене (бейеклеккә һикереү) өлгәште. Көмөш миҙалды Сергей Щубенков (110 метр араға ҡаршылыҡтар аша йүгереү), Михаил Акименко (бейеклеккә һикереү) һәм Василий Мизинов (20 саҡырым араға спорт атлауы) яуланы. «Бронза»ға бейеклеккә һикереүҙә Илья Иванюк лайыҡланды. Беҙҙең спортсылар нейтрал флаг аҫтында сығыш яһап, һирәк төрҙә генә ҡатнашыуына ҡарамаҫтан, хатта Европа илдәрен уҙып китте. Уңышлыларынан Бөйөк Британия беҙҙән бер миҙалға ҡалды. Ә инде АҠШ спортсылары 14 алтын, 11 көмөш һәм 4 бронза миҙал яулап, алдынғылыҡты бирмәне. Икенсе урында – Кения (5 – 2 – 4). Өсөнсөлә – Ямайка спортсылары (3 – 5 – 4)."
Йыһанға осорға теләк бармы? Мөмкинлек бар!,"""Роскосмос"" һәм Юрий Гагарин исемендәге Йыһангирҙарҙы әҙерләү үҙәге йыһангирҙар отрядын туплай. 2020 йылдың 1 июненә тиклем документтарҙы тапшырып өлгөрөп ҡалырға мөмкин.Һайлап алыу асыҡ формала үтә. Дәғүәселәр Рәсәй гражданы булырға тейеш һәм улар араһынан дүрт кеше һайланасаҡ.Конкурсанттар бер нисә этапта һыналасаҡ: - һөнәри талаптарға яуап биреү; - медицина тикшереүе; - физик әҙерлек буйынса тест; - психологик һыҙаттарҙы асыҡлау. Документтар быйыл 3 июндән ҡабул ителә башланы. Аҙаҡҡы срок - 2020 йылдың 20 июне.Ҡыҙыҡһынһағыҙ - сайтҡа һылтанма: http://gctc.ru/main.php?id=4629"
Ҡотҡарырға ашыҡмағыҙ,"Әлеге мәлдә уларға үҙҙәре биләгән “урындары” үтә уңайлы.“Мин бит әсәй”ҙәргә бер туҡтауһыҙ үҙенең әсәлеге тураһында “ялҡынлы” телмәр тотоу мөһим, сөнки ул башҡаларҙан йәлләү һәм аңлау көтә. Кемдәндер ярҙам һорамайынса, хәле бөткәнсе бер үҙенең бала менән булыуын батырлыҡ тип һанай. Ошо ысул менән үҙен “мин баланы контролдә тотам” тип тынысландыра. Уңайлы. Эскесе ир менән йәшәү ҙә бик “уңайлы”. Ҡатындың бар эше – бер ниндәй конструктив ҡарар ҡабул итмәй, бәхетле һәм тулы ғаилә иллюзияһын булдырыу! Ә бының өсөн ғаиләләге проблеманы башҡаларға белгертмәү генә кәрәк. Уңайлы бит. 30 йәшлек ир кешегә әсәһе менән бергә йәшәү һәм: “Ул бит мине контролдә тота, минең ынтылыштарымды баҫа, мине ирекһеҙләй”, – тип зарланыу уңайлы. Уның “ҙурайып”, үҙ тормошо өсөн яуаплылыҡ алғыһы килмәй. Уңайлы. Бер юлы бер нисә ҡатын-ҡыҙ менән осрашып йөрөгән ир-егет: “Улар бер-береһен тулыландыра, бер нисек тә кемеһендер генә айырып һайлай алмайым”, – тип аҡлана. Ысынында иһә ул ҡарар ҡабул итеүҙән, яуаплылыҡтан ҡаса. Уңайлы. Бөтәһе лә алйоттар, тиеп ярлыҡ тағыу ҙа үтә уңайлы. Ул ваҡытта һин үҙең тураһында бөтәһенә лә ҡарағанда күберәк беләһең һәм аңлайһың, тигән тәьҫорат ҡалдыраһың. Уңайлымы? Йәше үтеп барған ҡыҙҙың: “Әсәйемде үпкәләткем килмәй, яңғыҙын ҡалдырырға ҡурҡам, йәлләйем”, – тип үҙ тормошо менән йәшәмәүе лә уңайлы. Сиктәреңде (границы дозволенного) билдәләмәйенсә: “Кем йыбанмай, кем ялҡауланмай – барыһы ла мине үҙенә кәрәккәндә генә файҙалана!”– тип әйтеүе уңайлы. Эшеңде яратмауың тураһында зарланыуы уңайлы. Ә бит үҙе ни өсөндөр “иреккә” ынтылмай, йылдар буйы көн дә ошо эшкә килә... Әлбиттә, был осраҡта яңынан йәшәргә өйрәнәһе түгел – уңайлы бит. Ҡапыл сирләп китеп, тормошоңда килеп тыуған мөһим ваҡиғаларҙы хәл итмәүе лә уңайлы. Улар булдыра алмай, тип башҡаларҙың эшен атҡарыу уңайлы. Сөнки был хәлдә уларҙы контролдә тотоу еңелләшә. Танылмаған гений булыу уңайлы! Бының өсөн артыҡ күп тә кәрәкмәй: билдәле блогерҙарҙы һүгеү, кешенең яҙған постарына әхлаҡһыҙ комментарийҙар яҙыу ҙа етә. Үҙең яҙып, башҡаларҙан әрләнәһе, уларҙың һинең фекереңә ҡаршы булыу дәлилдәрен күрәһе түгел бит. Уңайлы. Бер кем дә минең менән эшләмәй, миңә бер ниндәй психолог та ярҙам итмәй, тип мыжып, үҙеңдең уникаллегеңә ышаныу уңайлы. Был ваҡытта ҡурҡыуҙарыңды аша атлап үтергә кәрәкмәй! Мин – үҙенсәлекле шәхес, тигән тойғо бындай кешелә оҙаҡ һаҡланасаҡ әле, һәм хатта ошо рәүешле танылыу яулағандар ҙа бар. Эшемдә мин – кеше, эшем кейендерә-туйындыра, эшем – иң ҡәҙерле нәмәм тормошта, тип алһыҙ-ялһыҙ эшләүселәргә лә уңайлы. Зинһар, кешене ҡәҙерһеҙләмәгеҙ, уның фекерен хөрмәт итегеҙ! Ҡыҫылмағыҙ “үтә мөһим ярҙамығыҙ” менән. Эйе, бәлки белгестәргә кемдеңдер “тайпылышы” күренәлер, әммә ул бит үҙен ярҙамға мохтажмын тип һанамай! Уға шулай уңайлы. Ҡалдырығыҙ уны. Кемгә уңайһыҙ, ул ошо хәлдән сығыу юлын эҙләй, таба. Психологтарға йә иһә башҡа ышаныслы, уларҙы аңлаған, ярҙам иткән белгестәргә бара, бергәләп оҙайлы эшләргә риза була. Эйе, үҙ өҫтөңдә эшләү өсөн ваҡыт, түҙемлек һәм дә теләк кәрәк. Әгәр ҙә һеҙҙә, “уңайлыҡтарынан” ҡотолорға теләмәгәндәрҙе һис шикһеҙ ҡотҡарырға кәрәк, тигән теләк ҡабына икән... Тимәк, шәхсән һеҙгә лә уйланырға урын бар. Үҙен, үҙенең тормошон үҙгәртә алған кешеләр бар. Улар күп. Сәбәбе –уларға былай йәшәү артабан уңайлы булмаған."
Муйнаҡ (Хикәйә),"Эт тормошона тиң кеше ғүмерен йәшәгәнсе, кеше тормошона тиң эт ғүмерен йәшәү өҫтөнөрәк. Автор.– Бына, балам, Хәлит бабайыңдарҙан көсөк алып ҡайттым. Бишәүҙәр ине, араларынан иң матурын ҡарап, һайлап, бурҙайын алдым, – тине әсәйем. Хәлит бабайҙың ябай ғына ауыл этен күргәнем бар, әлбиттә. Ә бит минең хыялымда ниндәйҙер тоҡомло эттең көсөгөн алып тәрбиәләп, өйрәтеп үҫте­рергә, батырлыҡтарын күреп һоҡланырға һәм ғорурланырға тигән уйҙар йәшәй ине. Ҡәнәғәт булмаған йөҙөмдө күреп: «Үҙең бит, берәй көсөк алып бәләкәйҙән өйрәтеп үҫтерергә ине, тип һөйләндең...» Әсә­йемдең күңеле ҡырылғанын күреп, йәлләп ҡуйҙым. Уның ҡуйынына һырынып ятҡан йомғаҡтай ғына йән эйәһе, ынйылай йылтыраған йомро күҙҙәрен миңә текләп, тынһыҙ ҡалған. Әйтерһең дә: «Һин бит минең буласаҡ хужам, һинән тора инде минең яҙмыш», – тип әйтәлер кеүек. – Ҡайҙа, бир әле үҙемә, бигерәк аҡыллы күренергә тырыша бит был йән остоғо, – тип ҡулдарыма алдым. Әсәйемдең йөҙөндә яҡтылыҡ сағылды, ә инде көсөгөм бөтөнләй йәнләнеп, ҡулымда борғаланды, күңелле ауаздар сығарып мыңғырланы, өрөп тә күрһәтергә маташты. Уның яңы хужаһы ҡулында беренсе шатлығы ине. Бәй, нисек шатланмаҫҡа, хужаһы йортона ҡабул итте бит уны. – Хәҙер һиңә кем тип өндәшәйем? Исем дә кәрәк бит әле. – Маңлайында матур ғына аҡ тамғаһы бар, муйынынан башланған йөрәккә оҡшаған аҡ өлөшө күкрәген биләп тора, ҡорһағы аҫтынан һуҙылған аҡ төҫө аяҡтарына төшкән. Был биҙәүестәр ҡап-ҡара көсөккә бигерәк килешә. – Аҡ күңелле, саф йөрәкле, аҡыллы эт булып үҫ әйҙә, исемең Муйнаҡ булһын! Етенсе синыфта уҡып йөрөгән сағым. «Этте бәләкәй сағынан уҡ ҙур иғтибар биреп өйрәтеп үҫтерһәң, ул аҡыллы, тоғро дуҫың була», – тип ағайымдың әйтеүе лә ҙур йоғонто яһаны. Беренсе көндәрҙән үк күп ваҡытымды көсөгөм менән үткәргәс, нимә эшләһәм дә, минән бер тотам да ҡалмай, ярҙамсы иптәшемә әүерелде. Таҡтанан үргә табан мендереү, түбәнгә төшөрөү, таҡтаны күтәртеп ҡуйып бейектән йөрөтөү, ҡаршылыҡтар аша үткәреү кеүек төрлө күнекмәне үтәргә өйрәнде. Тәүге тапҡыр ул ҙур тырышлыҡ һалып сыйнай-сыйнай үтәһә, үҫә килә барыһын да еңел башҡарыуына икәүләшеп шатланып, һөйөнөп уйнай инек. Мин биргән төрлө бойороҡто үтәгән һайын маҡтау, иркәләп алыу, тәмле күстәнәстәр менән һыйлау Муйнаҡ өсөн юғары баһа булды, әлбиттә. Бер йылдан ашыу ваҡыт уҙғандыр.Талип ағайым совхозда биш-алты айлыҡ һарыҡ бәрәсен ваҡытлыса көтә ине. Совет осоронда мал бигерәк күп була торғайны. Улар араһында насарҙары, хәлһеҙҙәре лә бул­ғандыр инде. Эҫе йәй көндәрендә, тауҙан йылғаға һыу эсерергә алып төшкәндә, ҡайһы бер бәрәстәр эҫенән әлһерәп, хәле бөтөп туҡтап ҡала ла шуға мине ағайым ярҙамға саҡырғайны. Этемде эйәртеп, көтөүлеккә киттем. Көн бигерәк эҫе булғанлыҡтан, бәрәстәр баштарын аҫҡа эйеп, ығышып, ыһылдап килә. Артта ҡалған бер-икәүһе бигерәк тә йәл инде. Муйнаҡ уларҙың йә береһе янына килә, йә икенсеһенә. Уларға аптырашлы ҡараш ташлап сыйнап та ҡуя, хәлдәрен аңлай, күрәһең. Ярай, күп ҡалманы инде, барып еткәс, рәхәтләнеп һыу эсеп ял итерһегеҙ. Ләкин хәлдәре бөткән бәрәстәр артта ҡалғандан-ҡала, Муйнаҡ та тынысһыҙлана бара. Һыу буйына өс йөҙ метрҙай ҡалғас, бер бәрәс атламаҫ булып туҡтаны, уны ағайым ҡулына алды. Бер аҙ барғас, икенсеһе лә ергә ятты. Мин бәрәсте килеп күтәргәнсе Муйнаҡ уның янында ине инде, сыйнай-сыйнай беҙҙе тирәләп әйләнә. Бына һыу буйына килеп еттек, бөтә бәрәс ташлыҡ буйлап һибелеп, һыу эсергә кереште. Беҙ күтәреп алып килгән бәрәс­тәребеҙҙе бейек булмаған ҡалҡыу урынға ҡуйып торҙоҡ. Ташлыҡҡа табан һөҙәк урынды эре мал йылғаға һыу эсергә йөрөп киртләсләп бөткән. Бәрәс тигәс тә, ауыр ғына икән, мин уны ергә ҡуйғас, арыған ҡулдарымды ял иттерәм. Талип ағайым үҙе алып килгән бәрәсте алып, һыу эргәһенә илтеп ҡуйҙы. Ә Муйнаҡ шатлығынан нишләргә белмәй, теҙелеп һыу эскән бәрәстәр эргәһенән уйнап һикерә-һикерә минең яныма килеп баҫты ла: «Әйҙә, быныһын да алып төшәйек инде», – тигәндәй, күҙгә ҡарап, тынып ҡалды. Ағайым килеп бәрәсте күтәреп алмаҡсы булғайны, шул саҡ башта бер уй тыуҙы. Үҙем өйрәтеп үҫтергән эт бит. Быға тиклем күпме һоҡландырҙы, аптыратты, шатландырҙы, әле ниндәй булмышын күрһәтер икән? Бәрәсте нисек кенә йәлләһәм дә, Муйнаҡ бер һынау тоторға тейеш, тип уйланым. – Туҡта әле, теймәй тор, Муйнаҡ нимә эшләр икән? – тим. Ә Муйнаҡ нишләргә белмәй, һыу эскән бәрәстәргә ҡарап тора ла минең янда ерҙә ятҡан бәрәс янына килеп, сыйнап, ризаһыҙлығын белдерә, күҙҙәремә ҡарап асыуланып өрә. – Әйҙә, Муйнаҡ! Әйҙә алып төш, һин булдырырһың уны, Муйнаҡ! – ә этем иһә оторо өрөп мине «әрләй», ҡойроғо менән минең аяҡҡа һуға, бәрәскә текләп ҡарап илай. Ағайымдың да түҙемлеге бөтөп: – Ярай инде, Муйнаҡты этләмә, әйҙә, бәрәсте алып төшәйек, – ти. – Хәҙер, бер аҙ көтәйек инде... Муйнаҡ, һин булдыраһың уны, алып төш! – Инде сыҙамлығы бөткән этем, хужаһына өмөтө өҙөлөп: «Йәнең юҡтыр һинең», – тигәндәй ҡараш ташлап, бәрәстең ҡорһаҡ аҫтына моронон тығып этергә кереште. Бына мин көткән минут килеп етте. – Маладис, Муйна-а-аҡ! Әйҙә-ә! – Бәрәс еңелсә генә ерҙән шыла башланы. Этемдең нисек тырышҡанын уны күреп торған кеше генә аңлар ине. Моронон тырышып-тырышып бәрәс аҫтына тыға, башы, бөтә тәне дерелдәй, дүрт аяғы менән бөтә көсөн һалып, бәрәсте киртләстәрҙән ташлыҡҡа – һыуға табан этәрә. – Үәт һин маладис бит, Муйнаҡ! Әйҙә-ә-ә! – Өс метрҙай ара үткәс, инде хәле бөтөп, туҡтап торҙо ла тағы беҙҙе «әрләргә» кереште, тағы эшкә тотондо, тағы өс метрҙай үткәс, ташлыҡҡа килеп етте. Инде таштар өҫтөнән еңелерәк шылыр тиһәм, юҡ шул, киреһенсә, бәрәс аҫтына таштар йыйылып тығылды һәм этем уны башҡа этәрә алмаҫ булды. Хәле лә бөттө. Күҙҙәрендә миңә ҡарата өмөтө бөтә, нәфрәте арта барған кеүек тойҙом. «Хужам мине күпме нәмәгә өйрәтеп тә, үҙе ошо бәрәстең хәлен аңлай алмаймы икән ни? Эх, ҡайҙа һуң, үҙемдең ҡулдарым булһа!» – тип әйтәлер кеүек. – Ярай, Муйнаҡ, һин маладис! Үҙеңдең бөтә тырышлығыңды һалдың, кемлегеңде күрһәттең, хәҙер инде бәрәсте эсерәйек. – Мин бәрәсте күтәреп алып барып һыу янына ҡуйҙым. Ул йотлоғоп-йотлоғоп эсергә кереште. Шул саҡ Муйнаҡтың ниндәй хистәр кисереп, ниндәй дәрт менән янғанын күрһәгеҙ! Ул бәрәстең ҡаршыһына килеп, моронон уның моронона терәй яҙып, йотлоғоп һыу эскәнен күҙәтә. Үҙе нәҙек кенә тауыш менән һуҙып сыйнай, алғы аяҡтары тик тора алмай. Әйтерһең дә, бәрәс һыу йотҡан һайын Муйнаҡҡа көс өҫтәлә бара, ә инде янып торған күҙҙәре, бына-бына тәгәрәп, бәрәстең алдына төшөп китер кеүек. Үҙе лә йотлоғоп, ирендәрен ялап ҡуя. Сыйнап-сыйнап миңә ҡарай, тағы бәрәскә уҡтала, мөлдөрәмә тулы күҙҙәре менән миңә төбәлә. Эсенә һыймаған шатлығын минең менән уртаҡлаша. Бәрәсте тыны менән тартып алырҙай булып, уға текәлә. Муйнаҡтың күҙҙәрендә – йотлоғоп һыу эсеп туя алмаған бәрәстең сағылышы. Әйтерһең дә, ул уны күҙҙәре менән үҙенә тартып алған. Был күренештең бер генә сатҡыһын да ситтә ҡалдырмаҫҡа тырышып хәрәкәтһеҙ ҡалғанмын. Эх, ошо ваҡытта ҡайҙа һуң кинокамера! Бәрәс һыу эсеп туйғас: – Бына, Муйнаҡ, һин ниндәй маладис, бергәләп бәрәскә һыу эсерҙек, – тип арҡаһынан дөпөлдәтеп яратыуым булды, этем вальс әйләнгәндәй, өйөрөлөп-өйө­рөлөп, ташлыҡ буйлап сабып китте. Үҙе күңелле сыйнап өрә. Аяҡтары аҫты­нан тирә-яғына сыңғырлап таштар оса. Бер урап килгәс, бәрәстең күҙҙәренә текләп ҡарап тора ла, минең аяҡтар араһынан үтеп йөрөп, әйләнә-әйләнә бейеп, икенсе урауға китә. Бәрәскә йәшәү сығанағы бирҙе бит ул, үлемдән ҡотҡарҙы. Ниңә шатланмаҫҡа, был бит уның оло еңеү байрамы, еңеү вальсы! Муйнаҡтың бындай ҡылығына аптырашып, бәрәстәрҙең бөтәһе лә боролоп баҫҡан да эткә ҡарап шаҡ ҡатҡан. Ә Муйнаҡтың сәхнәһе оло, етмәһә, таштан бит әле, «йырлай-йырлай» рәхәтләнеп өйөрөлә. Шул тиклем «тамашасы» хәрәкәтһеҙ тын да алмай ҡараған саҡта, ниңә бейемәҫкә? Ә хужаһы уға иң юғары баһаны бирәсәк! Үҫә төшкәс, ҡойма аша еңел генә һикереп сығыуы, һарай башына баҫҡыстан менеп-төшөп йөрөүе һоҡландырҙы. Мин уны бер ҡасан да бәйләп ҡуйманым, көндөҙ беҙгә кеше килһә, тауыш ҡына бирә: «Бына ҡунаҡ килде, ҡаршы ал». Һәм уны үткәреп ебәрә, ә төндә тауыш бирә лә ҡапҡанан ингән кешенең ҡаршыһында минең сыҡҡанды көтөп ултыра. Бер кемде лә ҡурҡытып, абалап өрмәй. Күршенең тауығы ҡойма араһынан сығыр урын табып килеп инһә, тауыш-тынһыҙ ғына артынан йөрөп, уны кире сығарып ебәрә. «Ҡайҙан ингәнһең, шунан сыҡ», – йәнәһе. Көҙгө әтәстәр үҫеп етеп һуғыша башлаһа, бигерәк мәрәкә инде. Уларға ҡарап нимәлер һөйләй, аңлата, тегеләре тыңламағас, йүгереп барып араларына инеп, айырып ебәрә лә, асыулы сыйнап, уларға аҡыллы ҡарашын ташлай. «Бында тәртип булырға тейеш, нимә бүлешәһегеҙ?» Кискеһен көтөүҙе ҡаршы алыу күптән инде уның вазифаһына әйләнгән. Һыйыр менән башмаҡты айырып алып, сит малды картуф баҡсаһына индермәй ары оҙатҡас ҡына йортҡа ҡайта. Ҡарға, сәүкә, һайыҫ­ҡандар был ҡурала ҡош-ҡорт еменә, себештәргә ҡағылырға ярамаған­лығын яҡшы аңлай. ...Мин хеҙмәт итергә киткәндә бик моңһоу оҙатып ҡалһа, хеҙмәттән ҡайтҡас, дуҫымдың шатлығының сиге булманы һәм беҙҙең күңелле тормош тағы бергә дауам итте. Һыу инергә лә бергә йөрөнөк. Муйнаҡ минең менән рәхәтләнеп йөҙә ине. Беҙҙең һәр саҡ һыу инергә йөрөгән урынды «зәңгәр ятыу» тип йөрөттөк. Уның өҫкө яғында ағым көслө, шәп аға, һыуы ла күкрәккә етеп тора. Ятыу башланған урында ҡапыл ярлау, ағым һыу ярҙы йоморолап емереп, эскә табан ашап ингән. Тап ошо тәңгәлдә яр буйлап һыу кирегә ағып килә лә, көслө ағымға ҡаршы сығып, оло ҡомороҡ яһала һәм ул, геүләп үкереп, ҙурайғандан-ҙурая бара. Юлында нимә эләгә, шуны өй­рөл­төп һыу аҫтына һурып алып инеп китә лә, ун биш метрҙай самаһы үткәс, урғыл­тып яңынан килтереп сығара. Көндәрҙең береһендә бер нисә егет Зәңгәр ятыуҙың яр башында йыйылдыҡ, Муйнаҡ та минең менән. Шул саҡ фермала малсы булып эшләп йөрөгән Әхмәт тә килеп етте. Быға тиклем ауылда күренмәгән, ярайһы оло кәүҙәле, бик ҡурҡыныс эт эйәртеп алған. Маңлай тиреһе һырланып-һырланып күҙ ҡабаҡтарын ҡыҫҡан, ауыҙ ирендәре аҫҡа һалына биреп тора, килбәтһеҙ моронло, киң күкрәкле, ҡараһыу-көрән төҫтәге бер йыртҡыс инде. Яҡындан күҙеңә ҡарауы менән йөрәк жыу итеп, тән зымырлап китә. Бына-бына һиңә ташланыр ҙа өҙгөләп ташлар кеүек. – Ҡайҙан алдың бындай этте? – тип һорай һалдым. Уның йөҙөндә ташып ашҡан ҡәнәғәтлегенең сиге юҡ. Ир төк баҫҡан битен икегә йыртып тештәрен йылтыратты, шул саҡ Әхмәттең бите этенең маңлай тиреһенә оҡшағандай тойолдо. Был һорауҙы күптән көтөп торған, буғай, ҙур кинәнес менән: – Атайым күрше ауылдан һарыҡҡа алмаштырып алып ҡайтты! – бындай ҡолаҡҡа ятмаҫ һүҙҙәрҙе беренсе тапҡыр ишеттем. Эт һатып алыу, һарыҡҡа алышыу кеүек алыш-биреш хаҡында ул саҡта ауыл тирәһендә бөтөнләй ишеткән юҡ ине. – Бик шәп эт бит, исеме Джек! – тип ҡуйҙы. – Ә ниңә бындай этте хужаһы ебәрҙе икән, улай бик яҡшы эт булғас? – Ҡыҙының ҡулын сәйнәгән, – ирҙең йөҙөндә ҡәнәғәтлек һыҙаттары арта барҙы. Бына һиңә мә! Берәү бындай йыртҡыстан тиҙерәк ҡотолорға тырышҡан, ә икенсеһе һарыҡ биреп алыуына шатлана. Бәлки, был эт әллә күпме хужаһын алыштырғандыр... Әхмәт этенең булмышын күрһәтер өсөн нимәнән башларға белмәй сәбәләнә. Беҙ һыуға һикерергә йыйынып, аяҡ, өҫ кейемдәребеҙҙе сисеп һалып ҡуйғанбыҙ. Шул саҡ Әхмәт кемдеңдер сандалийын алып, эте алдына ырғытты. Джектың, хужам ниндәй бойороҡ бирер икән, тип тү- ҙемһеҙлек менән көтөп алған мәле. Ажғырып сандалиҙы эләктереп алды ла, ырылдай-ырылдай, ергә ҡуша бәргеләп йыртҡыларға тотондо. Әлбиттә, быны тыныс ҡына ҡарап ултыра торған тамаша түгел, егеттәрҙең түҙемлеге бөтөп: – Нимә эшләйһең һин?! Ал этеңде, туҡтат! – Әхмәт ағай, туҡтат инде этеңде, нимә эшләүең был?! – Ирҙең йөҙөнә ҡарап ниҙәр уйлағанын төҫмөрләргә була ине, әлбиттә, әммә уны тыйып, этен туҡтатырға ҡушыусыларға үпкәһе бермә артты: «Нисек инде, шундай тамашаны туҡтат, имеш, әле яңы башлана ғына бит. Джектың ҡаны ла ҡыҙа башламаған». Эшлектән сыҡҡан сандали артынан бер ботинка осто. – Ха-ха-ха! – уның шашынып көлөүе, этенең йыртҡыстарса ырылдауы менән бергә ҡушылып йөрәкте өйкәй, беҙҙә нәфрәт уята. Беҙ бер урам малай-ҙары бит, бәләкәй саҡтан бергә уйнап үҫһәк тә төрлөбөҙҙә төрлө холоҡ, төрлө уй, фекер. Яныңда йөрөгән кешене лә кем икәнен белеп бөтмәйһең икән шул. Бына бит, әмәле сыҡҡас, үҙен ҡайһылай итеп күрһәтә, әле килеп Әхмәт менән Джектың ҡаны бергә ҡайнай, кәйеф-сафа ҡора, күңел аса, тантана итә. Был мәхшәргә түҙә алмай, бөтә асыуыма ҡысҡырып ебәрҙем: – Етер Әхмәт! Ниңә кешеләрҙән көләһең? Туҡтат этеңде! – ул минең яҡ-ҡа әйләнеп тә ҡараманы. Этенән ҡарашын алмай, әйтерһең, уға ҡотҡо бир. Хәҙер инде ул быға тиклем булған Әхмәт түгел, ә Джекка оҡшап ҡалғайны. – Фас!– тип, ҡулын ситтәрәк аптырап ултырған Муйнаҡҡа табан һуҙҙы. Джек бер ҙә уйлап тормай Муйнаҡҡа ырғыны. Ырылдау менән сыйнап илау тауыштары ҡолаҡты томаланы. Нисек ярҙам итергә? Бер сара ла табып бул-май. Ажғырып, ырылдап, Муйнаҡты һелтәп-һелтәп ергә ҡуша бәрә, уның үҙәк өҙгөс сыйнап ыңғырашҡан тауыштары һауаны яра. Этемде яҡлап ҡулыма тотоп ҡаршы сығырлыҡ бер нәмә лә таба алмағас, ялбарыулы тауыш менән:– Әхмәт, туҡтат этеңде, нимә эшләйһең һин?! Туҡтат инде! – ул фашист карателдәре һымаҡ баҫҡан да, ләззәтләнеп, был мәхшәрҙең аҙағын көтә. Кинофильмдарҙа ҡараған, фашистар пленға алынған һалдаттарҙы нисек итеп эттәренән талатыуҙары йәшен тиҙлеге менән күҙ алдынан үтте. Әгәр үҙен тәпәләп ташлаһам, этен миңә ҡаршы һөстөрәсәк, уныһына шик юҡ. Бөтә сыҙамлығымды йыйып, этемә рухи көс менән ярҙам итеп ҡарарға булдым: – Муйна-а-ҡ! Муйна-а-ҡ! Һин маладис бит, бирешмә Муйна-а-ҡ! –шулай йән көсөмә ҡысҡыра-ҡысҡыра уға көс биреп, дәрт, ғәйрәт өҫтәргә тырышам. Был инде минең аҙаҡы ышаныс, башҡаса ярҙам итеү мөмкин түгел.–Муйна-а-ҡ!.. Шулай ҡысҡыра торғас, беҙҙе хайран ҡалдырып, этем Джекка ҡаршылыҡ күрһәтә башланы. Минең күңелдә этемә булған ышаныс урғылды.–Муйна-а-ҡ!.. Бер саҡ яйын табып Муйнаҡ Джектың тырнаҡ-тештәренән ысҡынып, “Зәңгәр ятыу”ҙан үрҙәрәк кәртәнән һалынған баҫмаға сапты. Төрлө ҡаршылыҡ, баҫҡыс, кәртә аша йөрөп өйрәнгән эт тиҙ арала йылғаның арғы яғында ине. Джек баҫмаға баҫыу менән ҡалтырана- ҡалтырана, көс- хәл менән арғы яҡҡа сығыуын дауам итә. Уның ҡаны үтә лә ҡыҙған, эҙәрлекләүҙән тыйыла алмай. Муйнаҡты йылға арҡылы үҙемдең яҡҡа саҡырам, ә ул ниңәлер минең яҡҡа сыҡмай, һаман да ташлыҡта борһалана. Бына Джек баҫманы үтеп сығыу менән Муйнаҡҡа ташланды. Әммә, хәҙер сыйнап илау тауыштары юҡ, ике эттең ажғырып ырылдауы, уларҙың аяҡтары аҫтынан осҡан таштар сыңлауы – ҡот осҡос күренеш. Хәҙер инде Әхмәткә: «Этеңде туҡтат!» – тип ялыныу урынһыҙ. Бары тик: ”Муйнаҡ! Муйнаҡ! Бирешмә, һин маладис бит, бирешмә!” – тип бөтә көсөмә ҡысҡырыуҙан башҡа бер ни ҙә ҡылып булмай. Джектан кәүҙәгә лә, буйға ла күпкә ҡайтыш Муйнаҡтың, бүре ауларлыҡ был йыртҡысҡа нисек ҡаршы тора алыуына һоҡланыу ҙа, шул уҡ ваҡытта ҡурҡыу ҙа солғап алды. Күп яра алған этем артабан ҡаршы һуғыша алмаҫ, нимә булып бөтөр икән? Эттәр талашҡан тауыштарға ҡушылып, минең тауыш йылға буйын яңғырата. Бер саҡ Муйнаҡ Джектан ысҡынып, һыуға, ятыуҙың үрге яғындағы ағымға һикерҙе. Йылға уртаһына етәрәк, уны Джек ҡыуып етеп өҫтөнә ырғыу менән, һыу аҫтында күҙҙән юғалдылар. Бер нәмә лә булмағандай, көслө ағым тулҡындары уларҙы ҡаплап әүәлгесә ағыуын дауам итте. Тынлыҡ урынлашты. Бары тик “Зәңгәр ятыу”ының ҡомороғо ғына геүелдәп, шомло тынлыҡты боҙа. Береһе артынан икенсеһе хасил була. Хәҙер инде мин түбәнге яҡты күҙәтәм, уларҙы көслө ағым ағыҙып, ҡомороҡ тәрәнгә һурып алып инеп киткәндер ҙә, түбәндә һыу менән урғылып килеп сығырҙар, тим. Беҙҙең арала урынлашҡан ауыр тынлыҡты бер кем дә боҙмай. Бары- һы ла күҙ ҡараштары менән эттәрҙең ҡайҙан килеп сығырын күҙәтә. Әх- мәттең сикһеҙ кинәнесенән йөҙө бүртенеп киткән. Уның эте Муйнаҡты һыу аҫтында быуып үлтерер ҙә, үҙе еңеү тантанаһы менән йөҙөп килеп сығыры- на ныҡлы ышанған. Күпме ваҡыт үткәндер, әйтеүе ҡыйын. Бер саҡ нимә күрәм?! Улар һыу аҫтында юғалған урында нимәлер шартлағандай, һыу ҡойоно урғып сыҡты. Хәҙер инде эттәр ажғырыуын таштар сыңлауы түгел, ә ҡоторонған һыу ҡойоно тауышы “байыта”. Иҫ киткес ҡоторонған ҡойон уртаһында нимә икәнен дә аңламаҫһың. Үҙ күҙҙәремә үҙем ышанмай, бер килке иҫемә килә алмай торам. Был тиклем тауышта мине ишетә алырмы? Ишетер, нисек кенә булмаһын хужаһы уға көс, ғәйрәт бирә һәм ул уны белһен: – Муйна-а-ҡ! Муйна-а-ҡ!.. Бына улар тағы һыу аҫтына төшөп юғал- дылар. Тағы ауыр тынлыҡ... Артабан нимә булырын көтөп, яр башына теҙеп ҡуйған һәйкәлдәр һымаҡ, өнһөҙ ҡатып ҡалғанбыҙ. Хәҙер инде ҡомороҡ геүләүе лә, һыу урғылыуы ла иғтибарҙы үҙенә йәлеп итә алмай, Муйнаҡтың һыу аҫтында үтәсәк бер тотам яҙмышы күңелде әрнетә. Быға тиклем Джек кемдәрҙе сәйнәгәндер ҙә, кемдәрҙең йәнен ҡыйғандыр?.. Күпме тапҡыр һатылып, алыш-бирештәр аша бында килеп етеп, хәҙер Муйнаҡтың башы- на етерме? Ҡуҡырайып баҫҡан Әхмәттең тәкәббер йөҙөндә башкиҫәр шәүләһе инеп йәшеренгән. Мал эйәһенә оҡшай, тиҙәр халыҡта. Эттәр ҙә эйәһенә оҡшай әлбиттә, ә инде был икәү һуңлап булһа ла бер-береһен тапҡан. Туҡта әле, ниңә ваҡытынан алда бөтөнләй төшөнкөлөккә бирелеп торам? Тәүге ваҡытта ана нисек итеп талай ине, ә һуңғараҡ, этем уға ҡаршы һуғыша башланы. Һыу аҫтында, шундай көслө ағымда ағып китмәй, нисек һуғышып ятмаҡ кәрәк? Баш етмәҫ нәмә бит! Хатта, сыйылдап илау, ауыртыныуҙарын да белмәй, тимәк, хужаһынан да көс, ғәйрәт алған ул. Иҫән ҡалыр өсөн дошманына ҡаршы Муйнаҡтың да ҡаны ҡыҙған.Улар күҙҙән юғалған урында һыу өҫкә ҡалҡа һәм тулҡын булып ташлыҡ яғына атыла. Нимә булғанын да аңлап булмай. Йөрәк уғата көсәйеп, күкрәккә һыйыша алмай, дарһылдап тибә башланы. Тулҡын шәбәйеп, һайыраҡ урынға еткәндә, ни күҙҙәрем менән күрәйем: Муйнаҡ Джектың һыртына менеп алған! Елкәһенән бик ҡаты эләктергән, күрәһең, хәҙер инде Джек, сыйнай-сыйнай башын эйеп, баҫмаға табан йүгерә. Был тамашанан шатлығымдың сиге юҡ! Еңеү яуланы бит этем. Ысын Еңеү!– Муйнаҡ! Муйнаҡ! Маладис һин, булдырҙың! – тип ҡысҡырыуыма, Муйнаҡ уны ысҡындырҙы ла өҫтөнән төшөп ҡалды.Ул күңелле өрөп, таш- лыҡта һикереп-һикереп сабып уйнай. Бына һиңә мә! Еңеү тантанаһы бөтә яраны төҙәтә, һыҙланыуҙы баҫа, күрәһең. Ә ысынында урғылып сыҡ ҡан шатлығын ул хужаһы менән генә түгел, ә яр башында теҙелгән тама шасылар менән дә уртаҡлаша ине. Тик был шатлыҡ Әхмәттең тынын быу ҙы. Хәҙер уның эте менән маҡтаныу хыялдары селпәрәмә килде бит. Джек баҫманан ҡалтырана-ҡалтырана сығып барыуын, әлеге күҙлектән ҡарағанда, робот менән сағыштырып булыр ине. Мин баҫма яғына йүгерҙем, был алыштың аҙағын еренә еткереп ҡуйырға кәрәк тигән уйым. – Әйҙә Муйнаҡ! Әйҙә, һөс, кәрәген бир! Хәҙер ҡурҡа бит ул, еңелде! Ә Муйнағым уны уйлап та бирмәй, шатлығынан һикереп өйөрөлә. Джек ҡойроғон бот араһына ҡыҫтырып, башын ергә, эйеп өйө яғына һыпыртты. Муйнаҡты һөстөрһәм дә, ул Джек артынан ҡыуып барманы. Минең өҫкә һикереп ҡосаҡлай, иркәләнә, минең тирәлә әйләнеп бейей. “Рәхмәт һиңә, миңә көс, ғәйрәт бирҙең!”– тип әйтеүе ине уның. Әхмәт иһә, тын-тауышһыҙ, эте ҡиәфәтенә инеп кәкерәйеп, башын аҫҡа эйеп, уның артынан эйәрҙе. Бер- береһенә шул тиклем оҡшарҙар икән, тип ҡарап ҡалдым. Әммә уның ҡараңғылыҡ япҡан йөҙөндә ниндәй мәкерле уйҙар ятҡанын аңлап бөтә алмағанмындыр, күрәһең. Ирҙең этлегенә эстән шигем булһа ла, этемде бәйгә ҡуйманым. Һәр саҡ йорт-ҡураны һаҡлап, ҡош-ҡорт, мал- тыуарҙы тәртиптә тотҡан дуҫыма ышана инем. Үҙем эшкә киткәндә: – Бер ҡайҙа ла сығып йөрөмә, өйҙә бул, – тип китәм. Күпме йылдар бер- гә йәшәү осоронда, мин этем менән һәр саҡ кеше телендә аралаштым һәм ул мине аңлай ҙа, тыңлай ҙа ине. Ҡыҙғансҡа ҡаршы, һәр саҡ улай булмай икән шул. Хатта кешеләр араһында ла бер-береңде тыңламаған, аңламаған саҡтар бик күп . Бер ай самаһы уҙғандыр, бер көндө эштән ҡайтыуыма Муйнаҡ йортта юҡ ине. Бик һуңлап, кискә генә ҡайтып инде. Башын аҫҡа эйгән, көс-хәл менән атлай. Йөрәгем жыу итеп ҡалды.– Һыуҙан йөҙөп сыҡтыңмы әллә? Кибенмәгәнһең дә, – тип янына килдем. Ҡулым менән һыпырып ҡараһам, бөтә тәненән ҡан һарҡа, башы, бите, мороно тоташлай ҡанда, йыртылған ҡолаҡтарынан бер туҡтауһыҙ ҡан тама. Таланмаған урыны ҡалмаған... – Их Муйнаҡ, әйттем бит сығып йөрөмә тип, ниңә тыңламаның инде? – күҙҙәремдән йәштәр тәгәрәне, тауышым ҡалтыранды, тыным ҡыҫылды. Уның һуңғы тапҡыр төбәлгән күҙҙәрендә барыһын да аңлап була ине: “ Ғүмерем буйы һине тыңлап йәшәнем дә, был юлы хаталандым шул. Ғәфү ит.” Йәштәр аша төбәлгән өмөтһөҙ, ауыр ҡараштарымды күтәрә алмай: “Ыһ-һ-һ”- тип, көс-хәл менән ыңғырашып ҡараштарын күҙҙәремдән алып аҫҡа төбәлде, уның хәле бик ауыр ине. Нисек ярҙам итергә һуң һиңә, Муйнаҡ? Минең көс етерлек түгел, яраларыңды уңалтырға бер ниндәй ҙә өмөт юҡ. “Ярай, хужам янына ҡайтып еттем әле”, – тигәндәй, ул башын аяҡтарына һалып ятты ла, үткән бөтә ғүмерен, хужаһы менән тәүге осрашыу минуттарын, ул өйрәткән бөтә нәмәләрҙе, ҡарауыллап ашатҡан ҡош-ҡортто, көтөүҙән айырып алып ҡайтҡан малды, күпме тырышлығын һалып һыу эсергән бәрәсен, шатлыҡлы минуттарында беҙҙе таң ҡалдырып бейегән саҡтарын, рәхәтләнеп йылғала йөҙгән йәйҙәрен, бүре ауларлыҡ йыртҡыс Джекты еңеүен – үҙ ғүмерендәге бәхетле саҡтарын һанап та бөткөһөҙ бит уның... Ҡыҙғанысҡа ҡаршы, бөгөн килеп яңылышыуы... Ул уй-хәтирәләренең осона сыға алмай, тыныс ҡына күҙҙәрен йомдо... Көн яҡтылығын ҡаплап аҡҡан күҙ йәштәре, Муйнаҡтың һуңғы минуттарын минән йәшерергә тырышҡандай, күҙ алдын томаланы. Баш осонда емерелеп төшөргә торған төн хасил булып солғап алды ла этем менән минең араға ҡара пәрҙәһен ҡорҙо. Аяҡ аҫтында ер ишелгәндәй булды. Тын да алмай онотолоп, ойоп ултырғанда әсәйемдең минең янға килгәнен дә һиҙмәгәнмен. – Нимә булды? Муйнаҡҡа нимә булған?! – әсәйемдең йән тетрәткес әрнеүле тауышы йөрәгемде киҫте. –Ниңә өндәшмәйһең?! – минең, тамаҡҡа ултырған төйөрҙө еңеп бер өн дә сыға алманы. Минән Муйнаҡты йәшереп аҡҡан күҙ йәштәре лә, беҙҙең араға ҡоролған ҡара пәрҙә лә, был оло юғалтыуҙы йәшереп ҡала алмай, әлбиттә. Күҙҙәремде томалаған ҡараңғылыҡ таралып та өлгөрмәне, был хәлде күҙәтеп һыҡтаған ҡояш, тау теҙмәләренә һыйынған томандарҙы һағышлы ауыр ҡыҙыл төҫкә манып, тау артына инеп йәшенеү менән ашыҡтырып килгән төн ҡараңғылығы ҡапланы. Муйнаҡтың һуңғы көнөнөң ыҙалары, шомло, ҡараңғы төн менән бергә буталып, мине йәһәннәм төпкөлөндә әйләндерә... Әсәйемдең һөйләнгән һүҙҙәре ара-тирә ҡолаҡҡа салынып, айнытып ебәргәндәй булды: – Бик изге йәнле эт булды бит, кешенән дә аҡыллыраҡ ине. Йәне лә изге урында булыр, Хоҙай ундай йәндәрҙе ожмахҡа ала, ти. Әсәйемдең һүҙҙәренән күңелгә еңеллек килгәндәй тойҙом. Оло кешенең һүҙҙәрендә хаҡлыҡ, дөрөҫ- лөк бар бит. Йөрәкте өйкәгән шомло төн ҡараңғылығы ла таралып, яҡты- рып киткәндәй, хатта Муйнаҡтың йөҙө лә хәҙер асыҡ күренә, ул мәңгелек тыныслыҡ алған төҫлө, әйтерһең дә, хужаһы янында рәхәтләнеп йоҡоға талған. Үҙенең үткән ғүмеренә, тормошона рәхмәтен белдереп, хужаһына ризалығын биреп, тыныс күңел менән хушлашты ул. Тимәк, ҡояш был изге йәнде төн ҡосағына ҡалдырмаҫ өсөн үҙе менән алып китте... ...Иртәнгеһен ҡояш шундай сағыу нурҙарын һибеп, илаһи матурлыҡ менән ҡалҡты, уның яғымлы иркә нурҙары туры, күҙҙәргә ҡарап, ошондай изге йән тәрбиәләгән өсөн рәхмәт әйтә кеүек. Сөнки, әсәйем әйтеүенсә, Күктә тағы бер изге йән өҫтәлде... Бер аҙна самаһы үткәндер, фермала малсылыҡта эшләп йөрөгән Рим урамда мине осратты ла, иҫәнлек-һаулыҡ һорашып алғас: – Зариф ағай, мин әйткәнде Әхмәт ағайға әйтмә, йәме. Ул һинең этеңде фермала дүрт оло эттән талатты, элек бер ҙә килгәне юҡ ине бит уның, нишләп барып сыҡты икән ул унда? – бер аҙ уйланып торғас, өҫтәп ҡуйҙы: – Бик оҙаҡ таланылар, үҙе һөстөрөп торҙо. Уның һуңғы һүҙҙәре ҡалтыранып, өҙөк-өҙөк булып ишетелде... Кем белә, бәлки үткән еңеү шатлығынан үҙен еңелеү белмәҫ батыр итеп тойғандыр. Күпмелер ваҡыт үтеүгә Әхмәттең эте лә күренмәй башланы, бәлки ул да “үҙ урынын” тапҡандыр? Минең йәшәгән ғүмеремдә күпме дуҫым булһа ла, иң яҡын, иң тоғро, бер кемгә лә алмаштырғыһыҙ, кире ҡайтарып алғыһыҙ Муйнаҡ ду- ҫымды юғалтыу тәрән яра ҡалдырҙы. Ниңә шундай яуыз, ҡанһыҙ кешеләр була икән? Күпме йәнде ҡыйып, йөрәкте яралап, ҡайғыға һалып, рәнйетә улар... Әгәр ундайҙар булмаһа, ер йөҙөндә күргән ожмах булыр ине шул. Юҡҡа ғына: “Был ергә кеше һынау тотор өсөн тыуҙырыла"" –тип яҙылмағандыр бит китаптарҙа.Әсәйемдең шундай көсөк алып ҡайтып биреүенә, ғүмерем буйына рәхмәтлемен. Әсә күңеле һиҙгәндер, күрәһең, ниндәй изге йән булырын күрә белгәндер. Шуның өсөн дә Әсә бит ул! Әхмәттең тормош юлын яҙып тороуы ла урынһыҙ, әлбиттә. Ул хәҙер был донъяла юҡ. Ҡабатлап шуны әйтке килә: эт тормошона тиң кеше ғүмерен йәшәгәнсе, кеше тормошона тиң эт ғүмерен йәшәү өҫтөнөрәк. Исемдәре үҙгәртеп алынды."
Йондоҙнамә (7-13 октябрь),"Ылаҡ (22.12 – 20.01)Аҙна башы төрлө ваҡ-төйәк мәшәҡәт менән айырылып торор. Тыры­шы­уығыҙға ҡарамаҫтан, был арала әллә ни ырата алмаҫһығыҙ. Кесе йомала ҡайһы бер ваҡиғалар бер аҙ ҡыуандырып та алыр. һыуғояр (21.01 – 19.02)Осор һис тә һеҙ уйламағанса башланыр. Алдан ҡорған маҡсатығыҙҙы ситкә ҡуйып, икенсе эштәр менән булышырға мәжбүр булырһығыҙ. Кесе йомалағы хәл шатлыҡ алып килер. Балыҡ (20.02 – 20.03)Аҙна барышында кемдер һеҙҙе ҡы­уандырыр. Ниндәйҙер элек башҡарған эшегеҙ өсөн килем алыуығыҙ мөмкин. Уны тейешенсә ҡабул итегеҙ. Әгәр шуның бер өлөшөн изге эшкә йүнәлтһәгеҙ, бигерәк тә һәйбәт. Йома уңыш килтерер. Ҡуҙы (21.03 – 20.04)Дүшәмбе-шишәмбелә һис уйламаған ыңғай ваҡиғалар көтөгөҙ. Ижад менән шөғөлләнгәндәр бигерәк тә уңыр. Ба­шығыҙға өмөтлө уйҙар ҙа килер, моғайын. Уларҙы тартынмайынса башҡалар менән дә уртаҡлашыуығыҙ дөрөҫ булыр. Буға (21.04 – 21.05)Көндәр тыныс үтер. Хатта бәғзеләргә күңелһеҙерәк тә булыр. Ҡайһы бер эштәрегеҙҙе тулыһынса тамамлау өсөн мәл уңышлы булырға оҡшай. Бынан һуң яңы эштәргә тотонорға ла мөмкин. Игеҙәктәр (22.05 – 21.06)Ғөмүмән, аҙна һеҙҙең өсөн уңайлы килә. Тик ҡайһы саҡ һөҙөмтәләргә тиҙерәк өлгә­шеү теләге арҡаһында хата­ла­ныуығыҙ бар. Ҡатмарлы саҡта тәжрибәле кешеләр менән кәңәшләшергә һис тә тартынмағыҙ. Ҡыҫала (22.06 – 23.07)Һәйбәт осор. Мәл ниндәйҙер күптән уйлап йөрөгән маҡсаттарығыҙҙы бо­йомға ашырыу өсөн уңайлы. Әллә ни ҙур булмаған мәсьәләләр ҙә тыуыр, бәлки. Ләкин уларҙы әллә ни күп көс түкмәйенсә хәл итергә тейешһегеҙ. Арыҫлан (24.07 – 23.08)Был арала ҡаршылыҡтарҙың күбәйеп китеүе лә бар. Бәләкәй генә эштәр ҙә һеҙҙән етди ҡараш талап итер, моғайын. Элек биргән вәғәҙәләрегеҙ тураһында ла онотмағыҙ. Матди хәлегеҙ һәйбәтләнер. Ҡыҙ (24.08 – 23.09)Һиҙелерлек уңыштарға өлгәшерһегеҙ. Тик бының өсөн тәүәккәллек күрһәтергә онотмағыҙ. Битараф кешеләрҙең ши­шәмбе-шаршамбылағы уңайлы мәлдәрҙе күрмәүе лә ихтимал. Кесе йоманан һуң үҙегеҙгә бер аҙ ял бирһәгеҙ ҙә ярай. Үлсәү (24.09 – 23.10)Бөтә эштәрегеҙҙә лә әүҙемлек күр­һәтерһегеҙ, моғайын. Аҡса менән бәйле мәсьәләләрҙә лә уңырһығыҙ һымаҡ. Бәғзеләрҙең икенсе эшкә күсеүе лә бар. Кемгәлер икенсе, юғарыраҡ вазифа ла тәҡдим итерҙәр, бәлки. Саян (24.10 – 22.11) Яҡын кешеләрҙең ҡайһы бер ҡылығы эсегеҙҙе бошорор. Бер үк араларҙы асыҡлауға тиклем барып етмәгеҙ. Был арала һис тә уйламағанда алыҫ сәфәргә юлланыуығыҙ ихтимал. Уның йомғаҡтары һеҙҙе мотлаҡ ҡыуандырыр. Уҡсы (23.11 – 21.12)Өйҙәге хәлдәр һәйбәт булмаҡсы. Элекке ҡытыршылыҡтар бөтөнләй онотолор. Ғөмүмән, өйҙә лә, эштә лә аралашыу яҡшы барыр. Кешеләр менән еңел генә уртаҡ тел табырһығыҙ. Йондоҙҙар был арала әйбер күсерергә кәңәш итмәй."
Фәнис Әминев Баймаҡ районы хакимиәте башлығы итеп тәғәйенләнде,"Район советы депутаттары ҡарары менән Фәнис Әминев Баймаҡ районы хакимиәте башлығы итеп тәғәйенләнде. Был хаҡта Башҡортостан башлығы Радий Хәбиров республика Хөкүмәтендәге оператив кәңәшмәлә хәбәр итте. Фәнис Ғәбдрәшит улы Әминев 1967 йылдың 24 июлендә Баймаҡта тыуған. 1984 – 1985 йылдарҙа СПТУ-ла белем ала, шулай уҡ Магнитагорск тау-металлургия институтын тамамлаған. 1985 – 1987 йылдарҙа Армия сафында хеҙмәт итә. 1993 – 2006 йылдарҙа Баймаҡ йылылыҡ селтәре предприятиеһында мастер, баш инженер һәм директор вазифаһын башҡарыусы булып эшләй. 2006 – 2008 йылдарҙа Баймаҡта «Йылылыҡ селтәре» муниципаль унитар предприятиеһы директоры, 2008 – 2011 йылдарҙа шунда уҡ директор урынбаҫары һәм директор вазифаларын башҡара. Шулай уҡ «Өфө һыу каналыл» яуаплылығы сикләнгән йәмғиәтенең баш инженеры була. 2013 – 2016 –йылдарҙа «Йылылыҡ селтәре» яуаплылығы сикләнгән йәмғиәте директоры. 2016 – 2018 йылдарҙа – Баймаҡ ҡалаһы хакимиәте башлығы. 2018 йылдың 30 ноябрендә Баймаҡ районы хакимиәте башлығы урынбаҫары итеп тәғәйенләнә. 2018 йылдың 3 декабренән Баймаҡ районы хакимиәте башлығы вазифаһы бурысын башҡара."
Үҙ балаларынан баш тартҡан,"Кәкүк атай балаларына аҡса түләмәҫ өсөн НТВ каналында барған “ДНК” тапшырыуына уҡ барып еткән.Стәрлетамаҡта йәшәүсе ир үҙенең дүрт балаһынан баш тарта. Уның фекеренсә, балалар уныҡы түгел. Уның әйтеүенсә, ҡыҙҙар – 5, 9, 10 һәм 12 йәшлек, береһе лә уға оҡшамаған. Ә эш хаҡының 75 процентты кеше балаларына биргеһе килмәй. Бөгөн ирҙең балаларына 200 мең һум бурысы бар. Уны яҡлашырға тапшырыуға Американан апайы Каролина ла килеп етә. Ул да, балалар Денистыҡы була алмай, тип раҫлай. Килене йөклө булғанда ҡустыһы вахта менән Себергә эшкә йөрөгән.Әйткәндәй, ғаилә ҡатын икенсегә бала табырға йөрөгәндә генә законлы яҙылыша.Тапшырыуға генетик тест үтеү өсөн Кристина өс ҡыҙын алып килә. Өлкән ҡыҙы килмәүен иһә атаһын күрә алмауы менән аңлата. Телешоуҙың студияһында үткәргән экспертиза балаларҙың Денистыҡы булыуын иҫбатлай. Тик үҙ балаларынан баш тартҡан атай быға һаман шик менән ҡарай һәм ышанмай."
Суд приставтары көс структураларына тиңләштерелде,"Суд приставтары хеҙмәте көс структураһы статусы алды. Улар, башҡа хоҡуҡ һаҡлау органдары хеҙмәткәрҙәре кеүек, офицер званиелары аласаҡ һәм социаль пакетҡа эйә буласаҡ.Суд ҡарарҙарын башҡарыусыларҙы йыл һайын наркотиктар һәм алкоголь ҡулланыуға тикшереп торасаҡтар. Ике гражданлылыҡ алырға ярамай. Суд приставтарының үҙҙәренең Этика кодексы барлыҡҡа киләсәк. Яңы закон киләһе йылдан үҙ көсөнә инә. Реформа 62 мең кешегә ҡағыла. Ведомство хеҙмәткәрҙәренең эш хаҡтары ла артасаҡ. 20-25 йыл эшләгәндән һуң улар льготалы хаҡлы ялға китеү хоҡуғына ла эйә буласаҡ."
"Лилиә Ғүмәрова ""Минең ғаиләм"" проектын тәҡдим итте","РФ Федерация Советындағы сенаторыбыҙ Лилиә Ғүмәрова сентябрь аҙағында Фән, мәғариф һәм мәҙәниәт буйынса комитетты етәкләй башланы. Бөгөн хөкүмәт ""оперативкаһы""нда Радий Хәбиров уны тағы бер тапҡыр ҡотланы. Лилиә Салауат ҡыҙы ""Минең ғаиләм"" республика проекты менән сығыш яһаны. Ул социаль етемлекте иҫкәртеүгә арнала. ""Берҙәм Рәсәй"" партияһы менән берлектәге проект был. Беләһегеҙ, беҙҙә ата-әсәһе тере булып та етем булған балалар күп. Бөтә етемдәрҙең 76 проценты шундайҙар. Бәләгә башлыса эскелек ғәйепле. Лилиә Салауат ҡыҙы белдереүенсә, 2018 йылдағы тикшеренеүҙәр тарҡалған ғаиләләрҙең һәр дүртенсеһендә сәбәп эскелек булыуын күрһәткән. Социаль приюттарға урынлаштырылыусы балалар араһында ла алкоголгә бәйлелек менән ауырыусы ғаиләләрҙең балалары күп. Ошо проблеманы кәметеү, бөтөрөү ниәте менән илдәге һөҙөмтәле тәжрибәләр, башҡа субъекттарҙа ғәмәлгә ашырылған проекттар ҙа өйрәнелгән. Әстерхан өлкәһендәге проект беҙҙекен төҙөүгә нигеҙ итеп алынған. Унда проблемаға ҡаршы тороу өсөн айырым бюджет тупланмалары кәрәк түгел, ә дәүләт гарантиялары бирелә. Проектты биш этапта ғәмәлгә ашырыу күҙаллана. Тәүгеһендә эскелек һаҙлығына батҡан ғаиләләрҙе асыҡлау, икенсеһендә һауығыуға мотивация биреү (табип-нарколог, ғаиләгә ярҙам хеҙмәте), өсөнсө этапта диагностикалау, дауалау ҡарала. Артабан - комплекслы рәүештә күҙәтеү, ғаиләгә ярҙам күрһәтеү этаптары.Проектта нисә ғаиләнең ҡатнашыуы ла күҙаллана. 241-е быйылдан башлай, тип белдерҙе Лилиә Салауат ҡыҙы. 500 баланы социаль етемлектән ҡотҡарыуға өмөт бар."
Урмандар яна,"Уҙған ял көндәрендә республикала урман янғындары теркәлде. Әбйәлил районында – 9, 5 га, Ишембай, Баймаҡ райондарында – 3 гектар, Белорет районында – 1,7 гектар, Йылайыр районында – 6,5 гектар ерҙә урман янған. Быйыл тәбиғәттә 162 урында ут сыҡҡан, 2185, 08 гектар майҙан зыян күргән . Аҙнаның тәүге көндәре ҡоро тора. Урманда усаҡ яҡһағыҙ, һүндереп китергә онотмағыҙ! Ҡыу үләнгә һүндерелмәгән тәмәке төпсөктәре ташламағыҙ!"
Аҙна башы йылы торасаҡ,"Республика Хөкүмәтенең бөгөнгө оператив кәңәшмәһендә белдереүҙәренсә, аҙна йылы көндәр менән башлана.БР вице-премьеры - торлаҡ-коммуналь хужалыҡ министры вазифаһын башҡарыусы Борис Беляев, гидрометүҙәк мәғлүмәттәренә һылтанып, көн торошо фараздарын еткерҙе. Алдағы көндәрҙә йылы, яуым-төшөмһөҙ буласаҡ. Төндә температура +1, - 4 градус, көндөҙ 16, 20 градус йылы буласаҡ. Аҙна аҙағына ямғыр, таулы райондарҙа ҡар яуыуы күҙаллана. Төндә урыны менән 6 градусҡаса һыуытыуы ихтимал. көндөҙ башлыса +7, +12 градус. Йылытыу ҡорамалдары тыштағы һауа температураһына ярашлы эшләтелә."
Был аҙнала дүрт кенә көн эшләйбеҙ,"Алдан әйтеүебеҙсә, был аҙнала, Республика көнөн билдәләү уңайынан, эш көнө - дүрт көн. 11, 12, 13, йәғни, йома, шәмбе, йәкшәмбе - байрам һәм ял көндәре. Был ваҡытта республика буйынса байрам саралары ойоштороласаҡ. Мәҙәни, спорт саралары, экологик акциялар, күргәҙмәләр, йәрминкәләр, төрлө объектты асыу тантанаһы, асҡыстар, наградалар тапшырыу күҙаллана. Әйткәндәй, ундай саралар аҙна башынан уҡ уҙғарыла башлауы ихтимал.Башҡортостан гимнын башҡарыу буйынса флешмоб та көтөлә. 9 октябрҙә ""Башҡортостан: кешеләр һәм ваҡиғалар"" темаһына Берҙәм класс сәғәте үткәреү күҙаллана. Китапханалар ҙа был байрамды киң билдәләйәсәк. Рәсми тантана 10 һәм 11 октябргә ҡаралған. 10-ында ""Башҡортостан"" дәүләт концерт залында ""Беренсе Республика"" ултырышы үтә һәм сәнғәт оҫталары концерты була. 11-ендә Салауат Юлаев һәм Шәйехзада Бабич һәйкәлдәренә сәскә һалына. Шул уҡ көндө ошо майҙандар биләмәһендә матур сара үтә. ""Военная служба по контракту в Вооруженных Силах Российской Федерации — твой выбор!"" акцияһы ҡаланың төп майҙанында ойоштороласаҡ. Артабан халыҡ алдында ""Дәрүишхан"" төркөмө, ""Pizza"", Элвин Грей сығыш яһай.Аҙаҡтан - сағыу фейерверк."
"""Хеҙмәт етештереүсәнлеген күтәреү һәм мәшғүллеккә булышлыҡ итеү"" милли проектына ярашлы, ""һаҡсыл етештереү"" принцибы ла ҡулланыла","Башҡортостандың 42 сәнәғәт, төҙөлөш, аграр тармаҡ предприятиеһы милли проектта ҡатнаша. Йыл аҙағына тиклем исемлеккә тағы ла кәм тигәндә 8 - 10 предприятие инергә тейеш.""Хеҙмәт етештереүсәнлеге һәм мәшғүллеккә булышлыҡ итеү"" милли проектына ярашлы, беҙҙең төбәк проекттары ла бар. Уларҙы ғәмәлгә ашырыу барышында быйыл хеҙмәт етештереүсәнлеген 2,3 процентҡа арттырыу күҙаллана. Ҡуйылған бурыстарға ирешеү өсөн проектта 50 предприятиеның ҡатнашыуы шарт. Үрҙә әйтелгәнсә, беҙҙә әле 42, әммә йыл аҙағына 50-нән ашып китәсәктәр. Хеҙмәт етештереүсәнлеген күтәреү менән бер рәттән ""һаҡсыл етештереү"" принцибы буйынса ла эш алып барыла. Әле ошо маҡсатта проектта ҡатнашыусы предприятиеларҙан 324 хеҙмәткәр уҡытылған. Йыл аҙағынаса тағы 246 кешене уҡытыу ҡарала."
Белгестәр грипп менән ауырымаҫ өсөн кәңәштәр биргән,"1. Иң беренсе сиратта ауырымаҫ өсөн алдан уҡ прививка яһатырға, сирҙең тәүге билдәләре булған кешеләр менән аралашмаҫҡа һәм кешеләр күпләп йыйыла торған урындарҙа һирәк булырға кәрәк.2. Бынан тыш, «Роспотребнадзор» белгестәре танау эсен һәм ҡулдарҙы һабын менән йыуырға кәңәш итә. Был эште бигерәк тә урамда һәм йәмәғәт транспортында йөрөп ҡайтҡандан һуң башҡарырға кәрәк. 3. Шулай уҡ бүлмәләрҙе даими рәүештә елләтергә, биналағы һауаны дымландырырға кәңәш итәләр. Йорттағы туҙандарҙы ла даими рәүештә йүеш сепрәк менән һөртөп тороу мөһим. 4. Сәләмәт йәшәү рәүешен алып барыу, дөрөҫ туҡланыу, саф һауала йөрөү, физик күнегеүҙәр яһау, һигеҙ сәғәт йоҡо ла организмға вирустарға ҡаршы торорға ярҙам итәсәк. 5. С витаминдарына бай булған емеш-еләкте ашарға тырышығыҙ. Гөлйемеш, һырғанаҡ, әфлисун, ҡарағат емештәренән эшләнгән сәй көҙгө һалҡын көндә йылытып ҡына ҡалмай, грипп һәм ОРВИ-нан да һаҡлай."
Анастасия Кузьмина спорттан китте,"Рәсәй һылыуы, Словакия биатлон йыйылма командаһы өсөн сыһыш яһаған билдәле Анастасия Кузьмина спорттан китергә булды.Өс тапҡыр Олимпия уйындары чемпионы уҙған миҙгел аҙағында алдан китәсәген белдергәйне. Тик әгәр көсө ҡалһа, тағы бер миҙгел командаһына ярҙам итеренә өмөтләнгәйне. Әммә бына яңыраҡ, нөктә ҡуйырға булды. Шулай уҡ 34 йәшлек спортсы донъя беренселектәрендә бер алтын, бер көмөш һәм бер бронза миҙал яуланы. Словакияның ике тапҡыр иң көслө спортсыһы булып танылды. Ул тыумышы менән Төмәндән. Рәсәй йыйылма командаһы өсөн ике миҙгел сығыш яһағандан һуң, кейәүгә сығып, Словакияға күсеп китә. Һәм шунда башлана ла инде триумфы."
Владимир Путин социаль лифттарҙың намыҫлы эшләүен теләй,"Рәсәй Президенты ""Сириус"" белем биреү үҙәгенең фән һәм сәнғәт паркында ""Рәсәй - мөмкинлектәр иле"" автономлы коммерция булмаған ойошмаһының күҙәтеү советы ултырышын үткәрҙе.Бында ҡатнашыусылар ойошманың төп эш йүнәлештәре буйынса һөҙөмтәләрҙе барланы, эшмәкәрлектең алда торған мөһим мәсьәләләрен ҡараны. Әйткәндәй, ""Рәсәй - мөмкинлектәр иле"" ойошмаһы Владимир Путин указы менән 2018 йылдың майында барлыҡҡа килгәйне. Уның төп бурыстары: социаль мобиллекте күтәреү шарттарын формалаштырыу, граждандарҙың шәхси һәм һөнәри мөмкинлектәрен ғәмәлгә ашырыуҙы тәьмин итеү, илдә һөҙөмтәле социаль лифттар булдырыу. Был осрашыу ойошманың күҙәтеү советының тәүге ултырышы ине. Нимәһе ҡыҙыҡ: Президентҡа бик ҙур инеш сығыш яҙғандар икән. Был хаҡта үҙе әйтте. Әммә, тине Владимир Владимирович, күп һүҙгә ваҡыт әрәм итеп тормайынса, тыңларға теләйем: - У нас за последнее время выработан и создан целый набор различных механизмов, которые направлены на то, чтобы выявлять талантливых, перспективных, умеющих работать людей. Прежде всего, конечно, мы рассчитываем на молодых людей с тем, чтобы эти так называемые социальные лифты работали у нас не по звонку, не по связям, а работало бы по объективным критериям и распространялось бы на всю страну. Поэтому я сейчас не буду перечислять все эти инструменты, их достаточно много. У меня даже, потом мы с Сергеем Владиленовичем [Кириенко] поговорим, создалось такое впечатление, что их слишком много. Может быть, взять какой-то один, два, три и на этом сосредоточиться, распространяя его на всю страну. Но это уже, как говорится, вопрос анализа того, что происходит в реальной жизни. В целом хочу сказать, что вся эта система работает, и мне очень приятно было познакомиться с материалами, которые представлены по результатам этой работы... Ышанайыҡ, тиҙҙән социаль лифттар ысынлап та үҙен күрһәтер. Президент әйткәнсә, таныш-тоношһоҙ, ""өҫтән"" шылтыратыуһыҙ ҙа юғары үҫеп китеүсе өмөтлө йәштәрҙе күрербеҙ. Был мөмкиндер. Ойошманың атамаһы шуға ишаралай түгелме?"
270 мең һумлыҡ бал!,"Сентябрь айында Иглин районы буйынса эске эштәр бүлегенә 73 йәшлек ҡатын мөрәжәғәт итә. Ят бер ир минең 270 мең һум аҡсамды урланы, тип зарлана ул.Бал һатам, тип килеп ингән ул ирекәй әбейҙең өйөнә. Татлы ризыҡты маҡтағас, әбей балды тәмләп ҡараған да оҡшатҡан, һатып алырға булып киткән. Янсығын сығарып, аҡса иҫәпләгәнсе, ир уның иғтибарын әүрәтеп, өйҙәге бөтөн аҡсаһын сәлдергән.Оператив-эҙләү эше барышында бурҙың шәхесе асыҡланған. Ул элек хөкөмгә тарттырылған 33 йәшлек Ҡабарҙы-Балкар кешеһе. Полиция хеҙмәткәрҙәре ирҙе тыуған республикаһында ҡулға алып, Башҡортостанға килтергән. Уға ҡарата енәйәт эше асылған, тип хәбәр итә БР Эске эштәр министрлығының матбуғат хеҙмәте. Ә кисә Өфөлә 74 йәшлек әбейҙең янсығын ялған ""газ хеҙмәткәрҙәре"" талап сыҡҡан. Пенсияһынан 11 мең һум аҡсаһын урлағандар. Ниңә генә өйҙә яңғыҙы саҡта яттарға ишек асҡандыр..."
"Трус, Балбес һәм Бывалый","Учалы ҡалаһының ""Йәшмә"" кинотеатры алдында торған һәйкәл һәр кемдең күңеленә хуш килә. Барыһы ла уның янында фото төшөргә ярата. Ошо һәйкәл mirtesen.ru медиаплатформаһында ойошторолған davaipogovorim сайты версияһы буйынса киногеройҙарға иң ҡыҙыҡлы һәйкәлдәрҙең береһе булараҡ маҡтаулы исемлеккә ингән. Леонид Гайдайҙың ""Кавказ тотҡонбикәһе"" комедияһы персонаждарына арналған һәйкәлдең авторы Илшат Мөхәмәтйәров."
"""Таусы"" - алға!","Кисәге Учалының ""Таусы"" хоккей командаһы Юғары хоккей лигаһы чемпионаты сиктәрендә Пекиндың «Орджи» командаһы менән осрашты.Беҙҙекеләр еңде! Уйын 4:1 иҫәбе менән тамамланды. Ҡытайҙар шайбаны беҙҙең ҡапҡаға индерергә хәтәр ныҡ тырышты, ярай ҙа беҙҙең ҡапҡасы сос булып сыҡты, шуға иҫәп араһы кәмемәне. Киләһе уйын иртәгә, 7 октябрҙә, Учалыла үтәсәк.Тағы ла ҡытайҙар менән осрашасаҡтар. Тик был юлы Пекиндың «КРС-БСУ» хоккей командаһы менән. Матч 18-30 сәғ. башланасаҡ."
Юл фажиғәләре - 5 октябрь,"Кисә, 5 октябрҙә, республикала 13 автомобиль аварияһы теркәлгән. Бер кеше һәләк булған, ун ике кеше йәрәхәттәр алған. Эскән килеш машина йөрөткән 57 водитель тотолған.Иртән Туймазы районы Туҡай ауылының Үҙәк урамында 24 йәшлек Өфө егете ""SX-R"" мотоциклында ерҙән сурайып сығып торған торбаға (осона?) менеп китеп, кинәт түңкәрелгән. Аварияла егеттең ғүмере өҙөлгән.Мотошлем кейеп мотоциклға ултырһасы, иҫән ҡалыр ине бит, тип йән әрней... Ә бөгөн Өфөлә 18.20 сәғ. Королев урамында 38 йәшлек ҡатын ""Toyota Camry"" машинаһында малайҙы төрттөрә. Балаҡай ярамаған ерҙән юлды йүгереп сығып барған булған. Динар Ғилметдиновтың хәбәр итеүенсә, аварияла алған йәрәхәттәрҙән 5 йәшлек малаҡай дауаханала йән биргән.Был йән өшөткөс ваҡиға буйынса тикшереү бара."
"""Йәшел Башҡортостан"" акцияһына Иҫән ауылы ла ҡушылды",Баймаҡ районының Иҫән ауылы ир-егеттәре активы Сафия мәсете янына ҡарағай һәм ҡарағас үҫентеләрен ултырттылар тип хәбәр итте беҙгә Юлдаш Әминев. #ЗеленаяБашкирия
Өфөлә пассажир автобусына ут ҡапҡан!,"Ғәҙәттән тыш хәл Октябрь проспектында теркәлгән. 51-се маршруттан барған ""НефАЗ"" автобусы ""Ҡурсаҡ театры"" туҡталышы янында янып киткән.Тәүҙә пассажирҙан ышылдаған тауыш ишеткән. Аҙаҡ артта мотор янында асыҡ ут күренгән. Водитель шунда уҡ ишектәрҙе асҡан һәм салондағы егермеләп кеше тышҡа ябырылған. Бәләкәй бала ултырған колясканы түңкәргәндәр, ярай сабыйға бер нимә лә булмаған. Бер ир ҡолап аяғы һынған. Артта ултырған егеттәрҙе сәс-ҡаштары утҡа көйгән. Водитель утты үҙе һүндергән. Ҡотҡарыусылар тиҙ килеп еткән."
Был аҙнала кроссвордты кем дөрөҫ сискән?,"Гәзитебеҙҙең 39-сы һанында сыҡҡан крос­свордтың яуабын беренсе булып ебәреүсе Гөлнара ХАЖИНА (Әбйәлил районы) еңеүсе тип билдәләнде, пароль – трансфокатор (фокус аралығын үҙгәртеп булған фотоаппарат объективы).Шулай уҡ дөрөҫ яуапты Октябрьскийҙан Миҙхәт Шә­рипов, Йылайырҙан Венера Абдуллина, Әминә Лоҡма­нова, Әлшәйҙән Зәйтүнә Ҡунафина, Әлфиә Ғәлиул­лина, Фәниә Ғәлимова, Фә­нүрә Абдуллина, Ейәнсура­нан Сәлим Юлдашбаев, Ғәли Ишкинин, Өфөнән Алина Ғәлимова, Илештән Ғәлимә Ғәлиева, Гөлсәсәк Латипова, Нуримандан Гөлсәсәк Хәйрул­лина, Миәкәнән Гүзәл һәм Булат Мөхәмәтйәновтар, Хәйбулланан Рәжәп Хәсәнов, Күгәрсендән Фәһимә һәм Салауат Сыңғыҙовтар, Венера Шәйәхмәтова, Учалынан Лилиә Шәғәлина, Әлфиә Суфьянова, Әбйәлилдән Нәрисә Уйылданова, Фәнүзә Вәлишина, Сәфинә Әхмәтова, Шәрифә Иҙрисова, Рита Шәйҙуллина ебәргән."
Картуф менән дауаланыу,"Картуф – беҙҙең иң яратҡан ризыҡтарыбыҙҙың береһе. Нимә генә бешерһәк тә, уны ҡулланабыҙ. Ғөмүмән, туҡланыу рационын унһыҙ күҙ алдына ла килтереүе ҡыйын. Ә бына файҙалы үҙенсәлектәре хаҡында күптәр хәбәрҙар түгелдер. Составында калий күп булыу сә­бәпле, картуф йөрәк эшмәкәр­легенә ыңғай тәьҫир итә, бәүел ҡыуҙыртыу үҙенсәлегенә эйә. Шун­лыҡтан иҙмә­һен йөрәк сирлеләргә һәм бөйөрҙәре ауырыу булған кешеләрҙең туҡланыу рационына индерәләр. Ҡайһы бер ауырыуҙарға табиптар күп һыу эсергә ҡушмай. Әммә ул етешмәһә лә насар, сөнки зарарлы матдәләрҙең организмдан сығыуын һәм матдәләр алмашыныуын тот­ҡарлай. Бындай осраҡта картуф ныҡ ҡына ярҙам итә. Әгәр ҙә тоҙһоҙ диета тәғәйенләнеп, уны рационға индер­гәндә, һыу эсеүҙе сикләү кәрәкмәй. Сөнки картуфтағы калий һыуға тотҡарланырға ирек бирмәй. Картуфта аҡһым күп түгел, ни бары 2 процент тирәһе генә. Әммә ул бик файҙалы, сөнки организм тарафынан еңел үҙләштерелә. Юҡҡа ғына диетологтар хроник бөйөр сирҙәре менән ауырыусы пациенттарға картуф-йомортҡа диетаһын тәҡдим итмәй.Яраны, сиҡан кеүек тире ауырыу­ҙарын да икенсе икмәк ярҙамында дауалайҙар. Бының өсөн сей картуфты киҫәктәргә ҡырҡҡылап яраға ҡуйырға кәрәк, ә дерматитҡа, янған һәм эренләп торған урындарға уны ҡырғыстан үткәреп һалырға мөмкин. Был йәшелсәлә С витамины күп, шулай уҡ унда туберкулез таяҡса­ларын үлтереүсе туберозин тигән матдә булыуы ла асыҡланған. Ҡабығы Беҙ картуфты бешергәндә ҡабығын әрсейбеҙ, әммә шул ҡабыҡ менән бергә бик күп файҙалы матдәнең ташланыуы хаҡында уйламайбыҙ Картуф ҡабығы йөрәк-ҡан тамырҙары сис­темаһы эшмәкәрлеге өсөн бик тә файҙалы булған цинк һәм калийға бай. Картуфтың үҙенә ҡарағанда ла унда витаминдар һәм минераль матдәләр, ферменттар күберәк.Ҡабығынан бик тә шифалы иҙмә әҙерләргә була. Бының өсөн иң тәүҙә картуфты яҡшы итеп йыуып, шунан ҡабығын ҡалыныраҡ итеп әрсеп алырға һәм ит үткәргестән үткәрергә. Килеп сыҡҡан массаға саҡ өҫтөнә сығырлыҡ итеп ҡайнар һыу ҡойорға, 1 – 2 минут ҡайнатырға һәм йылыла төнәтергә. Әлбиттә, ул тәме буйынса иҙмәнән ҡалыша, әммә шифаһы буйынса күпкә өҫтөн: организмдан шлактарҙы сығарырға, матдәләр алмашыныуын көйләргә, аллергиянан һәм шешенеүҙән арынырға ярҙам итә. Варикоздан, диатездан, артриттан һәм геморройҙан да файҙалы. КрахмалыКартуф крахмалын ашҡаҙан-эсәк трактының хроник ауырыуҙарынан файҙаланалар. Ул эсәктәрҙең лайлалы ҡатламын дарыуҙарҙың йоғон­тоһонда елһенеүҙән һаҡлай, үт кис­лотаһы алмашыныуын әүҙем­ләштерә, В2 витаминының эсәк бактериялары синтезын көйләй. Крахмалды шулай уҡ төрлө май, крем әҙерләгәндә лә ҡулла­налар. Ә унан әҙер­ләнгән ванна тире ауырыуҙа­рынан ҡысынғанда, невроздан, диатездан ярҙам итә.Һуты[/b] Минераль составы буйынса картуф һуты бик ҡиммәтле дауалау концентратына инә. Уны ашҡаҙан һәм бөйән эсәге ауырыуҙарын, хроник гастрит­ты дауалауҙа ҡулланалар. Ҡыҙғылт һәм алһыу тышлы картуф яҡшыраҡ. Унда елһе­неүгә ҡаршы көрәшеүсе мат­дәләр 1,5 тапҡырға күберәк. Картуф һуты үҙәк көйгәндә, кикереү йонсотҡанда, эс ҡабарғанда ярҙам итә. Уның шулай уҡ экзема, сиҡан, дерматит кеүек тире ауырыуҙарын дауалағанда ла файҙаһы бар.Күптән түгел картуф һуты­ның тағы бер мөһим үҙенсә­леген асҡандар – ул онкология ауырыуҙарынан ярҙам итә. Был картуф һутында биологик әүҙем матдәләрҙең күп булыуына бәйле. Мәҫәлән, соланин яңы барлыҡҡа килеүсе рак күҙәнәктәрен юҡҡа сығара.Картуф һутын профилактика йәһәтенән дә эсергә кәңәш итәләр. Сөнки ул эске орган­дарҙың эшмәкәрлеген яҡ­шырта, аппетитты күтәрә, организмды таҙарта. Һуты менән дауаланғанда тоҙло-боросло, майлы аштарҙан баш тартып, еңелсә диетаға күсергә кәрәк.[b]ҺыуыҒәҙәттә, картуфты бешер­гәс, уның һыуын түгәбеҙ. Әммә, белгестәр фекеренсә, ул организмды шлактарҙан, эсәктәрҙе лайланан таҙарта. Артрит менән интегеүселәр өсөн дә файҙалы: иртән ас ҡарынға, көндөҙ һәм йоҡлар алдынан эсергә кәрәк. Шуға өҫтәп, көндөҙ ҡабығы менән ҡырғыстан үткәрелгән бер-ике сей картуф та ашарға кәңәш ителә."
«Йөрәк һүҙе» һеҙҙе көтә,"Быйыл матур йолаға әйләнгән “Йөрәк һүҙе” проекты өсөнсө тапҡыр сәхнәгә сыға. 9 ноябрҙә “Башҡортостан” дәүләт концерт залында үтәсәк шиғриәт байрамы республиканың бер быуатлыҡ тарихына, халыҡ шағиры Мостай Кәримдең тыуыуына 100 йыл тулыуға һәм Рәсәй буйынса иғлан ителгән Театр йылына арнала. Тәү сиратта шуны билдәләп үтергә кәрәк: “Йөрәк һүҙе” конкурсы яңыртылып, матур үҙгәрештәр менән тамашасы хөкөмөнә сыға.– “Йөрәк һүҙе” – туған телебеҙҙе һаҡлау, үҫтереү маҡсатында уйлап сығарылған проект. 2017 йылда башҡорт телен уҡытыу мәсьәләһе киҫкен торғанда, һәр ваҡыт әйтер һүҙе тейешле ергә барып етһен өсөн халыҡ урамға сығырға тейешме икән, тигән һорау тыуҙы. Был хәлде аңлы рәүештә, йөрәк менән яйға һалыу юлдары уйланылды. Ошондай фекерҙәр һөҙөм­тәһендә яралды ул. Телебеҙгә булған һөйөүебеҙҙе, сафлығыбыҙҙы сәхнәгә алып сығайыҡ, – тине проекттың авторы һәм етәксеһе Найлә Сәфәрғолова. Быйыл конкурс финалында 16 театр белемле шәхес ҡатнаша. Улар сәхнәлә парлашып түгел, берәмләп майҙан тотасаҡ. “Йөрәк һүҙе”нең беренсе туры Мостай Кәрим ижадына арналһа, артабанғы этапта бәйгеселәр үҙҙәре һайлаған шағирҙарҙың ижад емештәре менән сәхнәгә сыға. Уларға талап бер: шиғырҙар бөгөнгө башҡорт ерҙәренең, теленең, милләтенең проблемаларын күтәрергә һәм башҡарыусының йөрәк төпкөлөнән сығырға тейеш. Быға тиклем республикала йырсылар, ҡурайсылар, көрәшселәр бәйгеләре генә ҙурланып, еңеүселәргә бүләккә еңел автомобилдәр тапшырылһа, Найлә Ғабдулхай ҡыҙының тырышлығы менән шағирҙар һәм һүҙ оҫталарының да баһаһы артты. Быйыл 1-се урын яулаусы 500 мең һум аҡса менән бүләкләнә. 2-се урынға 300 мең һум ҡаралған. РФ Дәүләт Думаһы депутаты Зөһрә Рәхмәтуллина 3-сө урын яулаусыға үҙе тәғәйенләгән премия аҡсаһын – 100 мең һумды тапшырасаҡ. Ошондай уҡ сумма тамашасылар һөйөүен яулаусы бәйгесегә лә эләгәсәк. Уны Бөтә донъя башҡорттары ҡоролтайы башҡарма комитеты бирә. Иң яҡшы шиғыр авторына Инйәр ҡасабаһында йәшәүсе эшҡыуар Миңлехан Ғәйнетдинов былтыр уҡ 50 мең һумлыҡ сертификат тапшырғайны, быйыл да ул был матур йоланы дауам итәсәк. Шулай уҡ “Йөрәк һүҙе” тамашаһында тәүге тапҡыр СССР-ҙың халыҡ артисы Зәйтүнә Бикбулатова исемендәге премия ла үҙ эйәһен табасаҡ. Тағы ла конкурс барышында өр-яңы ике проекттың исем туйы ла уҙасаҡ. Бәйгеселәрҙең сығышын билдәле шәхестәрҙән торған жюри ағзалары баһалаясаҡ. Уларҙың исемдәре әлегә сер булып ҡала. Шиғриәт байрамына быйыл да Татарстан, Сыуаш республикаларынан мәртәбәле ҡунаҡтар килеүе көтөлә. Гөлнур ЮЛДАШЕВА."
Йәшел Башҡортостан! Ейәнсура!,"Ә беҙҙең район ҡайҙа, беҙҙе лә яҙығыҙ дауай, тип Ейәнсуранан хәбәр килде: ""Йәшел Башҡортостан"" акцияһында Ейәнсура районының ун биш ауыл биләмәһе лә ҡатнашты!""Яҙмай торғаныбыҙ бармы! Ошондай сыуаҡ көндө 3200 кеше тарафынан Ейәнсура районында 4 меңдән ашыу ағас һәм ҡыуаҡ ултыртылған. 33 тематик аллеяға нигеҙ һалынған, киләсәктә улар паркка тиклем ҙураясаҡ, сөнки ""Йәшел Башҡортостан"" акцияһы әле дауам итәсәк бит. Район үҙәге Иҫәнғолда С.Чекмарев исемендәге һәм «Дуҫлыҡ» парктарында ағас ултыртыу менән мәшғүл булған халыҡ араһында район хакимиәте башлығы Дәмин Юланов менән БР Дәүләт Йыйылышы–Ҡоролтай депутаты Әлфәрис Байсуринды ла осратырға мөмкин булған. «Дуҫлыҡ» паркында өмә айҡанлы көҙгө йәрминкә ойошторолһа, ағас ултыртыусыларҙы тәмле сәй һәм концерт номерҙары менән һыйлағандар. Яҡшы кәйефтә таралыштыҡ, изге эштә ҡатнашҡас, рәхәт булып ҡалды, ти ейәнсуралар."
Юл фажиғәләре - 4 октябрь,"4 октябрҙә республика юлдарында 13 автомобиль аварияһы теркәлеп, 17 кеше имгәнгән.Көндөҙ Иглин районында 33 йәшлек ир ВАЗ-2109 машинаһында ҡаршы килгән ""Skania""-ға бәрелгән дә, светофорға туҡтаған ""Datsun on-DO""-ға ла һуғылған... Был аварияла ВАЗ-дың 51 һәм 38 йәшлек пассажирҙары йәрәхәттәр алған. Ҡатындар дауаханаға оҙатылған.Тәүлек эсендә 2900 юл ҡағиҙәләрен боҙоу теркәлеп, эскән килеш рулгә ултырған 65 водитель тотолған. Ә бит ял көндәре яңы башланған..."
Йәшел Башҡортостан! Йылайыр!,"Йылайыр районында бөгөн ""Йәшел Башҡортостан"" акцияһы сиктәрендә 785 ҡайын, ҡарағай, йүкә, алмағас, шыршы, миләш, сейә, балан, ҡарағат, сирень ултыртылған!Йылайырҙың үҙендә, мәҫәлән, йөҙләп кеше сығып, 40 йүкә ағасын ултыртҡан. Яманһаҙҙа көҙҙән 60 ҡайын ағасы тамыр йәйәсәк, ә Ҡашҡарҙа - 15 шыршы, Матрайҙа - 43 төрлө үҫенте. Юлдыбайҙҙар ағастар һанын 70 ҡарағайға арттырған, Үрге Ғәле ауылы биләмәһе әүҙемдәре - 50 үҫентегә. Иң егәрлеләр Ҡәнзәфәр, Кананикольский, Дмитриевский ауыл хакимиәттәре биләмәһендә йәшәй, шикелле. Тәүгеһендә 45 кеше 80 үҫенте ултыртһа бөгөн, икенсеһендә 38 кеше 25 ҡарағай менән 40 миләш һәм балан ҡыуағы ултыртҡан, ә өсөнсөһөндә 17 кеше 80 сейә, ҡарағат, сирень һәм алмағас ултыртып сыҡҡан. Ләкин Бирҙәштәр ҙә артта тороп ҡалмаған: 15 кеше ҡыҙып китеп 70 ҡарағай, уҫаҡ, миләш, ҡайын ултыртып ташлаған. Ләкин иң алда Һабырҙар: 45 кеше тарафынан 186 шыршы, ҡарағай, ҡайын һәм балан икенсе һулыш алған."
Йәшел Башҡортостан! Көйөргәҙе!,"Көйөргәҙе районында ""Йәшел Башҡортостан"" акцияһы кисә үк башланды.Ойошма, учреждениеларҙың йөҙҙәрсә ирекмәндәре ауылдарҙы йәшелләндереүгә берҙәм тотондо. Акцияны иң тәүҙә мәғариф учреждениелары, район хакимиәте, Ермолаев ауыл хакимиәте, үҙәкләштерелгән бухгалтерия, ""Йәшлек"" район мәҙәниәт һарайы, хоҡуҡ һаҡлау бүлеге, шәхси мөлкәт менән идара итеү комитеты хеҙмәткәрҙәре башлап ебәрҙе.Ауылдарҙа 700 ағас һәм ҡыуаҡ ултыртылған. Бар халыҡты ҡыуандырып, тирә-яҡҡа күркәмлек өҫтәп, миләш, шыршы, ҡайындар шаулап үҫеп китһен әйҙә!"
Йәшел Башҡортостан! Сибай!,"Сибайҙар изге эштән ятып ҡала торғаны бармы?!""Йәшел Башҡортостан"" акцияһында ҡатнашырға ата-әсәләр балалары менән бергә сыҡҡан. Ә бөтәһе инде 1800 кеше ағас ултыртыуҙа ҡатнашҡан. Улар ҡалала 858 ағас һәм 727 ҡыуаҡ ултыртҡан! Ҡаланы йәшелләндереүгә көс һалған әүҙемдәр үҫентеләрҙе ҡышҡы һалҡындарҙан да һаҡлап алып ҡалыр, тигән өмөттәбеҙ. Былай ҙа матур, төҙөк Сибай ҡалаһы тағы ла матурайып ҡалғандыр инде."
Йәшел Башҡортостан! Баймаҡ!,"Баймаҡтар ҙа ""Йәшел Башҡортостан"" акцияһын берҙәм күтәреп алды.Балалар баҡсаһы тәрбиәләнеүселәре, мәктәп уҡыусыларынан алып, оло йәштәгеләр ҙә был изге сараға үҙ өлөшөн индерҙе. Әүҙемдәр тарафынан Баймаҡ ҡалаһында һәм ауылдарҙа 5000 төп ҡарағай, шыршы, ҡайын, миләш һәм башҡа ҡыуаҡтар ултыртылған. Ихаталар, парктар, скверҙар, урам буйҙары, клуб, мәктәп тирәләрендә ултыртылған ағас һәм ҡыуаҡтар ергә берегеп, тамып йәйеп, матур булып үҫеп китһен инде.Афарин, бар яҡтан килгән баймаҡтар!"
Йәшел Башҡортостан! Әбйәлил!,"""Йәшел Башҡортостан"" акцияһында әбйәлилдәр барыһының да танауына сиртте, буғай! Сөнки 27 сентябрҙән 5 октябргә тиклем районда 14 385 ағас һәм ҡыуаҡ үҫентеләре ултыртылды!Акцияла 4523 кеше ҡатнашҡан! Бер ойошма, предприятие, учреждение, мәктәп ситтә ҡалмаған. Сарала ҡатнашыусылар өсөн туҡланыу пункттары ойошторолоп, матур көйҙәр һәр кемде акцияла ҡатнашырға ҡыҙыҡтырып торған. Ярлыҡап ауылы янында, Ҡаҙмаш участка урмансылығындағы 3 гектар ергә, 12 мең ағас үҫентеһе ултыртылған. Асҡарҙың үҙендә Шайморатов аллеяһы 150 ағасҡа байыған. Был әбйәлилдәрҙе ҡыуып етеп тә булмаҫ... Бигерәк тырыш, сәмле, дәртле бит улар!"
Йәшел Башҡортостан! Учалы!,"""Йәшел Башҡортостан"" акцияһы Учалыла хәтәр шәп үтте, сөнки районда бер көндә 7500 ҡарағай, тирәк һәм миләш ултыртылды!Акцияла 500-ҙән ашыу кеше, шул иҫәптән ҡала паркында миләш ҡыуаҡтарын ултыртыуҙа БР Дәүләт Йыйылышы-Ҡоролтай рәйесе урынбаҫары Эльвира Айытҡолова, район хакимиәте башлығы Руслан Ғиләзетдинов, урындағы депутаттар, ойошма һәм учреждение етәкселәре ҡатнашты. Сара бик ойошҡан рәүештә үтте. Сөнки әҙерлек яҡшы ине!"
Йәшел Башҡортостан! Белорет!,"Республика көнөнә арналған ""Йәшел Башҡортостан"" акцияһына Белорет районы ла тос өлөш индерҙе.Белорет ҡалаһының Блюхер урамында йөҙгә яҡын ҡайын ағасы тамыр йәйәсәк. Әйткәндәй, быйыл апрелдә ошондай уҡ акция сиктәрендә ағас үҫентеләре ултыртылып, Ҡороссоға һәйкәл тирәләй ерҙе Башҡортостандың 100 йыллығы аллеяһы, тип атанылар. Тирләндә лә яңы скверға нигеҙ һалынған бөгөн: ""Тарих ҡуласаһы"" паркында йәш саған, зәңгәр шыршы, миләш ултыртылған. Акция Белорет районында күңелле көйҙәр аҫтында байрамса үткән, һәр кемгә бирсәткәләр, көрәктәр тоттороп, һуңынан ағас ултыртыусыларҙы яланда бешерелгән төшкө аш менән дә һыйлағандар. Их, тәмле булғандыр инде ул аш-һыу!"
Йәшел Башҡортостан! Хәйбулла!,"""Йәшел Башҡортостан"" акцияһына хәйбуллалар ҙа дәррәү ҡушылды.Аҡъярҙа Т.Морат, Т.Күсимов урамдарында, Салауат Юлаев проспекты буйында, Сибай яғына барған юл буйында ағас ултыртҡандар. Шулай уҡ ойошма, учреждениелар тирәләй ҙә үҫентеләр ултыртылған. Сарала муниципаль район хакимиәте, Аҡъяр ауыл биләмәһе, мәғариф һәм мәҙәниәт идаралыҡтары, үҙәкләштерелгән китапханалар системаһы, Аҡъяр сәнғәт мәктәбе, Аҡъярҙың 2-се һанлы мәктәбе, йәштәр-үҫмерҙәр клубы «Нур» һәм башҡа ойошма коллективтары ҡатнашҡан. Тәбиғәтте һөйгән яҡташтары менән бергә район хакимиәте башлығы Рәил Ибраһимов, БР Дәүләт Йыйылышы-Ҡоролтай депутаты Салауат Рәхмәтуллин да Т.Күсимов урамында ағас ултыртҡан. Ауылдарҙа ла ағас ултыртыу әүҙем барған.Хәйбуллалар булдыра инде ул!"
Рәсәй еңел атлеттары дүртенсе миҙал яуланы,"Катарҙа барған еңел атлетика буйынса донъя чемпионатында тағы бер Рәсәй еңел атлеты миҙаллы булды.20 cаҡырым араға спорт атлауында Василий Мизинов еңеүсенән биш секундҡа ғына ҡалышып, Рәсәй командаһына икенсе көмөш миҙал килтерҙе. Быға тиклем Сергей Щубенков 110 метр араға ҡаршылыҡтар аша йүгереүҙә икенсе урын яулағайны. Тағы беҙҙең команда иҫәбендә ике «алтын» да бар. Уҙған чемпионатта беҙҙекеләр бер генә алтын миҙал менән юҡһынғайны."
Антон Бурдасов СКА-ға барып юлыҡты,"Рәсәй хоккейсыһы Антон Бурдасов үҙенә яраҡлы клуб эҙләй торғас, ниһайәт эшле булды.28 йәшлек һөжүмсе СКА менән миҙгел аҙағына тиклем килешеү төҙөнө. Быға тиклем ул НХЛ-дың «Эдмонтон» командаһында тикшеренеү үткәйне. Тимәк, ярамаған. Бурдасов Питер клубында бер заман уйнап, улар составында Гагарин кубогын да яулап өлгөрҙө. Шулай уҡ уҙған миҙгел «Салауат Юлаев» командаһында ла сығыш яһаны."
"""Искра"" кинотеатры артында 30 ҡарағай үҫәсәк","Бөгөн ""Йәшел Башҡортостан"" акцияһы барышында Өфөнөң ""Искра"" кинотеатры артындағы аллеяға 30 ҡарағайға байыны. Өмәлә баш ҡала Советы депутаттары, 6-сы лицей уҡыусылары һәм шул тирәлә йәшәүселәр ҡатнашҡан.- ""Йәшел Башҡортостан"" акцияһы күптәрҙә ҡыҙыҡһыныу уятҡанын күреү үҙе бер шатлыҡ, - тип белдерҙе Өфө ҡала Советы рәйесе Валерий Трофимов һәм барыһын да сәләмләне.Ағас ултыртҡандан һуң барыһы ла байрам сәйен ауыҙ итте. #октябрьскийрайонуфы"
Баҡалының 1-се мәктәбе лә акцияла дәррәү ҡатнашҡан,"Бөгөн коллектив ""Йәшел Башҡортостан""ға ҡушылған. Мәктәп аллеяһы һалынған - бының өсөн 50 дана күкһел шыршы һәм колонна кеүек туя үҫентеһе ултыртылған. Алдан соҡорҙар ҡаҙғандар, көрәк-салыр, биҙрәләр әҙерләнгәндәр. Баҡалы районының баш урмансыһы С.И. Антошкин менән мәктәп директоры Т.А. Фәрүәзов эре ағастарҙы нисек ултыртырға икәнен төшөндөргәс, эш ҡыҙған. Шулай итеп уҡытыусылар һәм техник хеҙмәткәрҙәр бар шарттарҙы үтәп, аллеяға нигеҙ һалғандар.Иҫегеҙгә төшөрәбеҙ, ""Йәшел Башҡортостан"" акцияһы тәүгә быйыл апрель айында уҙҙы. Унда бар район-ҡалаларҙан 160 меңдән ашыу кеше ҡатнашты.164 тематик аллеяға нигеҙ һалынған,109 меңдән ашыу ағас-ҡыуаҡ ултыртылған."
Бишбүләктәр ағас ултыртҡан,"Бөгөн төбәктә Республика көнөнә бағышланған бик матур сара -""Йәшел Башҡортостан"" акцияһы уҙҙы. Уға бишбүләктәр ҙә ҡушылған. Район үҙәгендә төрлө ойошма-предприятиеларҙан 400-ләп кеше өмәгә сыҡҡан.Баштан мәҙәниәт йорто артистары концерт күрһәткән. Унан һуң өмәселәр йүкә, миләш, ҡайын һәм ҡарағай үҫентеләрен ултыртҡан. Бындай сауаплы эш райондың 13 ауыл биләмәһендә лә үткән. Иҫегеҙгә төшөрәбеҙ, ""Йәшел Башҡортостан"" акцияһы тәүгә быйыл апрель айында уҙҙы. Унда бар район-ҡалаларҙан 160 меңдән ашыу кеше ҡатнашҡан.164 тематик аллеяға нигеҙ һалынған,109 меңдән ашыу ағас-ҡыуаҡ ултыртылған."
Герой кешенең асарбаҡҡа әйләнеүе,"Кисә, 4 октябрҙә ""Россия 1"" телеканалында Андрей Малаховтың ""Прямой эфир"" шоуында Стәрлетамаҡта йәшәгән Таһир Зарипов тураһында һөйләнеләр.Ир 11 йыл элек батырлыҡ ҡылған. Ул 2008 йылдың 23 июнендә маршрут автобусында барған булған. Ҡапыл водитель аңын юғалтҡан.Таһир быны күреп, рулде үҙенә алып, машинаны туҡтатҡан. Һөҙөмтәлә 15 кеше имен ҡалған.Бының турала матбуғатта, радио-телевидениела күп һөйләгәндәр. Тик унан һуң ирҙең тормошо аҫты-өҫкә килгән. Ул ғаиләһенән киткән, фатирын элекке ҡатыны Зөлфиә менән 4 һәм 6 йәшлек ҡыҙҙарына ҡалдырған. Таһир Өфөгә күскән, тик ул баш ҡалаға ерегеп китә алмаған. Ике йыл элек ул инфаркт кисергән. Әлеге ваҡытта 50 йәшлек ир Стәрлетамаҡ ситендә гаражда асарбаҡ кеүек көн итергә мәжбүр."
«Юлдаш»та – данлыҡлы яҡташтар тормошо хаҡында,"«Һәр кемгә, үҙ автобиографияһы шикелле, халҡының тарихын белеү ҙә кәрәк. Шунһыҙ кеше нәҫел-нәсәбен онотҡан, тарихи хәтерен юғалтҡан бер бәндәгә әйләнер ине». Күренекле әҙип Ғайса Хөсәйеновтың һүҙҙәре был. Тарихты кеше үҙе тыуҙыра. һәр халыҡтың тарихы уның күренекле шәхестәре эшмәкәрлеге, тормошо аша сағыла. Ә халыҡты шәхестәр күтәрә. Үҙ көсө, таланты менән ижад бейеклектәренә үрләгән, тыуған төйәген данлаған күренекле яҡташтарыбыҙ һәр саҡ күңелдә һоҡланыу тойғоһо уята.«Юлдаш» радиоһы яңы миҙгелдә яңы рубрикалар тәҡдим итә. Октябрь айында көн һайын 12 сәғәт 45 минутта Башҡортостандан сыҡҡан билдәле шәхестәр яҙмышы хаҡында бәйән итербеҙ. Бөйөк балетмейстер, башҡорт балеты артисы Рудольф Нуриев, Рәсәйҙең халыҡ артистары – танылған актриса Инна Чурикова һәм данлыҡлы дирижер Владимир Спиваков, Күмертау егете, легендар йырсы Юрий Шатунов, Рәсәйҙең билдәле рок-йырсылары Земфира һәм Юрий Шевчук, художестволы гимнастика буйынса алты тапҡыр донъя чемпионы Ләйсән Үтәшева, мода донъяһында ҙур ҡаҙаныштар яулаған, популяр тележурналист Эвелина Хромченко, Рәсәй Үҙәк Банкы Рәйесе, атҡаҙанған иҡтисадсы Эльвира Нәбиуллина, Рәсәй балет сәнғәтендә мәңгелек эҙ ҡалдырған Нинель Юлтыева, Рәсәйҙең билдәле опера йырсылары, Башҡортос­тандың халыҡ артисы исеменә лайыҡ булған ағалы-энеле Асҡар һәм Илдар Абдра­заҡовтар һәм башҡа данлыҡлы яҡташ­тарыбыҙҙың тормошо һәм ижады менән яҡындан таныштырырбыҙ. «Юлдаш» тигән бәләкәй генә серле ҡумтаға күңелгә ятышлы йәнле әңгәмәләр, үҙенсәлекле тапшырыуҙар, ҡыҙыҡлы рубрикалар, иҫтәлекле осрашыуҙар – барыһы ла һыя. Был рубрикабыҙ ҙа тыңлаусылар күңеленә хуш килер, тип ышанабыҙ."
"Байрам менән, хөрмәтле уҡытыусылар!","Балаларға белем биреүсе, ғилем нуры сәсеүсе, яҡшылыҡ, рәхимлелек, сафлыҡ орлоҡтарын һалыусы уҡытыусыларҙы йыһанға яҡтылыҡ, йылылыҡ иңдереүсе ҡояш нурына тиңләргә булыр ине. Ҡояш нуры ла бит һәр яҙ һайын тәбиғәттең күҙен аса. Уҡытыусы күңелендә лә һәр саҡ яҙ ғына. Ул ғүмер буйы уҡыусыларына йылы хистәр бүләк итә. Баласаҡ һиҙҙермәйсә үтә лә китә, әммә күңелдәрҙә Уҡытыусынан иңгән йылылыҡ, мәрхәмәтлелек ғүмерлеккә ҡала. Ерҙә кешеләргә мәғәнәле тормошто ҡоласлар өсөн уҡытыусы ҡанат ҡуя.Байрам менән хөрмәтле уҡытыусылар!"
«Төрлө сағым була минең дә...»,"Тәүге тапҡыр осрашҡанда, Миләүшә Муса ҡыҙы Ғәйфул­линанан, һеҙ уҡытыусымы, тип һорағас, ул йылмайҙы:– Эйе. Әллә уҡытыусы булыуым маңлайыма яҙылғанмы икән, тип үҙем дә аптырап ҡуям, сөнки бөтәһе лә мәктәптә эшләүемде шунда уҡ тоя. Күҙгә бәрелеп торған һылыу апайҙың, әйткәндәй, уҡытыу­сылығы төҫ-килбәтенә, үҙ-үҙен тотошона сыҡҡан, һөйләшеүендә, кейенеүендә, хатта сәсен өйөп ҡуйыуында ла был сағыла. Өлкән быуын педагогтары үҙҙәре бер айырым төркөм кешеләр, уларҙы башҡалар менән бутауы ауыр. Уларҙан эске ныҡлыҡ, дәрәжә һаҡлау, тотанаҡлылыҡ һәм тәр­биәлелек бөркөлөп тора. Үҙенең һәр әңгәмәсеһен, хас та таҡта янына сыҡҡан уҡыусыны тыңла­ғандай, бүлдермәй, оло иғтибар менән тыңлап, төп фекерҙе ишетә белеүҙәре, юғары идеалдарға тоғро хеҙмәт итеүҙәре менән хайран иткән уҡытыусыларҙың береһе ул Миләүшә Муса ҡыҙы. Хаҡлы ялға сығып, икенсе эштә эшләп йөрөһә лә, уҡытыусылығы бер ҡайҙа ла юғалмай – булмышына һеңгән. Ә бит беҙ уны үҙ һөнәрен яратҡан уҡытыусы итеп белмәүебеҙ ҙә ихтимал ине. Сөнки мәктәпте, уңышлы тамам­лаған Миләүшә, юғары уҡыу йортона барыр урынға, документтарын һөнәрселек училищеһына тапшыра һәм бәйләүсегә уҡып сыға...– Ҡырмыҫҡалы районының Малай ауылында ҙур ғаиләлә тыуҙым, – тип бала сағына күҙ һала ул. – Әсәйем Рәшиҙә уҡы­тыусы булып эшләне, ә атайым – шофер. Ғаиләбеҙҙә биш ҡыҙ һәм бер малай. Мин – дүртенсе бала. Йөрәгемә татыу ғаиләбеҙҙең йылыһы һалынған. Әсәй көндәр буйы эштә, директор булып эшләгәс, буш ваҡыты юҡ. Ә атайым ҡышын өйҙә ята, уның менән бергәләп донъя көтәбеҙ. Әсәйҙең ҡайтыуына аш бешереп, концерт номерҙары әҙерләп ҡуябыҙ ҙа, ул ҡапҡала күренеү менән, атай беҙҙе ишеккә ҡаратып теҙә. Ни тиклем арып, йонсоп ҡайтһа ла, әсәйем беҙҙе күреү менән йылмайып ебәрә. Уҙыш­маҡтан хәбәр­ҙә­ребеҙ­ҙе һөйләй-һөйләй, тәм­ләп тороп аш ашайбыҙ, сәй эсәбеҙ. Ә яңылыҡтар көн оҙонона донъя йыйылып китә! Шунан ике командаға бүленеп, уйындар уйнайбыҙ. Юҡ ваҡытын бар итеп, әсәй ҙә беҙгә ҡушыла. Мин, әлбиттә, атай ҡыҙы булараҡ, йышыраҡ атай яғында уйнайым. Атай санаға фләгә ҡуйып, һыуға йыйынһа, кемуҙарҙан фләгә өҫтөнә менеп ҡунаҡлайбыҙ – кем алдан өлгөрә, шул ат менгәндәй рәхәтләнеп йөрөп килә. Атай менән бергәләп мал ҡарайбыҙ... Ә йәйгеһен “власть” алмашына: хәҙер инде донъя көтөү көсө әсәйгә төшә, сөнки атай көнөн-төнөн эштән бушамай. Бигерәк тә уңыш йыйыу осоронда беҙ уны күрмәйбеҙ ҙә тиерлек: иртән эшкә сығып киткәндә йоҡлап ҡалабыҙ, эштән ҡайтыуына күптән әүен баҙарына киткән булабыҙ.Азамат ҡустым тыуғанға тиклем атайымдан ҡалмай йөрөнөм: машина ремонтлағанда ла, утын бысҡанда ла эргәһендәмен, хәлемдән килгәнсә ярҙамлашам. Атайым, ҡыҙыҡ күреп, мине ултырғысҡа баҫтырып йырлата ла, үҫкәс, кем булаһың, тип һорай. Шартлатып, шофер булам, тип яуаплайым. Һуңынан мине түгел, ә ҡустымды үҙе менән йөрөтә башлағас, миңә ныҡ ҡыйын булды. Ләкин зарланып улты­рырға ирек юҡ, Күмертауҙа уҡыған өлкән апайым Рәфилә йәйгеһен ҡайтһа, беҙҙең менән оҫта етәкселек итә – эштәрҙе лә эшләтә, тәртипте лә күҙәтә. Бер көндө ул кер йыуғанда, миңә һыуға барырға ҡушты. Мин Мохтар Ауэзовтың “Абай юлы” китабын тотоп алдым да, бушамайым, китап уҡыйым, тим. Ҡасан уҡып бөтәһең, тип һорай. Әле генә түгел, тип, ятып уҡырға керештем. Китап ҡалын бит инде. Уҡытып бөтөрҙө, ҡаңғыртманы. Китап уҡыуға бына шундай ихтирам булды беҙҙең өйҙә.Ғәйфуллиндар ғаиләһендә тәүге балаларға – Рәфиләгә, Рәмиләгә һәм Рәлиҙәгә – исем­дәр әсәйҙәренекенә оҡшаш булһын тип ҡушыла. Дүртенсе бала тыуғас, ғаилә башлығы Муса, әйҙә, быныһына минекенә ярашлы “М” хәрефенә башланған исем бирәйек, тип, Миләүшә исемен һайлайҙар. Бишенсе балаларына, Флоридаға, яратҡан әҙип­тәре Рәшит Ниғмәтиҙең ҡыҙының исемен бирәләр. Азамат исе­менең иһә матур мәғәнәһен оҡшата ата-әсә.– Атай-әсәйем дә юҡ хәҙер, Рәфилә апайым да китте... Моңһоу... Һағындырталар, – тип һағышлы йылмая Миләүшә апай. – Атай-әсәйем иҫән саҡтар иң бәхетле мәлдәрем булһа, бынамын тигән ике ҡыҙым, уларҙың балалары – иң оло ҡыуанысым. Иң мөһим мәлдәр – мәктәпте, унан һуң юғары уҡыу йортон тамамлау, кейәүгә сығып, бала һөйөү, эшләү – быларҙың бөтәһе лә бөтһә, олоғайыу башлана икән. Тик бына бит ғәләмәт: ғүмер көҙө яҡынлашһа ла, күңел һәр саҡ йәш ҡала – шул да үҙенә күрә асылмаҫ оло бер сер икән. Был ғилләнең ҡыуанысынан һағышы күберәк. Миләүшә апайҙы ауыр уйҙарҙан арындыртыу өсөн, әңгәмә ебен икенсе яҡҡа бороп ебәрә һалам: – Һеҙ матур шиғырҙар ҙа яҙаһығыҙ, тәүге шиғырығыҙҙы ҡасан яҙғанығыҙҙы иҫләй­һегеҙме? Теләгемә ирешәм: Миләүшә апай ҡулы менән маңлайына таянып, күңеле менән яңынан иң бәхетле осорона әйләнеп ҡайта: – Башланғыс синыфтарҙа ижади өйгә эш бирәләр бит, шунда яҙа башланым да инде. Беренсе шиғырымды әсәйемә бағышланым, икенсеһен – апайыма, шунан береһен Азаматҡа арнаным, һуңынан атайға һәм башҡаларға. Әсәйем иртән уҡыта, ә мин төштән һуң уҡыйым. Шиғыр сыймаҡлайым да, ҡыуанып, мәктәпкә сабам. Әсәйемде коридорға саҡырып сығарып, мин шиғыр яҙҙым, тип ижад эшемде уға күрһәтәм. Ул мине, үәт, маладис, тип маҡтаһа, башым күккә тейә. Кисен өйҙә, беҙҙең ҡыҙыбыҙ шиғыр яҙған, тип тағы маҡтай, ғорурлана. Ғаиләбеҙҙә бөтәһе лә ижади һәләтле ул. Әсәйҙән – аҡыл, атайҙан хислелек, нескә күңеллелек, моңлолоҡ күскән. Атайым яратып башҡарған “Азамат”, “Былбылым” йырҙарын радионан, телевизорҙан ишет­һәм, ҡыйын булып китә... Атайым бит флотта хеҙмәт иткән, өс йыл буйына әсәйемә табаҡ-табаҡ шиғри хаттар яҙған. Береһе лә һаҡланмаған шул, үкенескә күрә. Армиянан ҡайтҡас, ул моторҙар эшләү заводына рәссам булып эшкә ингән. Әсәйем шул ваҡытта “Китап” нәшриәтендә эшләгән. Кеше мөйөшөндә йәшәп ялҡҡас, атайым комсомол путевкаһы буйынса үҙ колхозына шофер булып ҡайтҡан. Беҙ ауылда тыуғанбыҙ. Мин шаян, шуҡ, малай холоҡло булдым. Шаяра башлаһам, тыйып тота алмайҙар ине. Ә бит уҡытыусы балаһы булыу бик яуаплы йөк. Бер көн әсәйем мине алдына ултыртып, арҡамдан тупылдатып һөйөп: “Ҡыҙым, үҙемдең балам насар билдәләр алып, тәртипһеҙ булһа, мин ниндәй йөҙ менән уҡыусыларымдан яҡшы булыуҙарын талап итәйем. Һин үрнәк булырға тейешһең, сөнки һин – уҡытыусы ҡыҙы, минең ҡыҙым”, тине. Әсәйемде тыңлап, үҙгәрҙем. Ауыр булды инде. Мәктәптә миңә ныҡ оҡшай торғайны! Саңғы ярыштарына оло теләк менән йөрөнөм, “Тимур командаһы”нда ла әүҙемлек күрһәттем, бәләкәстәргә вожатый ҙа булып йөрөнөм. Үҙемде өлкән, яуаплы кеше итеп тойҙом. Ҡыҙҙарҙың яғалары бысраҡ күренһә, һүтеп алам да йыуып, киптереп, килтереп тегәм. Бигерәк күңелле, ҡыҙыҡлы осор! Ғәйфуллиндарҙың бөтәһе лә унынсынан һуң юғары уҡыу йортона инә, Миләүшәгә лә әсәһе, БДУ-ға барырһың, ти. Әммә үҙ һүҙле ҡыҙ Өфөгә юлланһа ла, 59-сы ҡала һөнәрселек-техник училищеһына инә лә ҡайта. Өйҙәгеләр уның был ҡылығына аптыраһа ла, асыуланмайҙар. Бәйләүсегә уҡып сығып, кизе-мамыҡ комбинатына эшкә төшкән Миләүшә Ғәйфуллина бәләкәйҙән өйрәнгәнсә, баш баҫып, тырышып эшләй. Алдынғы эшсегә “Коммунистик хеҙмәт ударнигы” исемен бирәләр. Иваново ҡала­һына курстарға ла ебәреп уҡы­талар. Шиғырҙар яҙыуын, әҙәби китаптар уҡыуын дауам итһә лә, һылыу ҡыҙ юғары белем алырға, тормошон ҡырҡа үҙгәртергә уйламай ҙа. Ә бер көндө комбинаттың ятағына эшселәр менән осрашыуға Рәшит Солтангәрәев, Рәшит Шәкүр килә. Сара тамам­ланғас, Миләүшә баҙнатһыҙ ғына Рәшит Шәкүргә яҡын килеп, үҙенең дә шиғырҙар яҙып маташыуын әйтә: “Хеҙмәт даны” тигән район гәзитендә бер нисәүһе донъя ла күрҙе...” Шағир бер ҙә, һинең кеүектәр быуа быуырлыҡ, тип уның һүҙҙәренә ҡул һелтәмәй, мотлаҡ шиғырҙарыңды Яҙыу­сылар союзына килтер, тип, адресты яҙып ҡалдыра. Миләүшә, әйтерһең дә, мәктәпкә әсәһенә тәүге шиғырҙарын күрһәтергә барғандай, ҡанатланып, Союзға килә. Йәш ижадсыларға ҡарата оло хәстәрлек күрһәткән Рәшит Шәкүр уның әҫәрҙәрен туплап, “Башҡортостан” гәзитенә баҫырға бирә. Нескә тойғоларға бай шиғырҙар ижад иткән Миләүшә Ғәйфуллинаны күреп ҡалып, телевидениеға ла саҡыралар, шиғриәт фестивалендә лә ҡат­наша ул. Әҙиптәрҙең фатихаһы менән, ниһайәт, БДУ-ның филология факультетына уҡырға инә.– Әсәйем шул саҡта, һине аңлауы ҡыйын, йә уҡығың килә, йә килмәй, тине, – ти Миләүшә апай. – Ә мин, кешене яҙмыш йөрөтә, тип уйлайым. Тимәк, ул саҡта шулай кәрәк булған. Кизе-мамыҡ комбинатына рәхмәтлемен: шунан бушлай фатир бирҙеләр, кейәүгә сығып, ҡыҙҙарыбыҙ тыуғас, балалар баҡсаһында урын булды, юғары уҡыу йортонда түләп уҡыттылар... Әсәйем, беҙгә бер нәмә лә бушҡа килмәй, көс түгеп алырға кәрәк, тип әйткәйне, был ысынлап хаҡҡа сыҡты. Бөтә нәмәне хәләл көсөм менән таптым. Сабырлыҡ төбө – һары алтын, тигән мәҡәлдең дә айышына йәшәй-йәшәй төшөндөм. Тормошто яратыу ҙа, яҡында­рыңды нисек бар, шулай ҡабул итеү ҙә, кешеләр менән килешеп йәшәү ҙә, йән тыныслығы ла оло хазина – сабырлыҡтан килә.Миләүшә Муса ҡыҙы икенсе балаһы тыуғас, 136-сы лицейға эшкә бара. Ижадҡа ваҡыты ла ҡалмай. Хаҡлы ялға сыҡҡас, ижад итергә лә була, тип өмөтләнә: – Пенсияға сығыу менән иркенләп ял итермен, йоҡо туйҙырырмын, тип тә хыялланғайным, баҡтиһәң, эшләп күнеккән кешегә ялы ла килешмәй икән. Йоҡоно туйҙырып ал­ғайным, өйҙә шундай күңелһеҙ, бер толҡа тапмайым, ҡулыма эш бармай. Ваҡыт күп булыу менән дә, бер эш тә эшләнмәйсе! Ә яңынан эшкә сыҡҡайным, тыным иркенәйеп киттеме ни! Ғәжәп: илеңә кәрәгең бөтһә, үҙеңде бөтөнләй кәрәкһеҙ кеүек тояһың. Был бик ауыр кисерелә. Байҙың бисәһе пенсияға сыҡһа, круизға юллана, хәйерсенеке эшкә сыға, тиҙәр бит, шул ысынға тартым. Шәп ҡыҙҙар үҫтереп, маҡтауға лайыҡлы матур ғүмер юлы үткән, социаль селтәрҙә беҙҙе гүзәл шиғырҙары, аҡыллы уй-фекерҙәре менән даими рәүештә һөйөндөргән Миләүшә Ғәйфул­лина-Вәлиева, эштән арып ҡайтып, арығанлыҡтан башым мендәргә тейеү менән йоҡлап китәм, инде башҡаса пенсияға сыҡмайым, тип шаяртып һүҙен тамамланы: “Һаулыҡ булһын – эшләргә күңел атлығып ҡына тора!”"
"Тиҙ ҙә, тәмле лә, файҙалы ла","Башҡорт халҡының милли кухняһы ифрат бай. Ул үҙенең төрлөлөгө, тәмлелеге менән генә түгел, сәләмәтлек өсөн файҙалы булыуы менән дә айырылып тора. Мәҫәлән, ҡымыҙ, бал һәм ҡоротто ғына алайыҡ. Уларҙың шифалы үҙенсәлектәре һәм әллә күпме ауырыуға дауа булып тороуы хаҡында күптән билдәле. Бөгөн ошондай уҡ шифалы ризыҡтарыбыҙҙың береһе – талҡанға туҡталып үтәйек. Билдәле булыуынса, уны борон ата-бабаларыбыҙ бой­ҙайҙан әҙерләгән. Тәүҙә бойҙайҙы утта ҡыҙҙырып, ҡурмас эшләнгән. Һуңынан уны ҡул тирмәнендә тартып, майға ҡушып йомарлағандар. Бына шулай әҙерләнгән талҡан. Бер ҡыйынлығы ла юҡ, ә организм өсөн файҙаһы ғәйәт ҙур. Әйткәндәй, ул туҡлыҡлы, асығыу тойғоһон тиҙ баҫа. Өҫтәүенә, боҙолоп бармай, юлда йөрөгәндә уңайлы. Асыҡтыңмы, тиҙ генә ҡапҡылап алырға мөмкин. Борон шулай иткәндәр ҙә, юл моҡсайҙарына талҡан, кип­терелгән ҡорот һалып ал­ғандар.Әле лә республикабыҙҙың ауылдарында өҫтәл түрендә был ризыҡты күрергә мөмкин. Айырыуса Баймаҡ, Әбйәлил, Хәйбулла, Йылайыр райондарында милли ризығыбыҙ – талҡанды онотмайҙар. Талҡанда аҡһымдар һәм углеводтар организм тарафынан үҙләштерелеү өсөн иң кәрәкле күләмдә. Бынан тыш, унда бик мөһим минераль матдәләр – цинк, магний, тимер, кальций, селен да бар. Уны үҙләштереү өсөн артыҡ энергия талап ителмәй. Шыт­тырылған бойҙайҙан әҙерлән­гән талҡан айырыуса яҡшы. Уның организмдағы мөһим процестар өсөн яуап биреүсе мейегә файҙаһы ҙур. Талҡандың тағы бер шифалы үҙенсәлеге шунда: ул эсәктәр аша үткәндә үҙенә ағыулы матдәләрҙе һеңдерә һәм организмдан сығарыуға булышлыҡ итә.Күҙәнәклеккә бай булыуы сәбәпле, талҡан эсәктәр эш­мә­кәрлегенә ыңғай йоғон­то яһай, эс ҡатыуынан ары­нырға булышлыҡ итә, шуның эҙем­тәһе булараҡ, тирене таҙарта.Уның ярҙамында яралар бөтәшә, тире йәшәрә, сәс яҡшы үҫә, тырнаҡтар һы­ныу­ҙан туҡтай.Шәкәр диабеты менән сир­ләүселәр өсөн дә талҡан бик яҡшы аҙыҡ булып тора. Ғәҙәттә, диабетиктарға ҡа­рабойҙай ярмаһы ашарға ҡушалар. Әммә уны көн һайын ҡуллана башлаһаң, ялҡыта. Ә талҡан аҡһымдарға бай булыу йәһәтенән бер ҙә ҡалышмай. Өҫтәүенә, төрләндереп, унан башҡа ризыҡтар әҙерләргә мөмкин.Һуңғы ваҡытта, талҡанды яман шештең ҡайһы бер төрҙәрен иҫкәртеүҙә файҙа­ланырға мөмкин, тигән фе­керҙәр ҙә ишетелә башланы. Мәҫәлән, күкрәк яман шеше менән ауырыу хәүефенә ҡараған ҡатындарға файҙа­лы. Шулай уҡ көн һайын уны туҡланыу рационына индер­гәндә, йыуан эсәк рагы менән сирләү хәүефе лә кәмей.Ҡайһы бер ауырыуҙарҙы дауалауҙа талҡанды ҡулланыу ҙа иҫ киткес һөҙөмтә бирә. Ауырыуҙарҙың күреү һәләте яҡшыра, тештәре нығый, хәрәкәтсәнлеге арта, сәстәре ҡуйыра һәм битенең төҫө матурая. Йәғни организм йәшә­рә. Талҡандың үпкә ялҡын­һыныуы, ашҡаҙан һәм бөйән сей яраһы, экземаны, бөйөр һәм үт ҡыуығындағы таш ауырыуын дауалауҙа ярҙам итеүе раҫланған. Үҙеңдең хәлеңде яҡшыртыу өсөн уны көнөнә 4 – 5 ҡалаҡ ашау ҙа етә. Билдәле булыуынса, тал­ҡандың калорияһы әҙ. Шуға күрә ул ябығырға теләүсе­ләргә маҡсатына ирешергә ярҙам итер. Калорияһы әҙ булһа ла, талҡанды артыҡ күп ашап булмай, тиҙ генә туйыу тойғоһо барлыҡҡа килә. Шул уҡ ваҡытта ул углеводтар һәм май алмашыныуын яҡшырта. Шуға күрә лә был аҙыҡ һимеҙҙәр диетаһына инде­релгән.Өҫтәүенә, талҡан ашағанда эсәктәр һәр саҡ таҙарынып тора һәм уларҙың лайлалы ҡатламы тергеҙелә. Талҡан­дағы бойҙайҙың ҡабығы эш­кәртелмәй, ә яҡшы һепертке кеүек барлыҡ артыҡ нәмәне таҙартып сығара. Һөҙөмтәлә эсәктәрҙең эшмәкәрлеге яҡ­шыра һәм кәүҙә ауырлығы нормалләшә.Талҡан йәшәүгә көс бирә, сәләмәтлек өҫтәй. Уны аша­ған бала яҡшыраҡ үҫә һәм тиҙ арып бармаясаҡ. Әлеге ва­ҡытта бигерәк тә йәштәр араһында популяр булған фаст-фуд, гамбургер һәм шаурмаларға ҡарағанда, ул туҡлыҡлы һәм күпкә файҙалы. Ата-бабаларыбыҙ белгән нимә ашарға. Талҡан менән бер инсә рецепт КоктейльБер стакан кефир йә йогуртҡа бер-ике ҡалаҡ талҡан өҫтәргә. Бик шәп иртәнге аш килеп сыға. Ә ябығырға теләү­селәргә киске ашҡа ла шуны уҡ тәҡдим итергә мөмкин. Эс ҡатҡандаИртәнге аштан ярты сәғәт алда ике бал­ғалаҡ талҡанды һыуға ҡушып эсергә. Төшкө­лөккә талҡандан теләгән ризыҡ әҙерләп ашарға. Кис­келеккә ике балғалаҡ талҡанды кефирға ҡушып эсергә мөмкин. Тәбиғи косметика- Бер ҡалаҡ тал­ҡанды ярты стакан ҡайнар һыуға һа­лып бутарға һәм, әҙерәк һы­уынғас, битте ыуырға мөм­кин. - Ике ҡалаҡ тал­ҡанды ярты стакан ҡайнар һыуға һалып, бер ҡалаҡ бал һәм ике ҡалаҡ ҡаймаҡ йә үҫемлек майы ҡушырға. Ҡоро, ҡояшҡа янған йә елгә елһенгән тирегә бик яҡшы битлек килеп сыға."
Ҡыл-ҡумыҙ алиһәһе,"Асҡар сәнғәт мәктәбе уҡытыусыһы Миңлегөл Солтанбаева, балаларҙы фортепьяно, скрипкала уйнарға өйрәтеүҙән тыш, районда беренселәрҙән булып ҡыл-ҡумыҙ класын асыуға өлгәште“Матурлыҡты күрер өсөнуны үҙеңдә йөрөтөү кәрәк!” Р. ЭмерсонҺуңғы йылдарҙа Асҡар сәнғәт мәктәбе хаҡында йыш ишетергә тура килә. Уның ижади коллективы кисә-концерттар үткәреп кенә ҡалмай, башҡа райондарҙың ҙур мәҙәни сараларында, республика һәм халыҡ-ара конкурстарҙа ҡат­нашып, еңеү яулап тора. Сәнғәт мәктәбе тәрбиәләнеүселәре ҡурай, виолончель, фортепьяно, скрипка, баян, гармун, домра һәм думбыра кеүек музыка ҡоралдарында уйнап, юғары күрһәткестәргә лә өлгәшә, яңынан-яңы музыка ҡоралдарында ла уйнарға өйрәнә. Шундай етәк­селәрҙең береһе Миңлегөл Бәх­тинур ҡыҙы Солтанбаева, балалар­ҙы фортепьяно, скрипкала уйнарға өйрәтеүҙән тыш, районда берен­селәрҙән булып ҡыл-ҡумыҙ класын асыуға өлгәште. Хәҙер уның сы­ғарылыш уҡыусылары Эльвина Мөхәмәтдинова, Зилә Иғдисамова, Зарина Ғайсина, Розалина Усманова, Эльвина Ҡужина, Эльмира Әхмәҙиева һәм башҡа бик күптәр был йүнәлеш буйынса сәнғәт мәк­тәптәрендә, училище һәм академияла эшләп йөрөй.Миңлегөл Бәхтинур ҡыҙы үҙ уҡыусылары һәм ғаиләһе менән, “Ирәндек моңдары”, “Ғаилә мо­заикаһы”, “Аҡмулла нәси­хәттәре”, “Ашҡаҙар таңдары” кеүек кон­курстарҙан тыш, Рәсәй кимәлендә уҙғарылған “Таланттар иле”, “Рәсәй ғаиләһе”, Бөтә Рәсәй сәсәндәр фестивалендә ҡатнашып, еңеүҙәр яулап, лауреат исеменә лайыҡ була. Шулай уҡ башҡорт халыҡ йырҙарын һәм башҡорт композиторҙарының әҫәрҙәрен эшкәртеп тә бик күп Маҡтау грамоталарын алыуға өлгәшә. Башҡор­тостандың Өфө, Мәләүез, Күмер­тау, Нефтекама, Белорет, Учалы, Сибай һәм Силәбе ҡалаларында уҙғарылған кон­курс­тарҙа ла сығыш яһай уның уҡыусылары.Быйылғы уҡыу йылында ғына уның тәрбиәләнеүселәренән 32 уҡыусы лауреат исеменә лайыҡ булды. Үҙенең эш дәүерендә һәләтле музыкант 12 йыл профсоюз комитеты рәйесе, балалар музыка мәктәптәре буйынса методист та, сәнғәт мәктәбе директоры ла булып эшләй.Миңлегөл Бәхтинур ҡыҙының альбом, портфолио һәм күп һанлы папкаһына күҙ һалһаң, уҡытыу­сының сәнғәт өлкәһендәге иҫ китмәле эшмәкәрлеген күрәһең. Дипломдар, Маҡтау грамоталары, уҡытыусы – остаздарының Миң­легөл хаҡында яҙған уй-фекерҙәре, маҡтау-хуплауҙарынан уның ябай уҡытыусы ғына түгел, ә ысын мәғәнәһендә талантлы остаз, оҫта етәксе, музыка белгесе булыуына инанаһың. Башҡортостан Респуб­ликаһының атҡаҙанған мәҙәниәт хеҙмәткәре Римма Таһирова бына нимә тип яҙа: “Миңлегөл Бәх­тинуровнаның эше, таланты, ойоштороу һәләтенең юғары кимәлдә һәм ойоштороусы булыуына һоҡ­ланам. Ғаилә сцена­рийҙарын ҡара­ғандан һуң, ғорурлыҡ хисе солғап алды. Ҙур рәхмәт уға, эшендә уңыштар теләйһе генә ҡала”.“Рәсәй ғаиләһе” тип аталған Бөтә Рәсәй ғаилә фестивалендә Солтанбаевтар еңеүсе булып, лауреат исемен алып ҡайтты.“Уйлап ҡараһаң, “виолончель” һүҙе генә ни тора! Шундай шәп, күңелде ярып үтерлек, илатырлыҡ, йөрәккә моң өҫтәүсе музыка ҡоралы бит ул. Мин шундай шатмын шул тиклем шәп музыка ҡоралында уйнап өйрәнеүемә.Миңлегөл Бәхтинуровна минең мәңге иҫемдә ҡаласаҡ. Беҙ һеҙҙең менән башҡарған “Сәрмәсән” көйө (дуэт) – шул тиклем матур көй”, – тип яҙа уның уҡыусыларының береһе.Әлеге көндә Миңлегөл Бәхтинур ҡыҙы 6 йәштән 14 йәшкә тиклем 16 бала менән шөғөлләнә. Уға туғыҙ ауылдан йөрөп уҡыйҙар.– Мин уларҙа рух тәрбиәләргә ынтылам, – ти Миңлегөл Бәхтинур ҡыҙы. – Йыһандан килгән тауыш мейенең нескә ҡылдарына сирт­кәндәй була. Сит илдәрҙә иһә ҡыл­лы музыка ҡоралдары дауалау өлкәһендә киң ҡулланыла. Уларҙың аһәңле яңғырашы мейегә, йөрәктең иң нескә ҡылдарына үтеп инә.“Ҡыл-ҡумыҙ класы асылғас та, башта беҙҙең музыка ҡоралдары икәү генә ине, – ти уҡытыусы. – Ата-әсәләр бер йылда дүрт ҡыл-ҡу­мыҙ эшләтеп бирҙе”. Башҡортос­таны­быҙҙың 100 йыллыҡ юбилейына ла Миңлегөл Бәхтинур ҡыҙы 100 лауреат әҙерләүгә өлгәшә. Үҙенең 34 йыл сәнғәт мәктәбендә эшләү дәүерендә М. Солтан­баеваның тырышып башҡарған эшенең һөҙөмтәһе был.Бөрйән районының Мәһәҙей ауылында тыуып үҫкән ҡыҙҙың бөгөнгө ҡаҙа­ныштары ҡасандыр уның төшөнә лә инмәгәндер, бәлки. Байназар мәк­тәбендә дүртенсе синыфты тамам­лағас та, музыкаға булған һөйөү кескәй Миңлегөлдө Өфөләге Ғ. Әлмөхәмәтов исе­мендәге махсус музыка мәктәбенә алып килә. Унан сәнғәт училищеһы менән Өфө дәүләт сәнғәт академияһында белем ала. Уларҙы тамамлағас, хеҙмәт юлы бер генә урында үтә. Ул да булһа – беҙҙең Асҡар сәнғәт мәктәбе. һигеҙ йыл директор вазифаһын да башҡара. Мәктәптең матди-техник базаһын нығытыу, уҡыу йортон төрлө әсбап, музыка ҡоралы, костюмдар менән тәьмин итеү буйынса ла күп эш башҡарырға тура килә. Мәҫәлән, 2011 – 2012 уҡыу йылының һөҙөмтәләренә күҙ һалғанда, финанс-хужалыҡ эш­мәкәрлеге буйынса Асҡар сәнғәт мәктәбе Рәсәйҙең бронза лидеры булыуға өлгәшә. Ә инде Миңлегөл Бәхтинур ҡыҙы был эш һөҙөмтәһе буйынса “Хеҙмәт эшмәкәрлегенең һөҙөм­тәлелеге өсөн” миҙалына лайыҡ була.Бөгөн Ләйлә Ноғоманова һәм Нурия Ғарипова (Ҡырҙас), Алина Йосопова һәм Ләйлә Шәйәхмәтова (Салауат), алты йәшлек Ынйыгөл Мөлөкова (Асҡар) – ҡыл-ҡумыҙҙың сағыу йондоҙҙары. Улар, төбәк-ара һәм Бөтә Рәсәй конкурстарында ҡатнашып, лауреат исемдәренә лайыҡ булды. Ләйлә Ноғоманова иһә бындай бәйгеләрҙә тик беренсе һәм икенсе урындарҙы ғына алып килә. “Уларҙың ата-әсәләре, олатай-өләсәйҙәренең ярҙамы ҙур, – ти Миңлегөл Бәхтинур ҡыҙы. – Ҡайҙа барһаҡ та, финанс, юл йөрөү сығымдарын да үҙҙәре ҡапларға тырыша”.Ике балаға әсәй, биш ейән-ейәнсәргә өләсәй булған Миңлегөл Бәхтинур ҡыҙы сәнғәт мәктәбендә яңы йүнәлештәге кластарҙың асылыуы тураһында һоҡланып һөйләне. “Хореография, Азат Атанғолов етәкселегендәге гармун, думбыра, музыка фольклоры кластары асылыу ҙа балаларҙы музыка сәнғәтенә йәлеп итеүҙә ҙур бер аҙым булды, – тине ул. – Ҡырҙас, Ташбулат, Үтәгән, Дәүләт, Амангилде ауылдарында ҡурай, бейеү кластары асылһа ла, үкенескә күрә, улар бөгөн ябылып, филиал ғына булып ҡалды. Красная Башкирия һәм Йәнгел музыка мәктәптәрен иһә Асҡар мәктәбенә ҡуштылар”.Бөгөн Миңлегөл Бәхтинур ҡы­ҙының иң ҙур хыялы – ҡыл-ҡу­мыҙҙың брендын нығытып ҡал­дырыу һәм был музыка ҡоралында уйнау буйынса ҡыл-ҡумыҙ­сы­лар­ҙың төбәк-ара конкурсын үткәреү. “Ҡаҙаҡ дуҫтарыбыҙ был музыка ҡоралына Астанала (Нур-Солтан) хатта һәйкәл ҡуйҙы, – ти Миңлегөл Бәхтинур ҡыҙы. – Был ҡоралда уйнарға өйрәтеү буйынса ла махсус музыка мәктәптәрендә уҡыталар”.Һәләтле уҡытыусы районы­быҙҙың “Миләш” халыҡ фольклор ансамблендә лә шөғөлләнә. Был ансамбль былтыр Ҡазанда үткән Рәсәй халыҡтарының милли әҙә­биәте фестиваленең “Мәҙәниәт биҙәктәре” тип аталған мәҙәни өлөшөндә, Башҡортостан Респуб­ликаһы исеменән сығыш яһап, гран-при алыуға өлгәшә һәм, еңеүсе булараҡ, йәнә сәхнәгә сығып, фестивалде ябып ҡуя. “Рухыбыҙ үҫеп, күңелебеҙ байып, тағы ла дәртләнеберәк ижад итергә илһамланып ҡайттыҡ”, – ти ҡыл-ҡумыҙҙы бөтә төр музыка ҡорал­дарынан да өҫтөн ҡуйған уҡытыусы.Сәнғәт мәктәбен дәртле, йәш кадрҙар менән тулыландырыу һәм уҡытыуҙа заманса яңы алымдар ҡулланыу, балалар филар­мония­һының эшен йәнләндереү, башҡа уҡыу йорттары менән ижади бәй­ләнештәр булдырыу тураһында хыялланған һәләтле музыка белгесенә, талантлы уҡытыусыға артабан да уңыштар ғына юлдаш булһын."
"Шатлыҡҡа ла,  борсолоуҙарға ла тулы уның йөрәге","“Эшләү йылдарында ниндәй генә хәл, ваҡиға, үҙгәртеп ҡороу булмаһын, ошо һөнәрҙе һайлағаныма бер ҡасан да үкенмәнем!” – ти Ейәнсура районының Абзан дөйөм белем биреү мәктәбе уҡытыусыһы Сәриә Азат ҡыҙы БУЛАТАСОВА. Ә бит уйлап ҡараһаң, 31 йылда ул күпме балаға донъяны танып белергә, киләсәккә илтер юлды табырға ярҙам иткән, белемгә әйҙәгән.Береһенән-береһе аҡыллыраҡ, уңғаныраҡ, матурыраҡ һәм маҡ­сатлыраҡ биш ҡыҙлы ғаиләлә тыуып үҫкән бөгөнгө мәҡәләм геройы. Бала саҡтары ауыр һуғыш йылдарына тура килгән Азат олатай менән Мәйсәрә инәй балаларын уҡырға, белем алырға өндәй. “Беҙҙең мөмкинлек булманы, ә хәҙер заман – белемлеләр ҡу­лында!” – тип өндәгән ата-әсә теләгенә ирешә. Ике ҡыҙы – Әлфиә менән Айһылыу медицина юлын һайлаһа, Зилә, Әнисә һәм Сәриә уҡытыусы булырға теләй. – Миңә, ниндәй уҡыу йортон һайларға, тип оҙаҡ уйланырға тура килмәне. Сибай педагогия учи­лищеһын тамамлағас, сит­тән тороп юғары белем алған Әнисә апайым тура институтҡа барырға кәңәш бирҙе. Бер генә йыл айырма менән, беҙ бер үк уҡыу йортоноң баш­ланғыс кластар педагогикаһы факультетын тамамланыҡ. Һәм мин дә апайым эшләгән Абзан мәк­тәбендә хеҙмәт юлымды башларға булдым, – ти Сәриә Азат ҡыҙы. Ул саҡтағы директор Миҙхәт Зиннәт улы Байназаров юғары белемле ҡыҙҙы ҡуш ҡуллап эшкә ала. Был ваҡиғаға инде 31 йыл ғүмер үтһә лә, кисәгеләй генә кеүек тойола. Тәүге көндәрҙән үк үҙен хәстәрлекле лә, талапсан да, ғәҙел дә, белемле лә итеп күрһәткән йәш уҡытыусы тиҙ арала хеҙмәт­тәштәренең, ата-әсәләрҙең, уҡыу­сы­ларҙың ихтирамын яу­лай. 2014 йылда уға “Баш­ҡортостан Республика­һының мәғариф ал­дынғыһы” билдәһе тапшырыла. Район, республика кимәлендәге олимпиадаларҙа еңеүсе уҡыусылар әҙерләгәне өсөн Мәғариф министр­лығының рәхмәт ҡағыҙҙары менән бүләкләнә. Уның етәксе­легендә 2015 йылда башланғыс класс уҡытыусылары Баш­ҡортостан мәғарифты үҫтереү институты менән берлектә тәжрибә май­ҙансығы ойоштороп, методик әсбап сығарыуға өлгәште. Был һөнәр инде күптән уның йәшәү рәүешенә әүерелгән: һәр баланың белеме, тәртибе өсөн генә түгел, тотош яҙмышы өсөн дә борсолоу, аралашыуға бармаған кескәйҙәрҙең күңеленә асҡыс табыу өсөн эҙләнеүҙәр. Ә үткән йыл Сәриә Азат ҡыҙының иңенә барлыҡ мәктәп эше һәм мәшәҡәте ятты – ул бай традициялы, һәр саҡ алдынғылар рәтендә булған, бер быуатлыҡ тарихлы Абзан мәктәбенең директоры итеп тәғәйенләнде. Хәҙер инде уның һәр иртәһе: “Күрше ауылдарҙағы балалар имен генә килеп етһен ине...” – тигән уйланыуҙарҙан башлана ла, көнө: “Өйҙәрендә барыһы ла һәйбәтме икән?” – тигән борсолоуҙар менән тамамлана. Интернатта йәшәгән, мәктәптә уҡыған барлыҡ баланың да, уларға ашарға бешергән ашнаҡсының да, белем биргән уҡытыусының да, ауылдан-ауылға йөрөткән шоферҙың да һәм башҡа хеҙмәткәрҙәрҙең дә яҙмышына битараф ҡала алмай. Һәм был хәстәрлек эш өсөн түгел, ә ысын йөрәктән. Йөҙҙән ашыу бала, ике филиалы булған оло мәктәп, ҙур коллектив, матди-техник ба­заһы бай белем усағы – гүзәл зат ҡына түгел, ә көслө ир-егеттәр өсөн дә күтәрә алмаҫ йөк кеүек. – Бер йыл мәктәп етәксеһе булып эшләү өсөн әллә ни күп ваҡыт түгел. Быға тиклем яуланған уңыштарҙы юғалтмай, белем кимәлен төшөрмәй эшләргә, тигән маҡсат ҡуйғанмын. Мәктәп өсөн иң мөһиме – бала яҙмышы һәм белеме. Беҙҙең элекке уҡыусылар әлеге ваҡытта Өфө, Мәскәү, Ырымбурҙағы уҡыу йорттарында уҡый. Быйыл да 13 сығарылыусыбыҙҙың һигеҙе юғары уҡыу йортона инде. Был – тотош коллективтың хеҙмәт һөҙөмтәһе, һәр уҡытыусының ғорурлығы. Башҡа мәктәптәргә хас проблемалар беҙҙә лә бар. Иң борсоуға һалғаны – йылдан-йыл балалар һаны кәмей. Ҙур ауылдан быйыл 1-се класҡа ни бары һигеҙ уҡыусы килде, – тип бер аҙ борсолоуҙары менән дә бүлеште уҡытыусы. Кешенең тырышлығы, ғә­ҙәттә, өҫтәмә эш менән ба­һалана. Бер йылда үҙен булдыҡлы етәксе итеп күр­һәткән мәктәп директорын бы­йыл ауылдаштары ауыл советы депутаты итеп тә һайланы. Тимәк, хәҙер уның иңенә тағы ла мә­шәҡәттәр өҫтәлде. Хәйер, Сәриә Азат ҡыҙы зарланып ултырырға яратмай. Изге лә, яуаплы ла, ауыр ҙа уҡытыу эшендә Сәриә апайға, хеҙмәттәштәренән тыш, һәр ваҡыт иң яҡын кешеләре – ғаиләһе терәк булып тора. Бер туған апаһы уның тәүге дәрестәренә кәңәшсе була. Коллективта улар 30 йыл бергә эшләп, быйыл ғына Әнисә Азат ҡыҙы Назарова хаҡлы ялға сыҡты. Һуғыштан һуңғы ауыр йылдар эҙһеҙ үтмәй, һаулығын юғалтып, Азат олатай 2011 йылда мәрхүм булды. Юлдаш ауылында йәшәүсе әсәйҙәрен – Мәйсәрә инәйҙе лә яңғыҙ итмәй ҡыҙҙары. Сәриә апай ҙа тынғыһыҙ эшенән күңеленә ял һәм дауа табыр өсөн, аҙна һайын хәл белешергә ҡәҙерле кешеһе янына ашыға. Ә Рәфил Хөрмәтулла улы менән ҡорған ғаиләләрендә буй еткергән балалары – Вадим да, Миләүшә лә юғары белемде иҡтисад йүнәлешендә алған. Әсәһенең юлын, бәлки, әлегә мәктәптә уҡып йөрөгән кесе улы Ильяс дауам итер? Уҡытыусы йөрәге шат­лыҡтарға ла, борсолоуҙарға ла тулы була. Уға төбәлгән өмөтлө ҡараштарҙың киләсәге бил­дәһеҙ. Әммә ата-әсәләре кеүек, уҡытыусы ла уларға тик аҡ бәхеттәр, файҙалы ғилем, матур тормош һәм уңышлы яҙмыш ҡына теләй."
Уҡытыусы - бөйөк исем!,"Ҡәҙерле уҡытыусылар! Һөнәри байрамығыҙ менән һеҙҙе! Ҡырҡ атанан тыуған ҡырҡ холоҡло балаға белем бирергә тырышып, күҙеңә генә ҡарап торған, танау соҡоп ултырған, парта артында хыял ҡоштарын осорған, тәмләп йоҡлап та киткән балаҡайҙарҙы кеше итәм, белем тауына үҙе теләмәгәндәрҙе лә барыбер этәреп, алдаштырып, һөйрәтеп, әүрәтеп, әрләп булһа ла мендерергә бар көстө һалып; уҡыйым, тип ынтылып торғандарҙы күтәреп, ҡанатландырып, уның араһында мең дә бер отчет тултырырға, план яҙырға, дәфтәр тикшерергә, комиссия уттары аша үтергә, ата-әсәләр менән уртаҡ тел табырға, конкурстарҙа ҡатнашырға, ғаиләне ҡарарға, үҙең тапҡан балаларҙы тәртип тәртәһенән ысҡындырмаҫҡа өлгөргән ғәжәп кешеләр бит ул һеҙ!Һеҙгә почет һәм ихтирам, уңғандар, аҡыллылар, шәптекәйҙәр! Өҫтән ниндәй генә баш ҡатырғыс программалар төшөрөп тормаһындар, фиҙаҡәр уҡытыусылар малайҙарға һәм ҡыҙҙарға бөтә белгәнен һәм, хатта белмәгәнен дә дәрестә биреп ҡалырға, донъяны танырға өйрәтә бит ул.Амбразураға күкрәге менән ҡапланғандай, мәктәптең төп булмышын, тәғәйенләнешен һаҡлап ҡалырға ҡалҡынып, уҡыусыларҙың күңелен, аңын байытып, офоҡтарын киңәйтеп, ЫСЫН УҠЫТЫУСЫЛАР шуға ғүмерен һала.Дан һеҙгә, уҡытыусылар! Зуфар Валитов РӘХМӘТ, УҠЫТЫУСЫМ! Уҡытыусым! Ғәжәп оло мәғәнә Ябай ғына ошо бер һүҙҙә !— Ҡояш булып балҡый һинең исем, Уҡыусыңдан ҡалған һәр эҙҙә... Күктә ҡояш, Беҙҙең күңелдәрҙә — Уҡытыусы — уның илсеһе. Атай-әсәй бүләк иткән илгә, Телебеҙгә һөйөү димсеһе. Хистәремде һүҙҙәр менән генә Аңлатырға килмәҫ ҡулымдан,— Рәхмәттәрем ләйсән булып яуһын Һәр балҡыған эҙем-юлымдан. Ғүмер буйы таянысым булып, Кәңәш биреп миңә һәр эштә, Уҡытыусым!— Һуңғы һулышымда Күҙ алдымда торор фәрештә. ХХХ Земфира Аҡбутина. Әҙәп булған ерҙә иман була - Халҡыбыҙҙың алтын аҡылы. Шәп уҡытыу, берҙәм тәрбиә - Был – мәктәптең ике ялҡыны. “Ояһында ни –осҡанында шул,” - Был мәҡәл һуң нимә хаҡында? Ояһында “ҡошсоҡ” ни күргәнен Кем белә мөғәллимдән башҡа? Тормош киңлегендә осһон өсөн Ул мәктәптә ҡанат нығыта. Дөрөҫ юлды тапһын өсөн бала Күпме хеҙмәт, белем, көс китә. Ысын кеше булып үҫһен өсөн, Аҙашмаһын өсөн күңеле, Уҡытыусы, дөрөҫлөктө яҡлап, Хаҡлыҡ күрһәтеүсе түгелме? Ғаиләһендә - яҡшы ата-әсә, Өлгө булып һәр саҡ эшендә, Зыялылар бөгөн алғы сафта, Халыҡ ғәме – улар иңендә. Башҡортостан иле сәскә атһын, Халҡым яңы һулышын ала. Хөкүмәттең сәйәсәтен яҡлап, Педагогтар торорҙар поста. Тик изгелек ҡотҡарыр был донъяны, Тик яҡшылыҡ биҙәр еремде. Изгелектең орлоҡтарын сәсеп, Уҡытыусы бирер дәрестәр…"
Радий Хәбиров Уҡытыусылар көнө айҡанлы дәүләт наградалары тапшырҙы,"Бөгөн, 4 октябрҙә БР Башлығы Радий Хәбиров Рәсәйҙең һәм Башҡортостандың дәүләт наградаларын тапшырҙы.Уҡытыусылар көнө алдынан 35 педагогҡа Маҡтау грамоталары, званиелар бирелде. Республика етәксеһе шулай уҡ Рәсәй Мәғариф министрлығының 2019 йылдағы педагогик ҡаҙаныштары өсөн Бөтә Рәсәй конкурсы еңеүселәренә сертификаттар тапшырҙы."
Аутсайдерға еңелделәр,"Донъя кубогында яңыртылған состав менән сығыш яһаған Рәсәй йыйылма командаһы волейболсылары төркөм аутсайдеры Австралия командаһына көтөлмәгәндә 2:3 иҫәбенә еңелде.Беренсе сетта уҡ беҙҙекеләргә борсолорға кәрәк ине, сөнки улар беҙҙе еңел генә 25:16 иҫәбенә отто. Һуңынан әлбиттә улар эшкә тотоноп, дәғүәсене башта 25:22, һуңынан 28:26 иҫәбенә алдырып алға сыға. Тик дүртенсе сетта тегеләр беҙҙе 25:21 иҫәбенә отоп, иҫәпте тигеҙләүгә өлгәшә. Һәм тай-брейкта ла еңеү эпопеяһын дауам итеп, Рәсәй волейболсыларын 15:12 иҫәбенә алдыра. Шулай итеп Рәсәй командаһы ике еңеүҙән һуң, аутсайдерҙан отола. Иртәгә көслө Бразилия волейболсылары менән көс һынашасаҡ."
"""Цезарь Фаритович"" ...","Баш ҡалабыҙҙа милли стритфуд (урам аҙығы) кафеһы асылып, байтаҡ кеше ундағы менюға ризаһыҙлыҡ белдерҙе. Дөрөҫөрәге ризыҡтарҙың исеме уларҙы шаҡ ҡатырҙы. Аш-һыуҙың сифатына бер дәғүә булмаған хәлдә лә, ""НатУрал батыр""ҙы, ""Мясной Карим""де, ""Сыровар Юлаевты"" ашарға нисектер ҡыйыныраҡ булып торамы шул. Сөнки... эй, хәйер, быны аңлатыу ҙа артыҡ.Ә һеҙ был турала ни уйлайһығыҙ, тип асыҡ һораулама үткәреүҙе талап итә әүҙем гәзит уҡыусыларыбыҙ."
Йәш шахматсылар бәйге тотто,"Әбйәлил районы үҙәге Асҡарҙа тиҙ шахматтар буйынса Башҡорт Урал аръяғы Кубогының 1 этабы үтте. Унда 2005 йылғы һәм йәшерәк 82 шахматсы көс һынашты. Әйткәндәй, бәйгелә тәүге тапҡыр Бөрйән районы шахматсыларының ҡатнашыуын да билдәләй ойоштороусылар. Баш судья – Сергей Суханов (Учалы), 1-се категория.2005-2007 йылғы үҫмерҙәр араһында еңеүселәр: 1-се урын - Искәндәр Ғарифуллин (Учалы), 2-се урын - Руслан Маркелов (Баймаҡ), 3-сө урын - Батыр Гәрәев (Аҡъяр) 2005-2007 йылғы ҡыҙҙар араһында еңеүселәр: 1-се урын - Мәрйәм Йосопова (Белорет), 2-се урын - Нурания Ниязғолова (Асҡар) 2008-2009 йылғы малайҙар араһында еңеүселәр: 1-се урын Захаров Илья, 2-се урын - Искәндәр Фәизов (Баймаҡ егеттәре), 3-сө урын - Аширов Артем (Асҡар) 2008-2009 йылғы ҡыҙҙар араһында еңеүселәр: 1-се урын - Айлина Вәлиуллина (Учалы), 2-се урын - Эвелина Солтанова, 3-сө урын - Сәмиға Шәйхисламова (Аҡъяр ҡыҙҙары) 2010-2011 йылғы малайҙар араһында еңеүселәр: 1-се урын - Арслан Уразалинов, 2-се урын - Карпеев Руслан (Аҡъяр егеттәре), 3-сө урын - Аширов Руслан (Асҡар) 2010-2011 йылғы ҡыҙҙар араһында еңеүселәр: 1-се урын - Эвита Шакирова (Учалы), 2-се урын - Зарина Исламова (Аҡъяр), 3-сө урын - Илмира Әхмәтова (Бөрйән районы) 2012 йылғы һәм бәләкәйерәк малайҙар араһында еңеүселәр: 1-се урын Тимур Йомағолов (Учалы), 2-се урын - Илзар Иҫәнбаев, 3-сө урын - Бәхтиәр Мәмбәтов (Аҡъяр егеттәре) 2012 йылғы һәм бәләкәйерәк ҡыҙҙар араһында еңеүселәр: 1-се урын - Розалия Шәмиғолова (Асҡар), 2-се урын - Зарина Муллабаева (Аҡъяр), 3-сө урын - Ләйсән Ямалова (Асҡар) Сираттағы этап Учалы ҡалаһында 14 декабрҙә үтәсәк."
"""Йәшлек""те уҡыр кәрәк!","Кисә Өфөлә 78 йәшлек ҡатындың алтын биҙәүестәрен урлағандар.Мин һеҙҙең күршегеҙ, тип йылмайып-көлөп килеп ингән ят ҡатын әбейҙең фатирына. Күрше хаҡы - тәңре хаҡы, тип, әбей уға яҡты йөҙ күрһәткән. Һөйләшеп ултыра торғас, ялған күршебикә доға ярҙамында фатирҙы таҙартырға тәҡдим иткән. Тик бының өсөн өйҙәге бөтөн алтын әйберҙәрҙең кәрәклеген белдергән. Әбей йүгереп йөрөп, алтындарын йыйып биргәс, күршебикә уларҙы ҡағыҙға төрөп, доға уҡый башлаған. Шунан ҡағыҙ төргәкте кире әбейгә биреп, уны 9 көн асмаҫҡа ҡушҡан. Шулайтһаң, өйөң таҙарыр, тигән. Әбейҙең өйө ысынлап таҙарған. Алтындарынан. Ҡатын-ҡыҙ ҡыҙыҡһыныусан бит ул, бер сәғәт түҙеп йөрөгән дә (ҡайҙан 9 көн, ти!), төргәкте асып ҡараған. Ә унда алтын-көмөш урынында тик ҡағыҙ ғына ятҡан.Их, беҙҙең ""Йәшлек""те уҡымай икән, уҡыһа, хәбәрҙар булып, яттарҙы, доға уҡыусыларҙы, ялған хеҙмәткәрҙәрҙе фатирына яҡын да юлатмаҫ ине. Бына һеҙ, ҡәҙерле уҡыусыларыбыҙ, беҙҙе даими уҡып барғас, төкөрөп бирер инегеҙ ундай доғасыларға, йә артынан көл һирпер инегеҙ."
Белоретҡа яҡын йәшәһәгеҙ...,"Белоретҡа яҡын йәшәһәгеҙ, йәрминкәләргә рәхит итегеҙ!Сауҙа предприятиелары, крәҫтиән һәм фермер хужалыҡтары, шәхси эшҡыуарҙар, Белорет районы халҡы һәм ҡунаҡтар иғтибарына! Белореттар һеҙҙе ауыл хужалығы йәрминкәһенә саҡыра. Йәрминкәләр ҡайҙа үтә, тиһәгеҙ, бына һеҙгә яуап:- 5, 6, 11, 12, 13, 19, 20, 26, 27 октябрҙә Белоретта автовокзал янындағы (Киров урамы) майҙансыҡта үтәсәк; - 3, 10, 17, 24, 31 октябрҙә Инйәр ауылында; - 11 октябрҙә Тирләндә. Йәрминкәлә ауыл хужалығы тауарҙарын һатыу рөхсәт ителә (йәшелсә, емеш-еләк, бойҙай, комбикорм, бал, ҡош-ҡорт, ағас үҫентеләре һ.б.) Йәрминкәләр сәғәт 10-да башлана."
4 октябрь йыһанды өйрәнеү башланған көн тип билдәләнә,"1957 йылдың 4 октябре кешелектең йыһанды өйрәнеү эраһы башланған көн тип иҫәпләнә. Тап ошо датала Советтар Союзы ""Спутник - 1"" яһалма Ер юлдашын осорған. Мәскәү ваҡыты буйынса 22 сәғәт 28 минутта Байконур космодромынан осҡан аппараттың ауырлығы 83,6 кг тәшкил иткән. Шарҙың диаметры 58 см, антенналарының оҙонлоғо 2,9 метр булған. Корпусы алюминдән яһалып, Ергә сигнал ебәргән радиотапшырғыстар көмөш-цинк аккумуляторҙарынан эшләгән.Юлдашты осороу алдынан илдә техник журналдарҙа махсус радиоалғыс һыҙмаларын баҫҡандар. 4 октябрҙә радиоһөйөүселәр ""бип-бип"" тигән сигнал ҡабул иткән һәм был ике аҙна һуҙылған. ""Спутник - 1"" Ер тирәләй 1440 тапҡыр әйләнгән, һәр береһенә 96 минут 10 секунд сарыф иткән. Апогейға - Ерҙән иң алыҫ нөктәгә 947 саҡрымға алыҫайған. 92 көндән һуң юлдаш түбәнәйгән һәм атмосфераның өҫкө өлөшөндә янып бөткән."
Юл фажиғәләре - 3 октябрь,"3 октябрҙә республика юлдарында тағы ла 13 автомобиль аварияһы теркәлеп, йәнә бер кешенең ғүмере өҙөлгән, 13 кеше травмалар алған.Бөгөн төндә Дәүләкән районында Дәүләкән-Толбазы автоюлының 5-се саҡрымында Ауырғазы районынан 40 йәшлек ир ""Лада Гранта"" машинаһында боролоштан осоп төшөп, түңкәрелгән. Водитель ""Тиҙ ярҙам"" килгәнгә тиклем йән биргән... Их, ҡайҙарға ғына ашығып китеп барған булғандыр...Был авария буйынса тикшереү бара. Тәүлек эсендә 2200 юл ҡағиҙәләрен боҙоу теркәлеп, эскән килеш рулгә ултырған 32 водитель тотолған."
ЦСКА менән «Краснодар» оятҡа ҡалды,"Футбол буйынса Европа лигаһында сығыш яһаған ЦСКА менән «Краснодар» клубтары үҙ майҙанында Испания командаларына еңелде.Тәүгеһе «Эспаньол» футболсыларына ҡаршы тора алмай 0:2 иҫәбенә бирелһә, «Краснодар» иһә «Хетафе» уйынсыларына 1:2 иҫәбенә отолдо. Шулай итеп беҙҙең ике команда ла үҙ төркөм осрашыуҙарында икешәр еңелеү кисереп, иң аҙаҡҡы урын биләй. Ә бит Рәсәй беренселеге лидерҙары Испанияның уртансы клубтарына ҡаршы тора алманы. Миллионлап евро түкһәләр ҙә, кимәл шул уҡ урында ҡала, йәл…"
"Вилли менән Ябай малай ""Йәшлек""тә!","Бөгөн Өфөлә үткән матбуғат байрамында - Бөтә халыҡ матбуғатҡа яҙылыу көнөндә редакцияларға йырсылар йыр һәм моң ярҙамы яһаны. ""Йәшлек"" гәзите редакцияһын эстрадабыҙҙың ике ""йондоҙо"" - Вилли менән Ябай малай күрһәтте.... һәм бығаса тик торған халыҡ был икәүҙе күреп йәнләнде, дәртле йырҙарға ҡушылып бейене. Егеттәр үҙҙәре әйтмешләй ""порвали всех!"" Әлеге ваҡытта хәбәрсе Гөлнур Ҡыуатова уларҙы гәзиткә яҙырға йыйына - сәй табыны артында интервью ала."
Өфөләр! Матбуғат байрамына килегеҙ!,"Әлеге минуттарҙа баш ҡаланың Матбуғат йорто алды майҙаны иләүҙе хәтерләтә. Бында Бөтә халыҡ матбуғатҡа яҙылыу көнө үтә. Гәзит-журнал редакциялары үҙҙәренең күргәҙмәһен әҙерләгән, ҡул эштәре, тәмлекәстәр һатыла, ҡурай моңо бар Өфөгә яңғырай."
"Бешерелгәнен ашарғамы, бешерелмәгәненме?","Ҡайһы берәүҙәр бешерелмәгән аҙыҡ-түлек менән генә туҡланыуға өҫтөнлөк бирә. Улар әйтеүенсә, бешерелмәгән аҙыҡтан организм күберәк энергия туплай. Ысынлап та шулаймы икән? Бешерелмәгән аҙыҡ ашау файҙалыраҡмы, әллә бешереп ашау яҡшыраҡмы? Кемдәр хаҡлы?Аҙыҡ-түлекте бешермәйенсә ашауҙы пропагандалаусылар, сей аҙыҡ төрлө ауырыуҙарҙан һаҡлай, энергия бирә, ти. Бер яҡтан улар хаҡлы – ҡайһы бер туҡлыҡлы матдәләр аҙыҡты бешергән саҡта файҙаһын юғалта. Улар иҫәбенә С витамины инә. Әммә икенселәре иһә бешергәс кенә еңелерәк үҙләштерелә. Мәҫәлән, бета-каротин. Шуны ла иҫегеҙҙә тотоғоҙ, рациондан ит, балыҡ, икмәк кеүек аҙыҡтарҙы алып ташлағанда, организмда В12 витаминына һәм кальцийға ҡытлыҡ тыуа."
Әрмелә смартфон менән ҡулланыу тыйыла,"Хәрби хеҙмәткә алынасаҡ егеттәргә үҙҙәре менән Интернетҡа сығыу бәйләнеше булған һәм һалдаттың ҡайҙа булыуын күрһәткән смартфондар, планшеттар, навигаторҙар һәм башҡа гаджеттар алырға ярамай. Хәрби частарҙа киң мультимедия мөмкинлектәре булған бәйләнеш саралары менән ҡулланыу һалдаттар менән офицерҙарға тыйыла. Ошо хаҡта белдереп, «Хәрбиҙәрҙең статусы тураһында» законға үҙгәрештәр индерелгән. Ҡораллы Көстәрҙә хәрби бурысын үтәүселәргә социаль селтәрҙә фото, видеолар ҡуйырға, әрме тормошо тураһында мәғлүмәт бирергә , ниндәй ведомство, хәрби часть тураһында мәғлүмәттәр бирергә ярамай. Хәрби күнекмәләр үтеүе, унда хеҙмәттәштәреңдән кемдәр ҡатнашыуы тураһында ла хәбәр итеү тыйыла. Һалдат йәшерен техника алдында фото төшә икән, закон алдында яуап бирәсәк. Ҡағиҙәләрҙе үтәмәүсе хәрбиҙәргә дисциплинар сара күреләсәк, офицерҙар эшенән ебәреләсәк. Улар интернетҡа сығыу мөмкинлеге булмаған телефон менән ялға сыҡҡанда ғына һөйләшә ала."
Ағиҙел  яры матурлана,"Ағиҙел йылғаһының яр буйын реконструкциялау буйынса төҙөлөш эштәре тамамланыуға табан бара. Ҡала хакимиәтенең матбуғат хеҙмәте хәбәр итеүенсә, тимер юлынан алып автомобиль күперенә тиклем майҙанда төҙөлөш эштәре тамамланған. Әле объектты файҙаланыуға тапшырыу, тейешле документтарҙы әҙерләү эштәре ҡалған. Тәүге тапҡыр Ағиҙел ярын төҙөкләндереү 60 – 70-се йылдарҙа башҡарыла. Ул ваҡытта яр буйы һыуҙан йыуылып төшмәһен өсөн нығытмалар ҡуйыла, Дуҫлыҡ Монументына тиклем асфальт юл түшәлә. Ике полосалы автомобиль юлы тимер юлы күперенә тиклем дауам итә һәм Мосолмандар зыяратынан аҫтараҡ тамамлана. Дуҫлыҡ Монументы ла шул ваҡытта барлыҡҡа килә. Ул 1965 йылдың 7 авгусында тантаналы асыла. План буйынса, юл Пугачев урамынан башланып, Монумент аша үтергә һәм Нижегородка биҫтәһе менән тоташтырылырға тейеш була. Әммә билдәһеҙ ваҡытҡа тиклем төҙөлөш эштәрен туҡтаталар. 2014 йылда объектты реконструкциялау башлана. 5 саҡырым оҙонлоҡтағы яр буйындағы төҙөлөш эштәре гидротехник ҡоролмалар төҙөүҙе, юлды һәм тирә-яҡ биләмәне төҙөкләндереүҙе үҙ эсенә ала."
"Эсһәң, яҡшыһын эс","Ҡағыҙ пакеттағы сәйҙән айырылып, пластик пакеттағыларға өҫтөнлөк биреү кеше һаулығы өсөн ҙур хәүеф менән янай. Химик машина төҙөү университеты профессоры Макгилла Натали Туфенкджи ошондай һығымтаға килгән. Ул тикшереү барышында дүрт төрлө пластик пакеттағы сәйҙе тикшергән. Һөҙөмтәлә пластик пакеттағы сәйҙәрҙе ҡайнар һыуға төшөрөү менән унан 11,6 миллиард микропластик һәм 3,1 миллиарда нанопластик бүленеп сығыуы асыҡланған.Был күрһәткестәр тирә-яҡты пластик менән зарарлауға ҡарағанда, мең тапҡырға күберәк, ти ғалимдар. Әйткәндәй, кеше һаулығы өсөн хәүефле ошондай уҡ күрһәткестәр пластик шешәләрҙәге һыуҙа һәм ҡайһы бер аҙыҡ-түлектә бар икән."
Радий Хәбиров халыҡ шағирының исемен мәңгеләштереү буйынса указға ҡул ҡуйҙы,"Башҡортостан Башлығы Радий Хәбиров халыҡ шағиры Рауил Бикбайҙың башҡорт теле һәм әҙәбиәтенә индергән тос өлөшө һәм оҙаҡ йылдар әүҙем йәмәғәтсе булыуын иҫәпкә алып, уның исемен мәңгеләштереү тураһында указға ҡул ҡуйҙы. Документҡа ярашлы, БР Хөкүмәтенә шулар йөкмәтелә: 1) Рауил Бикбайҙың тормошо, ижтимағи, ғилми, ижади эшмәкәрлегенә бәйле материалдарҙан дәүләт мультимедия архивын булдырырға, сайт эшләргә; 2) Йыл һайын Башҡортостандың халыҡ шағиры тормошна һәм ижадына арналған поэзия фестивалдәре, уҡыусылар конференциялары ойошторорға; 3) Әүҙем йәмәғәт эшмәкәрлеге өсөн БР вуздары студенттарына Рауил Бикбай исемендәге стипендия булдырырға; 4) Өфөнөң 102-се башҡорт гимназияһына рауил Бикбай исемен бирергә.Өфө ҡала советына иһә Бикбай исемен баш ҡаланың бер урамына ҡушыу тәҡдиме ебәрелде. Бынан тыш, мемориал таҡта ҡуйыу, иҫтәлекле урындар тураһында ла һүҙ бара."
Ринат Халиков мәҙәниәт министры урынбаҫары итеп тәғәйенләнде,"Ринат Халиков БР мәҙәниәт министрының профессиональ сәнғәт буйынса урынбаҫары итеп тәғәйенләнде.Ринат Риф улы 1979 йылда Ишембай районында тыуған. Өфө сәнғәт училищеһын һәм З. Исмәғилев исемендәге Өфө дәүләт сәнғәт институтын тамамлаған. Өфөнөң Ленин районы балалар ижады үҙәгендә эшләй, Өфө сәнғәт училищеһында уҡытыусы һәм директор урынбаҫары була.2015 йылдан – Н. Сабитов исемендәге балалар музыка мәктәбен, 2018 йылдан Өфө сәнғәт училищеһын етәкләй."
«Йәшлек» гәзитенең 40-сы һанына күҙәтеү, 
"""Торлаҡ һәм ҡала мөхите"" милли проекты ҙур сарала ҡаралды","Өфөлә Рәсәйҙең торлаҡ-коммуналь хужалығы үҫешенең төп йүнәлештәренә арналған киңәйтелгән стратегик сессия үтте.Бында белгестәр ""Торлаҡ һәм ҡала мөхите"" милли проектын ғәмәлгә ашырыуға бәйле ҡануниәт, техник, ойоштороу мәсьәләләре тураһында фекер алышты. Сара барышында ""түңәрәк өҫтәл"", эшлекле уйын, пленар ултырыш, бүләкләү кеүектәр ҡаралғайны. Шул иҫәптә 2035 йылға тиклем Торлаҡ-коммуналь хужалыҡ стратегияһы үҫеше темаһы буйынса киң форматта һөйләшелде. Кисә Өфөгә Рәсәйҙең төҙөлөш һәм торлаҡ-коммуналь хужалыҡ министры Владимир Якушев та килде. Ул, БР Башлығы Радий Хәбиров һәм башҡа етәкселәр менән бергә төрлө предприятиены ҡараны, беҙҙәге төҙөлөштәргә ыңғай баһа бирҙе."
Өфөләр! Ошонда килеп картуф-кишер һатып алығыҙ!,"Алдағы ялдарҙа, 5 һәм 6 октябрҙә, баш ҡала халҡына ауыл хужалығы йәрминкәләренә барып, ҡышҡа етерлек йәшелсә-емеш һатып алырға мөмкин буласаҡ. Фермерҙар, республика етештереүселәре түбәндәге майҙансыҡтарҙа торасаҡ: Шәмбелә, 5 октябрҙә:— Хәҡиҡәт урамы буйындағы автомобиль юлы участкаһында — Таллин урамынан алып Ухтомский урамына тиклем; — Интернациональ һәм Машина эшләүселәр урамдары киҫешкән урында; — Мушников урамы һәм Баландин бульвары сатында; — Эшсе хәбәрселәр урамындағы 3-сө, 5-се, 7-се йорттар ҡаршыһында; — Әхмәтов урамындағы «Тулҡын» скверы алдында; — Солтанов урамындағы 2-се йорт янындағы трамвай ҡулсаһы биләмәһендә; — Спорт һарайы алдында; — С. Орджоникидзе исемендәге майҙанда; — Йәштәр һарайы алдында. Йәкшәмбелә, 6 октябрҙә:— Өфө моторҙар эшләү берекмәһе мәҙәниәт һарайы алдындағы майҙанда; — Интернациональ һәм Машина эшләүселәр урамдары киҫешкән урында; — Эшсе хәбәрселәр урамындағы 3-сө, 5-се, 7-се йорттар ҡаршыһында; — С. Орджоникидзе исемендәге майҙанда."
Ауырып киткәндә уҡыла,"«Бисмилләһ. Бисмилләһ. Бисмилләһ. Әғүҙү биғиззәтил-ләһи үә ҡу­дратиһи мин шәрри мә әжидү үә үхәҙиру мин үәжғи һәҙә». Мәғәнәһе: «Бисмиллә .Бисмиллә. Бисмиллә. Үҙемә килеп юлыҡҡан яуызлыҡ һәм әрнеүҙәрҙән ҡасып, Алланың бөйөк­лөгөнә, көс-ҡөҙрәтенә һыйынам».Дин ғалимдары был доғаны, ҡулды ауыртҡан ергә ҡуйып, ете тапҡыр уҡырға ҡушҡан."
"Владимир Путин ошо арала күп сарала ҡатнашты, әммә Германияға ҡотлау телеграммаһы ебәрергә онотманы","Рәсәй Президенты Германияның федераль президенты Франк-Вальтер Штайнмайерға һәм канцлеры Ангела Меркелгә ҡотлау телеграммалары ебәрҙе.3 октябрҙә унда милли байрам - Германия берҙәмлеге көнө билдәләнде. «Объединение Германии – событие исторического масштаба, ознаменовавшее окончание холодной войны в Европе и открывшее новую страницу в отношениях между нашими государствами. Уверен, что конструктивное развитие российско-германского сотрудничества в различных областях, продолжение взаимодействия по актуальным вопросам региональной и международной повестки дня отвечало бы коренным интересам народов России, Германии и всего европейского континента», – тиелә ҡотлауҙа. 1990 йылдың 3 октябрендә Германия Демократик Республикаһы Германия Федератив Республикаһы составына инә. ГДР тигән төшөнсә юҡҡа сыға, тимәк."
НХЛ-да уйнаған Рәсәй хоккейсыларының һаны 31-гә еткән,"Оҙаҡламай НХЛ-да башланасаҡ сираттағы чемпионат алдынан, ундағы вөкиллек беренселектә ҡатнашасаҡ нисә милләттең буласағын еткерҙе.Бәйгегә 20 милләт исеменән бөтәһе 690 хоккейсы сығыш яһаясаҡ. Иң күп уйынсы Канаданан. Уларҙың һаны – 295. Икенсе урында, әлбиттә АҠШ (177). Шведтар лигала 77-гә етеп, өсөнсө урынды биләй. Фин хоккейсылары – 33. Һәм инде Рәсәйҙән унда уйнаусылар 31-гә барып еткән. Бишенсе почетлы урын. Чехиянан – 26, Швейцариянан – 11, Словакиянан – 9, Дания менән Германиянан – 7-шәр вәкил бар. Австрия, Франция, Болгария, Латвия, Бөйөк Британия, Ҡаҙағстан, Норвегия, Словения, Украина һәм хатта Эстониянан берҙән алып өскә хәтлем уйнаған уйынсы бар икәне беленде. Бер клубта 9-ар милләт уйнаған интернациональ команда булып «Колорадо» менән «Коламбум» командалары һанала."
Рәсәй спортсылары тағы бер миҙал алды,"Катарҙа барған еңел атлетика буйынса донъя чемпионатында Рәсәй еңелатлеты Сергей Щубенков 800 метр араға ҡаршылыктар аша йүгереүҙә көмөш миҙал яуланы.Щубенков еңеүсенән биш сотый секундҡа ғына ҡалып, икенсе урын менән ҡәнәғәтләнә. Был инде беҙҙең билдәле спортсыбыҙҙың дүртенсе беренселек рәттән икенсе урын алыуы булып һанала.Быға тиклем Рәсәй спортсыларынан Анжелика Сидорова ҡолға менән бейеклеккә һикереүҙә һәм Мария Ласицкене бейеклеккә һикереүҙә «алтын»лы булғайнылар."
Бөйҙөнөң ағинәйҙәре маладис!,"Учалы районы Бөйҙө ауылының клубы һәр саҡ гөрләп тора. Гөрләмәҫ тә ине, бәлки, әгәр гөрләтер кешеләре булмаһа.Төрлө ҡыҙыҡлы саралар уҙып торған был клубта сентябрь аҙаҡтарында ""Сәләмәт тәндә - сәләмәт аҡыл"" тип аталған ҙур сара ла үтте. Уны ауылдың ағинәйҙәре менән бергә үткәргәндә, ауыл хакимиәте лә, мәктәп тә ситтә ҡалмаған. Күмәкләп тотонғанға ла, сара юғары кимәлдә үтеп, ҡунаҡтарҙың күңеленә хуш килгән. Сәләмәт йәшәү рәүеше, милли аш-һыу, дарыу үләндәре шифаһы - быларҙың барыһы ла сара үҙәгендә булған.Ауылдың ағинәйҙәре ойошмаһы етәксеһе Зифа Әсфәндиәрова, Бөйҙө мәктәбе директоры Лилиә Янгличева һәм башҡа әүҙемдәргә ҙур рәхмәт - килгән ҡунаҡтар алдында районыбыҙҙың йөҙөн ҡыҙартманылар, афарин!Ауыл клубтары һәр ҡайҙа шулай гөрләп эшләп торһон!"
Хәйбуллаларҙы маҡтап алайыҡ әле,"Хәйбуллаларҙы маҡтамаҫлыҡ та түгел шул, сөнки республикабыҙҙың иң яҡшы инклюзив мәктәбе Хәйбулла районында!Инклюзив мәктәптә һәр балаға, шул иҫәптән үҙенсәлекле балаларға ла, дөйөм белем алыуға шарттар тыуҙырыла.1 августан 1 сентябргә тиклем ""Рәсәйҙең иң яҡшы инклюзив мәктәбе"" VI Бөтә Рәсәй конкурсының беренсе этабы үтте.Башҡортостан Республикаһынан 12 балалар баҡсаһы менән 3 мәктәп ҡатнашты. 20 сентябрҙә Өфөлә тантаналы рәүештә беренсе этаптың еңеүселәрен иғлан иттеләр. ""Иң яҡшы инклюзив мәктәп-2019"" номинацияһында Аҡъярҙың 1-се һанлы мәктәбе еңде. 2-се урында Өфөнөң 132-се мәктәбе, 3-сө урында Ишембай ҡалаһының 18-се мәктәбе. ""Иң яҡшы инклюзив балалар баҡсаһы"" номинацияһында Салауат ҡалаһының 33-сө һанлы балалар баҡсаһы еңеү яуланы. Шулай уҡ Салауат ҡалаһының 18-се балалар баҡсаһы 2-се урынға сыҡты. Өсөнсө урында Өфөнөң 225-се һанлы балалар баҡсаһы. Аҡъяр мәктәбе менән Салауат ҡалаһының 33-сө һанлы балалар баҡсаһы конкурстың икенсе этабында ҡатнашасаҡ. Ул Мәскәүҙә үтәсәк. Яҡташтарыбыҙға уңыштар теләп ҡалабыҙ!"
Талайҙар ғына,"Стәрлетамаҡта полиция хеҙмәткәрҙәре 94 йәшлек әбейҙе талап сыҡҡан ике бурҙы эҙләй.Кисәге киске алтылар тирәһендә пенсионерканың фатирына шылтыраталар. Әбейгә улар үҙҙәрен газ хеҙмәтенәнбеҙ, тип таныта. Йәнәһе лә, газ ҡорамалдарын тикшереп, счетчиктарға пломба ҡуялар. Әбей ышанып, уларҙы фатирына индерә. Ирҙәр газ плитәһен, счетчикты ҡарай. Шуның өсөн әбейҙән 1,5 мең һум аҡса һорайҙар. Оло ҡатын серванттан янсығын алып, тейешле сумманы уларға тоттора. Ирҙәрҙең береһе аш бүлмәһендә документтар тултырғансы, икенсеһе бәҙрәфкә йүнәлә. Бер нисә минуттан ул кире килеп, йәһәтләп фатирҙан таялар. 1,5 мең һум аҡсаны алмаған булалар, йәнәһе лә, аҙаҡ килеп аласаҡтар. Улар китеп барғас, әбей янсыҡтан 28 мең һум аҡсаның юғалғанын абайлай. Һәм полицияға мөрәжәғәт итә. Шуға ла яңынан иҫкәртергә мәжбүрбеҙ: зинһар, ниндәй хеҙмәттән килһәләр ҙә, өйҙә яңғыҙ саҡта ят кешеләргә ишекте асмағыҙ. Бер кемгә лә бер ниндәй хеҙмәт өсөн аҡса бирмәгеҙ! Сөнки ошо арала ғына яңы ҡорамалдар ҡуйырға аҡса йыябыҙ, тип әллә күпме кешене ярыҡ ялғашҡа ултыртып киттеләр. Социаль хеҙмәткәр булып та яңғыҙ йәшәүсе ҡарттарға килеп, аҙыҡ-түлек, дарыуҙар килтерәбеҙ, тип аҡса алып, уларҙы урлаусылар ҙа донъя. Премия тәғәйенләү, пенсия, пособие артыуы сәбәпле, документтар тултырырға килдек, газ плитәһен тикшерәбеҙ, тиһәләр ҙә, ышанмауың хәйерле. Шикле әҙәмдәр ишегегеҙҙе туҡылдатһа, туғандарығыҙҙы, күрше ир-егеттәрҙе иптәшкә саҡырығыҙ. Һаҡланғанды Хоҙай ҙа һаҡлай."
Юл фажиғәләре - 2 октябрь,"2 октябрҙә республика юлдарында 13 автомобиль аварияһы теркәлеп, бер кеше һәләк булған, 17 кеше травмалар алған.Тағы ла Салауат ҡалаһында, был юлы көндөҙ, 1 май урамында 46 йәшлек ир ""Geely Emgrand"" машинаһында электр бағанаһына төкөлөп, ауҙарыла. Бәрелеү шундай көслө була, водитель шунда уҡ йән бирә. Ике пассажир, 40 йәшлек ир менән 32 йәшлек ҡатын, дауаханала. Тәүлек эсендә 2100 юл ҡағиҙәләрен боҙоу теркәлеп, эскән килеш рулгә ултырған 29 водитель тотолған. Нисек эскән килеш руль артына ултырырға ҡурҡмайҙарҙыр.."
Һау-сәләмәт йәшәүгә ни етә?,"Бөгөн Белореттың әүҙемдәре ""Ғүмергә 10 мең аҙым"" тип аталған Бөтә Рәсәй акцияһына ҡушылды.Район хакимиәтенең йәштәр сәйәсәте, физкультура һәм спорт бүлеге, Йәштәр ялы үҙәге ярҙамы менән үткәрелгән был сара Белоретта икенсе тапҡыр ойошторола. Колонна Металлургтар майҙанынан Блюхер һәйкәленә тиклем барып, кире урап килде. Акцияла ҡатнашыусылар яҡшы кәйефтә, дәртләнешеп йөрөп ҡайтты. Ни өсөн был акция ""Ғүмергә 10 мең аҙым"" тип аталамы? Сөнки Бөтә донъя һаулыҡ һаҡлау ойошмаһы һаулыҡты һаҡлау өсөн көнөнә 6 меңдән алып 10 меңгә тиклем аҙым яһарға кәрәк, ти. 10 000 аҙым яҡынса 7 саҡрым була. Бөтә Рәсәй акцияһына ҡушылырға теләүселәр бурысты үтәгәнен күрһәтеп, аҙым үлсәгестең (шагомер) һөҙөмтәһе фотоларын ВК-ла (http://vk.com/10kstepstolife) йәки «Facebook»-та (https://www.facebook.com/groups/10000stepstolife/) һалырға тейеш."
"70 мышы, 156 ҡоралай... Ииии, бахырҡайҙарҙың китерме икән башы?","Бөгөн Башҡортостандың Тәбиғәттән файҙаланыу һәм экология министрлығында республикала мышы һәм ҡоралайҙарҙы атыу тураһында һөйләштеләр.Теүәлерәге атып алыуға квоталар билдәләнде. Быйыл һунар итеүгә рөхсәт биреүҙе һорап, 8732 ғариза ебәрелгән. Шуларҙың 4729-ы - мышыға, 4003-ө ҡоралайға. Әле ғаризалар йәрәбә ысулы менән һайлап алынды. 70 һунарсы (һәүәҫкәр һунарсы) мышы атырға рөхсәткә эйә булһа, 156-һы ҡоралай атып ала ала. ӘйткәндәйИң күп мышы квотаһы (19) Белорет районына тура килде. Ҡоралайға лимит иһә Мәсетле районында күп (58) килеп сыҡты. Йәл хайуандар..."
«Йәшлек» гәзитенең 40-сы һанына күҙәтеү,"Республикабыҙҙағы хәл-ваҡиғалар, ауыл тормошо, илдәге яңылыҡтар, үҙ эшенең оҫталары булып танылған уңған кешеләр тураһындағы мәҡәләләр сираттағы һанда ла киң урын ала. 5 октябрҙә илебеҙҙә матур байрам – Уҡытыусылар көнө билдәләнә. Бөгөнгө һанда үҙҙәрен ошо изге һөнәргә бағышлаған – Ейәнсура районының Абзан мәктәбе директоры Сәриә Булатасова, Өфө районының Шамонин ауылынан тәрбиәсе Гөлнара Әминева, Яңауыл районының Яңыуртауыл мәктәбенән физкультура уҡытыусыһы Илдар Дәүләтшин тураһында уҡый алаһығыҙ. «Аҙна һорауы» ла ошо темаға арнала. Баймаҡ районынан Айгөл Иҙелбаева «Айыҡ ауыл» конкурсында ҡатнашыусы Ишбирҙе ауылы, Эльза Мөхәмәҙиева Белорет районы Йөйәк ауылында фельдшер-акушерлыҡ пункты төҙөлөүе тураһында, даими авторыбыҙ Миҙхәт Шәрипов Ғафури районынан эшҡыуарҙар Минзиә һәм Хәйҙәр Сөләймәновтар хаҡында бәйән итә.Үткер ҡәләмле журналист, публицист Ризван Хажиевтың тыуыуына 80 йыл тулыу уңайынан уның яҙамаларынан ысын булған хәлдәргә таянып яҙылған «Ете юл сатында» мәҡәләһе бирелә. Гәзит уҡыусыларыбыҙ «Муйнаҡ» хикәйәһенең дә аҙағын уҡый аласаҡ. «Сәләмәтлек» махсус битендә балдың шифалы үҙенсәлектәре менән танышырға мөмкин. Шәкәр диабетын дауалау буйынса кәңәштәрҙең дә файҙаһы тейер, тип ышанабыҙ. Күптәрҙең яратып уҡыған «Ғәжәйеп әд-донъя» рубрикаһы был юлы хайуандарға арнала. «Беҙҙең ауылда» рубрикаһында Баймаҡ, Көйөргәҙе райондарынан даими гәзит уҡыусыларыбыҙ үҙҙәренең ауылында, районында үткән матур саралар менән таныштыра."
Луизаның миллиондары ҡайҙа булған?,"«Россельхозбанк» тан 25 миллион һум аҡса урлаған Луиза Хәйруллина аҡсаларҙы ҡайҙа итеүен һаман әйтмәй. Тәфтишселәр уның күпселек өлөшөнөң букмекер компанияларына китеүен асыҡлаған. Ире Марат Хәйруллин сумманың яртыһын туҙҙырған. Был хаҡта аҡса күсереү тураһында документтар ҙа раҫлай. Әле ҡатын тәфтиш изоляторында ултыра, ире өйҙә һаҡ аҫтында."
Ә һеҙ төшөгөҙҙә осҡанығыҙ бармы?,"Беҙҙең күптәребеҙгә шундай иҫ киткес төштәр ингәне барҙыр, йоҡобоҙҙа ҡайҙалыр еңел генә итеп осоп барабыҙ, барлыҡ ерҙе ус төбөндә күрәбеҙ, хатта осҡан ваҡытыбыҙҙа ҡатмарлы трюктар ҙа яһап ҡуябыҙ. Былай еңел генә осоу нимә менән бәйле һуң? Ысынбарлыҡта бит беҙ осоп йөрөй белмәйбеҙ. Иң таралған фекерҙәрҙең береһе – беҙҙең астраль тәнебеҙ төшөбөҙҙә физик тәндән айырыла һәм ил гиҙергә юллана. Оккультистар әйтеүенсә, төштә осоу – ул беҙҙең астраль тәнебеҙҙең мөмкинлеге. Ул шул хәтлек еңел һәм бер ниндәй ҙә ҡаршылыҡты белмәй.Ә заман белгестәре белдереүенсә, шулай уҡ был өлкәне тикшергән Карл Юнганың фекере тап килә. Ул иһә, кешенең төшөндә осоуы ысын тормошта ниндәйҙер ҡаршылыҡтарҙы еңеүе, унан тулыһынса азат ителеүе менән бәйле, тип белдерә. Тыныс йоҡо! Төшөгөҙҙә мотлаҡ осоғоҙ!"
"Яҡшы сортлы картуф алырға, Матбуғат йорто алдына  килегеҙ!","Иртәгә «Россельхозцентр» федераль дәүләт бюджет учреждениеһы Матбуғат йорто алдында үтәсәк Бөтә халыҡ матбуғатҡа яҙылыу байрамында ҡатнашасаҡ. Улар вирусһыҙ нигеҙҙә үҫтерелгән төрлө сортлы картуф тәҡдим итә. Баҡсасыларға тәжрибәле белгестәр был йәшелсәне үҫтереү, сорттарын һайлау, тупраҡты яҡшыртыу буйынса кәңәштәр ҙә бирәсәк."
"Федераль министр беҙгә ""Торлаҡ һәм ҡала мөхите"" милли проектын ғәмәлгә ашырыу менән танышырға килде","Бөгөн Башҡортостанға Рәсәйҙең төҙөлөш һәм торлаҡ-коммуналь хужалыҡ министры Владимир Якушев килде.Федераль ведомство башлығы беҙҙә ""Торлаҡ һәм ҡала мөхите"" милли проектын ғәмәлгә ашырыу менән танышты. Ул Радий Хәбиров менән ""Автопласт"" компаниялар төркөмө - күп профилле холдинг эшен ҡараны. ""Автопласт""ҡа бер нисә предприятие ине. Холдингтың етәксеһе Андрей Ковшов белдереүенсә, уларҙың компанияһы быялапластика, АБС-пластика, ПВХ-профилдән эшләнгән изделиеларҙы етештереүгә әҙерләү, сериялы һатыу буйынса һәм дизайнлау, проектлау йәһәтенән тулы комплекслы эш башҡара. Бынан тыш, ҡала, ҡала-ара транспорт өсөн ултырғыстар, автобустарға авария-вентиляция люктары ла эшләйҙәр. «Автопласт» - ""НеФАЗ""дың рәсми поставщигы. Компаниялар төркөмөнә ""Интерклуб"" йәмғиәте лә инә. Ул ""Нефтекама"" ТОСЭР зонаһына ҡарай. Бында ""Изотермик конструкциялар етештереүҙе ойоштороу"" инвестиция проектын ғәмәлгә ашыра башлаған. Уға 53,7 миллион һум һалырға һәм 62 яңы эш урыны булдырырға иҫәп тоталар.Предприятиела тағы ла модуль ФАП етештерелә. Яҡынса хаҡы - өс млн һум. Радий Хәбиров белдереүенсә, ул яҡын арала үтәсәк ""Инвестиция сәғәте""нә артабан инвеспроектты ҡарар өсөн ошо предприятие белгестәрен һәм БР Һаулыҡ һаҡлау, Йәштәр сәйәсәте һәм спорт министрлыҡтары вәкилдәрен саҡырырға ҡушасаҡ."
Һеҙ ошо ризыҡтарҙы ашар инегеҙме?,"Өфөлә беренсе милли стритфуд кафеһы асылған. Йәғни, урам аҙығы.“Һәйбәт хәлдәр” тип атала икән. Уларҙың менюһы көндән-көн камиллаша, байый, тигән. Әлегә бында ошондай аҙыҡтар тәҡдим ителә. Һеҙгә нисек, оҡшаймы?"
Әсәһенә бысаҡ менән сәнскән,"Ата улды , әсә ҡыҙҙы танымаған заман килдеме, үҫтереп, аяҡҡа баҫтырған балалар ата- әсәләренә ҡул күтәреүҙе лә мәсхәрәгә һанамай. Стәрлетамаҡ ҡалаһында 27 йәшлек ҡатын әсәһе менән һыйлы табын ҡора. Бер аҙҙан ҡыҙмаса булып алған икәү араһында низағ сыға. Асыуынан ярһыған ҡыҙы бысаҡ алып ҡәҙерле кешеһенең эсенә сәнсә. «Етди эш» ҡылыуын аңлаған ҡатын тиҙ генә «Ашығыс ярҙам» саҡырта һала. Стәрлетамаҡ ҡалаһы полицияһы был хәл буйынса енәйәт эше ҡуҙғатҡан."
Улар ҙа бит аҡҡош түгелдәр...,"Америка тренеры Альберто Салазар допинг таратыуҙа ғәйепләнеп, яратҡан шөғөлөнән дүрт йылға ситләтелде.61 йәшлек белгес үҙенең еңел атлеттарына тыйылған препараттар тәҡдим иткән. 2015 йылда АҠШ атлеты Кара Гоучер тренерының препарат тәҡдим итеүендә ғәйепләп, уға ҡаршы ғариза яҙған. Унан һуң тағы бер спортсылары Караға ҡушылып, Альбертоға ҡаршы ғәйепләү менән сыҡҡан. 2011 йылдан 2017 йылға тиклем уның етәкселегендә Олимпия уйындары чемпионы Мо Фара ла шөғөлләнгән. Ул да шуны һиҙеп, унан киткән."
Иң матур ауылды һайла!,"Иғтибар!1 октябрҙән ""Башҡортостан Республикаһының иң матур ауылы - 2019"" конкурсының тамашасылар тауыш биреүе башланды! Бының өсөн: - bash.news сайтына үтергә, - аҫтараҡ ""Самое красивое село Республики Башҡортостан - 2019"" баннерын табып төртөргә, - ауылдарҙың исемлеген табырға, видеоларын ҡарарға һәм ""йөрәк""кә баҫырға кәрәк.Бер кеше тәүлегенә бер ауыл өсөн тауыш бирә ала. 10 октябргә тиклем оҡшаған ауылығыҙҙы һайлап ҡалығыҙ!"
Баймаҡ интернат-лицейы телефондарһыҙ нисек сыҙай икән?,"Әлеге ваҡытта Баймаҡ интернат-лицейында ""Мобиль телефонһыҙ аҙна"" бара. Нимә ул тиерһегеҙ - хәҙер бында дәрестәрҙә бер кем дә экран һыйпап ултырмай, тәнәфестәрҙә текәлеп тормай, төндә ятаҡтарҙа тыныс, тәҙрәләрҙән тышҡа күкһел яҡтылыҡ төшмәй. Уҡыусылар дәрес һәм сампат"" башында смартфондарын айырым ҡумтаға һалып ҡуя. Уҡытыусылар ҙа, техник хеҙмәткәрҙәр ҙә шулай итә. Бер кем дә телефонымды бирмәйем тип тауыш күтәрмәй, дәррәү ҡабул иткән. Аҙна башында ""Кәрәҙле телефондың файҙаһы һәм зыяны"" исемле коллаж да төҙөгәндәр. Бына дүртенсе көн рәттән уҡыусылар урамда уйнай, китап уҡый, йоҡлай, дәрес әҙерләй - ваҡыттарын телефонһыҙ күңелле итеп үткәрә.Шәп акция, эйе бит!"
"Башҡортостанда ирҙәр, ҡатындарға ҡарағанда, әҙерәк йәшәй","Был хаҡта «Башстат» аналитиктары хәбәр итә. Республикала көслө зат ҡатын-ҡыҙҙан уртаса 10 йылға әҙерәк йәшәй. Әле республикала 518,8 мең ҡатын-ҡыҙ һәм 303,6 мең ир теркәлгән. Аналитиктар әйтеүенсә, республикала оло йәштәгеләр күбәйгән. Әле төбәктә 60 йәште уҙған 822 мең кеше иҫәпләнә, был үткән йыл күрһәткестәренән 4 процентҡа күберәк. Уларҙың 27,5 меңе – оҙаҡ йәшәүселәр, улар 90 йәште уҙғандар. Ә 583 мең ололар 60–74 йәштәгеләр, тағы ла 222 меңе – 75-89 йәштәге ололар."
"Бына һиңә, мә...","Швеция биатлонсыһы Себастьян Самуэльсон бөтә Рәсәй спортсыларын халыҡ-ара ярыштарҙан ҡыуырға саҡырған.Ул әйтеүенсә, яңыраҡ билдәле булған Мәскәү допингҡа ҡаршы агентлығының мутлығынан һуң, уларҙы бөтөнләй ярыштарҙан ситләтергә кәрәк. Улар былай ҙа быға тиклем системалы рәүештә ҡағиҙәне боҙоуында билдәле булғайны. Яңыраҡ WADA-ның эксперттары Мәскәү лабораторияһының биргән мәғлүмәттәре дөрөҫкә тап килмәүен белдергән. Улар хатта беҙҙе киләһе йыл буласаҡ Олимпия уйындарынан бөтөнләй ситләтергә уйлай. Әгәр ҡылыҡтары дөрөҫкә сыҡһа, беҙҙең спортсылар бер ниндәй ҙә ярыштарҙа ҡатнашмауы ихтимал."
Ҡуртымға фатир биреүселәр тураһында хәбәр ит!,"Өфө ҡала хакимиәте үҙҙәренең фатирҙарын ҡуртымға биреп, һалым түләмәүселәр тураһында хәбәр итеүҙе һорай . Закон боҙоусыларҙы асыҡлау менән Ҡала бюджетының килем потенциалын арттырыу мәсьәләләре буйынса ведомство-ара комиссияһы шөғөлләнәсәк. Һәр район хакимиәте шылтыратыуҙар ҡабул итә. Бер - береһен яратмаған күршеләр, вәт, ошаҡлашасаҡтар икән хәҙер."
Яңы социаль проект тормошҡа ашырыла башлай,"Башҡортостанда «Ҙур ғаиләнең оло сәйәхәте» тигән тревел-шоу формаһындағы яңы социаль проект старт ала. Уның ойоштороусылары – Архангел районы хакимиәте һәм БР Ғаилә, хеҙмәт һәм халыҡты социаль яҡлау министрлығы. Тапшырыуҙар серияһының төп геройҙары – республиканың күп балалы ғаиләләре . Һәр сығарылышта ике ғаилә тыуған төйәгебеҙҙең иң матур урындары буйлап сәйәхәткә сығасаҡ. Тәүгеләрҙән булып Архангел районынан Семенчук һәм Бүләкҡоловтар ғаиләһе мауыҡтырғыс сәйәхәткә юлланасаҡ. Проекттың тапшырыуын төшөрөү 4 октябрҙә башлана. Таулы йылғалар, мәмерйәләр буйлап тур ике көн дауам итә. Ошо ваҡыт арауығында ғаиләләр үҙҙәренең берҙәмлеген һәм еңеүгә ынтылыуын күрһәтеп өлгөрөргә тейеш.Еңеүселәр социаль селтәрҙәрҙә тауыш биреү буйынса билдәләнәсәк. Ә еңеүсе ғаиләгә Архангел районы хакимиәте бүләк тапшырасаҡ.Тревел-шоу дүрт миҙгел дауам итә. Йылдың төрлө миҙгелендә төшөрөлгән тапшырыуҙарҙа тамашасы республикалағы туризм төрҙәре менән таныша аласаҡ. Проект экология һәм тирә-яҡ мөхиткә һаҡсыл мөнәсәбәтте лә күҙ уңында тота. Яңы проект һәм уның ҡатнашыусылары хаҡында «Бәйләнештә» сайтында рәсми төркөмдә танышырға була."
Күршеләр Луизаға арналған клип төшөргән,"«Йүгер, Луиза, йүгер» йырына күрше Татарстандағы «Хитобои» төркөмө клип төшөргән. Клип, әлбиттә, «Россельхозбанк»тан 25 миллионов һум аҡса урлаған Башҡортостандағы кассирға бәйле. Төп ролде Яр Саллы актрисаһы Элмира Хәмитова башҡарған.Әйткәндәй, клип әлегә бер ҡайҙа ла күрһәтелмәгән. Луизаны кәүҙәләндергән актриса иһә уны йәлләй. Луиза Хайруллина ҡомарлы уйын ҡоло булған иренең бурыстарын ҡаплау өсөн үҙен ҡорбан иткән, ти ул."
"РФ Дәүләт Думаһында яңы льготалы категория индекмәкселәр: ""Үҙгәртеп ҡороу ҡорбандары""","Ысынмылыр-бушмылыр, шәхсән документты күрмәгәс, аныҡ ҡына әйтеп тә булмай. Әммә тиҙҙән беҙҙең илдә граждандарҙың ""Үҙгәртеп ҡороу ҡорбаны"" тигән льготалы категорияһы барлыҡҡа килеүе ихтимал.Дәүләт Думаһының Мәғариф һәм фән комитеты рәйесе урынбаҫары Борис Чернышов РФ Хеҙмәт һәм халыҡты социаль яҡлау министры Максим Топилин исеменә ошо темаға мөрәжәғәт юллаған. Депутат әйтеүенсә, ""перестройка"" йылдарында совет граждандары бик ҡаты геосәйәси һәм гуманитар һәләкәт кисерҙе. Айырыуса 25 - 45 йәшлектәр зыян күрҙе. ""На долю тех, кто все же сумел прожить в эпоху перемен, выпали серьезные испытания. Эту категорию населения я предлагаю обозначить как ""жертвы перестройки"", которым также должны предоставляться различные льготы и субсидии"", - тиелә парламентарийҙың тәҡдимендә. Үҙгәртеп ҡороу йылдары тыуымдың кәмеүенә, үлемдең артыуына ла килтерҙе. Етмәһә, ошо йылдарҙа күп кеше теге йәки был сиргә дусар булып, донъянан иртә китте. Минеңсә, депутаттың тәҡдимендә хаҡлыҡ бар ҙа кеүек. Үҙгәртеп ҡороуға тиклем халыҡҡа бөтә нәмә тиерлек уңайлы булды - уҡыу, тиҙ генә эш табыу, бушлай торлаҡ, медицина һ.б. Һуңынан былар барыһы ла юҡҡа сыҡты. Хәҙер, бер яҡтан, тормош көтөү еңелләште. Икенсе яҡтан, беҙ һаман капиталистик ҡоролошҡа, йәғни ""буш юҡ һәм булмаясаҡ"" тигәнгә яраҡлашып та, ышанып та етә алмайбыҙ. ""Перестройка ҡорбандары"" льготалы категорияһы була ҡалһа, 1985 - 1993 (сама менән) йылдарҙа 18 - 25 йәш арауығында булғандарҙы айырым иҫәпләргә кәрәктер. Иң ""зыянланған"" йәш шулдыр... Ғәҙел булыр ине һымаҡ. Нисек уйлайһығыҙ, кәрәкме шундай категория?"
Ҡыҙҙың эсендә бер ус сәс булған!,"Улан Удела пациенттың ашҡаҙанынан ике килограмға яҡын сәс йомғағы алғандар. 19 йәшлек ҡыҙ эсе ауыртыуға, хәлһеҙлеккә һәм ашағандан һуң уҡшытыуға һәм ҡоҫҡо килеүенә зарланып, дауаханаға мөрәжәғәт итә. Медицина тикшереүе үткәргәндән һуң табиптар, уның ашҡаҙанын һәм бөйән эсәген биләп тороусы сит матдә – трихобезоар булыуын асыҡлай. Операция барышында хирургтар ҡыҙҙың эсенән 50х10х10 см ҙурлығында һәм ике килограмға яҡын ауырлыҡта сәс йомғағын ала.Әле ҡыҙ үҙен яҡшы һиҙә һәм махсус диета тота"
"""Китап""тың китаптарын алып ҡалығыҙ!","""Бәйләнештә"" селтәрендәге З. Биишева исемендәге ""Китап"" нәшриәте төркөмө хәбәр итә:Йыл башында республиканың һәм “Китап” нәшриәтенең 100 йыллығына арнап беҙҙең нәшриәт “Башҡорт китаптарын - республиканың 100 ҡала-ауылына” тип исемләнгән акция башлағайны. Был сара тамамланып бара. Кисә нәшриәт хеҙмәткәрҙәре Башҡортостандың көньяҡ-көнсығыш райондарына сәфәргә сыҡты.Китап һөйөүселәрҙе һатыу-күргәҙмәләрҙә көтәбеҙ! Улар: 3 октябрҙә - Бөрйән районы Иҫке Собханғол ауылы баҙарында; 4 октябрь - Йылайыр районының Йылайыр ауылында Республика көнөнә арналған йәрминкәлә; 5 октябрь - Хәйбулла районының Аҡъяр ауылы баҙарында; 6 октябрь - Баймаҡ ҡалаһының үҙәк баҙарында үтәсәк. Сауҙаға “Китап” нәшриәтендә сыҡҡан яңы китаптар, 2020 йылға йыртма һәм мосолман календары, башҡортса-русса һүҙлектәр сығарылды.Нәфис һүҙ уҡырға яратыусылар өсөн “Ҡөрьән Кәрим”, башҡорт һәм рус телдәрендә сыҡҡан әкиәттәр китабы, “Урал батыр” эпосының башҡортса әкиәти варианты һәм Айҙар Хөсәйенов эшкәртеүендә русса сәсмә баҫмаһы, балалар өсөн тәғәйенләнгән башҡа китаптар, Башҡортостан һәм уның тәбиғәте тураһында юл күрһәткестәр, Зиннур Ураҡсиндың “Каруанһарай”, Зәйнәб Биишеваның “Кәмһетелгәндәр”, Фәрит Вәхитовтың “Триумф и трагедия генерала Шаймуратова” китаптары, Таңсулпан Ғарипова, Ноғман Мусин, Гөлнур Яҡупова, Тимер Йосопов һ.б. яҙыусылар әҫәрҙәренең томдары һәм башҡа баҫмаларҙы һатып алыу мөмкинселеге бар."
Киләһе йыл ошо ваҡытта беҙҙе һанаясаҡтар,"Бөтә Рәсәй халыҡ иҫәбен алыу башланыуға бер йыл ҡалды.Әһәмиәтле ваҡиға 2020 йылдың 1 октябрендә старт ала ла, ай буйына дауам итә. Рәсәй тарихындағы 12-се йәниҫәп сараһы яңы форматта үтәсәк. Переписчиктар планшет менән йөрөйәсәк, йәғни, анкета материалы ҡағыҙға түгел, ә электрон формаға яҙыла. Шулай уҡ ""Госуслуги"" порталы аша онлайн-анкета тултырырға ла мөмкин. Һорауҙар ҙа төрлөләнәсәк. БМО мәғлүмәттәре буйынса, ошо арала халыҡ иҫәбен алыу 80 илдә үтә."
Антарктидала 315 миллиард тонна тартҡан айсберг емерелеп сыҡҡан,"Көньяҡ ҡотоптағы Эймери боҙ шельфынан һуңғы 50 йылда иң ҙур боҙ тауы емерелеп, һыуға төшкән. Скриппс океанография институты ғалимдары уға D28 исемен биргән.Айсбергтың ҡалынлығы – 210 метр, майҙаны 1636 квадрат саҡрым тәшкил итә. Ул караптарға хәүеф менән янай, шуға ла уны яһалма Ер юлдаштары ярҙамында ныҡлап күҙәтәләр. Боҙ тауын һыу ағымдары һәм ел көньяҡҡа алып китәсәк, тиҙәр. Бер нисә йылдан ул тулыһынса иреп бөтәсәк."
Наркотик матдәле үлән һаҡлаған,"Бәләбәйҙә йәшәүсе 46 йәшлек ирҙең бәҙрәф бинаһы башында наркотик матдәле үлән һаҡлауы асыҡланған. Ҡаланың Туҡай урамындағы шәхси йортта йәшәүсене эске эштәр хеҙмәткәрҙәре ентекле тикшергәндән һуң, бәҙрәфе башында 7 наркотик матдәле үлән бәйләмен тапҡан. Енәйәтсе үҙ ғәйебен инҡар итә. Ул, был үләндәрҙе үҙем ҡулланыр өсөн йыйҙым, тип белдерә. Тик полиция хеҙмәткәрҙәре белдереүенсә, пакеттарға тултырылған наркотик үләндәр ҙә табылған. Енәйәтсе уларҙы һатыу өсөн әҙерләгән.Әле уға ҡарата енәйәт эше тикшерелә."
«Зенит» алға сыҡты,"Чемпиондар лигаһының «G» төркөмөндә сығыш яһаған «Зенит» футболсылары икенсе төркөм уйынында Португалияның «Бенфика» клубын ҡабул итеп, уларҙы 3:1 иҫәбенә еңде.Беренсе уйында улар «Лион» менән 1:1 иҫәбенә таралышҡайны. Хәҙер «Зенит» ике уйын һөҙөмтәһе буйынса дүрт мәрәй яулап, үҙ төркөмөн етәкләй. Киләһе осрашыуын Семактың тәрбиәләнеүселәре Германияла урындағы «Лейпциг» уйынсылары менән үткәрәсәк. «Лейпциг» иһә әлегә ике уйындан һуң өс мәрәйе менән өсөнсө урында урынлашҡан."
"""Халыҡ-ара кооперация һәм экспорт"" милли проектына ярашлы, ситкә тауар һатырға бушлай өйрәтәләр","Башҡортостандың Экспорт үҙәге белгестәре белем биреү семинары программаһы әҙерләгән. Уның буйынса бәләкәй һәм урта эшҡыуарлыҡ вәкилдәре экспортлау эшмәкәрлеге нигеҙҙәрен бушлай өйрәнәсәк.Уҡыуҙа төрлө тармаҡҡа сикләү юҡ. Экспорт үҙәгенән белдереүҙәренсә, бындай семинарҙарҙа башлыса сәнәғәт, аграр сектор, ағас эшкәртеү өлкәләрендә эшләүселәр ҡатнаша. Төп маҡсат - тышҡы сауҙаны көйләүсе халыҡ-ара хоҡуҡи акттарҙы, тышҡы сауҙа килешеүҙәрен әҙерләгәндә, төҙөгәндә ҡулланылған халыҡ-ара шәхси хоҡуҡи аспекттарҙы база кимәлендә өйрәнеү, халыҡ-ара баҙарға сыҡҡанда шәхси милек объекттары төрҙәре һәм уларҙы һаҡлау саралары хаҡында белем туплау. Уҡыу семинары ""Халыҡ-ара кооперация һәм экспорт"" милли проектына ярашлы ойошторола. Сираттағыһы 15 октябрҙә башланасаҡ. Йыл аҙағынаса тағы 11 семинар күҙалланған. Темалары төрлөсә. Бушлай ҡатнашыу өсөн РЭЦ-тың Экспорт мәктәбе сайтында теркәлергә кәрәк."
Ата-әсәләрҙең төп хаталары,"“Һайлауҙа тулы ирек”Хәҙер күп ата-әсә, бала үҙаллы булһын өсөн, һайлауҙа тулы ирек биреү дөрөҫ, тип һанай. Ә ысынында, балаға ҡарар ҡабул итеү – оло көсөргәнеш. Уларҙың күбеһе быға әҙер түгел. МаҡтауБаланы һәр саҡ маҡтап тороу – оло хата. Бындай мөхиттә үҫкән балалар, дәртләндереү булмаһа, бер ни ҙә эшләргә теләмәй. Һәр саҡ маҡтап тороу бәйлелек тыуҙыра. Артыҡ иркәләү“Баламдың киләсәге ниндәй булыр, билдәһеҙ. Туйғансы иркә­ләнеп ҡалһын”, – ти ҡайһы берәү­ҙәр. Артыҡ иркәләнеп үҫкән балала, бәхетле булыу өсөн ни бары һине яратыуҙары етә, тигән ҡараш барлыҡҡа килә. Артыҡ йөкләмәКүптәр, бала ни тиклем күберәк түңәрәк-секцияларға йөрөй, шул тиклем яҡшыраҡ, тип уйлай. Йәнәһе, насар компанияларға, ғәҙәттәргә ваҡыты ҡалмаясаҡ. Һөҙөмтәлә, бала “янып бөтөү” синдромына юлыға, йәки тиҙ ярһыулыҡ өйәнәктәренә дусар була. Дини тәрбиәҠайһы бер ата-әсәләр тәрбиә эшендә ҡәтғи дини ҡағиҙәләрҙе генә файҙалана. Әгәр ҙә бала берәй тапҡыр ата-әсәнең йәки дин әһел­дәренең дини ҡағиҙәне һанламауын күрһә, был тәрбиә системаһы бер миҙгелдә үк юҡҡа сығасаҡ. “Уңайһыҙ” темаларБеҙҙең ата-әсәләр балалары менән енси мөнәсәбәттәр хаҡында һөйләшергә ояла. Әлеге темаға аралашыу булмаһа, бала был хаҡта ҡыҙыҡһынмаясаҡ, тип уйламағыҙ. Үҫмерлек осорона ингәс ипләп кенә аңлата башлау зарур. Саманан тыш тәнҡит“Ата-әсәһе ҡырыҫ булған балалар, тәнҡиттән ҡурҡып, һәр саҡ камиллыҡҡа ынтыла. Ошо сәбәпле улар оло уңыштарға өлгәшә”, тигән фекер дөрөҫ түгел. Әгәр ҙә кескәй генә уңышһыҙлыҡҡа осраһа, бала үҙ-үҙен күрә алмай башлаясаҡ. Хатта үҙ-үҙенә ҡул һалыуға барып етә. Оялыу, битарафлыҡ, янауБалаға бер ҡасан да: “Был ҡылығың өсөн миңә ныҡ оят булды. Бүтән һин миңә кәрәкмәйһең”, – тип әйтергә ярамай. Шаяртып ҡына йәки уйламайынса әйткән һүҙҙәр арҡаһында һеҙҙең аралағы яҡын­лыҡтың юҡҡа сығыуы бар. Иртә өлкәнәйеүБәләкәйҙән үк бәләкәй ҡусты-һеңлеләрен ҡарарға мәжбүр бул­ған, күберәген үҙ-үҙен хәстәр­ләргә дусар ителгән кеше киләсәктә үҙе атай йәки әсәй булырға теләмәй, имеш. Киске ғәҙәттәр“Көнөң нисек үтте? Нимә оҡша­ны йәки оҡшаманы?” кеүек һорауҙар бала өсөн мөһим. Шулай уҡ бәләкәйҙәргә китап уҡыу бик файҙалы. Атай-әсәй китап уҡыған­да, бала үҙен тыныс тота, хыялын эшкә егә, креатив һәм логик фекерләргә өйрәнә.Шулай уҡ бала тәрбиәләүҙә гаджеттарҙы саманан тыш ҡул­ланыу, гелән баланың күңелен асыу, артыҡ ныҡ хәстәрләү, ашауҙы контролдә тотмау, ҡул күтәреү кеүек күренештәр кире тәьҫир итә.(Психолог Марк Лири китабынан)."
Владимир Путин Өфөләге пилот проекты хаҡында телгә алды,"Президент ""Рәсәй энергетика аҙналығы"" халыҡ-ара форумының пленар ултырышында ҡатнашты һәм сығыш яһаны.Мәскәүҙә үткән сараға донъяның алдынғы компаниялары, министрлыҡтар, белгестәрҙән 10,5 мең кеше йыйылғайны. Унда 80 илдән 200-ләп компания вәкиле бар ине. Владимир Путин белдереүенсә, ҡатнашыусылар һаны буйынса рекорд ҡуйылған. Тимәк, ҡыҙыҡһыныусылар һәм беҙҙең менән хеҙмәттәшлек итергә теләүселәр ҙә арта бара. - Белгестәр фекеренсә, яҡын йылдарҙа энергия ресурстарын файҙаланыу үҫәсәк. Иң тәүҙә Азия-тымыҡ океан төбәктәрендә. Шулай уҡ Европа кеүектәрҙә лә. Бында һатыусыларҙың ышаныслы булыуы тәүге планға сыға. Рәсәй Европа йүнәлеше буйынса ла тотороҡло, өҙлөкһөҙ газ һатыуҙы тәьмин итә. ""Төрөк ағымы"", ""Төньяҡ ағым - 2"" газ үткәргестәр кеүек ҙур проекттарҙы ғәмәлгә ашырыуҙы дауам итәбеҙ. ""Төрөк ағымы""ның диңгеҙ өлөшө тамамланды, ә ""Төньяҡ ағым - 2"" буйынса маршруттың 82 проценты һалынған. Был проектттарҙың маҡсаты - газ һатыу юлдарын киңәйтеү, транзит хәүефтәрен бөтөрөү һәм Европаның энергетик хәүефһеҙлеген нығытыу, - тине Рәсәй Президенты. Президент һүҙҙәренсә, Азия яғы менән дә хеҙмәттәшлек бара. Ҡытайға нефтте күпләп һатабыҙ. Йыл аҙағынаса ""Себер көсө"" газ үткәргесе эшләй башлаясаҡ. Ул - Ҡытайға ебәреләсәк газ маршрутының бер өлөшө. Түбәндә Владимир Путиндың сығышынан тағы бер өҙөк: - Сегодня у России один из самых чистых, низкоуглеродных энергобалансов в мире. Хочу об этом сказать особо, хочу это подчеркнуть, мало кто даже об этом знает. Больше трети нашей генерации приходится на гидро- и атомную энергетику; ещё 50 процентов – на газ. За последние пять лет в нашей стране введено 800 мегаватт мощностей на базе возобновляемых источников энергии. Почти половина из них – в прошлом году. Строятся и проектируются объекты ещё на четыре тысячи 700 мегаватт. Мы запустили инструменты поддержки низкоуглеродной энергетики. Для проектов ветровой, солнечной и гидрогенерации используются долгосрочные договоры поставки мощности. Электроэнергия от возобновляемых источников получает преференции на розничном рынке в нашей стране. Зафиксирована норма её обязательной и приоритетной закупки сетевыми организациями. То есть это реальные инструменты поддержки этого сектора энергетики. Рассчитываем, что принятые меры стимулируют собственные научные разработки, приток инвестиций в этот высокотехнологичный сегмент российской энергетики, гарантируют возврат капитала и высокую доходность вложенных средств. И конечно, особое внимание нужно уделить повышению эффективности производства и использования энергоресурсов. Шире использовать цифровые технологии при добыче сырья, в генерации и при передаче электроэнергии. В сфере потребления энергии сосредоточен огромный резерв. По некоторым оценкам, повсеместное внедрение «умных сетей» в мире может на четверть снизить ежегодные потери в этой сфере. Россия активно применяет цифровые решения в энергосетевом комплексе. Запущены пилотные проекты «умных сетей» в Калининграде, Уфе, Белгороде. С учётом результатов будем масштабировать этот опыт и на другие города, другие регионы Российской Федерации."
31 йыл элек беҙҙең футболсылар Олимпия уйындары чемпионы була,"Бынан 31 йыл элек, йәғни 1988 йылдың 1 октябрендә Сеулда (Көньяҡ Корея) уҙған Йәйге Олимпия уйындарында, ул ваҡыттағы СССР йыйылма командаһы футболсылары финалда данлыҡлы Бразилия уйынсыларын 2:1 иҫәбенә еңеп, үҙ тарихында икенсе тапҡыр Олимпия уйындарының чемпионы була.Осрашыу барышында башта Бразилия уйынсыһы иҫәпте аса, икенсе осрҙоң 69-сы минутында Игорь Добровольский иҫәпте тигеҙләй. Төп ваҡытта еңеүсене асыҡлай алмағас, өҫтәмә ваҡыттың 15-се минутында Юрий Савичев еңеү голын индерә һәм беҙҙекеләр алтын миҙал яулай. Бына улар, чемпиондар!"
«Спартак» немец белгесенә мөрәжәғәт итмәксе,"«Спартак» футбол клубына яңы баш тренер итеп Германия белгесе Доминико Тедесконың тәғәйенләнеүе ихтимал.Ул хаҡта клубтың төп акционеры Леонид Федун белдергән. 34 йәшлек белгес менән килешеү 2,5 йылға ҡаралмаҡсы. Эш хаҡы йылына 1,5 миллион евроға тиң булмаҡсы. Быға тиклем Тедеско Германияла «Шальке» командаһын ике миҙгел етәкләп, улар менән урындағы чемпионатта икенсе урын яулай һәм дә уҙған миҙгелдә Чемпиондар лигаһының төркөм осрашыуҙарын үтә. «Спартак» быйылғы миҙгелде уңышһыҙ башлап, биш уйын рәттән отолғас, отставкаға китеүен һорай. Әлеге көнгә «Спартак» командаһы 11 осрашыуҙан һуң 14 мәрәй яулап, турнир таблицаһында 9-сы урынды биләй."
Умыртҡа һөйәге ауыртамы?,"Умыртҡа һөйәге ауыртмаған кеше һирәк.Хәҙер беҙ һеҙгә ябай ғына массаж менән умыртҡа һөйәгенә ярҙам итергә өйрәтәсәкбеҙ. Нисек кенә ғәжәп тойолмаһын, ләкин табандың ҡабырғаһында умыртҡа һөйәге сағыла. Арҡаның проблемалары ауыртҡан нөктәләрҙә табыла. Шуларға массаж яһарға кәрәк тә инде. Массаждың методикаһы ябай ғына, уны һәр кем эшләй ала. Аяҡ-ҡулдарҙы йыуып, үҫемлек майы, йә крем алып, иркенләп һөйәлеп, диванғамы, иҙәнгәме йәйелеп ултырып, табанығыҙҙы ҡулығыҙға алығыҙ. Табанда ""умыртҡаны"" табығыҙ. Үксә менән баш бармаҡ араһы умыртҡа һөйәге проекцияһы. Бармаҡтар менән ныҡ итеп баҫып, үксәнән бармаҡтар яғына һыҙатты һылап-һыйпарға. Умыртҡа һөйәгенең ҡайһы тирәһендә ауыртыу бар, шуны табанда ла һиҙәсәкһегеҙ. Көнөнә бер нисә тапҡыр ана шулайтып массаж яһай торғас, умыртҡағыҙҙы һауыҡтырыуға ҙур өлөш индерәсәкһегеҙ. Тотошлай табанығыҙға массаж яһау ҙа тик файҙаға ғына."
Ғүмер байрамың мөбәрәк булһын!,"""Йәшлек""тең яҡты йондоҙо, Бөрйән ҡыҙы Зөһрә Йәһүҙина бөгөн тыуған көнөн билдәләй!Үҙе ихлас, үҙе сибәр,Үҙе шундай мөләйем! Уның кеүек шәп кешене Мин был ерҙә белмәйем! - тип әйтке килә уның тураһында. Хеҙмәттәшебеҙҙе ошо матур ғүмер байрамы менән тәбрикләп, ныҡлы һаулыҡ, имен донъялар, ғаилә ныҡлығы, күңел тыныслығы, матур тормош теләйбеҙ. Юлыңда тик изге ниәтле кешеләр, тоғро дуҫтар ғына осрап торһон!Ҡотлау менән ""Йәшлектәр""!"
"Мин яратам һине, тормош!","Кисә өлкән йәштәге үҙешмәкәр артистарҙың ""Мин яратам һине, тормош!"" VIII Республика фестивале тантаналы тамамланды. Ете төбәк турында 2500-ҙән ашыуыраҡ кеше үҙ һәләттәрен күрһәтеп, республикабыҙҙың 100 йыллығына арналған фестивалдең гала-концертына 500-ҙән ашыу үҙешмәкәр артистар йыйылды. Рәсәйҙең атҡаҙанған артисы, Башҡортостандың халыҡ артисы Нәзифә Ҡадырова етәкләгән жюри ағзаларына улар араһынан иң-иңдәрҙе һайлап алыу бер ҙә еңел түгел ине, сөнки йылдан-йыл ҡатнашыусыларҙың тәжрибәһе, оҫталығы арта. Быйыл фестивалдең төп еңеүсеһе тип Саҡмағош районынан ""Иҙел"" халыҡ музыка ҡоралдары оркестры табылды (етәксеһе Р.Кәримов).Йыр башҡарыуҙа «Соло» номинацияһында еңеүселәр: 1 урын - Фуат Юнысбаев, Стәрлетамаҡ. 2 урын – Рәйлә Әйүпова, Дәүләкән районыы. 3 урын - Котлакова Тамара, Салауат. Махсус диплом менән Фирғәт Ғәлин бүләкләнгән. Балтас районы. “Хор” номинацияһы: 1 урын - «Вдохновение» рус халыҡ хоры, Бишбүләк, етәксеһе М.Г. Пашуткина. 2 урын - «Радоница» рус халыҡ хоры, Өфө, етәксеһе М.А. Листкова. 3 урын – ветерандар халыҡ хоры, етәксеһе В. Сәйфуллина, Благовещенск. «Фольклор коллективы» номинацияһы:1 урын - «Умыр кас» фольклор коллективы, етәксеһе Л.И. Тимирбаева, фольклор ансамбле «Кумыл», етәксеһе Л.А. Байрамова, гармунсылар ансамбле «Рвезе кумыл», етәксеһе В.А. Шуматов, Ҡалтасы районы . 2 урын – Башҡорт фольклор ансамбле «Өфө иҫтәлектәре», етәксеһе Иҡсанова Н.Н., Орджоникидзе районы. 3 урын - халыҡ фольклор ансамбле «Элгеләү», етәксеһе Ф.Р. Шәғәлина, Бөрйән районы. «Ихлас» халыҡ фольклор ансамбле, етәксеһе С.И. Низамова, Әбйәлил районы, удмурт фольклор ансамбле «Льомпу», етәксеһе Ф.Н. Нуриәхмәтов, Тәтешле районы, «Аманат» фольклор ансамбле, етәксеһе А. Мостафина, Балтас районы - махсус дипломдар менән бүләкләнгән. «Ансамбль»номинацияһы: 1 урын - «Өмөт» халыҡ ансамбле, етәксеһе Н.Ф. Ханнанова, Салауат. 1 урын - «Малайҙар» ир-егеттәр йыр ансамбле, етәксеһе А.М. Хәмзин, Әбйәлил районы. 2 урын - Мордва йыр ансамблеь, етәксеһе Т. Юртаева, Фёдоровка районы. 2 урын - «Уралочка» рус халыҡ йыры ансамбле, етәксеһе Н. Володина, Благовещенск. 3 урын - «Ош вис-вис» йыр ансамбле, етәксеһе С. Мөхәмәтдинов, Борай районы. 3 урын - «Илхам чишмэсе» халыҡ татар фольклор ансамбле, Бүздәк районы. Яңғыҙ бейеүселәр араһында: 1 урын - Фатима Хәйретдинова, Өфө. 2 урын - Альбина Нафикова, Бөрө. 3 урын - Римма Христу, Иглин районы. «Ансамбль» номинацияһы: 1 урын – “Сәсмәүер” халыҡ фольклор ансамбле, етәксеһе З.Г. Ҡужәхмәтова, Әбйәлил районы. 2 урын - «Серебряный ручей» бейеү коллектив, Өфө районы. 2 урын - «Фаворит» халыҡ ансамбле, етәксеһе С. Һәм И. Төхвәтуллиндар, Стәрлетамаҡ. 3 урын - «Йәш йөрәктәр” бейеү коллективы, етәксеһе М.Я. Шәрифуллина, Ҡыйғы районы. 3 урын - «Хазина» бейеү коллективы, Архангель районы,етәксеһе P.M. Мөхәмәтйәрова. Музыканттар араһында «Соло» номинацияһы: 1 урын - Риф Ҡәйепҡолов, Баймаҡ районы. 2 урын – Рәмил Мөлөков, Ауырғазы районы. 3 урын - Марат Нурмөхәмәтов, Нуриман районы. 3 урын – Ғәрифә Кудрявая, Учалы. «Ансамбль» номинацияһы: 1 урын – Ейәнсура районының йыйылма ансамбле, етәксеһе В.Мәүлитов, Ф.Тоҡомбәтов. 1 урын - «Акарт» халыҡ фольклор ансамбле, Мишкә районы. 2 урын - Краснокама районының гармунсылар ансамбле, етәксеһе Ф. Насретдинова. 3 урын - «Аманат» башҡорт фольклор вокаль-инструменталь ансамбле, етәксеһе В.Ҡаразбаева, Мәләүез. «Оркестр» номинацияһы: 1 урын - «Наурыз» инструменталь ансамбле, етәксеһе 3. Сәлимова, Мәсетле районы. “Нәфис һүҙ” номинацияһы: 1 урын - Страутина Людмила, Стәрлетамаҡ. 2 урын - Кәримова Асия, Бөрө. 2 урын - Анохина Нина, Ҡариҙел районы. 3 урын - Йосопова Гүзәл, Өфө. Махсус диплом - Әхмәтова Тәнзилә. «Театраль миниатюра» номинацияһы: 1 урын - Учалы ҡалаһының халыҡ театры, етәксеһе Л. Низаметдинова. «Оригиналь жанр» номинацияһы: 1 урын - «Красные кресты» вокально-инструменталь ансамбле, етәксеһе Р.Ҡорамшин, Өфө. Махсус диплом – “Әхирәттәр” халыҡ башҡорт фольклор ансамбле, етәксеһе К.Миниғолова, Дәүләкән районы. Шулай уҡ башҡа бик күп үҙешмәкәр артистар ҙа махсус дипломдар менән наградланды. Еңеүселәрҙе ҡотлайбыҙ!"
"Башҡортостан миллионеры, һин ҡайҙа?","Өфөлә бынан өс йыл элек, йәғни 2016 йылдың 30 апрелендә, «Жилищная лотерея»ның 179-сы тиражында 18 110 695 һум отҡан бәхетле кешене һаман эҙләйҙәр. Ҙур күләмле аҡса отҡан да ул, тик барып алмаған.«Столото» хеҙмәткәрҙәре хәбәр итеүенсә, билет Башҡортостандың бер сауҙа нөктәһендә һатылған. Ҡыҙғанысҡа ҡаршы, һатып алыусының бәйләнеш өсөн телефоны күрһәтелмәгән. Ҡағиҙәләргә ярашлы, еңеүсе отошон йыл ярымда юллап алырға тейеш. Ләкин отошто ниндәйҙер кисерерлек сәбәп арҡаһында алмаһалар, ул өс йыл буйы һаҡлана икән. Ошонан һуң да еңеүсе табылмаһа, сумма дәүләт бюджетына күсә. Әле яҡташыбыҙ отҡан сумманы барып алыу өсөн 1 ай самаһы ваҡыт ҡалған.Еңеүсе табылғанда, билеты менән Мәскәүҙәге лоторея үҙәгенә барырға тейеш була."
Торатау үҙен күрһәтер әле...,"Испанияла ЮНЕСКОның геопарктары конференцияһы уҙҙы. Унда беҙҙең ""Торатау"" геопаркы менән дә таныштырыу булды.Севилье ҡалаһында үткән сарала бөтә донъяның геопарктарынан 400-ләп вәкил ҡатнашҡан. ""Торатау"" концепцияһын Мәскәү дәүләт университетының ""Центр исследований экономики культуры, городского развития и креативных индустрий"" белгестәре эшләгәйне. Әлбиттә, тәүҙә уны Башҡортостан Башлығы Радий Хәбировҡа күрһәттеләр. Мәскәүҙә үткән Башҡортостан көндәрендә лә ҡарап, баһа бирелгән. Хәҙер геопарктың инфраструктураһын үҫтерергә генә ҡалды. Беҙҙең ""Торатау"" геопаркын халыҡ-ара рекреацион һәм экология туризмы селтәренә индереү үҙе үк республикабыҙҙың һәм Рәсәйҙең дә абруйын күтәрергә булышлыҡ итәсәк. Әлеге конференцияла Рәсәйҙәге тәүге ""Глобаль статус""лы һәм үҙебеҙҙәге беренсе геопарк - ""Янғантау"" ҙа күрһәтелде. Их, бөтә шихандар ҙа геопаркка инһә икән..."
"Канаданы ""уҡыттылар...""","Японияла барған волейбол буйынса донъя кубогы турнирында Рәсәй йыйылма командаһы икенсе уйын рәттән еңеү байрам итте.Улар беренсе осрашыуҙа Иран волейболсыларын 3:0 иҫәбенә алдырғас, бөгөн Канада командаһы менән уйнаны. Саған япраҡтар беҙҙекеләрҙе ике партияла (25:23, 25:16) иҫәптәренә еңгәс, һуңынан Рәсәй уйынсылары уларҙы 25:17, һуңынан 25:23 иҫәбенә отоп бәйгене тигеҙләй. Ә инде тай-брейкта беҙҙекеләр йәнә көслөрәк булып, Канаданы 15:10 иҫәбенә еңә. Киләһе уйынын улар 4 октябрь, Австралия менән үткәрәсәк."
Ҙур суммала аҡса отоусы ниңә призын алмай икән?,"Була бит битараф әҙәмдәр! Беҙҙең республиканан берәү өс йыл элек ""Столото""нан лоторея алған да, ахырыһы бөтөнләй онотҡан. Ә бит уны ҙур муммала приз көтә. Отош суммаһы, баҡһаң, 18 миллион һум икән. Яҡташыбыҙ торлаҡ буйынса лотореяның 5-се тиражында һандар комбинацияһын дөрөҫ фаразлаған. Ҡағиҙә булараҡ, кеше отошон ярты йылда килеп алырға тейеш. Теге йәки был сәбәп менән ала алмаһа, тағы өс йыл көтәләр. Шунан инде аҡсаны дәүләт ҡаҙнаһына ебәрәләр. Был кешенең тағы бер айы ҡалған. Уға, отош билетын алып, Мәскәүҙең лоторея үҙәгенә кисекмәҫтән барырға кәрәк. Әлбиттә, аҡсаны алырға теләмәһә, дәүләткә китһә лә яҡшы кеүек. Шулай ҙа, бәлки, ул бөгөн аҡсаға мохтаждыр. Һеҙҙең арала йөрөмәйме шул кеше?"
«Лококмотив»ҡа үҙ көйәрмәндәре лә ярҙам итә алманы,"Футбол буйынса Чемпиондар лигаһының «D» төркөмөндә уңышлы старт алған «Лококмотив» командаһы икенсе төркөм уйынында Испанияның «Атлетико» клубына 0:2 иҫәбенә отолдо.Рәсәй командаһы беренсе осорҙа ғына дәғүәсеһенә ҡаршы тора алды, һуңынан ҡунаҡтарҙан ике яуапһыҙ туп үткәртеп, еңелергә мәжбүр булдылар. Был отолоуҙан һуң улар, үҙ төркөмөнөң өсөнсө баҫҡысына төштө. Өҫтә дүртәр мәрәй яулап, «Атлетико» менән «Ювентус» килә. «Байер» әле мәрәйһеҙ. Шунда уҡ ҡатнашыусы икенсе клубыбыҙ «Зенит» иһә бөгөн Португалияның «Бенфика»һын ҡабул итәсәк."
Юл фажиғәләре - 1 октябрь,"1 октябрҙә республика юлдарында 13 автомобиль аварияһы теркәлеп, бер кеше һәләк булған, 15 кеше травмалар алған.Салауат ҡалаһында төндә Калинин һәм Губкин урамдары сатында ҡара-ҡаршы килгән ""Chevrolet Lanos"" менән ВАЗ-2112 машиналары бәрелешкән. Авария һөҙөмтәһендә ВАЗ-дың пассажиры - 24 йәшлек ҡыҙ дауаханаға барып етмәйенсә йән биргән. ""Chevrolet Lanos""-тың 33 йәшлек водителе лә, ВАЗ-дың 26 йәшлек водителе лә етди травмалар алған. Был авария буйынса тикшереү бара (әлегә билдәле булыуынса, ""Chevrolet"" һулға боролған булған, ВАЗ тура барған).Тәүлек эсендә 2200 юл ҡағиҙәләрен боҙоу теркәлеп, эскән килеш рулгә ултырған 27 водитель тотолған."
Бүләк ителгән рауза сәскәләрен тамырландырам тиһәң,"Бер балғалаҡ бал, ике балғалаҡ алоэ һуты (һабаҡты бер тәүлек һыуытҡыста тотһағыҙ, һуты күберәк сығыр), бер балғалаҡ көлгә ярты стакан һыу һалығыҙ. Роза һабаҡтарын ярты көнгә шул һыуға ултыртып тороғоҙ. Тейешле ваҡыт үткәс, тупраҡҡа ултыртығыҙ. Онотмағыҙ: даими ергә күсереп ултыртҡанда уның 2–3 сәләмәт бөрөһө булырға тейеш. Өҫтөн пластик шешә йәки полиэтилен тоҡсай менән ҡаплап, йылы урынға ҡуйығыҙ. Ваҡыты-ваҡыты менән өҫтөн асҡылап торорға кәрәк."
Ҡабатлау артыҡ түгел,"Күпме генә яҙып, ҡабатлап торһаҡ та, муттарҙың ҡапҡанына барыбер эләгә бит халыҡ.Мәҫәлән, Нефтекамскиҙа йәшәүсе 53 йәшлек ҡатын 8500 һум аҡсаһынан ҡолаҡ ҡаҡҡан. Нисек, тиһегеҙме? Анһат ҡына. ""Авито"" сайтына диван һатыуы тураһында иғлан биргән. Шунда уҡ уға телефондан йәш ҡыҙ шылтыратып, диванығыҙҙы үҙем һатып алам, аҡсаны картаға күсерәм, тигән. Диван һатыусы, ҡалай ғына диванды тиҙ һатып ебәрәм, тип ҡыуанып та өлгөрмәгән, йәш ҡыҙ: ""Аҡсаны нишләптер картаға күсерә алмайым, банкоматҡа барығыҙ ҙа, мин һеҙгә әйтеп торормон, шуны эшләп ҡарағыҙ"". Ҡыуанысынан күҙе тонған ҡатын банкоматҡа барып, уның әйткәндәрен үтәгән һәм иҫәбендә булған бөтә аҡсаны муттарҙың кеҫәһенә һалған. Ярай иҫәбендә 85 мең һум ятмаған, уларҙан да елдәр иҫер ине бит. 1 октябрҙә 59 йәшлек ҡатын да, гаражын һатам, тип, шул уҡ юл менән иҫәбендәге 15 мең һум аҡсаһынан яҙған. Нефтекамскиҙың Эске эштәр идаралығынан хәбәр итеүҙәренсә, 35 йәшлек ҡатын иһә 106 мең һум аҡсаһынан ҡолаҡ ҡаҡҡан. 30 сентябрҙә уға банк хәүефһеҙлеге ""хеҙмәткәренән"" шылтыратыу булған. Шылтыратыусы, һеҙгә, кредит карта менән әүҙем ҡулланыусыға, банк айырым шарттарҙа кешбэк тәҡдим итә, тип һөйөнсө алған. Тик бының өсөн картаның номерҙарын, шул иҫәптән артындағыһын да әйтеүен һораған. Мәғлүмәттәрҙе алыу менән яуыздар карталағы 106 мең һумды урлаған. Зинһар, карта номерығыҙҙы бер кемгә лә әйтмәгеҙ! Муттар көндән-көн яңы мутлыҡтар уйлап сығарып ҡына тора, бик һаҡ булығыҙ аҡсағыҙ менән."
Изге күңелле Илсур,"Изгелек эшлә лә һыуға һал – халыҡ белер, халыҡ белмәһә – балыҡ белер, ти халыҡ әйтеме. Ә бына Баймаҡ районының Бетерә ауылында йәшәүсе Илсур Набиуллинды район халҡы яҡшы белә. Йәш эшҡыуар Халыҡ-ара ололар көнөндә ошо һәм күрше ауылдарҙағы инәй-олатайҙарҙы ҡотланы. Әйткәндәй, бындай изге эшкә Илсур тәүгә генә ҡушылмай. Йылдар дауамында ололарҙың хәлен белеп, уларҙың күңелен күреп бүләк тапшырыу хәҙер йолаға ла әүрелгән. «Ололарға иғтибар һәм ихтирамыбыҙҙы йәлләмәйек, ҡулдан килгәнсә ярҙам итәйек», – ти ул.Был юлы ла Илсур тәүҙә мәктәпкә йыйылған ололарға иҫтәлекле бүләктәрен тапшырҙы, ә инәйҙәргә иһә гөлләмәләр ҙә бүләк итте. Йөрөй алмаған ололарҙы өйҙәренә үк барып ҡотлап, бүләктәр тапшырып, хәлдәрен белеште ул.Изгелек ерҙә ятып ҡалмай. Ҡылған изге эштәрең үҙеңә мең сауап булып ҡайтыр әле, Илсур!"
Уңыш өс миллион тоннанан артҡан!,"Республикала иген һәм ҡуҙаҡлы иген культураларын урып-йыйыу тамамланыу өҫтөндә. Быйылғы һауа шарттары һуңғы 10 йыл эсендә бик ҡатмарлы булһа ла, игенселәр аяҙ көндәрҙең һәр сәғәт-минутын исрафламай, уңыштың төп өлөшөн йыя алды. БР Ауыл хужалығын консультациялау үҙәге мәғлүмәттәренә ярашлы, төбәктә сәселгән майҙандарҙың 94 процентынан 3 млн. 36 мең тонна иген һәм ҡуҙаҡлы иген культуралары һуғылған. Уңыш былтырғынан юғары, төшөм гектарҙан 19,8 центнер тәшкил итә.Әлеге ваҡытта баҫыуҙар артыҡ дымлы, шуға ла ураҡ эштәре темпы түбән. Шулай ҙа аграрийҙар алдағы ун көн эсендә ураҡ эштәрен тамамларға иҫәпләй. Артабан улар көнбағыш, рапс, шәкәр сөлөгдөрө уңышын йыйырға тотонасаҡ."
Смартфон арҡаһында тағы ла бер баланың ғүмере өҙөлә,"Һуңғы осорҙа гаджет, смартфондар беҙҙең тормошобоҙҙоң айырылғыһыҙ бер өлөшөнә әйләнде. Беҙ уларҙы ҡайҙа ғына ҡулланмайбыҙ.Good Times хәбәр итүенсә, иртән әсәһе 14 йәшлек ҡыҙын уятырға бүлмәһенә инә, тик ҡыҙ уянмай. Ҡото осҡан атай менән әсәй ҡыҙҙы тиҙ арала дауаханаға күтәреп бара. Табиптар уны ток һуҡҡанын белдерә. Үҫмерҙең карауатында телефонға зарядка бирә торған ҡулайлама ятҡан. Ул телефонға тоташтырылған, тик телефон зарядкаланмаған. Кабелде смартфонға тоташтырыла торған өлөшө янған булған. Бына ошоноң арҡаһында ҡыҙҙы ток һуҡҡан да инде."
"Радий Хәбиров: Беҙҙә мәҙәниәттәр, милләттәр, диндәр бер-береһенә бик тәрән бәйле","Ошо көндәрҙә Сочиҙа ""Валдай"" халыҡ-ара бәхәс клубы ултырышы бара. Унда күп илдән төрлө тармаҡта эшләүсе вәкилдәр ҡатнаша. Быйылғы тема - ""Көнсығыш таңы һәм донъяның сәйәси ҡоролошо"". Сарала Башҡортостан башлығы Радий Хәбиров та ҡатнашты.Республика етәксеһе ""Валдай""ҙың ""Рәсәй Һәм ислам донъяһы: килешеүле роль һәм үҙ-ара йоғонто"" темаһына махсус сессияла сығыш яһаны. Уның Башҡортостанда күп милләттәр һәм диндәрҙең татыулығына арналды. Сығыштың стенограммаһынан өҙөк бирәбеҙ: ""...У нас порядка 67 процентов проживающих из 4 млн жителей Башкортостана – это мусульмане. Вообще, если взять структуру, она тоже довольно интересна. Примерно 36 процентов – русские, почти 30 процентов – башкиры, 24 процента – татары. И ещё несколько крупных этносов, национальностей, в частности, чуваши и марийцы, которых на территории нашей республики проживает более 100 тысяч человек. Предлагаю следующее. Я уже сказал, что Башкортостан – особый регион. Теперь попытаюсь доказать, почему он особый. Прежде всего это расположение. Нам очень не нравится, когда говорят, что республика находится на пересечении цивилизаций, различных конфессий. Потому что мы не находимся на пересечении. Мы находимся в центре. И мы живём все дружно в центре. Поэтому мы часто говорим, что Башкортостан – это сердце Евразии. Мы – особенные, потому что по истечении почти 500 лет, прошедших после добровольного вхождения башкир в состав Российского государства, все народы, проживающие на территории республики делят все успехи и тяготы великого пути нашей родной страны – России. Я всегда привожу такой пример. Наверное, он особенно понятен россиянам. В ходе Второй мировой войны была очень известна Башкирская кавалерийская дивизия. В её составе было 78 Героев Советского Союза. Ни одно подразделение советской армии того времени не имело такого количества героев. Хотя, казалось бы, шла уже современная война. Мы особенные ещё и потому, что мы очень давно друг с другом живём. Взаимоотношения разных конфессий и национальностей имеют несколько плоскостей. Первая очевидная плоскость – закреплённые в Конституции все нормы и требования, которые говорят, что мы живём в мире, уважаем друг друга и т.д. Но чем интересен, на мой взгляд, опыт жизни в Башкортостане? Тем, что мы вошли в бытовую плоскость и проникли друг в друга очень глубоко. Нам очень хорошо живётся в Башкортостане, потому что у нас, помимо выходных на Рождество и Пасху, ещё два выходных – Ураза-байрам и Курбан-байрам. И у нас принято, что мусульмане отмечают Пасху и Рождество, а православные отмечают Курбан-байрам и Ураза-байрам. У нас идёт настолько глубокое переплетение, и это, на мой взгляд, очень важно. Очень важно также и то, что это переплетение – особое явление, которые нужно осмыслить сидящим здесь умным людям и предложить нам, государственным руководителям, администраторам. Как с этим быть? У нас в республике каждый третий брак – смешанный. И, как правило, если муж – башкир, то жена – православная. И наоборот. Очень много таких случаев. И в этом браке рождаются дети. Например, я – мусульманин, а дети мои – православные. Так вышло. Думаю, что такой интересный опыт сложно найти в других регионах. В других странах – вообще не представляю, где это возможно. Такими короткими тезисами, аргументами я попытался показать действительно очень глубокое проникновение культур, религий и национальностей друг в друга. В этом мы видим наше самое главное богатство. Мы говорим, что наше главное богатство – не в добыче 18 млн тонн нефти ежегодно или деятельности нефтеперерабатывающих заводов, а именно в этом. И мы считаем, что это наше большое конкурентное преимущество, которым мы можем поделиться. В политологии, в общественных науках есть такой термин «толерантность». Мы в республике этот термин не знаем и не любим. Потому что мы немного английский язык изучали и знаем, что в английском языке tolerate – «терпеть». А мы не «терпим» друг друга. Мы живём друг с другом. Все мы немного застряли в прогрессивных видениях современной историографии, политологии. А мы в республике живём в дружбе народов. Может быть, этот термин стоит отряхнуть от пыли, посмотреть и снова вернуться к тому, что этот термин имеет совершенно конкретное, чёткое содержание. Дружба народов – ведь она в чём ещё заключается? Возьмём к примеру Европу. Её часто называют «территорией мультикультурализма». Я не очень это понимаю. То есть берутся все нации, сваливаются в одну «мясорубку», и делается некий «мультикультурный фарш»? Если говорить об исламе в Европе и об исламе в России – у нас абсолютно разные подходы. Потому что ислам, в моём понимании, является несколько чуждым для Европы. Поэтому происходит выстраивание неких барьеров. Появляются целые «исламские кварталы», где люди живут по своим законам и канонам. И в эти кварталы некоторые европейцы не очень любят заходить. У нас таких барьеров просто нет. Это огромное богатство, которое, подчеркну, отличается от того, что мы имеем в ряде современных государств. Возникает вопрос, почему это происходит? Постараюсь ответить. Первое. Наверное, для кого-то это парадокс или новая информация, но центр современного российского ислама находится в Уфе. И сделала его там Екатерина II. Мы, башкиры, называли её «әбей батша» («бабушка-царица») и относились к императрице с очень глубоким уважением. А она, понимая верность и умение башкир ладить в большом совместном государстве, приняла такое решение. И с тех пор историю с центром российского ислама мы бережём. Важно не просто понастроить мечети. Очень важно понять, кто в них проповедует. И мы себя защитили от этого. Нам Всевышний и история дали то, что у нас старейшие, очень известные медресе – «Галия» и «Усмания». Наш Российский исламский университет входит в Федерацию исламских университетов. И у нас в Башкортостане нет проблемы с проповедниками. Мы – мусульмане-сунниты. И у нас нет ни одной мечети, где мы бы имели дело с ваххабизмом. Это плод постоянной долгой работы. Подчёркиваю: вопрос образования в этой сфере имеет огромное значение. Потому что так повелось в современной России: когда какой-то выходец из народа становится большим или богатым человеком, чтобы искупить каким-то образом свои грехи, он обязательно строит мечеть. Как правило, это красивое сооружение. Но кто там проповедует? И мы на это обращаем очень серьёзное внимание..."" ӘйткәндәйБашҡортостан башлығы Радий Хәбиров ултырышта ҡатнашыусыларҙы киләһе сараларҙың береһен беҙҙә үткәрергә саҡырҙы."
"""Демография"" милли проекты буйынса балалар баҡсаһы һалына","Ошо айҙа Өфө районының ""Миловка паркы"" торлаҡ комплексында 180 урынға балалар баҡсаһы төҙөлөшө башлана.Был төҙөлөш Владимир Путин үҙ указы менән иғлан иткән ""Демография"" милли проектын ғәмәлгә ашырыуға ярашлы башҡарыла.Балалар баҡсаһын 2020 йылдың авгусына тиклем төҙөп бөтөү күҙаллана. Уға бөтәһе 126 млн һум аҡса бүленәсәк. Быйыл федераль ҡаҙнанан 51 млн йүнәлтелергә тейеш. Әйткәндәй, был торлаҡ комплексында алданған өлөшсөләр ҙә бар. Улар яҡындағы ""Йәштәр"" комплексынан фатир асҡысы аласаҡ. Тағы ла пландар: киләһе йыл мәктәп төҙөлә башлай"
Дим биҫтәһен Айҙар Баҙғутдинов етәкләйәсәк,Ул бығаса Өфөнөң Дим районы хакимиәте башлығы беренсе урынбаҫары булып эшләне. Ҡала төҙөлөшө һәм торлаҡ-коммуналь хужалығы идараһын да етәкләгән. Дим биҫтәһен 2016 йылдан бирле етәкләгән Сергей Плотников быйыл июль айында баш ҡаланың Октябрь районы хакимиәтенә башлыҡ итеп ҡуйылды.
"Үәт, ҡыҙыҡ! (27.09.2019)","* * * Әрмелә һалдаттарҙың казар­маһына майор килеп инә лә:– Рядовой Сабитов! – тип ҡысҡыра.– Мин, товарищ майор! – ти Сабитов.– Һин... Һин үлемдән һуңғы тормошҡа ышанаһыңмы?– Юҡ, товарищ майор!– Йәл, бик йәл. Ана, КПП-ла үткән аҙнала ерләргә тип ҡайтып килгән өләсәйең һине көтөп тора. * * * Арыҫлан тәрән соҡорға төшөп киткән. Эргәлә үҫеп ултырған ағаста маймыл һикерәнләп йөрөй. – Тормош бөттө инде һиңә хәҙер. Тырнаҡтарыңдан муйынса эшләйәсәктәр, башыңды стенаға беркетеп ҡуясаҡтар, тиреңде һы­ҙырып, балаҫ итеп түшәйәсәктәр. Шул кәрәк һиңә! – тип ирештерә икән арыҫланды. Ярты сәғәттән ағастың ботағы һынып китеп, үҙе лә соҡорға ҡолап төшкән. – Арыҫланҡай, ышанмаҫһың, ғәфү үтенергә төштөм… * * * Банктан бер фирмаға шылтыраталар. – Бурыстарығыҙҙы ҡайтарығыҙ, тип беҙ һеҙҙе 12 тапҡыр киҫәттек, 13-гә әйтмәйәсәкбеҙ! – Ярай инде, ул тиклем ырымға ышанмағыҙ.13 һаны ла бына тигән! * * * – Улым! Көн һайын дискотекаға йөрөмә. Атыу һаңғырау ҡалаһың бит! – Рәхмәт, әсәй. Мин туҡмын. 15 минут элек кенә ашаным."
Владимир Путин: Сауҙаға кәртә булып тороусы барьерҙарҙан ҡотолоу яғын хәстәрләргә кәрәк,"Рәсәй Президенты Евразияның Юғары иҡтисади советы ултырышында ҡатнашты.Сара был юлы Әрмәнстандың баш ҡалаһы Ереванда уҙҙы. Йыйынға Ҡаҙағстан, Ҡырғыҙстан, Белоруссия, Молдова, Иран, Сингапур лидерҙары ла килгәйне. Эшлекле осрашыуҙар буйынса документтар имзаланды. Шул иҫәптә ЕАЭС ағзалары булған дәүләттәр һәм Сингапур араһында ирекле сауҙа тураһында Килешеү төҙөлдө.Рәсәй Президенты Владимир Путин үҙ сығышында Евразия иҡтисади союзының ыңғай эш һөҙөмтәләре менән килешеүен белдерҙе: - Согласен с положительными оценками работы Евразийского экономического союза. Евразэс развивается поступательно, создан объёмный общий рынок, который успешно функционирует. Интеграционные процессы в рамках Евразийского союза оказывают самое благоприятное воздействие на рост экономик стран-участниц, способствуют повышению уровня жизни наших граждан. Отмечу, что продолжают расти и совокупные ВВП государств Евразэс, увеличивается промышленное, сельскохозяйственное производство. В то же время перед нашим объединением стоят и новые масштабные задачи. При этом особое внимание, на наш взгляд, следовало бы уделить системной работе по устранению барьеров в торговле товарами и услугами, причём в различных секторах рынка. Ғөмүмән, берлек менән хеҙмәттәшлек итергә теләүселәр һаны арта. Сербия, Израиль, Мысыр бергә эшләргә теләй. Тиҙҙән Һиндостан менән ирекле сауҙа итеү тураһында һөйләшеүҙәр башланыуы ихтимал."
Башҡортостандың ике коллективы Волга буйы театрҙары фестивалендә ҡатнаша,"Бөгөн уның икенсе этабы башланды. Беренсе һынауҙы үткән 14 мәктәп һәм 14 студент театрҙарының спектаклдәре хәҙер төбәк телеканалдарында күрһәтелә башлай. Межгорье ҡалаһының “Пауза” театр студияһы 15 октябрь, Мифтахетдин Аҡмулла исемендәге Башҡорт дәүләт педагогия университетының “Ҡорос” халыҡ театры ҡуйған спектакль бөгөн Волга буйы округына ҡараған телеканалдарҙа күрһәтелә.. Конкурста ҡатнашҡан ижади эштәр менән халыҡты таныштырғандан һуң, ноябрҙә тауыш биреү этабы башлана."
Мәргәндәр оҫталығын ярыштарҙа арттыра,"Танылған бейеүсе һәм мәргән уҡсы Урал Мортазин хәбәр итеүенсә, 29 сентябрҙә Ишембай районының Һайран ауылы янында Һайран Сәйетов призына уҡ атыу буйынса турнир уҙған.Еңеүселәрҙе барлап үтеүе һәр ваҡыттағыса күңелле! Ҡатын-ҡыҙҙар араһында: 1 урын - Динә Вәлиева (Учалы районы) 2 урын - Мира Кәримова (Ишембай) 3 урын - Гүзәлиә Хәлилова. Ир-егеттәр араһында:1 урын - Илназ Үҙәнбаев (Учалы) 2 урын - Артур Батыршин (Өфө) 3 урын - Рушан Хәсәнов (Өфө) Еңеүселәрҙе ихлас күңелдән ҡотлайбыҙ. ""Мәргән уҡсы"" төркөмөнөң етәксеһе Юлай Ғәлиуллиндың YouTube каналында ҡыҙыҡлы мәғлүмәттәр менән сығыш яһауы тураһында ла иҫегеҙгә төшөрәбеҙ. Мәҫәлән, был видеола ул ҡолаҡсын тураһында һөйләйhttps://www.youtube.com/watch?v=fl6FMOtInqI&amp;feature=youtu.be"
Үҙ яҡының булһа яуыз...,"Стәрлетамаҡта йәшәүсе олатай үҙенең ейәндәренә үлтереү менән янаған.Бер ғаиләлә улар биш кеше йәшәгән: өләсәй менән олатай, йәш әсә, уның ете һәм өс йәшлек улдары. Сентябрь башында балалар өйҙә үҙҙәре генә уйнап ултырған, әсәйҙәре эшкә киткән. Бер ваҡыт 59 йәшлек иҫерек олатай ҡайтып инеп, балаларҙы, үлтерәм, тип ҡурҡытып туҡмай башлаған, асыуы ҡанмай, уларҙы елтерәтеп балконға сығарып бикләп ҡуйған.Бисара балаҡайҙар илашып бөткән, өлкәндәрҙе ярҙамға саҡырған. Әллә уларҙың тауышына күршеләрҙең килеүенән ҡурып, олатай малайҙарҙы кире фатирға индергән индереүен, әммә янауҙан туҡтамаған.Ете йәшлек малай ҡустыһын шкаф эсенә йәшереп, олатаһын шкафҡа яҡын ебәрмәҫкә тырышҡан. Әлдә иҫерекбаш йоҡоға талған. Балалар үҙ бүлмәләренә инеп бикләнеп, өләсәйҙәре килгәнгә тиклем шунда ҡурҡышып ултырғандар. Өләсәйҙәре полиция саҡырған.Ирҙе ҡулға алып, полицияға килтергәндәр. Әлеге ваҡытта уға ҡарата енәйәт эше асылған. Тикшереү барышында уның ошоға тиклем ҡатынын, ҡыҙын һәм ейәндәрен туҡмағаны асыҡланған."
Сәй табынына тәмлекәс,"Тиҙҙән мәктәптәрҙә ""Көҙгө бал"" үткәрә башлаясаҡтар. Ҡышҡылыҡҡа туңдырылған еләктәрҙән еңел генә әҙерләнгән бәлеш рецебы уҡыусыларға ярап ҡалыр, тибеҙ.Ни кәрәк? 200 грамм аҡ май (11 аш ҡалағы) 150 грамм шәкәр (ярты стакандан саҡ ҡына күберәк) 3 йомортҡа 200 грамм он (стакан ярым) 1 балғалағы йомшартҡыс 1 пакет ванилин Бер-ике ус туңдырылған еләк Туңдырылған еләкте һыуытҡыстан алып, өҫтәлгә ҡуйып торабыҙ. Был арала йомшарған майҙы шәкәр менән туғырға. Килеп сыҡҡан массаға йомортҡа, ванилин, йомшартҡыс һәм он өҫтәргә. Үтә ҡуйы ҡаймаҡҡа оҡшаған ҡамырҙы яҡшылап болғарға.Табаны үҫемлек майы менән майлап, ҡамырҙы ҡойорға. Өҫтөнә еләктәрҙе һибеп, уларҙы саҡ ҡына батырырға. Алдан 180 градусҡа тиклем эҫетелгән мейестә 30-35 минут бешерергә. Әҙерлеген теш соҡоғос менән тикшереп ҡарарға.Әҙерләп ҡарағыҙ - тәмле генә инде!"
Үслене кәмһетеү - үлемгә торошло?,"Өфө ҡалаһының 4-се бүлексәһенә урамда ир кешенең мәйете табылыуы тураһында хәбәр итәләр. Табиптар 54 йәшлек ирҙең күкрәгенә кемдеңдер бысаҡ менән сәнскәнен асыҡлай. Полиция хеҙмәткәрҙәре иргә үлемесле яраны яһаған кешене тапҡандар: енәйәтсе Саҡмағош районынан элек ултырып сыҡҡан 49 йәшлек ир.Әлегә мәғлүм булыуынса, ирҙәр кисен 28 сентябрҙә Затондағы бер фатирҙа араҡы эсеп ултырған. Ҡайһылыр мәлдә 54 йәшлек ир йәшерәген мыҫҡыллай, кәмһетә башлаған. Унда тағы ла бер ир булған, уныһы ла был кәмһетеүҙәргә ҡушылған. Саҡмағош районы ирекәйе үс тотоп, араҡы бөтөүен көткән. Шунан бысаҡты еңе эсенә йәшереп, 54 йәшлек иргә магазинға бергә барырға тәҡдим иткән. Урамға сыҡҡас, 54 йәшлек ир, хәлем бөттө, тип эскәмйәгә ултырған. Тап шул ваҡытта үсле ир уға бысаҡ менән сәнскән дә, китеп тә барған.Был ваҡиға буйынса тикшереү эше бара, тип хәбәр итә БР Эске эштәр идаралығының матбуғат хеҙмәте."
Юл фажиғәләре - 30 сентябрь,"Кисәге, 30 сентябрҙә, республикабыҙ юлдарында ун бер автомобиль аварияһы теркәлеп, бер кеше һәләк булған, ун бер кеше төрлө травмалар алған.Кисен Өфө ҡалаһының Азатлыҡ урамында 51 йәшлек водитель ""КамАЗ""ы менән йәйәү йөрөргә ярамаған ерҙән юл аша сығып барған ҡатынды төкөгән. ""Тиҙ ярҙам"" машинаһы килгәнгә тиклем ҡарамаҡҡа 40 йәшлек ҡатын йән биргән. Иртән Туймазы ҡалаһында Островский менән Комаров урамдары сатында ""Hyundai Atos"" менән ВАЗ-2114 бәрелешкән. Авария һөҙөмтәһендә ""Hyundai""ҙың 57 йәшлек пассажиры етди травмалар алып, дауаханаға эләккән. Кемдең светофорҙың ҡыҙыл утына сыҡҡанын асыҡлау бара.Тәүлек эсендә 2300-ҙән ашыу юл ҡағиҙәләрен боҙоу теркәлеп, 41 водителдең эскән килеш руль артына ултырыуы асыҡланған. Ҡыуып алып кителгән ике автомобиль эҙләп табылған."
Бигерәк сос был бурбисәләр,"Өфөлә 92 йәшлек әбейҙең алтын балдағын һәм 16 мең һум аҡсаһын урлағандар.Көндөҙ ун ике тирәһендә әбейҙең фатирына ят ҡатын шылтыратҡан. Әбей уға ишекте асҡас, килеп инеү менән, ай-һай, һеҙҙең ни һаулыҡ менән проблемалар бар ҙаһа, хәҙер үк һеҙҙе үҙем йүнәлтмәһәм, һеҙгә капут, тигән.Тап шулай уҡ әйтмәһә лә, яҡынса шулайыраҡ булған хәбәре. Ә кемдең 100 йәште ҡыуып барғанда ""капут"" булғыһы килһен? Бахыр әбекәй ҙә ҡатындың ҡушыуы буйынса алтын балдағын сисеп уға тотторған да, ритуалды башҡарып ҡуйыр өсөн бер стакан һыу артынан аш бүлмәһенә йүнәлгән.Ул кәлтер-көлтөр йөрөгәнсе, саҡырылмаған ҡунаҡтан елдәр ҙә иҫкән.Ярай ҙа ҡатын нисек килгән, шулай ғына китеп барһа. Юҡ шул, алтын балдаҡтан тыш, әбейҙең һаҡлап һалып ҡуйған 16 мең һум аҡсаһын да сәлдергән. Ҡайһы арала фатирҙы ҡапшап, һәрмәнеп өлгөргәндер. Бигерәк сос был бурҙар... Әбекәй полицияға ғариза яҙған да бит, табырҙармы-юҡмы инде бурбисәне."
Йәнлек тип яңылыш атҡан,"Һунар буйынса тәжрибәң юҡ икән, урманда йәнлек баҫтырып йөрөмәүең яҡшы. Сибайҙан бер һунарсы , йыртҡыс йәшенеп тора, тип күреп, ҡыуаҡтар яғына мылтығын тоҫҡап атып ебәргән. Унда януар түгел, кеше торған булған. Бәхеткә күрә, ир үлемесле йәрәхәт алмаған. Ырымбурҙан килгән 64 йәшлек дин әһеленең аяғына ғына пуля эләккән."
Һалдаттың туғандарын эҙләйҙәр,"Бөйөк Ватан һуғышы үткәнгә нисәмә йылдар үтһә лә, шаңдауы һаманғаса беҙгә килеп етә. Яңыраҡ Әбйәлил районы хакимиәте сайтында ошондай йөкмәткеле хат тураһында хәбәр ителде:Здравствуйте! Краеведами г. Удомли Тверской области вчера были найдены данные на ГОРДЕЕВА ГРИГОРИЯ ПАВЛОВИЧА, бывшего жителя Абзелиловского района, солдата ВОВ, похороненного в братской могиле с. Верескуново Удомельского р-на Тверской области. На памятнике всё это время было лишь ГОРДЕЕВ Ф. Кто это, все эти годы оставалось загадкой. Возможно, у вас осталась родня, которая ищет следы своего погибшего на войне родственника. ФИО: Гордеев Григорий Павлович Дата рождения:1910 Место рождения: Башкирская АССР, Абзелиловский р-н, Краснобашкирский с/с, с/з «Красная Башкирия» Дата и место призыва: Абзелиловский РВК, Башкирская АССР, Абзелиловский р-н Воинское звание: красноармеец Должность и специальность: стрелок Последнее место службы: 50 сбр Причина и дата поступления в данное лечебное учреждение: болен, 02.04. 1942 г. Причина и дата выбытия: умер от болезни 02.04.1942 г. Место захоронения на кладбище: Россия, Тверская обл., Удомельский р-н, Порожкинское с/п, братская могила 500 м. южнее с. Верескуново, христианское кладбище Откуда перезахоронен: После перезахоронения 3-х братских могил в с. Верескуново (1960 г.) Ближайшие родственники (родственные отношения, где проживают): Жена -Гордеева Клавдия Васильевна, Башкирская АССР, Абзелиловский зверосовхоз С уважением, Алексей Намзин, namsing@mail.ru Григорий Гордеев хаҡында мәғлүмәттәр табылған бит, бәлки, бында уның туғандары табылыр..."
Кәрим Хәкимов тураһында яңы мәғлүмәттәр билдәле,"Бөйөк Британияның Сит ил эштәре министрлығы архивтарының береһе Башҡортостанға ғәрәп илдәрендәге күренекле совет дипломаты – Яҡын Көнсығышта «Ҡыҙыл паша» исеме менән билдәле Кәрим Хәкимов тураһындағы уникаль документтар тапшырған. Унда Яҡын Көнсығышта яҡташыбыҙҙың эшмәкәрлеге бәйән ителә. Вәкиллектәр хеҙмәткәрҙәренең хәбәрҙәре, разведка мәғлүмәттәре, хаттар, дипломатия ведомстволарының хаттары ингән. Күп документтар инглиз телендә. Архив мәғлүмәттәрен Кәрим Хәкимовтың биографияһын өйрәнеүсе , юрист Владислав Йосопов алған. Уның әйтеүенсә, 30 йәшлек дипломатҡа төрлө яҡлы характеристика бирелгән. 1924 йылда СССР-ҙың тулы хоҡуҡлы вәкиле ғаиләһе менән сүллеккә әҙерлекһеҙ, әйберҙәрһеҙ, тейешенсә кейенмәйенсә килеп төшә. Хәкимов ярты йыл эсендә урындағы халыҡтың ихтирамын яулап өлгөрә. Документтар тарихсы ғалимдар өсөн бик ҡыҙыҡлы. РФ Сит ил эштәре министрлығы рөхсәт биргәс, ул йәмәғәтселеккә тәҡдим ителәсәк."
Вилли менән Ябай малайҙы күрергә килегеҙ!,"4 октябрҙә Өфөнөң Матбуғат йорто алдында үтәсәк Бөтә халыҡ матбуғатҡа яҙылыу көнөнә ""Йәшлек"" гәзите эстрадабыҙҙың ике ""йондоҙон"" - Вилли менән Ябай малайҙы саҡырҙы!Вилдан Шәмсетдинов менән Йәмил Баймырҙин журналистарҙы үҙҙәренең йырлы-моңло күстәнәсле тамашаһы менән һөйөндөрәсәк. Әйткәндәй, республиканың төп гәзит-журналдары хеҙмәткәрҙәре менән осрашырға, күргәҙмәләрен ҡарарға, шунда уҡ яҙылырға, йыр-моңға тамаша ҡылырға мөмкин буласаҡ.Байрам мәлендә журналистар донъя чемпиондары менән шашка уйнаясаҡ. Донъя кубогы финалын еңеүсе, алты тапҡыр донъя чемпионы Тамара Танһыҡҡужина, донъя вице-чемпионы Айгөл Иҙрисова, Рәсәй йыйылма командаһы составында күп тапҡыр донъяла һәм Рәсәйҙә еңеү яулаған Айнур Шәйбәков бер юлы уйнау сеансын үткәрәсәк. Бөтә халыҡ матбуғатҡа яҙылыу көнө көндөҙ сәғәт 12-лә башланасаҡ! Килегеҙ! Көтәбеҙ!"
"""Һеңлекәш"" фильмы Голливуд киноларын артта ҡалдырҙы","Беләһегеҙ, әле кинотеатрҙарҙа Мостай Кәримдең ""Беҙҙең өйҙөң йәме"" әҫәре буйынса төшөрөлгән ""Һеңлекәш"" (""Сестренка"") фильмы бара. Өфөлә прокат уңыш яулай.Баш ҡалала был таҫма менән бер рәттән ""ҡысҡырып торған"" атамалы кинолар ҙа, Голливудтыҡылар ҙа күрһәтелә. Әммә ""Һеңлекәш"" патриотик-хәрби фильмы уларҙы уҙҙырҙы, буғай. Кассаларҙа аҡса йыйыу буйынса ул «Тайна печати Драконов», «Комната желаний», «Рэмбо: Последняя кровь», «Вчера» тигәндәрҙән алға сыҡҡан. Фильмға артабан уңыштар теләйек! Бармағандар ҡалдымы әле?"
Матбуғат байрамына кил һәм чемпиондар менән шашка уйна!,"Был аҙнала йомаһында, 4 октябрҙә Өфөнөң Матбуғат йорто алдында (Октябрҙең 50 йыллығы урамы, 13) оло байрам - Бөтә халыҡ матбуғатҡа яҙылыу көнө үтәсәк.Байрам мәлендә журналистар донъя чемпиондары менән шашка уйнаясаҡ. Донъя кубогы финалын еңеүсе, алты тапҡыр донъя чемпионы Тамара Танһыҡҡужина, донъя вице-чемпионы Айгөл Иҙрисова, Рәсәй йыйылма командаһы составында күп тапҡыр донъяла һәм Рәсәйҙә еңеү яулаған Айнур Шәйбәков бер юлы уйнау сеансын үткәрәсәк.Спорт байрамын БР Журналистар союзы менән Башҡортостандың шашкалар федерацияһы ойоштора. Бынан тыш, бер майҙансыҡта республиканың төп гәзит-журналдары хеҙмәткәрҙәре менән осрашырға, күргәҙмәләрен ҡарарға, шунда уҡ яҙылырға, йыр-моңға тамаша ҡылырға мөмкин буласаҡ. Аҙаҡтан ошо көндә гәзит-журналдарға яҙылған кешеләр араһында квитанциялар араһында лотерея отошо уҙғарыласаҡ. Иҫтәлекле бүләктәр әҙерләнгән, ә иң даланлыны супербүләк көтә! Бөтә халыҡ матбуғатҡа яҙылыу көнө көндөҙ сәғәт 12-лә башланасаҡ! Килегеҙ! Көтәбеҙ!"
"Телефоныңды яңырт - әтү ""ватсап"" эшләмәйәсәк","Хәбәрләшеү өсөн популяр ҡушымта киләһе йылдан алып иҫкергән операцион системалы телефондарҙа башҡа эшләмәйәсәк2010-2015 йылдарҙа эшләнгән ""андроидтар"" (2.3.7 һәм унан юғарыраҡ версиялы ""Андроид"" операцион системаһы) һәм тәүге айфондарҙа (iOS 8) ҡуйылған ""Ватс ап"" менән 2020 йылдың 1 февраленә тиклем генә ҡулланып буласаҡ. Быны ҡушымтаның хужалары әйткән.Шулай уҡ ""Нокия Люмия"" телефондарын тотоноусыларға хафаланырға ваҡыт - уларҙың ""ватс ап""тары 31 декабрҙә эшләүҙән туҡтаясаҡ."
Бәлки донъя кубогы турнирында үсен алыр...,"Рәсәй ҡатын-ҡыҙ волейбол командаһы Японияла уҙған донъя кубогы турнирынан бронза миҙал менән ҡайтҡас, ир-ат командаларына ла сират етте.Улар ҙа Японияла бер әйләнештә Канады, Австралия, Бразилия, Мысыр, Польша, Япония, Италия, Аргентина, АҠШ, Тунис, Иран һәм Рәсәй волейболсылары донъя кубогы бәйгеһендә көс һынашасаҡ. Бөгөн үк беҙҙекеләр ярышты башлап, Иран командаһы менән уйнай. Беҙҙең ир-ат командаһы үҙ тарихында донъя кубогы турнирында ике алтын һәм бер көмөш миҙал яулай. Ә ҡыҙҙарыбыҙ бер «көмөш» һәм бер «бронза»лы була. Турнир дүрт йылға бер уҙғарыла. Рәсәй йыйылма командаһы быға тиклем Европа чемпионатында ҡатнашып, сирекфиналдан үтә алмай, титулынан ҡалды. Сөнки уҙғанында улар беренселектә еңеүсе булғайны."
"Ҡыш ишек төбөндә генә. Ҡарға күмелеп ултырмаҫ өсөн, бөгөн ныҡлы әҙерлек кәрәк","Республика Хөкүмәтенең бөгөнгө аҙналыҡ оператив кәңәшмәһендә алда торған ҙур эшкә - һалҡын осорҙа йәмәғәт һәм ихата биләмәләрен таҙартыуға - әҙерлек тураһында һүҙ барҙы.Ҡышын беҙҙәге иң ҙур проблема - ҡар. Һәм тағы берҙе ҡар.БР Премьер-министры урынбаҫары - торлаҡ-коммуналь хужалыҡ министры вазифаһын башҡарыусы Борис Беляев белдереүенсә, тармаҡ хеҙмәттәре кешегә уңайлы булһын өсөн биләмәләрҙе тәртиптә тотоу эштәрен тәүлек әйләнәһенә күҙәтәсәк. Шул иҫәптән ҡарҙан таҙартыу ҙа даими алып барыласаҡ. Ҡалаларҙа дөйөм майҙан 51 млн квадрат метрҙан ашыу. Шуның 42 млн самаһын техника таҙартһа, ҡалғанына ҡул көсө талап ителә. Өфөгә генә барлығы 3200 техника кәрәк. Радий Хәбиров әйтеүенсә, кәрәккән техниканы бер юлы ғына алып булмай, шулай ҙа яңыртыу яйлап булһа ла бара. Әҙерлек эштәре дауам итә. Муниципалитеттарға боҙлауыҡҡа ҡаршы тороу өсөн материалдар алыуҙы тиҙләтергә кәрәк. Өфө мэры Өлфәт Мостафин белдереүенсә, баш ҡала, дөйөм алғанда, ҡышҡы осорға әҙерлекте тамамлай. Башҡортостан Башлығы, ҡарһыҙ булғаны юҡ, әҙерләнегеҙ, тине.БР Транспорт һәм юл хужалығы буйынса дәүләт комитеты Тимур Мөхәмәтйәнов белдереүенсә, ""Башкиравтодор"" предприятиеһы тейешле норманың 80,5 проценты күләмендә - тоҙ, 60 процент ҡом әҙерләгән. Ҡала һәм райондар муниципалитеттарында был күрһәткес ҙәерәк."
Хостелдар тыйылды,"Бөгөндән, 1 октябрҙән Рәсәйҙә күп фатирлы йорттағы торлаҡты ҡунаҡхана өсөн файҙаланырға ярамай.Хостел тип ябай фатир эсен йыһазландырып, йоҡлап сығыуға ғына ҡулланыуҙы әйтәләр. Хәҙер уларҙы ҡороу һәм ҡулланыу шарттары үҙгәрҙе.Беренсе ҡатта урынлашҡан һәм айырым инеү урыны булған, йәшәү өсөн тәғәйенләнмәгән биналарҙа ғына хостелдар һәм бәләкәй ҡунаҡханалар тотоуҙы дауам итергә мөмкин. Бынан тыш, хостелды апартаменттар комплекстарында эшләргә мөмкин, сөнки улар торлаҡ бина тип һаналмай."
Машина эйәләре! Бөгөндән европротоколға хаҡ арта,"1 октябрҙән, әгәр аварияға тарыған яҡтарҙың фекер төрлөлөгө булмаһа, Рәсәйҙең теләһә ниндәй төбәгендә полиция хеҙмәткәрҙәре саҡыртмай ғына европротокол буйынса аварияны максималь хаҡ буйынса тултырырға мөмкин. Хәҙер түләүҙең суммаһы 100 меңгә тиклем түгел, ә 400 мең һумға тиклем етеүе ихтимал.Бығаса Мәскәүҙә, Мәскәү өлкәһендә, Санкт-Петербургта һәм Ленинград өлкәһендә генә ошондай шарттарҙа европротокол тултырырға була ине. Аварияны махсус мобиль ҡушымта ярҙамында теркәргә кәрәк. Быны борттағы ГЛОНАСС системаһы менән дә эшләргә мөмкин (яңы машиналарға ҡуйыла). Ул аварияны теркәй һәм тиҙлекте арттырыу, бәрелешеүҙең көсө тураһында мәғлүмәттәрҙе операторға, ә ул уларҙы страховкалаусыға тапшыра."
Ипотека ставкалары кәмей,"1 октябрҙән эре Рәсәй банктары ипотека ставкаларын кәметә. Сбербанкта минималь ставка – 7,3 процент, Альфа-банкта – 8,9 , Райффайзенбанкта – 8,99, ""Дом.РФ""банкында 8,5 процент тәшкил итәсәк. Эксперттар, йыл аҙағына рәсәйҙәр күпләп ипотека кредиттары аласаҡ, тип иҫәпләй. Торлаҡҡа ихтыяж булғас, билдәле, уға хаҡтар ҙа артасаҡ."
Беҙҙең туристар бәләгә тарый яҙған,"Өфө туристары Эльбрус тауына канат юлы буйлап күтәрелгәндә фуникулер эштән сыға һәм тау башына 5 саҡырым ҡалғанда туҡтап ҡала. Башҡортостан туристары ике сәғәт буйы өс мең метр бейеклектә фуникулер эсендә ултырырға мәжбүр була. Ҡот осҡос хәл 30 сентябрҙә иртәнсәк теркәлә.Подъемникта булған 71 йәшлек Өфө ире, ваҡиға урынынан видеояҙма ла яһай. Ул әйтеүенсә ярҙам оҙаҡ килмәгән, кешеләр өшөй башлаған. Был һуңғы сәғәттәрем, тип уйланым, ти ир."
Хәрби хеҙмәткә саҡырыу башланды,"1 октябрҙән Рәсәйҙә көҙгө хәрби хеҙмәткә саҡырыу кампанияһы башланды. Бөтәһе 132 мең кеше илебеҙҙең Ҡораллы Көстәренә алынасаҡ. Башҡортостандан 5 меңгә яҡын кеше әрме сафтарын тулыландырасаҡ. Уҡытыусы булып эшләгән егеттәргә көҙгө саҡырылышта повестка ебәрелмәй. Улар 1 майҙан 15 июлгә тиклем саҡыртыла. Көҙгө уңышты йыйыу менән мәшғүл булғандар 15 октябрҙән генә хәрби хеҙмәткә алына. Быйылдан башлап әрменән кисектереү алыу хоҡуғы бирелгәндәр, хәрби хеҙмәткә саҡырыу комиссияһына ғариза яҙып, был мөмкинлек менән файҙаланыуҙан баш тарта ала. Ғаиләһендә кисектергеһеҙ хәлдәр килеп сыҡҡанда, хеҙмәт итеү ваҡыты тулмағандар ҙа аҙ ғына иртәрәк ҡайтасаҡ."
"""Алға"" менән экономия яһа","Берҙәм транспорт картаһы барлыҡҡа килеүен пассажирҙар ыңғай ҡабул итте. Автобуста ла, трамвай, троллейбуста ла шул бер ""Алға"" менән йөрөгәс, бик уңайлы. Әйткәндәй, халыҡ өсөн уңайлыҡтар бының менән генә бөтмәй әле.Бөгөндән ""Бәхетле сәғәт"" тарифы Башавтотранс автобустары менән электр транспорты араһында эшләй башлаясаҡ. Йәғни, пассажирҙар бер сәғәттә бер билет менән автобустан трамвай, троллейбусҡа күсеп (йәки, киреһенсә) ултыра ала. Икенсе билет түләүһеҙ була. Был, моғайын, ҡалала ""пересадка"" менән йөрөүселәргә ныҡ шәп булыр. Беләһегеҙ, бер сәғәтлек тариф 1 сентябрҙән эшләй башлағайны. Яңы хеҙмәт менән тиҫтәләрсә мең кеше файҙаланған. Байтаҡ шәхси маршруткалар ҙа ""Алға"" менән иҫәпләшергә мөмкинлек булдырҙы. Ни тиһәң дә, кеҫәлә шылтырҙатып ваҡ аҡса йөрөтмәһәң дә, 25 һум урынына, 20 һум түләһәң дә, яйлы бит. Имен юлдар!"
Гол индереп рәхәтләнгәндәр...,"Бразилияла уҙған футбол буйынса ике ҡатын-ҡыҙ команда араһындағы осрашыу бик ҙур иҫәпкә тамамланған.Бер яҡ футболсылар дәғүәсеһенең ҡапҡаһына 56 тапҡыр туп сойорғотоп, уларҙы 56:0 иҫәбенә ҡыйратҡан. Бер уйынсыһы хатта 14 гол индереп, хәҙер беренселектә бомбардир булып киткән. Тик шулай ҙа донъяла тағы бер бәйге бынан да күберәк тупҡа бай булған. Мадагаскарҙа уҙған осрашыуҙа бер яҡ команда үҙ етәкселегенә дәғүәһен белдереп, үҙ ҡапҡаһына 149 тапҡыр гол индергән."
Ялҡау хужабикәләргә һөйөнөслө яңылыҡ,"Ғалимдар ашай торған тәрилкәләр уйлап тапҡан. Барнауылда Алтай дәүләт университеты менән Алтай техник университеты ғалимдары бергәләшеп ғәҙәти булмаған һауыт уйлап сығарғандар, был хаҡта ""Интерфакс"" хәбәр итә. Ул һауыттарҙы ашап була икән. Был тәрилкәләрҙе ҡуҙаҡлылар ғаиләһенә ҡараған үҫемлек – люпиндан яһағандар. Уның составында аҡһым бар, ә глютен һәм фитогормондар юҡ.Вәт бит әй, ҙур табын йыйғандан һуң йәки көн һайын ашаған аҙыҡтың һауыт-һабаһын йыуып ыҙаламаясаҡбыҙ. Ризыҡты һауыты менән ҡуша ашаясаҡбыҙ ҙа, бер эш кәмейәсәк!"
"""Цифрлы иҡтисад"" милли проектын ғәмәлгә ашырыуҙа иң төпкөлгә лә иғтибар ителәсәк","Былтыр Президент Владимир Путин башланғысы менән ғәмәлгә ашырыла башлаған 12 милли проект араһында ""Рәсәй Федерацияһының цифрлы иҡтисады"" тигәне лә бар.Уның бюджеты - 1634, 9 миллиард һум (1,6 триллион һумдан ашыу).Башҡалары кеүек ул, был милли проект та тағы бер нисә проектты үҙ эсенә ала: ""Цифрлы мөхитте нормативтар менә көйләү"" (Нормативное регулирование цифровой среды) ""Мәғлүмәт инфраструктураһы"" (Информационная инфраструктура) ""Цифрлы иҡтисад өсөн кадрҙар"" (Кадры для цифровой экономики) ""Мәғлүмәт хәүефһеҙлеге"" (Информационная безопасность) ""Цифрлы технологиялар"" (Цифровые технологии) ""Цифрлы дәүләт идараһы"" (Цифровое государственное управление). Бер аҙ һандарға туҡталғанда, шундайыраҡ күрһәткестәргә ирешергә тейешбеҙ: - 2024 йылға 120 мең кеше мәғлүмәт технологиялары өлкәһендәге юғары белем биреү программаһы буйынса уҡырға алынырға - шул уҡ йылдың аҙағына 10 миллион кеше цифрлы грамоталыҡты үҫтереү буйынса онлайн форматта уҡып сығырға - дәүләт вуздарының 100 проценты 2023 йыл аҙағына ""Цифрлы университет"" моделе элементтарын индерергә - 2024 йыл аҙағына барлыҡ йорт хужалыҡтарының (һәр өй тип аңларға кәрәктер) 97 процентында юғары тиҙлекле интернет булдырырға. Бынан тыш, 2024 йылда Рәсәйҙә граждандың ""электрон паспорт""ы системаһы эшләй башлаясаҡ. Ҡыҫҡаһы, маҡсаттар етерлек. Был тема беҙҙең сайтта даими яҡтыртыласаҡ."
"Йәшәргә лә йәшәргә – янып,  ярһып, балҡып!","Учалы районы Уральск ҡасабаһында йәшәүсе Сәрүәрә Халидар ҡыҙы Ғариповаға, һеҙгә Ололар көнө айҡанлы яҙырға барам, тип әйтергә тел әйләнмәне. Уға, һөйкөмлө, йәш сырайлы, яҡты йөҙлө һылыу ҡатынға, ҡарап, ниндәй ололар тураһында һүҙ алып барырға мөмкин?! Йәштәр көнө уңайынан ғына яҙырға була бит йәштәрсә дәртле, еңел баҫып йөрөгән, әүҙем тормош алып барған, ололоҡто үҙенә яҡын да ебәрмәгән Сәрүәрә апай хаҡында. Әллә яңылышаммы икән, бәлки, ул йәштер, тип аптырағандың көнөнән ҡат-ҡат һорайым: – Һеҙ ысынлап та пенсионермы? Сәрүәрә апай ихлас көлә: – Эйе, Аллаға шөкөр, ирем менән икебеҙҙең дә хаҡлы ялға сыҡҡанға инде ун йыл.Хаҡлы ялда булыуына ҡара­маҫтан, Октябрьск ҡасаба­һында фельдшер булып эшләп йөрөгән Сәрүәрә Ғарипова Ташҡыя ауылында Сәлимә менән Халидар Йәһүҙин­дарҙың ғаиләһендә баш бала булып тыуған. Халидар ҙа, Сәлимә лә сығыштары менән Йәндек ауылынан. Халидарҙың оҫта гармунсы, скрипкасы даны тирә-яҡҡа киң таралған булған, өйҙәрендә йыр-моң һис ҡасан өҙөлмәгән. Әлбиттә, Сәрүәрә лә бәләкәйҙән сәнғәткә ғашиҡ үҫә. Тик мәктәпте тамамлағас тормошон мәҙәниәт өлкәһе менән бәйләргә ынтылмай, документтарын медицина учи­лищеһына тапшыра. Әсә кеше, их, уҡытыусы һөнәрен һайла­һаңсы, тип ҡыҙының был һайлауына ризаһыҙлыҡ белдерә.– Мине 17 йәштән мәктәпкә уҡытыусы итеп эшкә алғайнылар, – тип һөйләй Сәрүәрә апай, – тик уҡытыусылыҡҡа бер ҙә күңелем ятманы, медицинаға тартылдым. Әсәйем мине уҡытыусы итеп күрһә лә, фельдшерлыҡҡа уҡыным. Һуңынан инәйемдең ҡыуаныуы! Ҡалай ғына һәйбәт һөнәр һайлағанһың, тип һө­йөнөп бөтә алманы. Ҡәҙерле кешеләремдең икеһе лә яман шеш ауырыуынан йәшләй генә китеп барҙы. Атайым – 56, инәйем 53 йәшендә. Икеһе лә риза килеш, йәшәребеҙҙе йә­шәнек, иллене үттек, тип донъя менән хушлашты. Улар өсөн илле йәшкә етеү ҙә ҡыуаныс булды. Атайым бит фронтовик ине. Тыуған илде һаҡларға фронтҡа барыр өсөн ун ете йәшендә үҙенә бер йыл өҫтәтеп яҙҙырып, ут эсенә ингән. 1943 йылда өйҙән сығып киткән егет 1953 йылда ғына ауылына кире әйләнеп ҡайтҡан. Бер йылдан әсәйем менән өйләнешеп, 1954 йылдың ноябрендә яҡты донъяға ауаз һалғанмын. Тик атайым мине, 1955 йылдың 1 ғинуарында тыуҙы, тип яҙҙырған, йәнәһе лә, бер ай арҡаһында өлкәндәр менән йөрөп ятмаһын. Минән һуң Данияр ҡустым менән Әлфиә һеңлем тыуған. Шөкөр, өсөбөҙ ҙә пенсиялабыҙ. Әлдә Данияр ҡустым, инәйемдең хыялын тор­мошҡа ашырып, педагог һөнәрен һайланы, ғүмер буйы Уральск мәктәбендә рә­сем һәм технология дәрес­тәренән балаларға белем бирҙе. Минең иһә медицина өлкәһендә эш­ләүемә 43 йыл. Фельдшер булып эшләгән Сәрүәрә Халидар ҡыҙы – “Йәй­ғор” фольклор ансамбле етәк­сеһе лә. 2016 йылда “Мин яратам һине, тормош!” республика фестивалендә беренсе урын алған, ""Байыҡ"" телевизион конкурсында гран-при яулаған, 2017 йылда БР Мәҙәниәт ми­нистрлығы һәм Башҡорт халыҡ ижады үҙәге ойошторған “Аш­ҡаҙар таңдары” башҡорт фольклоры фестивалендә “Иң яҡшы инструменталь баш­ҡарыусы” номинацияһында махсус призға лайыҡ булған “Йәйғор” быйыл да, “Байыҡ”та сағыу сығыш яһап, финалға үтте.– “Йәйғор” электән булған ул, тик кеше йөрөмәй башлағас, тарҡалышып бөткәндәр тиерлек, – ти Сәрүәрә апай. – Шуға ла Фәриҙә Ҡәләмова, әйҙә, төр­көмдө терелтәйек, тигәс, 2004 йылда бергәләп ең һыҙғанып, төркөмгә йән өрөргә тотондоҡ. Уральскиҙа халыҡ дәртле, талантлы бит ул. Бында балалар баҡсаһынан башлап балаларҙы йыр-моңға, ҡурай-баянда уй­нарға, бейергә өйрәтәләр. “Йәй­ғор”ға бе­реһенән-береһе һәләт­лерәк 16 ҡатын-ҡыҙ йөрөй, уларҙың ун бере – данлыҡлы “Ләйсән” халыҡ бейеү ан­самбленең ветераны. Үҙебеҙҙең сафтарға ир-егеттәрҙе лә ылыҡтырырға ниәт бар, килеп сыҡһа инде әгәр. Шулайтып “Йәйғор”ҙо балҡытып, күңелдәге осҡондо һүндермәй йөрөп ятабыҙ.Сәрүәрә апайҙың ире Салауат Нуретдин улы ла сәнғәткә мөкиббән киткән кешеләрҙең береһе. Заманында Фәйзи Ғәс­кәровтың ҡулы аҫтында бейеү серҙәренә төшөнгән тракторсы бөгөн дә сәхнәгә сыҡһа, тамашасы күңелен бер күреүҙә яулай ҙа ҡуя – ундағы колорит, тартыу көсө, энергия хәтәр!– Фәйзи Ғәскәров ансамблгә кешеләр йыйғанда, мин дә бейеп ҡарағайным да, оҡшатманы шикелле, йырларһың, тип йырлатып ҡуйҙы, – тип көлә Сәрүәрә апай. – “Ләйсән”дәр бейегәндә, мин концерттарында йырлап йө­рөнөм. Салауат бик шәп гармунсы ла бит, шул гармун телдәренән бармаҡтарын йүгер­теп уйнағанына иҫем киттеме икән, әллә баһадирҙай буй-һыны оҡшанымы, хәҙер аныҡ ҡына әйтеп тә булмай.Салауат ағайҙың бейеүе лә һылыу Сәрүәрәне битараф ҡалдырмағандыр. Йәне-тәне менән бирелеп бейей башлаһа, ысын бейеүсенең ниндәй бу­лырға тейешлеген аңлайһың, бейеү сәнғәтенең юғарылығын бөтөн тулылығында тояһың.– Беҙгә Фәйзи ағай юғары планка ҡуйып, нисек бейергә кәрәклеген өйрәтте, шул бейеклекте юғалтмаҫҡа тырыштыҡ, – Салауат ағай ҙа, Сәрүәрә апай кеүек үк, һөйләшкәндә бейеү хәрәкәттәре яһағандай. – “Ләйсән”дең “халыҡ” исемен яҡларға барғанды бер ҙә онотмайым. Миҙхәт Алсынбаев, Ринат Жамалов, Рәис Низаметдинов, Закир Ғарипов, Марат Ғаб­дуллин, Ғәлимжан Хилажев, Дим Сәғитуллин, Вәис Солтанов, Әғләм Ғабдрахманов, Айбулат Әһлиев менән бергә барып, дүрт бейеү менән сығыш яһап, геү килеп йөрөп ҡайттыҡ. Сәнғәткә булған һөйөү уты бер ҡабынһа, һис ҡасан һүнмәй ҙә, һүрелмәй ҙә икән. Әле бына Сәрүәрәгә 65 йәш, миңә – 70, ләкин ҡартлыҡҡа бирешергә иҫәп юҡ. – Тик ятһаң, мүкләнәһең бит ул, – тип йөпләй ирен хәләл ефете. – Хәрәкәттә – бәрәкәт, тип юҡҡа әйтмәгәндәр. Маңлайҙарға һырҙар ҡунһа ла, күңел һәр саҡ йәш ҡала – быныһы ла хаҡ. Ошо дәрт, көс, илһам менән тағы тиҫтәләрсә йыл гөрләп, янып, ярһып йәшәһен гүзәл, талантлы кешеләр. Ғарипов­тарҙыҡы ишеләй бүлешерлек күңел байлығың булғанда, булмышың башҡаларға өлгө-маяҡтай яҡтыртҡанда, башҡаса йәшәү мөмкин дә түгел."
“Юлдаш”та – “Шағир һүҙе”,"Һин – тәбиғәтем, һин – тәғлимәтем, Һин – хөкүмәтем, һин –хәҡиҡәтем, Һин – әкиәтем, һин – мөхәббәтем: Йөрәктә йәшәр йән – шиғриәтем. Яңыраҡ 80 йәшен билдәләгән күренекле шағир Риф Мифтахов шиғриәттең асылын шулай билдәләй. Ысынлап та, шағир күңеле бар донъяны айҡай һәм зауыҡлы һүҙ, аһәңле тел менән тормош даръяһы серҙәрен асырға ынтыла. Бәғзе бер замандан әҙәби хеҙмәт емештәре ташҡа ғына баҫылып ҡалмай, тауыш яҙмаһында ла яңғырай. Шул йәһәттән радионың әһәмиәте баһалап бөткөһөҙ. “Юлдаш” каналының “алтын” фондында уҙған быуаттың 50-се йылдар яҙмаһында Рәшит Ниғмәтиҙең тауышы һаҡланыуы – шуның бер дәлиле. Ошо дәүерҙән алып тупланған таҫмалар – башҡорт шиғриәте үҫешенең үҙенсәлекле көҙгөһө. Арҙаҡлы актерҙар уҡыуында Салауат Юлаев, Аҡмулла шиғырҙарынан башлап замандаш йәш әҙиптәрҙең дә ижадына тиклем сағылыш таба. Һәм был хазина, диңгеҙгә табан киңерәк тә, тәрәнерәк тә, һыуы ла мулыраҡ була барған йылға ише, тулылана ғына. Тыңлаусылар һәр йәкшәмбе иртәһендәге “Шиғриәт минуттары”н көтөп ала. Әммә беҙҙең ҡатмарлы, етеҙ, тиҙлеккә ҡоролған заманда ла был илһамлы минуттар самалы, әлбиттә. Күңелдәр ығы-зығылы тормошто балҡытып ебәрер илаһи һүҙҙе нығыраҡ көҫәй. Шуны күҙ уңында тотоп, радио тулҡындарына көн дә бер әҙиптең шиғырын сығарырға булдыҡ. Хөрмәтле тыңлаусыға ул ҡыҫҡа ваҡытҡа булһа ла тәрән, нескә кисерештәр, эске донъяһын яҡтыртыр мәлен бүләк итеүе менән ҡиммәт. Шулай итеп, көн һайын иртәнге сәғәт 11 тула 15 минуттан һәм киске сәғәт ун тула 15 минуттан “Юлдаш” эфирында “Шағир һүҙе” яңғырай."
Ғүмер көҙҙәренең матурлығы...,"Бер уйлап ҡараһаң, оҙон-оҙаҡ кеүек тойолған ғүмер юлдарында әҙәм заты күпме ғәмәл ҡыла! Ә уларҙың ниндәй булыуын һәр кем үҙе хәл итә. Халыҡ хәтере ҡыҫҡа, тиһәләр ҙә, ул ғәмәлдәр йылдар дауамында рәхмәт йә рәнйеш булып йәшәй. Ә кеше тураһында матур фекерҙәр, рәхмәтле һүҙҙәр ишетһәң, күңелгә рәхәт булып китә. Ейәнсура районының Абзан ауылында йәшәүсе Рүсиә Нәжметдин ҡыҙы Мөкминева тураһында ла ауылдаштары тик матур һүҙҙәр генә әйтә.Һәр ауылда матур эштәре, изге ниәттәре менән ихтирам, хөрмәт ҡаҙанған оло быуын вәкилдәре була. Оҙаҡламай 80 йәшен тултырасаҡ Рүсиә инәй үҙ ғүмеренең 40 йылын сауҙа эшендә үткәргән. Ә совет осоронда һатыусы булып эшләү ауыр ғына түгел, хатта бер аҙ хәүефле лә булыуын күптәр хәтерләйҙер. Төймә менән энәнең дә һәр бөртөгө иҫәптә, ә ревизия ваҡытында аҡсаның тине тингә тура килергә тейеш. Ике һум тулмаһа, эштән бушатылыу, ә ҙур сумма булһа хөкөм ителеү янаған мәл.– Аллаға шөкөр, эшләү дәүеремдә бер тапҡыр ҙа шелтә эләкмәне. Тырышып эшләнем, кеше малына ҡыҙыҡманым, ғәҙел булырға теләнем. Бер аҙ талапсан да булырға тура килде. Бөгөнгө эш шарттарына ҡарайым да, йәштәр өсөн ҡыуанып бөтә алмайым. Беҙ эш башлаған саҡта мейес яғылған иҫке магазиндарҙы йылытып булмай ине. Ҡыш буйы һыуыҡ магазинда өшөп-туңып ултырыу, машина-машина килгән йөктө ир-егеттәр менән бер рәттән ташыу еңел булманы. Юҡлыҡ заманында грамлап он да, яртышар литрлап кәрәсинен дә һаттыҡ, – тип эш йылдарын иҫләп ала ул. Рүсиә инәй күрше Юлдаш ауылында, ун балалы ҙур ғаиләлә тыуып үҫә. Йортта апаһы Люциә менән ата-әсәһенә иң ҙур ярҙамсы булалар: үҙҙәренән бәләкәй һигеҙ туғанын ҡарап, өйҙәге барлыҡ эште башҡарып, егәрле, эшлекле ҡыҙ булып буй еткерә. Уҡырға, белем алырға теләһә лә, ҡалаға барып юғары белем алырға мөмкинлектәр булмай. Шулай ҙа, район үҙәгендәге махсус курстарҙы тамамлап, һатыусы булып эш башлай. 8 кластан алып дуҫлашҡан Самаҙы егете Бәхтейәр менән сәстәрен сәскә бәйләп, бергә тормош ҡоралар. Благовещен ҡалаһында бухгалтерҙар курсын тамамлаған ғаилә башлығы Абзан ауылында оҙаҡ йылдар хисапсы, страховка агенты булып эшләй.1990 йылда, Рүсиә инәй менән Бәхтейәр олатай хаҡлы ялға сыҡҡас, заман яңылыҡтарына битараф ҡалмайынса, үҙҙәрен шәхси эшҡыуарлыҡта һынап ҡарайҙар. Улар ауылда ғына түгел, ә районда тәүгеләрҙән булып шәхси магазин аса. Халыҡтың ихтыяжын ҡәнәғәтләндерерлек, талаптарына яуап бирерлек итеп эшләгәс, Мөкминевтарҙың эше алға китә, мул табыш бирә башлай. Әммә биш йыл самаһы эшләгәс, Бәхтейәр олатай дин менән ҡыҙыҡһына башлай. Намаҙға баҫып, ураҙа тотоп ҡына ҡалмай ул, ә ауылдаштарын да дингә әйҙәүҙе маҡсат итеп ҡуя. Ауыл үҙәгендәге колхоздың иҫке бинаһын төҙөкләндереп, мәсет итеү өсөн ул байтаҡ көсөн һәм ваҡытын түгә. Документ эштәре менән төрлө ишекте ҡағырға, төҙөлөш өсөн ауылдаштары араһында аңлатыу эштәре алып барырға тура килә. Шәхси эшҡыуарлыҡтан алынған килемдең байтаҡ өлөшө ошо изге йорт өсөн тотонола. Быларҙың барыһына ла күрһәткес һәм туғыҙ йыл элек мәрхүм булған Бәхтейәр олатайҙың рухына яҡты хәтирә булып, Абзан ауылының мәсетендә көн һайын аҙан яңғырай. – Ғаилә ҡороуыбыҙға 50 йыл тулырға ай ғына ҡалғайны, олатайыңдан ҡалдым. Туғандар менән гел аралашып, ҡатышып йәшәгәс, алтын туйға ихата тултырып ҡунаҡ йыям, тип хыяллана ине, – тип күҙ йәштәрен йәшермәй Рүсиә инәй. Тол ҡалһа ла, уны туғандары яңғыҙ итмәй. Туғыҙ бер туғанының балалары көн һайын тигәндәй килеп йә шылтыратып хәлен белә, күстәнәстәр ебәрә. Ә ағинәйҙең күңелендә барыһына ла урын етә: һәр береһен ҡайнар аштар, тәмле сәйҙәр менән ҡаршы ала, үҙе үҫтергән емеш ҡайнатмалары менән һыйлай, уларҙың иҫәнлек-һаулығына доғалар арнай. Эшләгән йылдарында исеме тик маҡтау һүҙҙәре менән генә телгә алынған Рүсиә инәйҙе район етәкселәре лә онотмай. Күптән түгел уға Башҡортостандың 100 йыллығы айҡанлы миҙал тапшырылды. Осрашҡанда ул ошо шатлығы менән дә уртаҡлашты. Көҙ ҡояшы йылыға һаран булһа ла, нурҙары яҡты, сағыу була. Алтын япраҡтар менән биҙәлгән урман, мул уңышлы баҡса матурлығы ла күҙҙе ҡамаштырыр. Ғүмер көҙҙәре лә шулай бер аҙ моңһоу кеүек. Әммә үтелгән йылдар, намыҫлы башҡарылған эштәр йәнде йылыта, бәхет бирә. Тап Рүсиә инәйҙең матур тормошо кеүек."
Октябрь айына һынамыштар,"- Октябрь – ҡара бейә, ноябрь – ала бейә.- Октябрь япмаһа, декабрь япмаҫ.- 1 октябрҙә ел көн буйына төньяҡтан булһа, ҡыш һалҡын килер, көньяҡтан булһа, йылы булыр һәм киләһе йылда ашлыҡ уңыр.- 1 октябрь көндө торналар китмәһә, ноябргә тиклем һыуыҡтар булмаясаҡ.- 1октябргә тиклем ҡар күҙе төшһә, сана юлы тиҙ булмаҫ. - 8 октябрҙә тәүге ҡар еүеш ергә төшһә, иремәй ҡаласаҡ, ҡоро ергә төшһә, тиҙ иреп бөтәсәк. - Ҡыр ҡаҙҙары иртә китһә, ҡыш иртә килер. - Ҡарлуғас йылы яҡҡа иртә китһә, ҡыш һыуыҡ һәм оҙаҡ булыр. - Октябрҙә күк күкрәһә, ҡыштың ҡары аҙ булыр. - Урманда миләш күп булһа, көҙ ямғырлы булыр, аҙ булһа – ҡоро килер. - Көҙ оҙон булһа, яҙ һуң килер."
Владимир Путин йыназаға барҙы,"Рәсәй Президенты билдәле дәүләт эшмәкәрен һуңғы юлға оҙатыуҙа ҡатнашты.30 сентябрь Францияла милли матәм көнө иғлан ителде - 26-һында элекке Президент Жак Ширак вафат булғайны. Владимир Путин йыназала ҡатнашты. Мәрхүм менән хушлашыу Париждағы Сен-Сюльпис соборында уҙҙы. Унда Европаның бик күп дәүләте президенттары, Иордания короле, Монако кенәзе, Люксембургтың Бөйөк герцогы ла булды. Траур церемонияһы уҙғас, Владимир Путин Франция Президенты Эммануэль Макрон менән бер аҙ һөйләшеп алды. Жак Ширакка 86 йәш ине. Вафатын ишеткәс тә, Рәсәй башлығы уның ғаиләһенә ҡайғы уртаҡлашыу телеграммаһы ебәргәйне."
Октябрь айында юбилейҙар,"1 – шағир, прозаик, Салауат Юлаев исемендәге дәүләт премияһы лауреаты Ғәзим ШАФИҠОВТЫҢ тыуыуына – 80 йыл (1939 – 2009). 3 – Башҡортостандың халыҡ шағиры Сәйфи ҠУДАШТЫҢ тыуыуына – 125 йыл (1894 – 1993). 9 – Башҡортостандың Советтар Союзы Геройы Ғәйфетдин АСКИНДЫҢ тыуыуына – 95 йыл (1924–2003). – шағир Сөләймән МУЛЛАБАЕВТЫҢ тыуыуына – 95 йыл (1924 – 2003). 10 – шағир Азамат ЮЛДАШБАЕВҠА – 55 йәш (1964). 14 – шағир Рәйес ТҮЛӘКТЕҢ тыуыуына – 60 йыл (1959 – 2007). 18 – яҙыусы Хәкимйән ЗАРИПОВТЫҢ тыуыуына – 90 йыл (1929 – 2012). Башҡортостандың халыҡ шағиры Мостай КӘРИМДЕҢ тыуыуына – 100 йыл (1919 – 2005). 21 – йырсы, БР аҙыҡ-түлек индустрияһының атҡаҙанған хеҙмәткәре Бибисара АЗАМАТОВАҒА – 70 йәш (1949). 30 – шағир Самат ҒӘБИҘУЛЛИНДЫҢ тыуыуына – 80 йыл (1939 – 1997)."
"Октябрь айында байрамдар, иҫтәлекле көндәр",1 – Халыҡ-ара оло йәштәгеләр көнө. – Халыҡ-ара музыка көнө. – РФ Ҡоро ер ғәскәрҙәре көнө. 2 – Халыҡ-ара социаль педагогтар көнө. 3 – ОМОН хеҙмәткәрҙәре көнө. 4 – РФ Йыһан ғәскәрҙәре көнө. – Рәсәй гражданлыҡ оборонаһы көнө. – Бөтә донъя кейек-йәнлектәрҙе һаҡлау көнө. – Бөтә донъя йылмайыу көнө. 5 – Уҡытыусылар көнө. 7 – Бөтә донъя торлаҡ көнө. – Халыҡ-ара табиптар көнө. – Бөтә донъя архитектура көнө. 9 – Бөтә донъя почта көнө. 11 – Башҡортостан Республикаһы көнө. 13 – Ауыл хужалығы һәм эшкәртеү сәнәғәте хеҙмәткәрҙәре көнө. 14 – Ҡурсаулыҡ хеҙмәткәрҙәре көнө. – Халыҡ-ара стандартлаштырыу көнө. 15 – Халыҡ-ара ауыл ҡатын-ҡыҙҙары көнө. 16 – Бөтә донъя анестезиологтар көнө. – Бөтә донъя икмәк көнө.20 – Юл хужалығы хеҙмәткәрҙәре көнө. 25 – Таможня хеҙмәткәрҙәре көнө. 26 – Автомобиль транспорты хеҙмәткәрҙәре көнө. – Бөтә Рәсәй гимнастика көнө. 29 – Ведомствонан тыш һаҡ хеҙмәткәрҙәре көнө. 30 – Сәйәси золом ҡорбандарын иҫкә алыу көнө. – Халыҡ-ара әҙәбиәтселәр көнө.
Юл фажиғәләре,"Ял көнөндә Булгаково янында Lada Granta менән Daewoo Nexia бәрелешкән. Аварияла 4 кеше етди травмалар алған.Тотошлай емерелгән машина эсенән сыға алмай тороп ҡалған кешеләргә ярҙам итер өсөн Авария-ҡотҡарыу хеҙмәте, полиция хеҙмәткәрҙәре, табиптар барған. Юлдарҙа һаҡ йөрөгөҙ, ҡыумағыҙ! Үҙегеҙҙең һәм башҡаларҙың ғүмерен, һаулығын хәүеф аҫтына ҡуймағыҙ, хөрмәтле водителдәр."
Тағы бер мутлыҡ килеп сыҡҡан,"Федераль һалым хеҙмәте һалымдар менән бәйле мутлыҡтар тураһында хәбәр итә.Граждандарға ""Рәсәй почта""һынан муттарҙың иҫәбе реквизиттары күрһәтелгән һалым түләү тураһындағы хат-талаптар күпләп килә. Зинһар, ундай хат алһағыҙ, ""Һалым түләүсенең шәхси кабинетына"" инеп, реквизиттарҙы, һалым суммаһын тикшерегеҙ! Үткән йылдарҙа һалым хеҙмәтенән килгән хат һаҡланһа, шуның буйынса ла реквизиттарҙы сағыштырып тикшерергә мөмкин. Бик тә булмаһа, яҡындағы һалым хеҙмәте инспекцияһынан квитанцияны барып алығыҙ.SMS һәм электрон почта аша ла һалым тураһында хат-иҫкәртеүҙәрҙе Федераль һалым хеҙмәте ебәрмәй."
Сбербанктан яңы хеҙмәт,"Август айында Сбербанк төпкөл ауылдарҙың магазинында карта буйынса ҡулаҡса биреүҙе юлға һалыу тураһында хәбәр иткәйне. Бынан тыш Сбербанк тиҙҙән фатир, бәйләнеш, коммуналь хеҙмәттәр өсөн түләүҙәрҙе магазин кассаларында ҡабул итә башлаясаҡ, тигән яңылыҡ бар. Проект алыҫ төбәк-райондарҙа старт аласаҡ, йәғни телефондар аҙ булған, яҡшы интернет тотолмаған ауылдарҙа. Ҙур ҡалаларҙа был хеҙмәт киреһенсә сауҙа нөктәләрендә сираттар барлыҡҡа килеүенә, инкассация хаҡы артыуына ғына булышлыҡ итһә, ауыл еренә бик тә ярап ҡаласаҡ. Магазинды агент сифатында яллау традицион банк инфраструктураһын тотоуға ҡарағанда Сбербанк өсөн осһоҙораҡҡа төшәсәк. Түләүҙәрҙе ҡабул итеү сервисы банктағынан бер нимәһе менән дә айырылмаясаҡ: кассир түләү тураһындағы квитанцияны алып, бөтә кәрәкле мәғлүмәтте кассаға индерә лә, аҡсаны ҡабул итеп, чек бирә. Был хеҙмәт менән тик Сбербанк клиенттары ғына файҙалана аласаҡ."
Радий Хәбировтан өмөтлө хәбәрҙәр,"Башҡортостан Башлығы Радий Хәбиров бөгөн ""Бәйләнештә"" селтәрендәге үҙенең рәсми сәхифәһендә һаулыҡ һаҡлау тармағында буласаҡ эштәр тураһында хәбәр итте.Радий Фәрит улы былай тип яҙған һәм фотолар һалған: ""В Октябрьском ремонтируем поликлинику по-новому. Хотим, чтобы детские учреждения выглядели как детские, а не как казармы, как это почему-то часто бывало раньше. Разумеется, функционально больницы тоже должны становиться ближе к человеку.До конца 2024 года построим - новый корпус Республиканского кардиологического центра, Центр детской онкологии и гематологии, многофункциональный больничный комплекс в Затоне, 2 родильных дома (Бирск, Ишимбай), 12 поликлиник по республике, 3 сельские врачебные амбулатории, 20 фельдшерско-акушерских пунктов. Приобретем 147 модульных ФАПов, которыми заменим 130 аварийных"". Шәп бит, йәмәғәт! Эштәрҙә уңыштар теләйек!"
"Водитель ""права""ларын телефон эсенә тығырҙармы?","Тиҙҙән Рәсәйҙә электрон водитель таныҡлыҡтары барлыҡҡа киләсәк. Бының турала ТАСС интервьюһында Рәсәй ЮХХДИ-һы начальнигы Михаил Черников белдерҙе. Уның һүҙҙәренә ҡарағанда, электрон документ әлеге пластик карточкаларҙы алмаштырмаясаҡ. Айырмаһы - яңы таныҡлыҡты смартфон эсенә ҡуйырға мөмкин һәм кәрәккәндә уның аша хоҡуҡ һаҡлаусыларға күрһәтеп буласаҡ.Черников электрон ""права""ларҙың ҡасан ғәмәлгә инеүен аныҡ әйтмәй. Бының өсөн тейешле инфраструктура булдырырға, хоҡуҡи акттарға өҫтәмәләр индерергә кәрәк.ЮХХДИ-ның баш начальнигы шулай уҡ ""Һаулыҡ һаҡлау"" милли проектына ярашлы диспансерлау үткәндән һуң ведомство водитель таныҡлыҡтарын тәүгә алыу йәки алмаштырыу өсөн медицина справкалары бирергә тәҡдим итәсәк тине. Шулай итеп айырым медкомиссия үтергә кәрәкмәйәсәк."
"Ярлылыҡтың сиге - 12,5 мең һумдың ""теге"" яғында","Беҙҙең илдә ""әҙәм рәүешле"" йәшәр өсөн бер кешегә 38 мең һум килем кәрәк. Левада-үҙәк һорашыуҙар ойошторған да, шуны асыҡлаған: бер кешегә 12,5 мең һум күләмендәге айлыҡ килем - ул ярлылыҡтың сиге. Унан да түбән икән, бөттө, башыңдан ауырыу китмәй, тигән һүҙ. Йәғни, һин ҡайҙан аҡса табырға, тип уйланып тик йөрөйәсәкһең. Шул булдымы тормош?! Әлбиттә, кәрәккән килем кимәле ҡаланан ҡалаға айырыла. Мәҫәлән, Мәскәү халҡына ""нормаль йәшәү"" өсөн уртаса 59,8 мең һум талап ителә. Беҙгә ул хәтлем үк булмаһа ла ярай.Һәр хәлдә, кемгәлер 12,5 мең һум да эләкмәй бит әле."
Ләйсән Үтәшева кемдәр менән осрашҡан?,"Билдәле телевидение алып барыусыһы һәм элекке спортсы Мәскәүҙә яҡташтары менән осрашҡан һәм Радий Хәбировтан сәскәләр букеты алып һөйөнгән.ТНТ телеканалы алып барыусыһы һәм гимнаст Ләйсән Үтәшеваны белмәгән кеше юҡтыр. Ул үҙенең ""Инстаграм"" сәхифәһендә кисә, 29 сентябрҙә Мәскәүҙәге РФ Президенты ҡарамағындағы БР Тулы хоҡуҡлы вәкиллегендә үткән осрашыу тураһында яңылыҡ ҡуйған. Ләйсән унда үҙенең тормош тәжрибәһе менән бүлешергә һәм карьераһы менән уңыштары тураһында һөйләгән. Кисәнән һуң Ләйсән сәхифәһенә фотолар һәм видеояҙмалар һалған. Кадрҙарҙа БР Башлығы Радий Хәбировтан сәскәләр букеты ла күренә. Видеола иһә Үтәшева башҡортса һәм татарса түбәндәгеләрҙе әйтә: — Слушайте, сегодня буду общаться с родными, с родными моими башкирами. Исәнмесез! Һаумыһығыҙ! Әйтергә кәрәк, июнь айында үткән V Бөтә донъя башҡорттары ҡоролтайында төбәк башлығы Радий Хәбиров замана башҡорто нисек булырға тейеш тип һөйләп үткәйне. Ул унда гимнастканы телгә алды һәм ""башҡорт Ләйсән Үтәшева кеүек һомғол һәм матур булырға тейеш"" тине."
"""Первушин"" аэродромы Муса Гәрәев исемен йөрөтһөн тиҙәр","Билдәле булыуынса, Өфөгә яҡын урында, Кушнаренко районында Первушин ауылы янында аэродром бар. Унда бәләкәй самолеттар ултыра-осоп китә ала, һаҡлау ангарҙары ла бар. ""Ҡыҙыл"" таң республика гәзите был объектты легендар осоусы, ике тапҡыр Советтар Союзы Геройы Муса Гәрәев исеме менән атарға тәҡдим итте. ""Первушин"" аэродромы элек ДОСААФтың Башҡортостан республика комитетына ҡараған булған. Ә Муса Ғайса улы ошо ойошма менән 1965-1977 йылдарҙа етәкселек иткән. Тап шул йылдарҙа аэродромда ныҡлы материал-техник база төҙөлгән. Шуға күрә лә М.Гәрәев исемендәге ""Первушин"" аэродромы барлыҡҡа килһә бик яҡшы күренеш буласаҡ."
"Ҡурҡмаған, 350 метр бейеклектә канаттан үткән","Өфөлә йәшәгән Денис Дәүләтшин үтә ҡыйыу кеше. Ни өсөн тиерһегеҙ - ул бейеклектән ҡурҡмаған, үлемгә иҫе китмәй. Ул экстремаль спорт төрҙәре менән мауыға, Әйткәндәй егет ошо көндәрҙә Мәскәү ҡалаһында 350 метр бейеклектә арҡан буйлап үткән. Денис ""хайлайн"" ярышында - ""Москва-Сити"" башнялары араһынан 350 метр бейеклектә тарттырылған 220 метрлыҡ нәҙек арҡандан үтеүҙә ҡатнашҡан. Бындай спорт төрө йәштәр араһында популяр, улар үҙҙәрен оҙаҡ ҙерләй. Арҡан аша үткәндә страховкалау ҡулайламаһы була.Ярышта йөҙләгән спортсы ҡатнашҡан, ете кеше донъя рекорды ҡуйған. Денис уларҙың иҫәбенә эләкмәһә лә, бар араны ҡоламайынса үтә алған."
Нимә ул миома? Ул нилектән барлыҡҡа килә?,"Миома – йомшаҡ мускулатуралы ағзала барлыҡҡа килгән шеш. Ҡатын-ҡыҙҙарҙа ул күбеһенсә бала ятҡылығында була. Сәбәбе – гормональ фондың үҙгәреүе. Ғәҙәттә, 30–35 йәшлек гүзәл заттарҙа йыш осрай. Миома кеше ғүмеренә хәүеф тыуҙырмай, шулай ҙа ваҡытында дауаланыу зыян итмәҫ. Был шештең энә күҙәүендәй генәһе лә, йоҙроҡ ҙурлығында булыуы ла ихтимал. Бик тиҙ ҙурайһа, хәүефләнергә урын бар, яман шешкә әүерелеүе бар. Был осраҡта миоманы хирургик юл менән дауалау талап ителә. Алоэ һәм бал ярҙамындаМиоманы дауалауҙа халыҡ медицинаһын да уңышлы ҡулланалар. Мәҫәлән, алоэ һәм бал менән дауалап була. Бының өсөн 375 г алоэны ит турағыс аша үткәреп, 625 г бал һәм 675 г кагор ҡушып ҡараңғы урында биш көн төнәтергә. Ошо төнәтмәне көнөнә өс тапҡыр ашарҙан ярты сәғәт алда берәр ҡалаҡ эсергә. Кәрәсин менән Кәрәсингә манылған тампонды йоҡлар алдынан биш минутҡа ғына ҡуйып алырға кәрәк. Дауалау курсы – 12 көн. Эрозия булған ваҡытта был ысул менән дауаланыу тыйыла. Дегәнәк япрағы ла ярҙам итә Миоманы дауалау өсөн дегәнәк япрағын киптереп, онға әйләнгәнсе ваҡларға кәрәк. Һуңынан 5 г порошокка 2 стакан ҡайнар һыу ҡойоп, 12 сәғәт төнәтергә. Көнөнә дүрт тапҡыр 100-әр грамдан эсергә. Дауалау курсы – 30 көн, 15 көн ял итеп алғандан һуң, миома тулыһынса юҡҡа сыҡҡансы эсергә мөмкин."
Ярты миллион тоннанан ашыу шәкәр сөгөлдөрө ҡаҙып алынған,"Республикала гөрләтеп шәкәрле тамыраҙыҡ ҡаҙалар. 26 сентябргә ҡарата 21 райондың 17-һендә сөгөлдөрҙөң уңышы 536 мең тонна тәшкил иткән. Әле баҫыуҙарҙың сиреккә яҡын өлөшө йыйып алынған. Республикала уртаса уңыш гектарына 360 центнер тирәһе сыға. Сөгөлдөрҙән шәкәр сығышы ла ҡәнәғәтләндерерлек тиҙәр. 151 мең тонна сөгөлдөр ҡабул иткән Шишмә шәкәр заводында 18 процент. ""Раевсахар"" компанияһы 139 мең тонна әҙерләгән, бында шәкәрлелек нисбәте 17,3 процент. Мәләүездә кагаттарға 42 мең тонна һалынған, ""сахаристость"" 16,7 процент тиҙәр."
Томат соусындағы ҡабаҡ,"Ҡабаҡтан ҡышҡылыҡҡа төрлө салаттар әҙерләргә мөмкин. Түбәндә тәҡдим ителгәнде лә эшләп ҡарағыҙ әле. Бик тәмле. Салат өсөн 5 кг ҡабаҡ, 2 литр томат һуты, 2 стакан шәкәр, бер ҡалаҡ тоҙ, 200 мл үҫемлек майы, 150 мл 9 процентлы аш һеркәһе, бер балғалаҡ ҡыҙыл борос, 2 баш һарымһаҡ, бер аҙ петрушка алына. Ҡабаҡты йыуып, остарын ҡырҡып, 1 см ҡалынлығында түңәрәктәргә турарға. Һәр банканың төбөнә бер аҙ петрушка һалғандан һуң өҫтөнә ҡабаҡ һалырға. Артабан соус әҙерләргә. Бының өсөн кәстрүлгә томат һуты ҡойорға. (Һут булмаһа, 0,5 кг томат пастаһын 1,5 литр һыу менән шыйыҡлатып алырға мөмкин). Шәкәр, тоҙ, үҫемлек майы, аш һеркәһе, һарымһаҡ һәм борос өҫтәп, 10 минут ҡайнатырға. Килеп сыҡҡан соусты эҫе килеш ҡабаҡтар өҫтөнә ҡойоп сыҡҡандан һуң, банкаларҙы 25 минут стерилләргә. Шунан ҡапҡастарын нығытып ябып, баштүбән әйләндереп, таҫтамал менән урап, тулыһынса һыуынғансы тоторға."
Рәми Ғарипов тураһында фильм төшөрөү өсөн күпме аҡса кәрәк?,"Танылған режиссер, Шәйехзада Бабич исемендәге премия лауреаты, һуңғы осорҙа төшөрөлгән һәм тамашасылар тарафынан яратып ҡабул ителгән ""Бабич"", ""Беренсе Республика"" фильмдары режиссеры Булат Йосопов Башҡортостандың халыҡ шағиры Рәми Ғариповҡа арналған кинотаҫма сығарырға ниәте барлығын белдергәйне.""Шағир көндәлеге""нең бюджеты 23,3 миллион һум булыр тип күҙаллана. Фильм ""Башҡортостан"" киностудияһы менән берлектә эшләнә. 20 сентябрҙә халыҡтан аҡса йыйыу иғлан ителде, ун көндә 60 мең һум килгән. ""Бәйләнештә"" социаль төркөмөндә ""Фильм ""Дневник поэта"" о Рами Гарипове"" (https://vk.com/dnevnik_rami) рәсми төркөмө булдырылған. Барлыҡ яңылыҡ шунда баҫыла. Фильмды быйыл төшөрә башларға ниәтләйҙәр. 2020 йылдың октябренә эште тамамлап, халыҡты премьераға саҡырыу планлаштырыла."
Физкультура дәресендә булған хәл,"Өфөлә физкультура дәресендә беренсе курс студентының хәле ҡапыл насарайып китә. «Башҡортостан» дәүләт телерадиокомпанияһы хәбәр итеүенсә, 17 йәшлек студентты «Ашығыс ярҙам» машинаһында дауханаға алып китәләр. Медиктар үҫмерҙең һаулығы өсөн бар тыршлығын һала, ләкин ғүмерен һаҡлап алып ҡалып булмай. Әле иһә хоҡуҡ һаҡлау органдары хәлде асыҡлау менән шөғөлләнә. Йәш кешенең үлеменең сәбәбен билдәләү өсөн суд-медицина экспертизаһы тәғәйенләнгән."
"Башҡортостанда 4,2 мең хеҙмәткәр ҡыҫҡартыуға эләккән","Йыл башынан алып республика предприятиелары һәм ойошмалары бөтөрөлөү йә штатты кәметеү һөҙөмтәһендә 4,2 мең кешене эштән ебәрергә мәжбүр булған. БР Хеҙмәт һәм халыҡты социаль яҡлау министрлығынан хәбәр итеүҙәренсә, шуларҙың 1,6 меңен яңынан эшкә урынлаштырып булған, 328 кешегә ҡартлыҡ буйынса пенсия тәғәйенләнгән.Сағыштырыу өсөн: Былтыр ғинуарҙан августҡа ҡәҙәр 9,3 мең кеше эш урынынан ҡыҫҡартыуға эләккән. 2019 йылдың 1 сентябренә ҡарата төбәктә бөтәһе өс меңгә яҡын кешегә эштән ебәрелеү хәүефе янаған. Шуларҙың меңдән ашыуы тулы булмаған эш көнө графигы буйынса эшләүселәр."
Данлыҡлы Усэйн Болтты уҙҙылар,"АҠШ еңел атлеты Эллисон Фэликс команда составында сираттағы донъя чемпионы исемен яулап, алтын миҙалдар һаны буйынса данлыҡлы Ямайка йүгереүсеһе Усэйн Болтты уҙып китте.Хәҙер уның иҫәбендә – 12 алтын миҙал. Боллтыҡы – 11 юғары пробалы награда. Катарҙа барған турнирҙа АҠШ йыйылма ҡатнаш эстафета командаһы 400 метр арауыҡты дүртәүләп 3 минут 9,34 секундта үтеп, донъя рекордын ҡуйҙы. Икенсе – Ямайка, өсөнсөлә Бахрейн спортсылары."
50 процент ташлама менән йөрөп ҡалығыҙ,"Рәсәй тимер юлдары компанияһы Оло йәштәгеләр көнө уңайынан ҙур бүләк эшләмәксе.РЖД 2 октябргәсә 60 йәштән олораҡ кешеләргә поезда йөрөү өсөн билетҡа 50 процент ташлама яһай. Был ил эсендә алыҫ араға йөрөүсе поездарға һәм бары купе-вагондарына ғына ҡағыла.Ә дөйөм алғанда, тотош октябрь буйына льготалы хаҡҡа билет алырға мөмкин. Йәғни, ул саҡта ташлама ярты хаҡына булмай, ә нисәлер процентҡа әҙәйә. Барыбер яҡшы. Юлдарҙа имен йөрөгөҙ!"
Бөрйәндәр айыу менән күҙгә-күҙ осраша,"Һуңғы ваҡытта айыу, бүре кеүек ҡырағай хайуандарҙың ауылға яҡынлауы хаҡында яңылыҡтар бермә-бер артты. Яңыраҡ Бөрйән районының Монасип ауылы янындағы йәмәғәт транспорты туҡталҡаһы янында ла айыуҙы күргәндәр.Ҡырағай хайуанды Башҡортостан республикаһының кеше хоҡуҡтары буйынса вәкиле Азамат Ғәлин видеояҙмаға төшөргән."
Анжелика Сидорова донъя чемпионы булды,"Катарҙа барған еңел атлетика буйынса донъя чемпионатында Рәсәй спортсыһы Анжелика Сидорова алтын миҙал яуланы.28 йәшлек атлет ҡолға менән бейеклеккә һикереүҙә 4 метр 95 сантиметр һөҙөмтәһенә өлгәшеп, үҙ карьераһында беренсе тапҡыр донъя чемпионы булды. Рәсәй спортсылары әлеге турнирҙа нейтрал флаг аҫтында сығыш яһай. Беҙҙең элекке данлыҡлы Елена Исинбаева үҙ заманында ҡолға менән һикереүҙә 29 тапҡыр донъя рекордын яңыртып, дүрт тапҡыр залда һәм өс тапҡыр асыҡ һауала уҙған донъя беренселегендә еңеүсе булғайны. Уның, ғөмүмән донъяла иң яҡшы һөҙөмтәһе булып 5 метр ҙа 6 сантиметр һанала."
"Клуб директорҙары съезында ""Мәҙәниәт"" милли проекты ҡаралды","Башҡортостан мәҙәниәт учреждениеларын ҡарауға арыу ғына суммала аҡса аласаҡ.""Мәҙәниәт"" милли проектын ғәмәлгә ашырыу маҡсаттарына ярашлы, беҙгә 500 миллион һум йүнәлтелә. Был демографияға ла яҡшы йоғонто яһауы ихтимал. Өфөлә үткән Бөтә Рәсәй клуб учреждениелары директорҙарының икенсе съезында РФ мәҙәниәт министры урынбаҫары Ольга Ярилова шулай тип белдерҙе. Сарала илдең 60-лап төбәгенән 200 тирәһе кеше ҡатнашты. Пленар ултырышта яҡташыбыҙ, Федерация Советының Фән, мәғариф һәм мәҙәниәт буйынса комитеты рәйесе Лилиә Ғүмәрова ла булды. БР Дәүләт Йыйылышы - Ҡоролтай рәйесе Константин Толкачев Башҡортостан Башлығы Радий Хәбировтың сәләмләүен уҡып ишеттерҙе. Йыйында ҡатнашыусылар төрлө мәҙәни һәм тарихи урындарға сәфәр ҡылды. Иң мөһиме, улар мәҙәниәт проблемаларын уртаға һалып һөйләшергә йыйылғайны. ""Бәләкәй Ватан мәҙәниәте"" (Культура Малой Родины) проектын ғәмәлгә ашырыу буйынса кәңәшмә лә үтте. Секция ултырыштарынан һуң, ""Рәсәйҙең бәләкәй ҡалаларында мәҙәни үҫеш үҙәктәре"" темаһына Бөрөлә күсмә ултырыш күҙалланғайны."
“Сәнскәкле рауза”,"йәки Ҡасан һәм ҡайһы ваҡытта беҙгә “сәнскәктәребеҙ” ярҙам итә?Матур бер баҡсала йәш кенә рауза үҫкән. Уның алһыу бөрөһө яңы ғына асыла башлаған, йомшаҡ һәм нескә таждары әкрен иҫкән елгә лә ҡалтыранған. Нәҙек, ә шулай ҙа көслө һабаҡтарында, йәйҙең һәр бер иртәһенә ҡыуанышып, үҙ-ара шыбырлашып, йәм-йәшел япраҡтары үҫкән. Башҡа сәскәләрҙән йәш рауза сәнскәктәре бөтөнләй булмауы менән айырылған. Тик был хәл һылыу сәскәне бер ҙә генә борсомаған, сөнки башҡаларға ошо энәләрҙең ни тиклем ҡамасаулағанын күргән. Уларға хайуандар яҡынлай алмаған, һабаҡтары буйлап бөжәктәр йөрөмәгән, кешеләр ҙә был гөлдәргә һаҡланып ҡына килгән, хатта тәмле, хуш еҫтәрен дә татып ҡарамай алыҫлашҡандар. “Фиии, күңелһеҙ йәшәй был сәскәләр, – тип уйлаған беҙҙең раузабыҙ , – бер ҙә минең һымаҡ түгел. Ә мин... Мине һәр ваҡыт күбәләктәр һәм иңкештәр урата, һабаҡтарымда дуҫ ҡуңыҙҙарым, бәләкәс кенә бөжәктәрем йөрөй, кешеләр миңә бер ниндәй ҡурҡыуһыҙ бармаҡтары менән ҡағыла, аңҡыған хуш еҫемдән ләззәтләнә. Танышым үрмәгөл теләгән ваҡытында мине һыйпай, ҡосаҡлай, һырыла ала. Мин һәр ваҡыт иғтибар үҙәгендә, шуға күңелһеҙләнергә бөтөнләй ваҡытым юҡ!”Раузабыҙ шулай уйлаған. Ваҡыт үтә биргән.... Бер көн ул иртә менән уянып, үҙенең нәҙекәй япраҡтарын юғарыға, ҡояшҡа һуҙа... Һәм ҡояш нурҙарына иркәләнә алмай. Киреһенсә, эргәлә һы­уыҡ һәм ҡараңғы. Гөл аптыраулы ҡара­шын тирә-яҡҡа йүнәлтә. Ни күрә? Зәңгәр күктә ҡояш шулай уҡ балҡый, әммә уның йылы нурҙары башҡа сәскәләрҙең ҡуйы япраҡтары аша үтеп инә алмай! Янындағы алһыу ҡыуаҡлыҡтар – уның сәнскәкле әхирәттәре. Улар ҙурайған, сәскәләре тулышып асылған, үҙҙәренең матурлығы күҙҙең яуын алырлыҡ! Һәм сәскәләрҙән шундай тәмле, хуш еҫ аңҡый... Уларҙың һылыулығына Раузабыҙ шаҡ ҡатты. Ипләп кенә ҡарашын үҙенә йүнәлтте ... Ни күрә? Ҙур булмаған изгелекле Раузаға ауыр үрмәгөл уралып йәбешкән, уға көсө етмәгәс, сәскә һығылып төшкән; һабаҡтарын ҡуңыҙҙар тешләп, зарарлап бөткән; кешеләр гел генә ҡулдары менән тотоп ҡарағанғалыр инде, алһыу сәскәһе бәләкәй генә, таждары тишкеләнгән, хәлһеҙләнгән... “Бәй... Ни булған миңә, ни өсөн мин әхирәттәремдән ныҡ айырылам ул?” – тип Рауза илап ебәргән. Ошо мәлдә ул үрмәгөлдө күтәреп тороуҙың ни тиклем дә ауыр икәнен, тешләнеп, яраланып бөткән һабағының үҙәккә үтеп һыҙлауын аңлай. Сәскәһенән иртәнге ысыҡ – күҙ йәштәре, тамсы-тамсы булып, ергә түгелгән, тишелгән япраҡтарын яҡты ҡояш нурында ҡойондорғоһо, йылы елдә иркәләгеһе, уларға үҙенең хуш еҫен бүләк иткеһе, башҡа әхирәттәре һымаҡ көслө һәм матур булғыһы килә ине уның.... Раузаның хәсрәтле йөҙөн күргән Һағыҙаҡ: “Ни булды һиңә, матурым?” – тигән. Сәскә, башына төшкән зарын аңлатып: “Янымдағы әхирәттәрем кеүек булғым килә. Уларҙан минең ҡайһы ерем кәм һуң?” – тип һыҡтауын дауам иткән. “Һин кәм түгел, һин – башҡа. Әхи­рәттәреңә иғтибар итсе, улар бөжәк­тәрҙән, ҡуңыҙҙарҙан, бәйләнсек үр­мәгөлдәрҙән нисек һаҡлана? Ни өсөн кешеләр ҡулдары менән ҡағылмайынса ла уларҙың матурлығынан, хуш еҫенән ләззәт таба?” Һағыҙаҡтың әйткәненән уйға ҡалған Рауза әхирәттәренә күҙ йүгертте. Ысынлап та, ҡуңыҙ дуҫтары, бөжәктәр уларға бик яҡынлап бармай, үрмәгөл дә ситләп кенә уҙа... Ә кешеләр уларҙы бик һаҡсыл итеп кенә еҫкәй, ҡағылырға тырышмай икән дәбаһа! “Аңланым! Сәнскәк! Сәнскәктәр һаҡлай бит әхирәттәремде! Тик... Миңә нимә эшләргә? Минең бит энәләрем юҡ...” – тип һораған ул аҡыллы Һағыҙаҡтан. “Эйе, һин донъяға бөтөнләй ҙә сәнскәктәрһеҙ килгәнһең шул. Әммә уларҙы үҫтереп була. Бының өсөн ҙур теләк һәм тырышлыҡ кәрәк! Һин көн һайын берәр сәнскәк үҫтерергә тырыш. Ул ваҡытта киләсәгең үҙгәрәсәк, бына күрерһең,– тип безелдәгән Һағыҙаҡ. – Иң мөһиме – сәнскәктәрҙе дөрөҫ ҡуллана белеү. Бына минең дә ҡаяуым бар, тик ул ҡорал миңә ҡасан кәрәк? Эйе, ҡурҡыныс янағанда, йәғни һаҡланыу өсөн кәрәк ул миңә. Онотма, тик һаҡланыу өсөн!”Һағыҙаҡ осоп киткән, ишеткәндәре раузаны уйландырған. Ул Ер-әсәнән көс һорап, һабағына тик бер генә сәнскәк булһа ла сығыуын ныҡ теләп, күҙҙәрен йомған. Иртәнсәк рауза үҙендә күргән үҙгәрештәргә ихлас ҡыуанды – һабаҡтарындағы бәләкәй генә сәнскәк­тәр уға көс, киләсәккә ышаныс өҫтә­гәндәй булды. Тәүҙә бәләкәй генә булған сәнскәктәр, көндән-көн көс йыйып, ҙурая барҙы. Рауза башта үҙенән ҡуңыҙҙарҙың, бөжәктәрҙең төшөүен абайланы. Үрмәгөл дә ипләп-ипләп кенә ситкә шылды. Рауза, ниһайәт, турайып баҫты, яңы көс менән ҡояшҡа ынтылды! Сәскәһе алланып, күҙҙең яуын алып балҡыны. Йәм-йәшел япраҡтарын елдәр наҙлап иркәләне... Гөлдөң хуш еҫе күбәләктәрҙе, нә­ҙекәйбилдәрҙе ылыҡтырҙы....Улар сәс­кәгә үҙҙәренең сәйәхәттәре тура­һында һөйләне, шаярып көлдө. Әхирәттәре менән тиңләшкәс, бер-береһенә һоҡ­ланышып, яратышып күҙ ҡыҫыштылар. Аҡыллы Һағыҙаҡ йыш ҡунаҡҡа әйләнде, раузаға ҡунып, ысыҡ эсер булды. Бөтә ҡыуаҡлыҡ араһынан ут һымаҡ янып, алланып күҙгә ташланған рауза кешеләрҙе ныҡ һоҡландырҙы, уны йолҡоп алыу теләге шаштырҙы.. Әммә һабаҡтағы сәнскәктәрҙән ҡурҡыу һәм үҙ-үҙеңде һаҡлау тойғоһона буйһоноу һөйөүҙәрен ситтән, һүҙ, ҡараш менән генә белдерергә мәжбүр итте. Ә Рауза...Ул үҙенең йәшәйеше үҙгәреүенә сикһеҙ шат. Хәҙер ул көслө. Янында – үҙе кеүек дуҫтары. Тәжрибә тупланы ул – хәүеф янай ҡалһа, сәнскәктәрен сығарырға тормош өйрәтте. Үҙеңде яҡлау һәм һаҡлау мөһим бит, дуҫтарым. Килешәһегеҙме?"
Владимир Путин студенттарҙы һалымдан ҡотҡарҙы,"Рәсәй Президенты студенттар һәм аспиранттар белем биреү учреждениеларынан матди ярҙам алғанда килемгә һалым (НДФЛ) тотолмаясағын күҙаллаған федераль законға ҡул ҡуйҙы.Документҡа ярашлы, Һалым кодексына үҙгәреш индереләсәк. Владимир Путин имзалаған законда ҡаралғанса, бер йылда 4000 һумға тиклем матди ярҙам алғанда һалым тотолмаясаҡ. Документ 2020 йылдың 1 ғинуарынан үҙ көсөнә инә."
Йондоҙнамә (30 сентябрь-6 октябрь),"Ылаҡ (22.12 – 20.01)Һәр саҡ һаҡ булыуығыҙ хата яһамаҫҡа ярҙам итеп торор. Аҙна яңы эштәрҙе башлап ебәреү өсөн уңайлы. Ижад ме­нән шөғөлләнгәндәр бигерәк тә уңырға тейеш. Был арала кәрәкмәгән, ҡамасаулап торған нәмәләрҙән ҡотолорға кәңәш ителә. һыуғояр (21.01 – 19.02)Аҙна һыуғоярҙар өсөн уңышлы көтөлә. Шулай ҙа йондоҙҙар яңы таныштар менән һаҡ булырға кәрәклеген иҫкәртә. Күтәренке кәйефегеҙ ауыр мәсьәләләрҙе еңел хәл итергә ярҙам итәсәк. Сығымдарығыҙ күбәйеп китеүе лә ихтимал. Балыҡ (20.02 – 20.03)Ҡайһы бер яңылыҡтар бер аҙ борсоп та алыр. Бәғзеләр алдан ҡорған уй-маҡсаттарын үҙгәртергә мәжбүр булыр. Төп эшегеҙҙә кемдеңдер һеҙҙең турала төрлө уйҙырма таратыуы ла мөмкин. Көткән аҡса һаман килмәй һымаҡ. Ҡуҙы (21.03 – 20.04)Осор аралашыу өсөн уңайлы. Күптәнге дуҫтарығыҙ менән күрешерһегеҙ. Аҡыллы кәңәш ишетерһегеҙ, үҙегеҙ ҙә кемгәлер ярҙам итерһегеҙ. Ғөмүмән, был арала ҙур уңыштар булмаҫ та кеүек, ләкин юғалтыуҙар һәм борсолоуҙар ҙа һеҙҙе урап үтер. Буға (21.04 – 21.05)Ҡайһы бер ваҡиға һеҙ уйлағанса бармаҫ та һымаҡ. Ҡыйынлыҡтар ҙа күбәйер. Шулай ҙа был хәл үҙ көсөгөҙгә булған ышанысты һис тә ҡаҡшата алмаҫ. Аҙна барышында кеше араһында күп булырға тура килер. Игеҙәктәр (22.05 – 21.06)Һаҡлыҡ тураһында бер үк онотмағыҙ. Бер генә яңылыш ысҡынған һүҙ арҡаһында мөнәсәбәттәргә зыян килеүе ихтимал. Был бигерәк тә оло йәштәге туғандарығыҙға ҡағыла. Ғөмүмән, аҙна барышында төрлө кире хәл күбәйер. Ҡыҫала (22.06 – 23.07)Төрлө мәшәҡәт йыш осрап торор. Бәғзеләрен еңел генә хәл итә алырһығыҙ, икенселәрен киләһе аҙнаға ҡалдырырһығыҙ. Шаршамбы бик өмөтлө булырға оҡшай. Башҡалар булдыра алмағанды еңел башҡарырһығыҙ. Арыҫлан (24.07 – 23.08)Аҙна ҡәҙимгесә килер. Әүҙем кешеләрҙе бик өмөтлө шишәмбе һәм шаршамбы көтә. Ялҡауыраҡтар, төрлө сәбәпкә һылтанып, әллә ни ырата алмаҫ. Аҡса етмәүе йыш ҡына эсегеҙҙе бошорор. Ҡыҙ (24.08 – 23.09)Был арала яҡшы белгән эш менән генә шөғөлләнергә тырышығыҙ. Таныш булмағанына тотонһағыҙ, мотлаҡ уңышлыҡҡа осрарһығыҙ. Кесе йома ла һәйбәт көтөлә, үҙегеҙҙе лә, башҡаларҙы ла ҡыуандыра алырһығыҙ. Үлсәү (24.09 – 23.10)Аҙнаны әүҙем генә башлап ебәрерһегеҙ. Ләкин бәғзеләргә был оҡшап етмәҫ. Быға иғтибар бирмәҫкә тырышығыҙ һәм һәр саҡ үҙ көсөгөҙгә ышанығыҙ. Шаршамбылағы ҡатмарлы мәсьәләне хәл итеү юлын еңел табырһығыҙ. Саян (24.10 – 22.11) Көндәр ҡәҙимгесә килер. Шишәмбегә бер ниндәй ҙә осрашыу тәғәйенләмәгеҙ. Унан әллә ни файҙа булмаҫ. Кесе йомала яҡындарығыҙҙан кемдер элекке үпкәһен белдерер. Уны тынысландырырға хәлегеҙ етергә тейеш. Уҡсы (23.11 – 21.12)Аҙна һис тә тыныс үтергә оҡшамай. Бәғзеләр булған мөнәсәбәттәрҙе һаҡлап ҡалыу өсөн борсолор. Икенселәр яңы мөнәсәбәттәр ҡороу тураһында уйланыр. Төп эшегеҙҙә барыһы ла яҡшы булыр. Ниндәйҙер өр-яңы эште уңышлы үтәрһегеҙ."
"Ҡышҡылыҡҡа тоҙланмалар, ҡайнатмалар, консервалар эшләүселәр һаны кәмей, ти...","Йәйҙең бер көнөндә йылдың тәүге уңышын алыу менән хужабикәләр ҡомарлы рәүештә ҡышҡылыҡҡа әҙерләнә башлай. Буш банка күреп ҡалһалар, уны шундуҡ нимә менәндер тултырып, зырылдатып әйләндереп, ҡапҡас ябып та ҡуялар. Баҙға төшөп ҡараһа-ааң... Белгестәр һанаған: Рәсәй халҡының өстән бер өлөшө ҡайнатма, тоҙланма, башҡа төрлө консерва әҙерләй икән. Әммә күрһәткестәр түбәнгә төшә бара. Йәғни, кеше йылдан-йыл ""ҡышҡылыҡҡа банка ябыу""ҙы ташлай. ""Ромир"" холдингы тикшеренеүҙәр үткәргән дә, шуны иҫенә төшөргән: баҡһаң, 2011 йылда Рәсәйҙәрҙең 50 проценты ҡайнатма-тоҙланмалар яһаған. Эксперттар белдереүенсә, кеше, моғайын, әҙер алырға күнегеп баралыр. Ваҡыттары етмәйҙер. Ялҡаулана баралыр. Ҡуйырға (һаҡларға) урыны юҡтыр.Бәлки, баҡсалары юҡтыр. Үҙ баҡсаңда үҫтергән уңыштан нимәлер әҙерләү бәхете күптәргә тәтемәй шул хәҙер."
Склерозды нисек дауаларға?,"Халыҡ медицинаһы склероздан түбәндәге дауалау ысулдарын тәҡдим итә.* Бер ҡалаҡ ҡыҙыл миләш, бер ҡалаҡ мәтрүшкә, өс ҡалаҡ гөлйемеште ҡушып бутарға. Бер ҡалаҡ ошо ҡатнашмаға бер стакан ҡайнар һыу ҡойоп, сәғәт ярым төнәтергә һәм бал ҡушып, сәй урынына эсергә. * Бер баш һуған иҙмәһенә шул уҡ күләмдә бал ҡушып бутарға. Ошо дарыуҙы иртәле-кисле берәр ҡалаҡ эсергә. Дауаланыу курсы – ике ай. * Бер баш һарымһаҡты иҙергә һәм шуға бер стакан рафинадланмаған көнбағыш майы ҡушып, бер төн һыуытҡыста тоторға. Иртәнсәк бер ҡалаҡ ошо төнәтмәгә бер ҡалаҡ лимон һуты ҡушып, ашарҙан ярты сәғәт алда эсергә. Дауаланыу курсы – 1,5 – 2 ай."
Өфөлә кешеләрҙе эвакуациялағандар,"Бөгөн Өфө ҡалаһында янғын һөҙөмтәһендә Дыуан бульварындағы йорттан кешеләрҙе эвакуациялағандар.БР Ғәҙәттән тыш хәлдәр министрлығынан хәбәр итеүҙәренсә, янғын бишенсе ҡаттағы өс бүлмәле фатирҙа сыға. Янғын һүндереүселәр килеп етеүгә беренсе подъездың бишенсе ҡатын төтөн ялмап алған була. 30 кешене, шул иҫәптән һигеҙ баланы баҫҡыс буйлап эвакуацияларға мәжбүр булалар. Зыян күргән фатир хужаһын “Ашығыс ярҙам” машинаһы 21-се дауаханаға алып китә. Янғын тәмәкенән сыҡҡан тип күҙаллана."
"Бер сығып ҡотолғас, ниңә  ҡабат ут эсенә ингәндер?!","Белорет ҡалаһында шәхси йортта янғын сығып, бер ир һәләк була. БР Ғәҙәттән тыш хәлдәр министрлығынан хәбәр итеүҙәренсә, янғын төндә башлана. Был ваҡытта барыһы ла йоҡлаған була. Бер нисә минут эсендә ут веранданы, мунсаны һәм гаражды ялмап ала.Көслө төтөн еҫенә уянып киткән ир менән ҡатын йүгереп сығып өлгөрә. Әммә янғын һүндереүселәр килгәнсе, ғаилә башлығы йәнә ныҡлап яна башлаған өй эсенә инеп китә һәм кире әйләнеп сыҡмай. Бер ҡотолғас ниңә тағы ут эсенә инергә кәрәк булғандыр..."
Уңғандарға - грант,"Башҡортостанда ауыл хужалығы ҡулланыусылар кооперативтарын үҫтереүгә йүнәлтелгән конкурс һайлауына йомғаҡ яһалды. Тотош республиканан 164 ғариза булып, БР Ауыл хужалығы министрлығы 97 ауыл хужалығы ҡулланыусылар кооперативын һайлап алған. Уларға йәмғеһе 300 млн һумлыҡ ярҙам күрһәтеләсәк. Шул иҫәптән Учалы районынан ике кооператив: Учалы ауылынан ""Уңыш"" һәм Ахундан ""Яңырыу"" Башҡортостан бюджетынан өсәр миллионлыҡ грант алды. ""Уңыш"" ит етештереү һәм һатыу менән шөғөлләнһә, ""Яңырыу"" үҫемлекселеккә өҫтөнлөк биргән."
«Өфө» футболсылары алтынсы урынға күтәрелде,"Футбол буйынса Рәсәй Премьер-лига беренселегенең сираттағы турында «Спартак» командаһы «Ырымбур» клубына 1:2 иҫәбенә отолоп, дүрт осрашыу рәттән еңеү белмәй йонсой.Хәҙер улар 14 мәрәйе менән 9-сы баҫҡыста урынлашты. ЦСКА футболсылары «Урал»ды алдырып, япа-яңғыҙ лидер булып китте. «Ростов», «Локомотив» һәм «Зенит» 23-әр мәрәй яулап, 2 – 4-се урындарҙы бүлешә. «Өфө» уйынсылары был юлы ла мәрәйһеҙ ҡалманы. Улар Ҡазанда урындағы «Рубин» менән 0:0 иҫәбенә таралышты һәм 15 мәрәй яулап, турнир таблицаһының 6-сы баҫҡысына күтәрелде. Киләһе турҙа улар «Әхмәт» командаһын ҡабул итәсәк."
"""Таусы"" - алға!","""Таусы"" командаһы ""Дизель"" командаһын еңде!Тик бөгөн ""Лада""нан еңелде...27 сентябрҙә Пенза ҡалаһында Учалы командаһы урындағы ""Дизель"" командаһы менән осрашып, уларҙы бәреп ҡайтты, тиһәк, үтә ҡаты әйтеп ташларбыҙмы икән? Ҡалай булһа ла, ""Таусы"" уйынды 4:2 иҫәбе менән тамамланы! Тик бөгөн ""Таусы"" Тольятти ҡалаһында ""Лада"" менән осрашып, 2:3 иҫәбе менән еңелеп ҡуйҙы. Александр Тимирев һуңғы секундтарҙа тиерлек өсөнсө шайбаны индерҙе бит... Их!"
"Салауат Нәжип улы, Һеҙгә ҙур рәхмәт!","Ураҙ ауылы хакимиәтенең элекке башлығы Салауат Лоҡмановҡа бөгөн ураҙҙар рәхмәт әйтеп бөтөрә алмай. Сөнки етәксе булып эшләгән осорҙа ул үҙен уңған, тырыш, булдыҡлы хужа итеп күрһәтеп өлгөрҙө, байтаҡ проекттарҙы тормошҡа ашырыуға күп көс һалды.Аптека пунктын астырыу, юлдарҙы ремонтлау, урамдарҙы яҡтыртыу һәм башҡа эштәр менән бер рәттән, Салауат Нәжип улының тырышлығы менән Ураҙ ауылында хоккей майҙансығы ла булдырылды. Ике йыл элек ""Урындағы инициативаларҙы яҡлау"" дәүләт программаһы сиктәрендә ураҙҙар хоккей ҡабын төҙөүҙе һайланы. Бында шундай әүҙем, дәртле, спорт һөйгән йәштәр күп бит. Хоккей ҡабына һуңынан йәмәғәт биләмәһен төҙөкләндереү буйынса проект сиктәрендә асфальт түшәлеп, резина онтағынан йомшаҡ ябыу һалынды. Балалар һәм йәштәр хәҙер ҡышын унда хоккей һуға, ә йылы ваҡытта хәүефһеҙ шарттарҙа мини-футбол, баскетбол уйнай ала. Ошо майҙансыҡ кисәге тантаналы асылды ла инде!"
Эшҡыуар Филин ишейҙәрҙе һыйлаған,"Лилиә Мусина хәбәр итә:Беҙҙең Ишей Баймаҡ районының иң төпкөлдә урынлашҡан ауылдарының береһе булып тора. Шәхси эшҡыуар Анатолий Филин ошо башҡорт ауылына бар көсөн һалып йән өрҙөрөп, һәр яҡтан ярҙам итеп торорға атлығып тора. Әле яңы уҡыу йылы башланыу уңайынан мәктәпкә ""текә"" телевизор бүләк итеп ҡыуандырһа, бөгөн инде ауылдаштарға бушлай арбуз һәм ҡауын тарата.Ошо көндәрҙә Анатолий Александрович Тоҙ-Илек баҫыуҙарынан 7 тонна йылы яҡ емеше килтереп, ҡарбуз байрамы ойошторҙо. Йәше лә, ҡарты ла ихлас шатланып, тәмлекәстәрҙе таратыу урыны клубҡа ағылды. Хөрмәтле Анатолий Александровичҡа ошондай изге эше, киң күңеллелеге өсөн ҙур рәхмәтебеҙҙе белдерәбеҙ. Изгелектәрегеҙ үҙегеҙҙә меңләтә сауап булып ҡайтһын!"
Рәсәй волейболсылары донъя кубогында - өсөнсө!,"Рәсәй ҡатын-ҡыҙ йыйылма волейбол командаһы Японияла уҙған донья кубогы турнирында бронза миҙал яуланы.Улар үҙ тарихында икенсегә уңышҡа өлгәшеп, хәҙер ике тапҡыр бронза миҙалы призеры булып һанала. Быға тиклем 2015 йылда призер булғайны. Һуңғы уйында беҙҙекеләр Бразилия волейболсылары менән осрашып, уларға 1:3 иҫәбенә отолдо. Рәсәй командаһынан Наталья Гончарова 22 мәрәй йыйып, иң уңышлыларынан һаналды.Беренсе урынды Ҡытай командаһы яулаһа, АҠШ волейболсылары икенсе булды. Ә инде СССР спортсы ҡыҙҙары өс тапҡыр «бронза»ға эйә булғайнылар."
10 000 һум өҫтәмә түләү төрө барлыҡҡа килеүе ихтимал,"Башҡортостанда халыҡҡа ярҙамдың тағы бер төрө уйлап табылды. Әлегә уның теүәл ҡасан ғына ғәмәлгә ашырыла башлауы билдәһеҙ, әммә алдағы биш йылда ошо маҡсатта 350 миллион һум тотоноу күҙаллана. БР Ғәҙәттән тыш хәлдәр буйынса дәүләт комитеты башлығы Фәрит Ғүмәров үткән дүшәмбеләге аҙналыҡ оператив кәңәшмәлә белдереүенсә, электр ҡорамалдары һәм мейестәрҙе ремонтлауға ғаиләгә 10 мең һум күләмендә бер тапҡыр аҡса түләнһә, янғын хәүефһеҙлеген кәметеү мөмкин булыр ине, бәлки. Ошо турала Хөкүмәткә тәҡдим индерелгән. Был башланғысты республика Башлығы Радий Хәбиров хупланы һәм биш йылда 350 миллион һум үҙләштереү ҙур ғына аҡса икәнен белдерҙе. Был түләүҙе ҡасан, кемгә, ниндәй талаптар менән бирерҙәр икән? Уныһы тиҙҙән билдәле буласаҡ."
Һаҡ булығыҙ: сектанттар һеҙҙе ылыҡтырмаҡсы,"Рәсәйҙә, үкенескә күрә, тыйылған ойошмалар, секталар, теләһә ниндәй йүнәлеш-хәрәкәттәр етерлек. Тыйыуға ҡарамаҫтан һаман эшмәкәрлек алып баралар, кешене зыянлы ауға, ҡармаҡҡа эләктерәләр, һаҙлыҡҡа батыралар.Ошо көндәрҙә Өфөлә ""Иегова шаһиттары"" сектаһы ағзаларын хөкөм итеү бара. Был ойошма ла беҙҙең илдә тыйылған, ул, экстремистик, тип табылған. Тик бер ҙә бөтөүгә табан бармаған һымаҡ - кеше үҙенең дини яҡтан наҙанлығы арҡаһында уларға эләгеп тора. Вербовка схемаһы ябай: кешегә сектаның (әлбиттә, үҙҙәрен сектант тимәйҙәр) ғәләмәт ""шәп"" яҡтарын һанап сығалар, әҙәбиәт тараталар, ярҙам күрһәтергә вәғәҙәләйҙәр. Шунда уҡ иҫкәртәләр: балаларға бер ниндәй ҙә прививка яһатмаҫҡа! Бынан тыш, ойошма ағзалары армияға барырға тейеш түгел, һайлауҙа ла ҡатнашмаҫҡа, ҡан ебәреү (переливание) кеүек медицина процедураһынан да баш тартырға. Секта кешеләрҙән иғәнә йыя.Мәҫәлән, беҙҙең ВГТРК каналынан күрһәтеүҙәренсә, Дим биҫтәһендә сектаның бер ячейкаһын ойоштороусы Анатолий Вилиткевичтың фатирында тыйылған әҙәбиәт, взностар тураһында отчет, яңы ағзалар алыу, Рәсәй граждандары хаҡында АҠШ-ҡа ебәрелгән хәбәрҙәр табылған. Ә икенсе бер сектантты, И. Ғарифуллинды ""Сексуаль характерҙағы көсләү"" статьяһы буйынса ла хөкөм иттеләр. Ул 6 һәм 4 йәшлек ҡыҙ балаларҙы көсләүҙә ғәйепләнә. Енәйәтен 13 йылдан һуң асҡандар. Сектаның ""аҡһаҡалдары"" ошо йылдар дауамында балаларҙың ата-әсәләренә көсләү тураһында полицияға әйтмәҫкә ҡушҡан. Йәнәһе, ир менән үҙҙәре һөйләшәсәк. Әҙәм аҡтығына 10 йыл ғына төрмә аҙҙыр, минеңсә. Сектаға эләгеү еңел булһа ла, белгестәр әйтеүенсә, унан сығыу бик ҡыйын. Әгәр ғаиләнән берәү эләгә икән, артынса башҡаларҙы ла ылыҡтырасаҡ, сектанттар күмәкләп баҫым яһаясаҡ.Тәүбә, тәүбә! Зинһар, һаҡ булығыҙ!"
Радий Хәбиров республиканы ашатыусыларға рәхмәт белдерҙе,"Башҡортостан Башлығы Радий Хәбиров ҡатмарлы шарттарҙа ла эшләргә тырышҡан кешеләргә рәхмәт белдерҙе. Улар кем, тиһегеҙме? Әлбиттә, игенселәр! Республика етәксеһе ""Бәйләнештә"" селтәрендә үҙенең шәхси сәхифәһендә былай тип яҙған:""Сегодня хочу отдать должное людям, которые в буквальном смысле кормят республику. Уборочные работы в эти дни подходят к завершению. К сожалению, не все у нас получилось так, как мы планировали - погода подвела летом, и во время уборки постоянно идут дожди. Если наши ресурсы позволяют ежедневно убирать по 95-100 тысяч гектаров, то в этом году максимальный показатель составил только 70 тысяч гектаров. Особенно трудно пришлось хлеборобам на севере республики. Это самая тяжёлая страда за последние лет 10... Тем не менее, на 1,5 млн гектаров работы уже завершились - это 94% наших полей. Неубранными пока остались площади на северо-востоке Башкирии. Но в ближайшее время закончим и здесь. Глядя на условия, в которых эти ребята трудятся - понимаешь, что место подвигу есть в любой работе"". Беҙ ҙә Радий Фәрит улының әйткәндәрен хуплайбыҙ, уның менән килешәбеҙ һәм игенселәргә, баҫыу эшсәндәренә ныҡлы сәләмәтлек теләйбеҙ."
"""РУХ КӨМБӘҘЕ"" БӨРӨЛӘ","Филология фәндәре кандидаты, БДУ-ның Бөрө филиалы доценты Гөлнур ҠАСҠЫНОВА хәбәр итә: Бөрө ҡалаһының хәҙер ""Тарихи мәсет"" тип йөрөтөлгән мәсете 1910-1912 йылдарҙа төҙөлгән. Башҡортостандың төньяҡ-көнсығышында һаҡланып ҡалған берҙән-бер таш мәсет ул. Был изге йортта әле лә аҙан тауыштары яңғырай, шәкерттәр ғәрәп телен өйрәнә, Ҡорьән серҙәренә төшөнә. Ошо көндәрҙә билдәле шағирә, ""Аҡбуҙат"" балалар журналының мөхәррире Тамара Искәндәриәнең ""Рух көмбәҙе"" исемле яңы китабының презентацияһы тап ошо тарихи бинала үткәрелеүе һис тә ғәжәп күренеш түгел ине: сөнки шағирә үҙ ижадында иманға, тәртип-тәүфиҡкә өндәй. Сарала БДУ-ның Бөрө филиалы студенттары һәм уҡытыусылары, мәсеттең имамы Назар хәҙрәт Насибуллин, мәхәллә ағзалары ҡатнашты. М. Ғафури исемендәге Мәҙәниәт фонды янындағы ҡатын-ҡыҙҙарҙың һүҙ ижады йәмғиәте инициативаһы менән үткәрелгән осрашыуға Өфөләге М. Ғафури музейының директоры, филология фәндәре кандидаты Ғәҙилә Бүләкова ла саҡырылғайны. Ул шағирәнең ижадына байҡау яһаны, айырым әҫәрҙәренә анализ бирҙе. Тамара Искәндәриә бөйөк фарсы шағиры Йәләлетдин Руми мәснәүиҙәренең башҡортсаға тәржемәләрен уҡып ишеттерҙе. Тамашасылар иһә был тәржемәләрҙе юғары уҡыу йортонда ""Көнсығыш әҙәбиәте"" фәнен үткәндә өйрәнеүҙәре, нәсихәт жанры өлгөһө булараҡ шағирәнең “Уландарыма өгөт” шиғырын ҡарап үтеүҙәре тураһында хәбәр иттеләр. Филология фәндәре кандидаты Динә Хәйруллина иһә М. Ғафуриҙың шиғырҙарын рус теленә тәржемә иткән, тамашасылар был шиғри өлгөләрҙе лә ҡыҙыҡһынып тыңланы. Ҡыҫҡаһы, осрашыу бик йылы, дуҫтарса мөнәсәбәттә үтте. Кисә аҙағында студенттар Тамара Искәндәриәнең китаптарына автографтар алды, баш ҡала ҡунаҡтары менән иҫтәлеккә фотоға төштө."
"Башҡортостанда ""Үҙ йортом"" программаһын тергеҙергә итәләр","Башҡортостан халҡы үҙ йортонда йәшәүҙе хуп күрә. БР Төҙөлөш һәм архитектура буйынса дәүләт комитеты рәйесе Артем Ковшов «Урал төҙөлөш индустрияһы» форумында шулай тип белдерҙе. Өфөлә файҙаланыуға тапшырылыусы торлаҡтың 65 проценты – шәхси торлаҡ. Ошондай уҡ пропорция киләсәктә лә һаҡланыр, тип күҙаллана. Артем Ковшов әйтеүенсә, 10 йыл элек тормошҡа ашырылған “Үҙ йортом” программаһы бик һөҙөмтәле булды. “Йорттарҙың сифатына, дизайнына ҡарата ҡайһы бер һорауҙар булһа ла, юлдары, инфраструктураһы, социаль объекттары, фельдшер пункттары булған ауылдар барлыҡҡа килде. Беҙ был программаны тергеҙергә уйлайбыҙ. Мохтаждарға бушлай ер участкалары бирергә мөмкинлегебеҙ бар”, – тине ул.2024 йылға тиклем һәр муниципалитетта 10 гектар майҙанды комплекслы ҡасабалар төҙөлөшөнә йәлеп итеү күҙаллана. Бының менән Башҡортостандың төҙөлөш фонды шөғөлләнәсәк. Шулай уҡ Артем Ковшов, “Торлаҡ һәм ҡала мөхите милли проектына ярашлы, 2024 йылға тиклем республикала йыл һайын файҙаланырға тапшырылырға тейешле 3,7 млн квадрат метр торлаҡтың үтә ҙур һандар булыуын билдәләне. “Өс млн квадрат метрға тиклем булырға тейеш. Был һандарға төҙәтеү индереү мәсьәләһен күтәрербеҙ”, – тине ул. Әйткәндәй, Башҡортостанда «Үҙ йортом” программаһы 2007 – 2010 йылдарҙа тормошҡа ашырыла. Һөҙөмтәлә Шамонин, Жуково, Дорогино, Әлкә ҡасабалары барлыҡҡа килә. Унда нигеҙҙә бюджет өлкәһендә эшләүсе ғаиләләр йорт алып ҡыуанды. Программаның төп үҙенсәлеге – йорттоң квадрат метрҙарының арзанлығы, ер участкаларының бушлай бирелеүе, коммуникацияларҙы дәүләт иҫәбенә үткәреү."
Киләһе аҙнала йылы буласаҡ!,"Ура! Ниһайәт көндәр йылыта.Синоптиктар хәбәр итеүенсә, киләһе аҙнала һауа температураһы күтәреләсәк.30 сентябрҙә термометр бағанаһы 6 – 11 градусҡа етәсәк. Көндөң яуым-төшөмһөҙ булыуы күҙаллана. Ел дә артыҡ көслө түгел. 1 октябрҙә һауа температураһы 7 – 12 градусҡа тиклем күтәрелә. Айырым райондарҙа ғына бер аҙ ямғыр яуыуы ихтимал. Ел көньяҡ-көнбайыштан, талғын.Аҙна аҙағына тиклем көндәрҙең йылы һәм ҡоро тороуы күҙаллана. Хатта һауа температураһы 15 –20 градусҡа тиклем күтәреләсәк, тип вәғәҙәләйҙәр. Кемдәр йәшелсә-емешен алып өлгөрмәгән, матур көндәрҙе файҙаланып ҡалағыҙ."
Ауыл уртаһында айыу!,"Ауылға айыуҙар килә башлаған. 27 сентябрҙә төнгө сәғәт 11-ҙәр тирәһендә Ишембай районының Яңы Һәйет ауылы халҡы айыуҙың ауыл буйлап сабып йөрөүенә шаһит була. Интернет селтәренә һалынған видеояҙманан күренеүенсә, урам буйлап һыйырҙар йүгерә, арттарынан айыу баҫтыра. Бер һыйыр яраланған. Ҡаршыларына килеп сыҡҡан машина ғына һыйырҙарҙы аралап ҡалырға, ә урман ҡунағын ауылдан ҡыуып ебәрергә ярҙам итә."
"Тыныс йоҡо, тәмле төштәр…","Кемдер ятыу менән йоҡлап та китә, кемдеңдер күҙ ҙә йоммай төн үткәреүе, таңға ғына йоҡоға талыуы бар. Бының сәбәбе нимәлә? Йоҡо һәйбәт булһын өсөн нимә эшләргә? Организмдың әүҙемлеге төнгө сәғәт 9 – 11-гә кәмей. Шул ваҡыттан иртәрәк йоҡларға ятҡанда, әле эске системаларҙың әүҙем эшләгән ваҡыты була, ә беҙ уларҙы көсләп туҡтатабыҙ кеүек килеп сыға. Ә инде ваҡытынан һуңлап китһәң, йөрәк тибеше көсәйеүҙән, хәлһеҙлектән, тын ҡыҫылыуҙан йоҡлай алмай интегәһең. ВаҡытыҺәр кем үҙенең йоҡлай торған ваҡытын яҡшы белә. Шуны үткәреп ебәрҙеңме, йоҡлап китеүе ауыр. Әйләнәһең, тулғанаһың, әммә организм тыңлашмай. Сөнки ул биологик ваҡытын тоя.Белгестәр фекеренсә, организм төнгө 10-дан 12-гә тиклем көс ала. Шунлыҡтан иртән йоҡо туйып уянып, үҙеңде «бөйөк эштәргә әҙер» итеп тойоу өсөн киске сәғәт 10-сы яртынан да ҡалмай йоҡларға ятырға кәңәш ителә.Табиптар раҫлауынса, йоҡо бүлмәһендә һауа температураһы 16 – 18 градустан артырға тейеш түгел. Өҫтәүенә, ул яҡшы итеп елләтелгән булһын.Йоҡоноң сифаты кейемгә лә бәйле. Кизе-мамыҡ туҡыма һәм фланель – тирҙе яҡшы һеңдереү сәбәпле, йоҡо күлдәге өсөн иң яҡшы тауарҙар. Әйткәндәй, «пижама»ға моданы Коко Шанель менән Грета Гарбо индергән. Был атама Пенджабтан һинд хәрби­ҙәренән килеп ингән. УрыныЙоҡлаған урын да уңайлы булһын. Кешелә – яңы урында ла күптәр йоҡлай алмай интегә. Был юҡҡа түгел, һәр кемдең өйрәнгән, үҙе өсөн генә ҡулайлаштырылған йоҡо урыны булырға тейеш. Ул ни тиклем киң, шул тиклем яҡшыраҡ. Ғөмүмән, бер кешегә уртаса 90 см киңлек кәрәк, тиҙәр. Йоҡлағанда кеше әйләнгеләп-тулғанғылап, тәнен, ҡанын яҙа.Түшәк тә ҙур роль уйнай. Ул артыҡ йомшаҡ та, артыҡ ҡаты ла булырға тейеш түгел. Артыҡ йомшаҡ булһа, умыртҡа бағанаһы өсөн насар. Ә артыҡ ҡатыла, мускулдарҙы яҙып булмағанлыҡтан, йоҡлауы ҡыйын.Ятҡан урындың тип-тигеҙ булыуы яҡшы. Соҡор урындары булһа, умыртҡа һөйәге ҡыйшайыуы бар. Һөҙөмтәлә арҡа мейеһенә ҡан барышы насарая. Яҡшы матрас йылы үткәреүгә лә һәйбәт. Синтетик туҡыманан эшләнгәндәре иһә «тын алмай».Карауатты нисек ҡуйырға һуң? Боронғо батшаларҙың өйҙәрендә, ғәҙәттә, карауаттың баш яғын төньяҡҡа ҡаратып урынлаштырғандар.Фэн-шуй буйынса иһә ололарҙың йоҡо бүлмәләренең тәҙрәләре көнбайышҡа ҡарап торорға тейеш. Ә балаларға иһә, иртәнге ҡояш иркәләп уятһын өсөн, тәҙрәләре көнсығышҡа ҡарап торған бүлмәләрҙе тәҡдим итергә. Ҡытай аҡыл эйәләре, карауат­ты кешенең тыуған йылына һәм нин­дәй йондоҙлоҡ аҫтында тыуыуына ҡарап, теге йәки был яҡҡа ҡаратып урынлаштырырға кәңәш итә. Мәҫә­лән, әтәс йылында тыуғандарға – көнбайышҡа, аждаһа йылында тыуғандарға – көнсығышҡа, йылан йылында тыуғандарға – көньяҡҡа, көньяҡ-көнсығышҡа ҡаратып ҡуйырға һ.б.Борон иһә, туп-тура төшкән яҡтылыҡ йоҡларға ҡамасаулай тип, карауатты тәҙрә ҡаршыһына ҡуйырға кәңәш итмәгәндәр. Ҡытайҙар аяҡ осона көҙгө элергә ҡушмаған. Йәнәһе лә, төндә кешенең йәне кәүҙәһен ташлап сығып киткәндә, көҙгөлә үҙен күреп ҡурҡасаҡ һәм хужаһын да ҡурҡытасаҡ, тип иҫәпләгәндәр. МендәрМендәр һайлауҙың да үҙ ҡағи­ҙәләре бар. Ул артыҡ ныҡ ҙур булһа, елкә мускулдары ҡыҫылып, тын алыуы ҡыйынлаша. Ныҡ тәпәш яҫтыҡта йоҡлау ҙа артыҡ уңайлы түгел.Ул артыҡ йомшаҡ та булмаһын, юғиһә, йоҡлағанда баш батып инеп, тирләй.Сәләмәтлек өсөн файҙалы тип, ҡайһы берәүҙәр тығыҙ итеп уралған валикта йоҡларға кәңәш итә. Әммә унда йоҡларға өйрәнеүе бик үк еңел түгел. Арҡаға ятҡан килеш, уны елкәгә һалып йоҡлап ҡарағыҙ. Бер-ике аҙнала өйрәнә алһағыҙ, тимәк, барыһы ла яҡшы тигән һүҙ. Рәсәйҙә борон ҡайын йә уҫаҡ утынын баш аҫтына һалып йоҡларға яратыусылар булған. Бының өсөн яҡынса 15 см оҙонлоғонда һәм диаметры 8 см булған утын алына. Ҡабығын та­ҙар­тып, шымартырға кәрәк. Ул тәгәрләп йөрөмәһен өсөн бер яғын тигеҙләргә. Һөҙөмтәлә 6 см бейеклектәге «яҫтыҡ» буласаҡ. Бындай «мендәр» менән файҙа­ланыусылар ағастың тылсымлы көскә эйә булыуын раҫлай.Йога менән шөғөлләнеүселәр иһә бөтөнләй яҫтыҡһыҙ йоҡлауға өҫтөнлөк бирә. Улар фекеренсә, был мейелә ҡан әйләнешен яҡшыртыуға һәм бит­тә, муйында йыйырсыҡтар барлыҡҡа килеүҙән арынырға ярҙам итә.Әйткәндәй, тәпәш һәм ҡаты яҫтыҡ йөрәк-ҡан системаһы һәм бронхиаль астма менән сирләүселәргә бармай. Уларға йоҡлағанда башты ҡал­ҡы­уыраҡ тоторға кәрәк."
Орхидея сәскәһен күсереп ултыртыу серҙәре,"Орхидеяны һауытынан сығарып, ҙур һауытҡа күсерергә. Еңел генә сыҡмаһа, тамырҙары һынмаһын өсөн һауытын әҙ генә ҡырҡырға кәрәк. Үҫкән гөлдө һауыттан сығарыуы ауыр, сөнки тамырҙары көслө була. Ә бына ауырыуын һауыттан тиҙ генә бушатып була. Күпселектә һыуҙы артыҡ күп ҡойғанда сирләй.Күсергән ваҡытта бүлбеләрҙе таҙартырға һәм йыуырға. Сырмалып бөткәндәрен ипләп кенә ысҡындырырға. Тамырҙары еңел генә ысҡынмаһа, 15 – 20 минутҡа йылы һыуға тығып торорға.Серегән тамырҙарҙы ҡырҡып алырға. Аҙаҡ активлаштырылған күмерҙе ваҡлап, ҡырҡҡан тамырға һибергә. Һарғайған япраҡтарҙы ла алып ташларға. Сәскә ата торған олондо ла төбөнә 0,7 – 1 см еткермәй ҡырҡырға кәрәк. Ҡырҡып ташлаған урындарҙы эшкәрткәндән һуң, орхидеяны яңы һауытҡа ултыртырға. Иң яҡшы ашлама – ҡарағай ҡабығы. Ә дым һаҡланһын өсөн мүк өҫтәргә онотмағыҙ. Ағас күмере лә ҡушырға була. ашлама ни тиклем эре була, шул хәтлем тамырҙарға тын алыу яҡшыраҡ. Был экзотик гөл тупраҡта үҫмәй.Һауыт-һаба һайлаған ваҡытта тамырҙарҙың күләменә ҡарағыҙ. Сөнки тамырҙы төшөргән ваҡытта 1 – 2 см һауыт ситенә теймәҫкә тейеш.Һауыттың төбөнә эре ҡабыҡ, уның өҫтөнә әҙ-мәҙ ваҡтарын һалырға. Сәскәнең олонон ҡул менән тотоп тороп, тирә-яғын ҡабыҡ менән тултырырға. Тамырҙарҙы өҫтән еңелсә генә батырырға. Күсереп ултыртылған орхидея сәскәһен, тамырҙары нығынғанса, һалҡынса ергә ултыртырға. 1 аҙна һыу ҡоймаҫҡа ла була. Япраҡтарына ғына һыу һиптерергә мөмкин. Беренсе тапҡыр һыу ҡойған ваҡытта фитоспорин йә фунгицид ҡушырға кәрәк."
Сылбырын миңә таҡмаһасы...,"Көн һайын иртән яр буйында ҙур сатыр аҫтында бер ҡатынды күрәм. Уның һыу ингәнен, ҡыҙынғанын күргәнем юҡ. Диңгеҙгә ҡарап уйланып ултырғанын ғына шәйләйем. Бер көндө рөхсәт һорап, әйберҙәремде янында ҡалдырҙым да, йөҙөп туйғас, эргәһенә сүгәләп, таҫтамалға урандым: – Һеҙ йөҙә белмәйһегеҙме әллә? – Беләм, – тип йылмайҙы ҡатын. – Тик миңә әлегә ярамай. Ә, бәлки, бер ваҡытта ла ярамаҫ... – ? – Бөйөрөмдә шеш таптылар ҙа операция яһатҡайным, – тип аңлатты Галина*. – Һаҡланырға кәрәк. – Диңгеҙ һауаһын һуларға килдегеҙме? – Йәшлек мөхәббәтен һағынып, тип әйтәйемме икән, эҙләпме килгәйнем дә, – Галина ҡара күҙлеген систе. – Яман шеш табылғас, ҡурҡтым мин. Юҡ, сирҙән, ауыртыуҙан, үлемдән бигерәк, кинәт үлеп китһәм, мөхәббәтем яралған, һөйгәнем менән осраштырған ерҙе ҡабат күрмәй китеп барырмын, тип ҡурҡтым. Шулай хыялыйыраҡ кешемен. Иремдең простата менән проблемалары башланғас, УЗИ-ға барҙы. Мине лә иптәшкә эйәртте. Шәп бер клиникаға барғас, әйҙә, һин дә бер юлы тикшерелеп ҡайт, тигәс, ҡаршылаштым, йәнәһе лә, эштә йыл һайын профтикшереү үтеп торабыҙ, артыҡ аҡса яуы һ.б., һ.б. Шулай ҙа, ирем ныҡышҡас, УЗИ-ны үттем. Һәм бөйөрҙә шеш таптылар. Төплө тикшергәстәре шештең яман булыуы, беренсе стадияла икәнлеге асыҡланды. Берәй симптомы булһасы! Һин дә мин йәшәп яттым бит әле ул. Тәмәке тартыуҙың касафаты булыуы мөмкин, тине табиптар. Бәлки... Операция өҫтәленә ятҡанда, берҙән-бер мөхәббәтемде иҫләп, имен-һау дауаны үтһәм, мотлаҡ уны эҙләп ҡарайым, тип нәҙер әйттем.– Таптығыҙмы? – китергә йыйындым. – Уф-ф, – Галина көрһөндө. – Ултыр әле, торма... Таптым, тиһәң дә була. Мин ҙур ҡалала ябай ғаиләлә үҫкәнмен. Ҡаламдан бер ҡайҙа ла ситкә киткәнем булманы, ашҡынманым да. Хатта мәктәпте та­мамлағас, юғары белем алыр өсөн ҡайҙалыр барырға ымһынманым. Үҙебеҙҙең ҡалалағы институтҡа индем. Артымдан Юра исемле егет йөрөнө. Ялҡауы килеп кенә йөрөнө инде. Был нисек буламы? Минең йән серҙәшем, бер туған апайым Ира уның яҡын дуҫы Валентин менән ихлас яратышты, беҙ уларға ҡушымта булып йөрөнөк. Өс йыл йөрөнөк, тик тойғолар ҡайнарланырға уйламаны ла. Күңелем мөғжизә көҫәне, романтика көттө, әллә кемде юҡһындым. Институттан һуң мине Абхаз АССР-ына, Ткуарчал-Ткварчели ҡалаһына йүнәлтмә ме­нән ебәрҙеләр. Ата-әсәм, ер сигенә ебәрәләр ҙә һуң, тип ҡайғырышһа ла, мин, уның ҡарауы Ҡара диңгеҙгә, тип уларҙы йыуаттым. Тик диңгеҙҙән алыҫта, тауҙар ҡуйынында булып сыҡты был таусылар ҡалаһы. Грузияға яҡын ғына. Тәү күреүҙән ғашиҡ итте Ткуарчал! Бер генә юл бара унда. Башҡа яҡтарҙан тулыһынса бейек-бейек тауҙар! Унда барып еткәс, “Ходжал” тигән ҡунаҡханаға урынлашып, ҡаланы йөрөп сыҡтым. Үҙемде әкиәткә барып сыҡҡандай тойҙом. Һеҙ унда булғанығыҙ юҡмы? Форсат килеп сыҡһа, мотлаҡ барығыҙ.Мин бына машина яллап, барып ҡайттым да, ике көн иланым: 1992-1993 йылдарҙағы һуғыштан һуң ҡаланы танырлыҡ та түгел, емерелгән, ГРЭС эшләмәй, таныштар ҙа ҡал­маған. Ә мин тәүге тапҡыр барғанда ниндәй мөһабәт, гүзәл ҡала ине. Үрге һәм аҫҡы майҙансыҡтарға бүленгән, әллә күпме милләт халҡын берләштергән Ткуарчал. Абхаз, рус, йәһүд, украин, әрмән, грузин, белорус – кемдәр генә юҡ ине! Мин ҡала урамдары буйлап йөрөгәндә, күңел күтәренкелеге кисереп, ошонда мотлаҡ бәхетле буласаҡмын, тип ҡыуандым. Ысынлап шулай булды ла – ғүмеремдең иң бәхетле мәле Ткуарчалда үтте, сөнки яуаплы һөйөүҙе татыным. Даур ине исеме һөйгәнемдең. Абхаз теленән тәржемә иткәндә “һөйөклө” тигәнде аңлата, ғәжәп бит? Танышыуыбыҙҙан алып бөтәһе лә ғәжәп ине. Иртән автобусҡа йүгереп киләм. Инде килеп еттем, тигәндә генә автобус ҡуҙғалып китте лә барҙы. Саҡ иламаным, тәүге эш көнөндә һуңла әле! Һәм шул мәлдә автобус туҡтаны ла ишектәре асылды. Осоп тигәндәй барып индем. Миңә кемдер ҡулын биреп, эскә үтергә ярҙамлашты. “Мин һине ғүмерем буйына көттөм”, – ҡолаҡ төбөндә генә яңғыраған ҡалын тауышҡа һиҫкәнеп, башымды күтәрҙем. Бындай күҙҙәрҙе мин тәүге тапҡыр күрҙем. Йәшел күҙҙәрҙе оҙо-он ҡуйы керпектәр ҡаймалағайны. Тәрән һағыш ята ине ҡарашта. Егет йылмайып, усымды ипләп кенә ҡыҫты: “Даур, йәғни һөйөклө”. Шунда ғына бармаҡ­тарымдың һаманғаса уның усында икәнен аңланым. Уңайһыҙланып, ҡулымды тартып алдым. Арыраҡ китергә самалағайным да, автобус шығырым тулы, ҡымшанырлыҡ та түгел. Автобус кинәт сайҡалғас, ул мине билдән эләктереп, үҙенә яҡыныраҡ тартты. Даур менән тәнебеҙ – тәнгә, битем күкрәгенә те­рәл­­де. Аяғында ышаныслы баҫып торған егеттең көслө ҡулын билемдә, ҡайнар тынын ҡолағымда тойоуҙан йөрәк ярһып тибергә тотондо. “Ну, бөттө, һин юғалдың”, – тип кенә уйланым. Шатлыҡтан бигерәк болоҡһоу күберәк ине йөрәгемдә, сөнки беренсегә күргән егеткә ғашиҡ булдым. Кем ул, ниндәйерәк кеше – уның турала бер ни белмәйем, ни бары күҙҙәренә иҫем китеп, ҡулының билемдә ятыуына ризалыҡ ҡылып, еҫенә иҫереп килеүем генә. Шахтаның идаралығы туҡталышына барып еткәс тә, автобус эсенән пуля кеүек атылып сыҡтым. Артыма ла ҡарамай шәп-шәп атланым. Өндәшмәһә, ҡыуып етмәһәсе, тип тә шөбһәләнәм, үҙем, өндәшә күрмәһен, тип тиҙлекте арттырам. Ҡыуып етте! “Бындай етеҙ ҡыҙҙы тәүге тапҡыр осраттым, мотороллер кеүек елдерәһегеҙ”, – тине. Ә ниңә сайғаҡ кеүек түгел, тинем дә телемде тешләнем: “Их, ҡоралай, тиһәмсе!” Ул исемемде белеште лә, осрашырбыҙ, тип икенсе бинаға йүнәлде. Мине коллектив менән таныштырҙылар ҙа эш көнө башланды. Ләкин миндә эш ҡай­ғыһымы? Даур баштан сыҡмай. “Сайғаҡ икән. Тапҡанһың кем менән сағыштырырға, йүн­лерәк берәй нәмә уйлап таба алманыңмы?” – тип үҙемде үҙем әрләйем. Ҡулымдан колба-пробиркалар төшөп бара, реактивтарҙың исемдәрен бутайым. Кеше күрмәгәндә генә ридикюлдән көҙгө сығарып, йөҙөмә күҙ һалам, төҫһөҙ ҡаштарым, эре һипкелдәрем йәнгә тейә. Хис-тойғоларым кискәсә шундай ташты, хатта эсемә һыйышмай, күҙ йәше булып аҡты. Бәҙрәфкә инеп, һыҡтап алдым. Ҡыҫҡаһы, һөйөү көткән, һөйөргә һәм һөйөлөргә әҙер генә йөрәгем үҙ геройын тапты ла башкөлләй ошо тойғоға бирелде.Эш көнө бөткәс, туҡталышҡа йүгерҙем. Даур күренмәне. Автобустың баҫҡысына ғына һикереп менеп, салон эсенә күҙ йүгерттем дә, ул булмағас, тороп ҡалдым. Икенсе автобуста ла ул булманы... Кәйефем төшөп, илар сиккә еткәйнем, бер төркөм ир-егеттең килгәнен абайланым. Аяҡ остарына баҫып, үрелеп ҡараным. Даур араларында килә ине. Еңел тын алдым да килеүселәргә артым менән боролоп торҙом. “Һин мине көттөңмө, Галюшка?” – ҡалын тауышҡа кинәт әйләнеп, саҡ егеттең муйынына һырылманым! Ләззәт икән дәһә ул яратҡан кешеңдең тауышын ишетеүе! “Эйе, шулай икән, ти, – танау буйынан ғына уға ҡарап, этләшәм үҙем. – Кем ул һеҙ шул тиклем көтөрлөк?!” Йылмайҙы: “Һинең яҙмышың, алтыным”. Минең яҙмышым... Булыр ҙа ине, әгәр арабыҙға һуғыш инмәһә. Грузин-абхаз конфликтын әйтәм. Ысын һөйөүҙең ни икәнен беләһегеҙме? Яратҡан кешеңде күрмәһәң, тауышын ишет­мәһәң, ҡояш нуры һүрелә, тының ҡыҫыла, йөрәгең ауырта. Бер туҡтауһыҙ уны күрге, ишет­ке, һөйләшке, ҡулға-ҡул тотоношоп йөрөгө килә. Беҙ Даур менән шул тиклем матур дуҫлаштыҡ. Ул ысын ир-егет ине. Һаҡлаусы, яҡлаусы, хәстәрлекле романтик. Ҡыҙыҡ өсөн аҫылмалы күпер буйлап тегендә-бында йөрөүҙәр, ҡаланың аҫҡы һәм үрге майҙансыҡтарын тоташтырған 232 баҫҡыстың һәр береһенә хыял-теләктәр әйтеп, шуларҙы һуңынан гелән ҡабатларға тырышып көлөүҙәр, Гализга менән Гиджирканың боҙло һыу­ҙарында шаярып ҡойоноуҙар, Акармара ҡасабаһы янындағы Великан шарлауығы артында үбешеү... Үҙенең тыуған яғын өҙөлөп һөйгән Даур мине ҡайҙарға ғына алып барманы! Эргә-тирәләге тауҙар, йылғалар, шарлауыҡтар ҡалманы. Текә-текә ерҙәрҙән һуҡмаҡтар ғына буйлап барып, Великан шар­лауығына барып сыҡҡас, алдымда асылған матурлыҡтан, бөйөклөктән телһеҙ ҡалғайным. Абхазияла кеше алдында үбешеп-ҡосаҡ­лашмайҙар, был улар өсөн ят күренеш. Даур ҙа мине кеше күрмәгәндә генә етәкләй торғайны. Һәм бына шул шарлауыҡтың артында ғына уйым бар ине, Даур мине шунда беренсе тапҡыр үпте. Мәңге иҫтә ҡалырлыҡ булды ул үбешеү. Артта – ҡая-тау, алда – шарлап аҡҡан тонналарса һыу шаршауы, шар­лауыҡтың ҡолаҡ тондорғос тауышы, Даурҙың күҙемә ҡарап бер мәлгә генә юғалып ҡалыуы һәм кинәт яндырып үбеүе. Ошо мәл өсөн ғүмерең дә йәл түгел ине. Ул шунда кейәүгә сығырға тәҡдим яһаны. Ҡолағыма: “Галюшка, йәнем минең, кәләшем бул!” – тип ҡысҡырыуына ҡытығым килде, мин көлә-көлә түшенән этеп, ярай һуң, тип һөрәнләп яуапланым. Һәм икебеҙ ҙә етәкләшкән килеш иҫәрҙәр кеүек ҡысҡырырға тотондоҡ: “Эйе! Эйе! Эйе-еее!” Ә илдә тынғыһыҙ көндәр башланырға ла күп ҡалмағайны, тик беҙ уның хәүефен әлегә тойманыҡ. Бәхеттән иҫергәйнек. Шул ваҡытта өйҙән телеграмма килеп төштө. Ираның фажиғәле үлеме, Валентиндың ауыр хәлдә булыуы хаҡында хәбәр иткәйне. Бәпестәре тура­һында ләм-мим. Район элемтә үҙәгенә барып, телефондан өйгә шылтыратҡайным, әсәйем, илай-илай, Ира менән Валентинға паркта хулигандарҙың һөжүм итеүе тураһында һөйләне. “Сабыйҡай шыпа етем ҡала инде”, – тип һамаҡлаған әсәйемде ҡаты ғына бүл­дерҙем: “Валя тере бит әле, ниңә уға үлем юрап тораһың?!” Апайымды ерләргә ҡайтырға ғариза яҙҙым (һуңынан хат аша ғына хәлде аңлатып яҙып, түләүһеҙ отпуск та алдым).Даур менән хушлашыуҙы иҫләһәм, һаман­ғаса йөрәгем сәнсеп-сәнсеп ала. Нилектән күҙҙәрең һағышлы, тип һорай инең, һинең менән айырылышыуҙы алдан тойоуҙан ине ул, тип Даур муйынындағы сылбырҙы сисеп, миңә таҡты: “Был өшкөрөлгән, һине һаҡ­лаһын”. Һин яҡлауһыҙ ҡалаһың бит, тип күҙ йәшенә батып юлға сыҡтым. Эске тойомлау була бит ул, икебеҙ ҙә һуңғы тапҡыр күре­шеүебеҙҙе, гүйә, тойҙоҡ, ә шулай ҙа яҡшыға өмөтләндек. Ираны ерләгәс, дауаханала ауыр хәлдә ятҡан Валентинды, саҡ теле сығып килгән сабыйҙы ҡарау бурысы үҙенән-үҙе миңә ятты. Әлеге лә баяғы бешмәгән Юра артымдан йөрөп маташты, тик мин уға асыҡтан-асыҡ икенсе кешене яратыуымды әйттем. Даурҙың хаттарын тыным менән һурып алғандай көтөп алдым. Ҡала-ара телефон бәйләнеше булмаһа, һағыныуҙан үлергә мөмкин ине. Валентин яйлап арыуланды, миңә эшкә китергә ваҡыт етте. Ләкин юлға сығып өлгөрмәнем: 1992 йылдың 14 авгусында Абхазияла һуғыш тоҡанып, Ткуарчалдың блокада эсендә ҡалыуы билдәле булды. 413 көн дауам итте ул ҡурҡыныс блокада. Хат та, хәбәр ҙә юҡ, Абхазияла мәхшәр... Ткуарчал ғына түгел, мин дә блокада эсендә ҡалдым. Һөйгәнемде уйлап, йәнем әрнене, көнөнә мең ҡат үлеп, мең ҡат терелдем. Уны эҙләп, бер ни уйламай ут эсенә барып та инер инем, тик ҡулымда – миңә көндән-көн эҫенгән сабый бала. Ут йота-йота, яңы хеҙмәт ке­нәгәһен астырып, үҙ ҡалабыҙҙа эшкә индем. Даурға яҙған хаттарым кире әйләнеп ҡайта торҙо. Шундай ауыр мәлдә Валентин еҙнәм мине үҙ хәстәре менән уратып алды. Нисек уның ҡуйынына барып ингәнемде, ауырға ҡалғанымды аңғармай ҙа ҡалдым. Ана шулай итеп Даурҙан төңөлөп, Валентин менән йәшәп киттем.Һуғыш тамамланғас, лабораторияла бергә эшләгән ҡатынға Даурҙың яҙмышын беле­шеүен үтенеп хат яҙғайным, ул аныҡ ҡына яуап бирә алманы. Бик күп шахтер ир-егеттең, ҡулына ҡорал алып, һуғышҡа китеүе, хәбәрһеҙ юғалыуы, ҡалала күптәрҙең блокада ваҡы­тындағы һыуыҡ ҡышты сыға алмай һалҡын тейҙереп һәм аслыҡтан үлеүе тураһында ғына яҙҙы: “Әллә күпме халыҡ күсеп тә китте...” Даурҙарҙың адресына тағы ҡат-ҡат хаттар яҙҙым, тик барыһы ла кире әйләнеп ҡайтты. Валентин менән бер-беребеҙҙе ихтирам итеп йәшәйбеҙ, ейәндәребеҙ ҙә бар инде, ә Даурға булған һөйөүем бер ҙә бөтмәй, кә­мемәй, иҫкә төшкән һайын йөрәкте һул­ҡылдатып ебәрә. Төш кеүек кенә булып ҡалды ул тылсымлы көндәр. Минең менән булдымы икән был хәл, тип үҙ-үҙемдән һорайым, шундай мөғжизәне башҡа кешеләр ҙә кисерәме икән, тип уйҙарға батам. Операциянан һуң төш күрәм: имеш тә, Даур палатаға килеп инде лә мине шарлауыҡҡа әйҙәп алып китте, һәм шунда ҡолағыма эйелеп кенә: “Мин һинең яҙмышың, алтыным, – тип шыбырланы, – мин һине ғүмерем буйына көттөм”. Шул тиклем дә танһыҡ ине тауышы, артынан бушлыҡҡа эйәрҙем...– Эҙҙәрен генә тапһам да, теҙләнеп үбер инем, тип Ткуарчалда уны эҙләнем. Эй-й, ошо сылбырын миңә таҡмаған булһасы! – Галина муйынындағы сылбырға бармаҡтары менән һаҡ ҡына ҡағылды. – Һөйгәнемде эҙләп таптым, тинегеҙ түгелме? Әллә мин яңылыш аңланыммы? – Таптым... Тик үҙен түгел шул, исемен генә. Илдең азатлығы өсөн башын һалғандарҙың исемлегендә. Сылбырын миңә таҡмаһасы... Икебеҙ ҙә ауыр көрһөнөп, диңгеҙгә төбәлдек. *Исемдәр үҙгәртелде."
Газ менән ағыуланғандар,"Башҡортостанда бер ғаилә газ менән ағыуланып үлгән.Дүртөйлө районы ауылындарының береһендә була был хәл. 59 йәшлек ҡатын менән 65 йәшлек ир өйөндә үлеп ятҡан. Уларҙы күршеләре күреп ҡала. Яҡынса күҙаллауҙар буйынса, өйҙәрендәге газ менән эшләүсе һыу йылытҡыс боҙоҡ булған. Әле урында газ хеҙмәте һәм хоҡуҡ һаҡлау органдары хеҙмәткәрҙәре эшләй."
Аҡыллы туҡталыш,"Баш ҡалабыҙ Өфөлә октябрь аҙағына тиклем 106 «аҡыллы» туҡталыш комплекстары ҡуйыласаҡ. Был турала ҡала хакимиәтенең матбуғат хеҙмәте хәбәр итә.«Аҡыллы» туҡталыш йәмәғәт транспортының килеүен хәбәр иткән электрон табло, USB-порттар, бушлай Wi-Fi, «хәүеф төймәһе», репродуктор менән ҡорамалландырылған. Ҡайһы бер ""аҡыллы баштар"" туҡталышты емерергә ынтылмаһын өсөн, унда видеокүҙәтеү ҙә бар. Сентябрь башында бындай туҡталыш Ленин урамындағы «Башҡортостан» дәүләт концерт залы алдында ҡуйылған да инде."
Ни тиһең инде... талант,"Учалы районының Комсомольск ауылында йәшәүсе Булат Пирғәлин йырсы, музыкант һәм композитор булараҡ танылған кеше инде ул.Ә уның тағы ла бер талант ҡыры бар икән - матур фотолар төшөрә! Фото төшөрөү - бер, уларға ҡыҙыҡлы исемдәр биреү ҙә мөһим бит әле ул. Был йәһәттән дә Булат Марат улы һынатмай, фотоһүрәттәрен ҡыҙыҡлы исемдәр, яҙыуҙар менән бирә. Тәүге фото: ""Сухов иптәш, Гульчатай һ.б."" ""Гипноз сеансы: кем кемде"" ""Китәм мин һеҙҙән..."" ""Көҙ"". ""Ҡышҡы вариант"""
Нәфис һүҙ,"Фотолағы һөйкөмлө баланың кем икәнен беләһегеҙме?Учалы районы Комсомольск ауылында йәшәүсе Нургиз Абдуллин атлы егет булыр ул. Дүрт йәшлек бала сәхнәгә күтәрелеп, ихласлап шиғыр ятлап төштө. Һәм Комсомольск ауылында үткән ""Нәфис һүҙ"" конкурсының иң йәш ҡатнашыусыһы булараҡ танылды. Был сара Башҡортостандың 100 йыллығы һәм Мостай Кәримдең тыуыуына 100 йыл айҡанлы үткәрелде. Мәҙәниәт йорто методисы Айһылыу Яҡупованың тырышлығы менән үткәрелгән конкурс район кимәлендә тәүге тапҡыр балалар араһында 3 йәш категорияһында ойошторолдо.Ижади бәйгелә төрлө әҙерлектәге 39 бала ҡатнашып, гран-приҙы Абҙаҡ ауылынан 9 йәшлек Зөлхизә Аманова яуланы. 3 йәштән 7 йәшкә тиклемге йәш категорияһында еңеүселәр: I урын Илүзә Аманова, Абҙаҡ ауылы, II урын Мәликә Йәшелбаева, Мулдаҡай ауылы, III урын Сабрина Аллаярова, Поляковка ауылы. 8 йәштән 11 йәшкә тиклем: I урын Азазель Лапутина, Мулдаҡай ауылы, II урын Гөлсара Ситдиҡова, Абҙаҡ ауылы, III урын Ләйсән Фазлетдинова, Ишмәкәй ауылы. Туңғатарҙан 16 йәшлек Рөстәм менән Ринат Бәхтиәровтар 12-16 йәшлектәр араһында беренсе һәм икенсе урындарҙы бүлеште. III урынды Ҡәйепҡолдан Тимур Вәлиуллин яуланы. Сәхнәгә сығырға йөрьәт иткән бер бала ла иғтибарҙан ситтә ҡалманы - һәр ҡатнашыусыға Айһылыу Яҡупова тарафынан әҙерләнгән диплом һәм миҙал тапшырылды. Бәйгелә күпселекте ҡыҙҙар тәшкил итһә лә, был егеттәрҙең шиғырҙы нисек матур итеп һөйләгәнен күреп-ишетһәгеҙ икән...Ошондай ""Нәфис һүҙ"" арҡылы ""Йөрәк һүҙе""нә алмаш үҫкәнен аңғарғанһығыҙҙыр бит, йәмәғәт?! Үәт, рәхмәт, исмаһам, Айһылыуға!"
"Ишмырҙа уҡыусылары ""МАШИНА ЙӨРӨТӨҮСЕГӘ ХАТ"" тапшырҙы","Республикала балаларҙың юл-транспорт хәл-ваҡиғаларына тарыуы киҫкен мәсьәләләрҙең береһе булып ҡала. Ошоно күҙ уңында тотоп,23 сентябрҙән 28 сентябргә тиклем Баймаҡ районының Ишмырҙа ауылы мәктәбендә хәүефһеҙлек аҙнаһы тип иғлан ителде. Класта, мәктәптә үткән сараларҙан тыш, уҡыусылар ҡоролтайы ағзалары Баймаҡ ҡалаһы һәм районы ЮХХДИ хеҙмәткәрҙәре менән берлектә «МАШИНА ЙӨРӨТӨҮСЕГӘ ХАТ” исеме аҫтында акцияла ҡатнашты. Улар балалар баҡсалары, мәктәптәр, туҡталыштар янынан үткәндә машина йөрөтөүселәргә айырыуса иғтибарлы булырға саҡырҙы.Беҙ Ишмырҙа ауылы уҡыусылар ҡоролтайы ағзалары, Баймаҡ районы ЮХХДИ хеҙмәткәрҙәренә оло рәхмәтебеҙҙе белдерәбеҙ, эштәрендә уңыштар, ғаилә именлеге, һаулыҡ теләп ҡалабыҙ."
"""Ҡатил"" балалар ҡайҙан барлыҡҡа килә?","Стәрлетамаҡта ҡот осҡос хәл, тигән хәбәр тиҙ таралды.Ҡаланың Строймаш ҡасабаһында бер төркөм үҫмер хужаһыҙ этте һәм уның көсөктәрен язалаған. Дөрөҫөрәге, язалап үлтергән. Тәүҙә эт ятҡан ояға петардалар ырғытҡандар. Ике айлыҡ ҡына көсөктәр бер тиҫтәгә яҡын булған. Эт, бахыр, оянан ҡапыл йүгереп килеп сыҡҡан һәм юлдағы машинанан тапалған. Артабан... Артабан малайҙар вәхшилеген дауам иткән һәм бөтә күренеште видеоға яҙҙырып, класташтарына ебәргән. Ҡайһы бер өлкәндәрҙең дә ҡулы бармаған яза ысулдарын ҡулланған улар.Ошаҡлашмаһындар өсөн класташтарына янағандар ҙа әле.Ярай, был фажиғәле ваҡиға бер волонтерҙың күҙенә эләккән. Хәҙер был хәл опека, мәктәп, мәғариф бүлеге, ата-әсәләр, полицияға билдәле булды.Яныбыҙҙа йәшәгән хайуандарҙы йыртҡыстарса үлтергән балалар киләсәктә кем булыр? Көсөктәрҙе үлтереүҙән ""ҡыҙыҡ"" тапмай, яңғыҙ ололарға, бәләкәй балаларға ташланмаҫтармы? Тәүбә-тәүбә! Уларҙың ата-әсәләрен, бәлки, был вәхшиҙәр менән бергә полицияға иҫәпкә ҡуйырғалыр? Бәлки, мәктәптә тәрбиәгә күберәк иғтибар бүлергәлер?Ғөмүмән, балаға иғтибар етәме икән ул?"
Балалар өсөн сәнғәт мәктәптәре төҙөләсәк,"2024 йылға Башҡортостанда 10 яңы балалар сәнғәт мәктәбе төҙөләсәк. БР мәҙәниәт министры Әминә Шафиҡова белдереүенсә, уҡыусылар һаны арта бара, шунлыҡтан уларҙы сәнғәт мәктәбендә уҡытыуға бәйле көсөргәнеш килеп тыуа. “2024 йылға тиклем 10 сәнғәт мәктәбе төҙөп, белем алыусылар һанын 55 меңгә еткереү планлаштырыла. Әле иһә бындай белем усаҡтарында 47 мең бала уҡый”, – тине ул.Әлеге ваҡытта республикала 117 балалар сәнғәт мәктәбе эшләй. Улар уҡырға теләүселәрҙең барыһын да ҡабул итә алмай. Ауыл мәҙәниәт йорттарында филиалдар асып, был мәсьәләне хәл итергә тырышалар. Әммә был ғына ярҙам итмәй. Министр билдәләүенсә, төҙөләсәк 10 яңы сәнғәт мәктәбе – тармаҡ өсөн бик яҡшы белем биреү майҙансығы буласаҡ."
Инде өсөнсө кеше  балкондан ҡолап төшә. Был ни хәл?!,"Ишембай ҡалаһында 44 йәшлек ҡатын 8-се ҡаттан ҡолап төшөп, һәләк булған. Уның кәүҙәһен үтеп барыусы осраҡлы кешеләр күреп ҡалып, полиция саҡыртҡан.Стаханов урамында йәшәүсе күршеләре әйтеүенсә, һуңғы квартал эсендә бындай хәл өсөнсө тапҡыр ҡабатлана. Йәйгеһен тағы бер ҡатынды танышы ниндәйҙер бәхәс арҡаһында 14-се ҡаттан ырғытҡан. Әлеге ваҡытта бында криминалистар эшләй. Улар фажиғәнең сәбәбен асыҡлай: ваҡиға урынын тикшереп сыҡҡандар, суд-медицина экспертизаһы тәғәйенләнгән, һәләк булыусы ҡатындың туғандары асыҡлана... Әлегә ҡатында бейеклектән ҡолап төшөүгә хас тән йәрәхәттәре булыуы билдәләнгән, криминал юҡ."
Һаҡ булығыҙ! Ҡотороу ауырыуы көсәйә.,"Башҡортостанда быйыл 8 ай эсендә хайуандар араһында 13 ҡотороу ауырыуы теркәлгән.Йыл башынан алып барлығы 8244 кеше теге йәки был хайуандан тешләнеп, республика дауаханаларына мөрәжәғәт иткән. Шуларҙың 22-һенең ҡотороу ауырыуы менән сирләүсе йәнлектәрҙән зыян күреүе асыҡланған. Иң күп мөрәжәғәт итеүселәр Әбйәлил, Баймаҡ, Бәләбәй, Бөрө, Иглин, Благовещен, Ишимбай, Мәләүез, Туймазы райондарынан һәм Салауат, Стәрлетамаҡ, Октябрьский һәм Нефтекама ҡалаларынан.Бөтә донъя һаулыҡ һаҡлау ойошмаһы мәғлүмәттәре буйынса, йыл һайын донъяла ҡотороу ауырыуынан тиҫтәләгән мең кеше яҡты донъя менән хушлаша. Йәғни һәр ун минут һайын бер кеше үлә, тип әйтергә мөмкин. Һәр унынсының дүртәүһе ҡотороу ауырыуына шик булған эттән тешләнгән 15 йәшкә тиклемге бала."
Көҙгөһөн ауырыуҙан нисек һаҡланырға?,"Көҙгө һалҡындар башланыу менән төрлө ауырыу ҙа көсәйә. Улар бигерәк тә иммунитеты насар булған кешеләрҙе һағалап ҡына тора: йә һалҡын тейеп бара, йә инфекция эләгә. Нисек итеп уларҙан һаҡланырға һуң? Иммунитетты нығытыу өсөнБыл рецепт көҙгө һәм ҡышҡы һалҡында төрлө ауырыуҙан һаҡланырға яр­ҙам итер. Уны әҙерләү өсөн 150 г бал, 200 – 300 г ҡабаҡ, бер лайм, ике лимон һәм бер имбирь, 150 г шәкәр һәм ун минут ваҡыт етә. Лимон менән лаймды ҡайнар һыу менән бешекләп алырға. Лайм булмаған осраҡта, лимон да ярай. Ҡабаҡ менән имбирҙең ҡабығын таҙар­тып, ваҡлап турарға, һу­ңынан блендер менән иҙергә кәрәк. Лимон менән лаймдың һөйәктәрен алып, ҡабығы менән бергә турарға. Һуңынан барыһын бер һауытҡа һалып, бал менән шәкәр өҫтәргә лә блендер менән яҡшы итеп иҙергә. Әҙер булғас, ҡат­нашманы һалҡын урында һаҡларға кәрәк. Һыуытҡыста оҙаҡ ҡына ваҡыт ултырһа ла, бер нәмә лә булмай.Был шифалы һәм тәмле дарыуҙы сәйгә ҡушып эсергә, ҡоймаҡ, печеньеға һылап ашарға ла мөмкин. Ауырыу башланғандаТамаҡ ауыртып торғанда йылымыс һыуға бөтнөк үләне, бер лимон һутын ҡушып әҙерләнгән эсемлек ярҙам итә; Ҡоро йүтәл йонсотҡанда йүкә сәскәһен термоста ҡай­нар һыуҙа 3–4 сәғәт төнәтеп эсергә: Тымауҙан һуған һуты, алоэ һутын ҡушып, 1:1 нис­бәтендә һыу өҫтәп танауға тамыҙырға; Һалҡын тейгәндә мөмкин тиклем күберәк һыу эсегеҙ. Йылантамыр үләне менән лимон ҡушып сәй әҙерләргә мөмкин. Шулай уҡ ҡайнатма тураһында ла онотмағыҙ! Мәҫәлән, температураны бик яҡшы төшөрөү сараһы – ҡурай еләге ҡайнатмаһы."
"""Йондоҙло табын"" - Йәмил ИШМӨХӘМӘТОВ","Бөгөн “Юлдаш” радиоһының алып барыусыһы, “Теге өсәү” телепроектының “берәүһе” Йәмил ИШМӨХӘМӘТОВ гәзит уҡыусыларға үҙенсәлекле ризыҡтар әҙерләргә өйрәтә. Аспиринлы ассортиУны әҙерләргә баҡсалағы бөтә йәшелсә бара. Ҡыяр, томат, ташҡабаҡ, борос, кишер, кәбеҫтә, дүңгәләкләп туралған һуған һәм бер нисә бүлкәт һарымһаҡты йыуып, стерилләнгән өс литрлы 3 банкаға тығыҙ итеп тултырырға. Араһына әнис, ҡарағат һәм сейә япраҡтары, борсаҡлы ҡара борос һалырға кәрәк. Тулғансы ҡайнар һыу ҡойорға, 18 балғалаҡ шәкәр, 9 ҡалаҡ тоҙ өҫтәргә. 5 минуттан һыуҙы кире кәстрүлгә ҡойоп, ҡайнатырға. Ҡайнап сыҡҡас, 3 балғалаҡ 70 процентлы аш һеркәһе өҫтәргә. Әҙер маринадты кире банкаларға ҡойорға ла, берәр төймә аспирин өҫтәп, стерилләнгән ҡапҡас менән ябырға. Банкалар ҡыш буйы ултырһа ла атылмаясаҡ, маринад – үтә күренмәле, ә йәшелсәләр кетерләп кенә торасаҡ. Әскелтем “Шарлотка”Көслө ел, ямғыр ваҡытында бешеп өлгөрмәгән алмалар ҡойола. Ашауға әсе. Ауылда уны малға ашатырға, ә ҡалала шарлотка әҙерләргә була.Алманы йыуып (кәрәк икән, әрсеп), йоҡа итеп турап әҙерләргә. Ҡамыр өсөн бер стакан шәкәр, бер стакан он, 5 – 6 йомортҡа алына. Йомортҡаны тәрән һауытҡа һытып, шәкәрҙе һалып, ул иреп бөткәнсе миксер менән туҡырға. Аҙаҡ яйлап ҡына он өҫтәп, төйөрҙәр ҡалмаҫлыҡ ҡамыр массаһына килтерергә. Майланған мультиварка һауытына ҡамырҙың яртыһын ҡойоп, өҫтөнә алманы һалырға. Ҡалған ҡамырҙы ҡойоп, өҫтөн тигеҙләргә. Махсус программа буйынса 70 минут бешә.Табынға шарлотканың өҫтөн биҙәп бирергә мөмкин. Бәшмәк ашыБаҡсала йә тәбиғәттә бешерелә. Урманда ашарға яраҡлы ниндәй бәшмәк та­баһығыҙ, шуларҙы йыуып, ҡа­ҙанға оҙатаһығыҙ. Һалҡын һыу ҡойоп, утҡа ҡуяһығыҙ. Һуған, кишер, һарымһаҡ, таш­ҡа­баҡ­ты турап, майҙа ҡыҙ­ҙырырға. Бәшмәк ҡайнап сығып, 15 минут үткәс, туралған картуф һалырға. Ул бешеүгә ҡыҙҙы­рылған йәшелсәләрҙе өҫтәр­гә. Бешеп еткәс, ашҡа торонбаш тығып алырға кәрәк. Төтөн еҫе һеңгән, үҙен­сәлекле ҡуйы аш буласаҡ."
"Килендәр, килендәштәр – бер-береһенә көндәштәр...","Рәйлә еңгәйемде туғандар әллә ни яратып етмәй. Эшкә уңған, аш-һыуға маһир, үҙе көләс кенә. Әммә бер кем дә уның тураһында маҡтап һүҙ әйтмәй. Ә инде аҙ ғына ҡырын эше килеп сыҡһа, һәр кем күңелендәген әйтеп ҡалырға ашыға. “Әйттем бит!” – тип иң тәүҙә икенсе килендәше бар туғанға, танышҡа шылтыратып сыға, унан инде ҡәйнәһенә юл тота. Үҙен яҡшы күрһәтергә яй сыҡҡанға ҡыуана-ҡыуана, берҙе бишкә арттырып, теле талғансы һөйләп ала. Баҡсаһын сүп баҫыуында, айыртҡан һөтөнөң әсеп ултырыуында, ашының татһыҙ булыуында, шул арҡала ире менән көнө-төнө талашыуында эше юҡ.Рәйлә еңгәйҙе ниңә яратмағандарын аңлап торам: һыу һөлөгө кеүек Йәмил ағайымды үҙенә ғашиҡ иттергән ул. Барыһы ла һәйбәт булыр ине, әгәр ҙә уларҙың йәш айырмаһы 13 йыл булмаһа. Һомғол буйлы, йәш сырайлы, һәр саҡ матур биҙәнгән һәм кейенгән еңгәйемдең 50-гә яҡынлашыуын һәр кем белмәй. Ә Йәмилдең үҙенә иһә “ағай” тип өндәшкәнем дә юҡ: минән ни бары ете айға ғына өлкән. Биш малай үҫкән ғаиләлә ул – иң кесеһе һәм иң матуры. Ярты ауыл ҡыҙҙарын үҙенә ғашиҡ иттереп, йоҡоларынан яҙҙырып, 30-ға еткәнсе йөрөнө-йөрөнө лә ете йыл элек 40-ты уҙған, ике бала менән иренән айырылған Рәйлә еңгәйемә өйләнде. Өйләнде тип, мәсеткә барып никах уҡыттылар ҙа, ауыл осондағы буш торған йортто һатып алып, йәшәй башланылар. Олатайымдарҙың өйөндә ул саҡта ниндәй ел-дауылдар уйнағанын әйтеп тә аңлатырлыҡ түгел. Һыу һөлөгө кеүек улдарының ҡарт, ирҙән айырылған, етмәһә ике “ҡойроғо” булған бисә алыуы менән ризалашырға теләмәнеләр. Йәмил дә баш бирә торғандарҙан түгел, ни тиһәң дә, үҙ һүҙле, иркә “оя төбө” бит – һөйгәненән баш тартманы. Килен менән ҡайны-ҡәйнә мөнәсәбәтенә дүрт килендәше лә тоҙ-боросон өҫтәп кенә торҙо. Ғүмере буйы директор булырға хыялланған оло килен Тәғзимә бигерәк тә тырышты. Сөнки Рәйлә еңгә килен булып төшкәнсе район үҙәгендәге гимназияла инглиз теленән уҡытҡан, директорҙың тәрбиә эштәре буйынса урынбаҫары булған. Уның булдыҡлылығын күргән мәғариф бүлеге етәкселеге беҙҙең ауылға ошо уҡ вазифаға эшкә күсерҙе. “Йүнле уҡытыусы район гимназияһынан ауыл мәктәбенә килергә риза булмаҫ!” – тип Тәғзимә еңгәй таныштары аша килендәшенең “гонаһтарын” барларға тотондо. Кеше фәрештә түгел, эҙләһәң ҡырын эштәр табыла. Рәйлә еңгәнең дә 20 йыл эшләү дәүерендә яңылышлыҡтары булған, улар, артып-ҡабарып, ғәйбәткә әйләнеп, ауылға тулды. Абата, ялҡау булараҡ даны таралған Миңһылыу ҙа уңған ҡатынды яратманы. “Ярты эшен балаларынан эшләтеп, үҙе биҙәнеп-төҙәнеп кенә ултыра бит ул. Әсәһе килеп, яҙлы-көҙлө өйөн йыуыша. Уның исем өсөн дүрт баш һыйыр тотоуы – һөтөн эш итмәй йыйыусыларға тапшырып тора! Нисә барма, мин диетала, тип һоло бутҡаһы ашап ултыра. Ю-ю-юҡ, Йәмил ҡәйнеш уның менән оҙаҡ тора алмаҫ...”– тип тәүге йылдарҙа уҡ хәйерһеҙ тормош юрап ҡуйҙы. Йәш, сибәр Альбина ла тәү күргәндән яңы килендәшенә “ҡортҡа” ҡушаматы таҡты. Ысынмы-юҡмы, белмәйем, ул бала саҡтан Йәмилгә ғашиҡ, тиҙәр. Яуапһыҙ һөйөүенән төңөлөп, ҡустыһына ике тамсы һыу кеүек оҡшаш Рәмилгә кейәүгә сыҡҡан. Ирен артыҡ һанға һуҡмай, йылмайып ҡарағанын да, йылы һүҙ менән өндәшкәнен дә хәтерләмәйем. Туған-тыумасаға ла яҡты йөҙ күрһәткәне юҡ, хатта ҡунаҡҡа ла инәлтеп кенә йөрөй. “Һалҡын матурлыҡ” типажындағы ҡатын-ҡыҙ уның булмышына тап килә: күҙҙе ҡамаштыра, әммә күңелгә уйылмай.Килендәштәре араһында иң хәйләкәре һәм зәһәре Сәлимә булғандыр. Башҡалар мөнәсәбәтен тәүҙән үк күрһәтеп, ысын йөҙҙәрен асты. Ә өсөнсө килендәш иһә Рәйлә еңгәйгә әхирәт, кәңәшсе һәм яҡлаусы булып алды. Татлы теле менән арбап, серҙәрен белде, “йомшаҡ” яҡтарын асыҡланы. Һүҙ араһында ир туғандарына ҡаршы ҡуйҙы, уҡытыусыларға ла ышанмаҫҡа өндәне. “Йәшәмә! Ғүмереңде берәүҙең эшкинмәгән балаһын кеше итәм тип, әрәмгә үткәрмә! Улар изгелекте аңлай торған кешеләр түгел...”– бындай кәңәш уның яғынан күп булды. Ярай ҙа донъя күргән, аҡты ҡаранан айырырға өйрәнгән яңы килен ваҡытында кемдең кемлеген белеп ҡалды. Сөнки Сәлимә уның ауырға ҡалыуын белгәс, иренә әйтмәй генә абортҡа барырға өгөтләгән. “Дуҫлыҡ” үтте, әммә йәш килендең үткән тормошо ғәйбәт булып ауылға таралды. Тәүге иренең наркоман булыуын, үлеменән һуң бик күп бурысы ҡалыуын, уларҙы түләр өсөн өйөн һатыуын да тәү башлап ауыл кешеләренән белдем. Полиция хеҙмәткәрҙәре Рәйләне бер ваҡыт ирен үлтереүҙә лә ғәйепләгән. Ярай ваҡытында ысын енәйәтселәр асыҡланған. – Улымды сихырлағандыр ул, анауындай ҡыҙҙар артынан йөрөгәндә, нормальный егет бисәгә ҡарамаҫ, – тип тәүге осор ҡәйнәһе ауылдан ауылға, райондан районға күрәҙәселәр, өшкөрөүселәр буйлап йөрөп алды. 45 йәшлек килене Йәмилгә ҡыҙ бала табып биргәс кенә бер аҙ тынысланды. Ә Рәйлә еңгәйебеҙ Йәмил менән башҡаларҙан артыҡ та, кәм дә итмәй, матур ғына донъя көтә. Бүрәнәнең ауыр башы, әлбиттә, ҡатын кешегә төшә. Бөтә ауылдың, шул иҫәптән дүрт килендәшенең, улар тормошон туҡтауһыҙ күҙәткәнен белгәс, өйҙәге сүбен тышҡа сығармаҫҡа аҡылы етә. – Интернет селтәренә инһәң, кеше һүҙенә ҡолаҡ һалма, үҙең өсөн йәшә, йәки тикшерәләр икән, тимәк, мин – алда, тигән статустар ҡуялар. Минең уйымса, ул кәңәштәр – көсһөҙҙәр, аҡланыусылар өсөн. Үҙем тураһында ғәйбәт ишетһәм, уның дөрөҫ түгеллеген һүҙ менән түгел, эш менән иҫбатларға өйрәнгәнмен, – бер осрашҡанда яҡын күреп, үҙ йәшәйешен һөйләп алды.– Элек тә үҙемдең ҡиәфәтемә иғтибар бирә инем. Йәмил танышыуҙың дүртенсе көнөнә үк өйләнергә тәҡдим яһаны. Тәүҙә уның һүҙҙәрен етди ҡабул итмәнем, йөрөр-йөрөр ҙә ташлар, тип уйланым. Тик ул уйынан кире ҡайтманы. 13 йәш аҙ түгел, бөгөн ғашиҡ, ә иртәгә нимә булыр? Никахлашырға риза булғанда уҡ аҙағына үҙемде әҙерләп ҡуйҙым. Бер көн ағайың ҡайтып, башҡаға ғашиҡмын, тиһә, илап, талашып, үҙемде йәлләтеп ултырмаясаҡмын. Ә әлегә йәш, матур, аҡыллы иремдең һөйөүенә ҡойоноп ҡына, бәхетемдең ҡәҙерен белеп ғүмер итәм. Хистәре һыуынмаһын өсөн барыһын да эшләйем: күршеләрем һыйыр һауырға торғанда мин инде алты саҡрым араға йүгереп киләм. Һәр саҡ диета тотам, ярты эш хаҡым матурлыҡ салондарына һәм ҡиммәтле кремдарға китә. 50 йәштә 35-тәге кеүек һылыу булыу еңел түгел. 10–15 йылдан пластик операция яһатырға ла тура киләсәген аңлайым. Ысынлап та, биш килендәш араһында иң олоһо Рәйлә еңгәй булһа ла, ҡиәфәте буйынса Альбинанан ғына ҡалышалыр. Ә бите – крем, сәсе буяу күрмәгән, мәңге өҫтөнән – халат, башынан яулыҡ төшмәгән Миңһылыу еңгәй 45 йәше тулмаҫ элек үк хаҡлы ялдағы әбей кеүек. Шуға ла эсендәге көнләшеү тигән ҡорто маҙа бирмәй, килендәшенә ҡарата ҡара хистәр булып сығалыр. Әлбиттә, өйҙән өйгә ғәйбәт һөйләп йөрөйһө урынға аҙ ғына үҙенең ҡиәфәте менән булышһа, файҙа күберәк булыр ине лә... Тәғзимә еңгәйҙе һәм уның ише бер төркөм уҡытыусыны ла уҙҙырҙы “йәш” килен. Улар яңы хеҙмәткәрҙәренең “гонаһтарын” барлағансы, Рәйлә еңгәй мәктәп эшенә ысын күңелдән егелде. Уҡыусылар өсөн ваҡытын йәлләмәгән уҡытыусы ата-әсәләр менән дә уртаҡ тел тапты, балалар ҙа үҙен яҡын күрҙе. Ә йорт тирәһен әйтеп тә тораһы юҡ: һәр ерҙә тәртип, ихата шау сәскәлә, аш-һыу ҙа төрләндереп әҙерләнә. – Еңгәйең үҙе генә түгел, беҙгә лә тыныс йәшәргә ирек бирмәй, – тип көлә Йәмил. – Эшкә киткәнсе өйҙө йыйып, ашарға бешереп өлгөрә. Үткән йыл бәрәңге утағанда күршеләрҙән артта ҡалмаҫ өсөн, машина фарының яҡтыһына төндә эшләнек. Уларҙың баҡсаһы беҙҙекенән ике тапҡырға бәләкәйлегендә эше юҡ, артта ҡалмаҫҡа тип үҙенә һүҙ биргән дә саба ғына. Ә быйыл Миңһылыу еңгәйҙең, һөтөн эш итергә иренә, тигән һүҙен ишеткәс, юрамал уға бер биҙрә итеп ҡыҙыл эремсек эшләп алып барҙы. Уныһы ла, оялмайынса, алып ҡалған бит әле. Килен-ҡәйнә араһындағы ҡыҙыҡ һәм ҡыҙғаныс хәлдәр тураһында күп беләбеҙ. Ә бына биш килендәштең бер-береһенә көндәш булыуы артығыраҡ. Һәр береһенең үҙ ире, үҙ донъяһы бар. Бүлешер уртаҡлыҡтар ҙа юҡ. Кемеһелер ғәйеп эҙләй, икенсеһе ғәйбәт тарата. Ә өсөнсөһө, уларға нимәлер иҫбатлайым тип, төн йоҡоларын йоҡламай, эшкә егелә. Көндәшлек ҡыуып, ғүмер үткәнен дә һиҙмәҫтәр, моғайын."
Был аҙнала кроссвордты кем дөрөҫ сискән?,"Гәзитебеҙҙең 38-се һанында сыҡҡан кроссвордтың яуабын беренсе булып ебәреүсе Гөлшат МӘТИНОВА (Баймаҡ районы) еңеүсе тип билдәләнде, пароль – аноа (кәрлә буйвол).Шулай уҡ дөрөҫ яуапты Октябрьскиҙан Миҙхәт Шәрипов, Йылайырҙан Венера Абдуллина, Әминә Рәмова, Әминә Лоҡманова, Мәғәмүрә Ғәйетова, Әлшәйҙән Зәйтүнә Ҡунафина, Әлфиә Ғәлиуллина, Фәниә Ғәлимова, Ейәнсуранан Сәлим Юлдашбаев, Ғәли Ишкинин, Өфөнән Алина Ғәлимова, Илештән Гәлимә Ғәлиева, Миәкәнән Гүзәл һәм Булат Мөхәмәтйәновтар, Хәйбулланан Рәжәп Хәсәнов, Күгәрсендән Фәһимә һәм Салауат Сыңғыҙовтар, Венера Шәйәхмәтова, Фәйзулла Мәғизов, Учалынан Лилиә Шәғәлина, Әлфиә Суфьянова, Динә Кәримова, Әбйәлилдән Нәрисә Уйылданова, Фәнүзә Вәлишина, Сәфинә Әхмәтова, Шәрифә Иҙрисова, Рита Шәйҙуллина, Баймаҡтан Рәшиҙә Йылҡыбаева, Рәмил Мәтинов, Көнһылыу Сөләймәнова, Зифа Ғүмәрова ебәргән."
"Этегеҙ бармы? Әйҙәгеҙ, кинологтар сафына!","Бәләгә тарыған кешеләргә ярҙам итергә теләгегеҙ бармы? Этегеҙ ҙә булһа, рәхим итегеҙ кинологтарҙың эҙләү-ҡотҡарыу отрядына!Тик этегеҙ яуыз булмаһын. Һеҙҙе бушлай эҙләү эштәрен алып барырға өйрәтәсәктәр, әҙерлектән һуң, этегеҙ менән бергә ҡотҡарыу эшенә рөхсәт биргән аттестация үтәсәкһегеҙ. Беренсе дәрес иртәгә, шәмбе көнө, 28 сентябрҙә, сәғәт 10-00 башлана. Осрашыу урынын телефон аша: 8-965-640-89-84 йәки ВК социаль селтәре аша (https://vk.com/id4188120) белешергә."
Мөнәжәт,"27 сентябрҙә Сибайҙа VII асыҡ төбәк-ара мөнәжәт башҡарыусыларҙың конкурсы үтте.Бәйгелә 25 яңғыҙ башҡарыусы менән 14 коллектив ҡатнашып, йәмғеһе 100-ҙән ашыу кеше йыйылған. Конкурстың һөҙөмтәһендә яңғыҙ башҡарыусылар араһында гран-приҙы Хәйбулланан Илдар Юнысов яулаған! Илдар Әбделмән улы БР атҡаҙанған мәҙәниәт хеҙмәткәре, БР мәғариф отличнигы, ""Түңгәүер"" ҡурайсылар ойошмаһының рәйесе. ""Мөнәжәт"" номинацияһында l урынды - Әбйәлил районынан Зөбәйлә Зарипова, II урынды - БР атҡаҙанған мәҙәниәт хеҙмәткәре, сәсәниә Фәниә Арыҫланова, III урынды Ейәнсуранан Зифа Ишмырҙина алған.""Нәсихәт"" номинацияһында l урында - Сәрүәр Насирова (Йылайыр районы), II урында - Аделина Уралбаева (Баймаҡ районы), III урында Минзифа Ишемғолова менән Хәмиҙә Ҡоносбаеваның дуэты. ""Сүрә"" номинацияһында l урынды - Рәйлә Кулмурзина (Ишембай ҡалаһы), ll урынды - Фәниә Ғәйнуллина (Ейәнсура районы), III урынды Мәҙинә Ғәбитова (Әбйәлил районы) яулаған. Коллективтар араһында гран-при - ""Үткәл"" фольклор ансамблендә! Белорет районынан улар! ""Мөнәжәт"" номинацияһында урындар түбәндәгесә:l - ""Умырзая"" халыҡ фольклор ансамбле (Йылайыр районы) ll - ""Миләш"" халыҡ вокаль ансамбле (Сибай ҡалаһы), ""Яҙгөл"" фольклор ансамбле (Баймаҡ районы) lll - ""Кәүсәриә"" мөнәжәтселәрҙең ҡатын-ҡыҙҙар ансамбле (Силәбе өлкәһе). ""Сүрә"" номинацияһында еңеүселәр: l - ""Гөлбаныу"" ҡатын-ҡыҙҙар ансамбле (Бөрйән районы) ll - ағинәйҙәр клубы (Ейәнсура районы) lll - ""Иман нуры"" ансамбле (Баймаҡ районы). ""Нәсихәт"" номинацияһында еңеүселәр: l - ""Әхирәттәр"" ағинәйҙәр коллективы (Ғафури районы) ll - ""Үҫәргән"" ағинәйҙәр ойошмаһы (Ейәнсура районы) lll - ""Сәсәндәрҙең халыҡ мәктәбе"" коллективы (Хәйбулла районы). Еңеүселәрҙең барыһын да ихлас күңелдән ҡотлайбыҙ! Ә призлы урындар алмағандарға, бер ҙә бошонмағыҙ, бик тә булмаһа, быйылдың киләһе йылы бар бит, тибеҙ. Һәм конкурста ҡатнашыу - үҙе бер мәртәбә, мөнәжәт әйтеү иһә - үҙе бер күңел байлығы, күңел сихәте кеүек."
Синыф ханым!,"Педагогик кадрҙарҙың дефициты һәм уҡытыусыларҙың йылдан-йыл артҡан эшен еңеләйтеү маҡсатында Башҡортостанда ""Синыф ханым"" (""Классная дама"") тип аталған яңы проект ҡулланып ҡараясаҡтар.Өлкән йәштәге ирекмәндәрҙе, күпселегендә хаҡлы ялдағы педагогтарҙы, мәктәпкә саҡырып, уларға тәнәфестә тәртипте күҙәтеүҙәрен, балаларҙы өйҙәренә оҙатыуҙы, өйгә эш эшләргә ярҙам итеү кеүек бурыстарҙы йөкләмәкселәр. ""Синыф ханым"" ғәмәлдә икенсе синыф етәксеһе буласаҡ. Улар шулай уҡ стандарт булмаған дәрестәрҙе үткәреүҙе лә, бәлки үҙҙәренә алыр. #БашкирскаяОрганизацияПрофсоюза #ПрофсоюзОбразования #eduprofrb #волонтер #класснаядама #школа #Башкортостан #Уфа #Ufa"
Кеше юғалған,"1969 йылғы Әхмәтҡужин Салауат Моталлап улы юғалған.Әбйәлил районы Хәмит ауылында йәшәүсе Салауат Моталлап улы 14 сентябрҙә бесәнлеккә сығып китә лә, шунан бирле уның турала бер хәбәр ҙә юҡ. Хәтер юғалыу менән яфаланыуы ихтимал. Бәлки, аҙашып Бөрйән һәм Белорет райондарына барып сыҡҡандыр. Уны күреүселәр булһа, ошо телефондар буйынса шылтыратыуығыҙ һорала: 8 (34772)2-60-22, 2-67-30, 2-67-68"
"""Родина-Мать"" нисек емерелмәгән икән?","Волгоград ҡалаһындағы Мамай ҡурғанына ҡуйылған ""Родина-мать зовет"" монументында реставраторҙар 180 меңгә яҡын етешһеҙлек тапҡан. Бының турала өлкә губернаторы матбуғат хеҙмәте хәбәр итә. Тергеҙеүселәр бынан тыш бетон ҡатламының 14 саҡрым оҙонлоҡтан сатнауҙар менән ҡапланғанын асыҡлаған. Әле белгестәр төҙөлөш баҫмаларына менеп эштәрҙе башҡара, октябрь аҙағына тышҡы реставрация тамамланасаҡ. Ноябрь айында иһә постаментҡа илткән баҫҡыстар ремонтланасаҡ.Киләһе йылдың майына тиклем фонтандар, һуғыш һәм тыл күренештәре һынландырылған барельефтар, баҫҡыстар тергеҙеләсәк."
Ҡабаҡтан лечо,"Лечо әҙерләү өсөн 1,5 кг ҡабаҡ (ҡабағы ҡаты булһа таҙартырға), 1 кг кишер, 0,5 кг һуған, 1,5 кг татлы борос, бер баш һарымһаҡ. 0,5 стакан үҫемлек майы, 300 г томат пастаһы, бер стакан шәкәр, бер балғалаҡ ҡыҙыл борос, бер стакан рафинадланмаған үҫемлек майы, 50 мл 9 процентлы аш һеркәһе, бер литр һыу, 3–4 балғалаҡ тоҙ алына.Помидорҙы ҡайнар һыуға манып алып, тышын әрсергә һәм ит үткәргестән үткәрергә. Һыуға үҫемлек майы, томат пастаһы, тоҙ, шәкәр, әсе борос, борсаҡлы борос ҡушып бутап, бешерергә. Ҡайнап сыҡҡас, утын кәметеп, помидорҙы һалып, тағы 15 минут тоторға. Һуңынан кишерҙе һалып, 10 минут быҡтырырға. Боросто һалғас, – тағы 10 минут, һуған менән һарымһаҡты өҫтәгә, тағы 10 минут ҡайнатырға. Ҡабаҡты ҡушҡас – 5 минут, аш һеркәһен өҫтәгәс, йәнә ун минут бешерергә. Артабан барыһын бергә тағы 30 минут талғын утта тоторға.Бер аҙ һыуынғас, әҙер лечоны стерилләнгән банкаларға тултырып, ябырға. Һаҡлау ваҡыты – алты ай."
"Табиптар ярҙамынан баш тартып, үҙен шул хәлгә еткергән","Профессиональ медицинан баш тартҡан Кузбасс кешеһенең битендәге шеш ҙурайып, сире һуңғы стадияға еткән. Кузбасс медиктары хәбәр итеүенсә, тәүге тапҡыр ул Кемерово ҡалаһындағы онкодиспансерға ике йыл элек, ирененә бәләкәй генә (1 см ҙурлығында) шеш сығыу арҡаһында, барып эләккән. Медиктар онкология сиренең беренсе стадияла булыуын асыҡлай һәм уны дауалап, пациентты тулыһынса һауыҡтырыу мөмкинлеген билдәләй. Әммә ир, үҙенән-үҙе бөтөр әле, тип ҡул һелтәп, тайгаға ғибәҙәт ҡылырға китә. Һөҙөмтәлә шеше ҙурайғандан -ҙурая һәм әле иң һуңғы стадияға еткән һәм баш һөйәгенә күскән.Врач-онколог Вячеслав Иванов әйтеүенсә, әгәр ҙә был кеше ваҡытында медицина ярҙамы алған булһа, хәҙер кешесә һөйләшә һәм ашай алыр, ул тиклем операция ла талап ителмәҫ ине. Әле иһә зонд аша туҡланырға мәжбүр. Ә сәләмәтлеге иһә нурландырыу терапияһының ни тиклем уңышлы булыуына бәйле."
Ниндәй бал ҡайһы ауырыуҙан файҙалы?,"Белгестәр фекеренсә, һәр балдың организмға төрлөсә йоғонтоһо бар. Шуға күрә уны теге йәки был ауырыуға ҡарата ла төрөнә ҡарап файҙаланалар. Саған балы. [Һалҡын тейеүҙән, йөрәк-ҡан тамырҙары, нервы ауырыуҙарынан файҙалы. ЛОР органдарын һәм тире ауырыуҙарын дауалауҙа ла ҡулланалар. Гәрсис балы.Тын юлдары ауырыуҙарынан, шулай уҡ бәүел ҡыуҙырыу сараһы булараҡ ҡулланыла. Ҡарабойҙай балы.Аҡһымға һәм тимергә бай булыу сәбәпле, ҡан тамырҙарын таҙарта, зыян күргән туҡымаларҙың төҙәлеүенә булышлыҡ итә, гемоглобинды күтәрә. Ауырлы ҡатындарға һәм юғары кислоталы хроник гастрит менән интегеүселәргә тәҡдим ителә. Каштан балы. Ашҡаҙан-эсәк һәм бөйөр ауырыуҙарынан шифаһы тейә, имммунитетты һәм ҡан тамырҙарын нығыта. Ҡыҙылхан үләне (кипрей) балы. Ашҡаҙан-эсәк ауырыуҙарынан һәм йоҡоһоҙлоҡтан ҡулланалар. Баш ауыртҡанда һәм йоҡоһоҙлоҡтан интеккәндә 2 – 3 ҡалаҡ балды бер стакан һыуға иҙеп эсергә. Туҡранбаш (клевер) балы. Гинекология ауырыуҙарынан, геморрой һәм астениянан. Бәүел ҡыуҙырырға һәм ҡаҡырыҡты сығарыуға ярҙам итә. Йүкә балы.Һалҡын тейеүҙән, тын юлдары ауырыуҙарынан, ашҡаҙан-эсәк тракты ялҡынһыныуынан файҙалы. Йөрәк мускулдарын нығытырға ярҙам итә. Сәскә балы. Микробтарға, вирустарға ҡаршы тороу үҙенсәлегенә эйә. Уны баш ауыртыуҙан, ашҡаҙан ауырыуҙарынан, йөрәк тибеше көсәйеүҙән, йоҡоһоҙлоҡтан һәм өҫкө тын юлдары ауырыуҙарынан тәҡдим итәләр. Көнбағыш балы. Йөрәк ауырыуҙарынан, бронхиаль астманан, остеохондроздан, невралгиянан (айырыуса һалҡын тейгәндә) файҙаһы бар. Шулай уҡ тотош организмды нығытыу көсөнә эйә."
Өфөләр! Матбуғат йортона гәзиткә яҙылырға килегеҙ!,"Киләһе аҙна йомаһында, 4 октябрҙә баш ҡалабыҙҙағы Матбуғат йорто алдында (Октябрҙең 50 йыллығы урамы, 13) оло байрам - Бөтә халыҡ матбуғатҡа яҙылыу көнө үтәсәк. Матбуғат байрамы “Заман кешеһе – уҡыған кеше!” ораны аҫтында үткәрелә. Бығаса бындай сара шулай күләмле ойошторолғаны юҡ ине, уҙа булһа айырым мәктәптәрҙә, клубтарҙа, ауылдарҙа ғына үтә торғайны. Хәҙер бер майҙансыҡта республиканың төп гәзит-журналдары хеҙмәткәрҙәре менән осрашырға, күргәҙмәләрен ҡарарға, шунда уҡ яҙылырға, йыр-моңға тамаша ҡылырға мөмкин буласаҡ. Аҙаҡтан ошо көндә гәзит-журналдарға яҙылған кешеләр араһында квитанциялар араһында лотерея отошо уҙғарыласаҡ. Иҫтәлекле бүләктәр әҙерләнгән, ә иң даланлыны супербүләк көтә! Бөтә халыҡ матбуғатҡа яҙылыу көнө көндөҙ сәғәт 12-лә башланасаҡ! Килегеҙ! Көтәбеҙ!"
Ҡатын-ҡыҙҙарға ризыҡтар нисек тәьҫир итә?,"Ҡатын-ҡыҙҙың туҡланыуына ҡарап, уның кәйефен белергә була. Гүзәл заттың күтәренке кәйефтә йәки киреһенсә күңел төшөнкөлөгөнә бирелеүе уларҙың нимә менән туҡланыуына ла бәйле икән.Һөт ризыҡтары, йәшелсә һәм татлы ризыҡтар менән туҡланығыҙ.Кәйефте күтәреү өсөн татлы ризыҡ ашарға кәңәш ителә.Татлы ризыҡтан һуң ҡатын-ҡыҙ үҙен бәхетле тоя, гормондар системаһы яҡшы эшләй башлай, был ваҡыта ҡәнәғәтләнеү хисе арта. Татлы ризыҡ тигәс тә, майлы торттар, шоколадттарға мөкиббән китә күрмәгеҙ!Банан, йөҙөм кеүек файҙалы ризыҡтар хаҡында һүҙ бара. Татлы ризыҡтар организмда май булып ҡалмаһын өсөн, уны көндөң беренсе яртыһында ашарға кәрәк.Шулай уҡ һөт ризыҡтары ла ҡатын-ҡыҙ өсөн бик файҙалы булыр.Ай энергияһын үҙҙәрендә туплаған был ризыҡтарҙы ашағас, үҙеңдә ыңғай үҙгәрештәр тойорға була. Уларҙы даими рәүештә көн дә ҡулланырға тырышығыҙ. Йәшелсәнең файҙалы яҡтарын яҙмаһаң да билдәле. Ә бына ит һәм ҡамыр ризыҡтарын ҡулланыуҙы сикләргә кәрәк. Итте күп ашаған кеше агрессив, үлтерергә һәм көсләргә һәләтле була икән. Ит ирҙәр организмына түгел, ә бына ҡатын-ҡыҙға шулай тәьҫир итә."
Алһыу Суфиянова ниндәй сер һаҡлай?,"Рәсәй 1 каналы хәбәрсеһе, «Хәйерле иртә, Башҡортостан!» телетапшырыуының иң һылыу алып барыусыһы Алһыу Суфиянова беҙҙең менән дә үҙенең сере менән бүлеште.Баҡтиһәң, билдәле алып барыусының үҙе генә белгән сихри көскә эйә эсемлеге бар икән. Уның рецебын ул беҙҙең гәзит уҡыусыларға ла еткерергә булды.«1 алманы нәҙек кенә итеп ваҡ киҫәктәргә турайым, өҫтөнә 300 мл һыу ҡоям һәм 1 балғалаҡ онталған дәрсен (корица) өҫтәйем. 2 сәғәткә һалҡын урынға ҡуйып торам, йоҡлар алдынан эсеп ятам. Бындай эсемлек организмды таҙарта, артыҡ шыйыҡсаны сығарырға һәм ябығырға ярҙам итә, матдәләр алмашыуын тиҙләтә», – ти Алһыу. Бына шулай! Шуға ла алып барыусы һәр ваҡыт күтәренке кәйефле һәм зифа буйлы"
Сәләмәтлек акцияһы дауам итә,"Башҡортостанда «Сәләмәт республика – сәләмәт төбәк» акцияһы 10 октябргә тиклем дауам итә. «Сәләмәтлек поездары» график буйынса райондар һәм ҡалалар буйлап йөрөүен дауам итә. БР Һаулыҡ һаҡлау министрлығы хәбәр итеүенсә, акция барышында бөтәһе 96 мең кеше медицина тикшереүе үткән, шулар араһынан 9031 кешелә етди ауырыуға шик булыуы асыҡланған. Атап әйткәндә, 535 осраҡта – яман шеш, 836 кешелә шәкәр диабеты, 7572 кешелә юғары ҡан баҫымы булыуы билдәләнгән. Диагнозды дөрөҫләү һәм дауалау курсы үтеү өсөн был пациенттар артабан тикшереү үтергә йүнәлтелгән."
Айнытҡыстар булырмы?,"СССР-ҙа айнытҡыстар 30-40-сы йылдарҙа булдырылған. Уларҙа йыл һайын 2,5-5 млн граждан булып сыҡҡан. Хоҡуҡ һаҡлау органдарында төрлө реформалар башланғас, был учреждениелар Эске эштәр министрлығы составынан Һаулыҡ һаҡлау министрлығына тапшырылырға тейеш ине. Әммә әкренләп бөтөрөлдө. РФ Дәүләт Думаһы депутаттары айнытҡыстарҙы кире ҡайтарыу тәҡдиме менән сыҡҡан. Сөнки йыл һайын алкоголь ҡулланып, 50 мең кеше яҡты донъя менән хушлаша. Уларҙың 10 меңе туңып, йәрәхәтләнеп үлә. Былтыр йәмәғәт урындарында иҫереүҙән аяғында ла баҫып тора алмаған 180 мең кеше табылған. Иҫерек кешеләр тарафынан 352062 енәйәт ҡылынған.Эскән кешеләрҙе дауаханалар ҙа ҡабул итмәй, улар урамда ята. Закон ҡабул ителә ҡалһа, айнытҡыстарға бюджеттан аҡса бүленмәйәсәк. Был учреждениела айнып сығыу түләүле буласаҡ."
Бауырҙағы киста хәүефлеме?,"Билдәле ваҡытҡа тиклем киста үҙен һиҙҙермәй һәм осраҡлы рәүештә генә асыҡланыуы ихтимал. Һуңынан ҙурая башлағас, күңел болғаныу, кикереү, уң яҡ ҡабырға аҫтында даими ауыртыу барлыҡҡа килеүе ихтимал. Хәрәкәт иткәндә, физик эш эшләгәндә ауыртыу көсәйә. Ғөмүмән, бауырҙа киста һирәк күҙәтелә. Шуға күрә ул артыҡ ҡурҡыныс ауырыу тип тә иҫәпләнмәй. Статистика буйынса уларҙың ғүмер оҙайлығы кәмемәй. Бик һирәк осраҡта ғына ул эренләп, ҡан һауып йыртылырға мөмкин. Күпселек осраҡта иһә ул уртыҡ үҙгәреш кисермәй шул килеш кенә һаҡлана һәм сәләмәтлеккә артыҡ зыяны юҡ. Шуға күрә дауалау ҙа тәғәйенләмәйҙәр. Киста ҙурайып, аҙып киткән осраҡта ғына операция тәҡдим итәләр."
Үлгән бал ҡорттарынан дарыу,"Ҡышҡыһын умартаның төбөнә төшөп үлгән бал ҡорттарын әрәм итмәй, дарыу эшләһәң, бына тигән шифа. Бының өсөн сеймалды 45 – 50 градус йылылыҡтағы мейестә киптерергә һәм эре иләктән үткәрергә кәрәк. Төнәтмә яһау тәртибе: 0,5 л һауыттағы ҡортто 1,5 литрлы шешәгә һалып, өҫтөнә араҡы ҡоялар. Ике аҙна төнәткәс, һөҙәләр һәм тигеҙ нисбәттә һыу ҡушалар. Бал ҡорттарынан эшләнгән төнәтмә матдәләр алмашыныуын яҡшырта, цистит, пиелонефрит, аденома, гломерулонефрит, панкреатит, ашҡаҙан-эсәк тракты, диабет, катаракта, астма, полип, быуын сирҙәренә файҙалы. Иммунитетты нығыта. Үлгән бал ҡорттарын шул килеш тә файҙаланырға мөмкин. Мейес эсендә киптереп, ыуаҡлап, ашарға 30 – 40 минут ҡалғас, бер балғалаҡ ҡабул итәләр. Артынан һыу эсәләр. Быуындар ауыртҡанда үҫемлек майына һалып яһалған “ҡорт майы” менән ыуыналар."
"Ҡайһы бер райондарҙа малдарға ҡырағай йәнлектәр һөжүм итә, ә Балтаста иһә ике аяҡлылар ҙа кеше малына ҡул һуҙа  Ә һеҙҙең яҡтарҙа хәлдәр нисек?","Ошо көндәрҙә Балтас районында йәшәүсе 65 йәшлек инәйҙең һарығын һарайынан уҡ инеп алып сығалар. Ярай, инәй ҡул һелкеп ҡарамай, ваҡытында малы юғалғаны хаҡында урындағы полиция бүлегенә мөрәжәғәт итә.Тикшереү барышында эске эштәр хеҙмәткәрҙәре ғәйепләнеүсене таба. Ул ошо уҡ ауылда йәшәүсе 32 йәшлек егет булып сыға. Ҡараҡ кешенең шәхси биләмәһенә үтеп инә һәм һарайҙан һарыҡты алып сыға. Урланған табышты өйөнә алып ҡайтып, һуйып, итен һыуытҡысына тултыра. Әле ғәйепләнеүсе үҙенең ғәйебен таныған. Һарыҡтың ите һәм тиреһе тартып алынған.Енәйәт буйынса Рәсәй кодексының 158-се статьяһына ярашлы, хөкөм эше ҡуҙғатылған."
Сибайҙар Өфөлә тамаша ҡуя!,"2 октябрь көндө Сибай концерт-театр берекмәһе Өфө тамашасыларын һәм баш ҡалабыҙ ҡунаҡтарын «Башҡортостан» дәүләт концерт залына республикабыҙҙың 100-йыллығына арналған ҙур тамашаға саҡыра.Концертта бөтә ижади төркөм: «Сибай» бейеү ансамбле, Башҡортостандың атҡаҙанған артистары Рөстәм Хәсәнов, Раушан Ниязғолов, Марс Ишморатов, республика йыр бәйгеләре лауреаттары Ғаяз Ғәйетбаев, Сөмбөл Моратова, Зәбирә Әминева, ""Тархан"" фольклор-эстрада төркөмө егеттәре һәм башҡалар ҡатнаша. Тамаша киске сәғәт 7-лә башлана. Билеттарҙы ҡала кассаларында һәм biletbar.ru сайтында һатып алырға була. Рәхим итегеҙ, дуҫтар!"
СИМ-картаның икенсе хужаһы барлығын белһәң…,"Баймаҡ районынан бер ҡатын банктан аҡсаһы юғалыуын белгәс, хоҡуҡ һаҡлау органдарына мөрәжәғәт итә. Уның телефоны номерына банк картаһы бәйле була. Полиция СИМ-картаның икенсе хужаһы барлығын асыҡлай. Ҡатын телефон номерын паспорт менән салондан ала, ир интернет аша осһоҙға ҡулға төшөргән икән. 900 номерынан аҡса күсә башлағас, ир, банк яңылышҡандыр , хужаһы табылыр, тип аҡсаны икенсе иҫәпкә һалып бара. Әммә полиция уға ҡарата енәйәт эше ҡуҙғата. Банктан ҙур суммала аҡса күсә икән, хәлгә асыҡлыҡ индереүҙе һорап, тәүҙә уларға, һуңынан хоҡуҡ һәм тәртип һаҡсыларына мөрәжәғәт итегеҙ. Һеҙҙе аҡса үҙләштереүҙә ғәйепләүҙәре лә ихтимал."
Рәсәй туристары ҡайһы диңгеҙҙе нығыраҡ ярата?,"Бөгөн - Бөтә донъя туризм көнө. Ә һеҙҙең турист булғанығыҙ бармы? Сит илдәрҙе гиҙҙегеҙме йә үҙебеҙҙә генә ял иттегеҙме?Турстатистика мәғлүмәттәре буйынса, 2018 йылда Рәсәйҙән Төркиә, Грузия, ОАЭ (Берләшкән Ғәрәп Әмирлектәре), Тунис, Венгрия һәм Кубаға барыусылар һаны 20 процентҡа артҡан. Рәсәй туристары араһындағы былтырғы иң популяр ун илде асыҡлағандар. Арттан башлайыҡ булмаһа. 10. Италия. Унда былтыр 849 мең Рәсәй кешеһе ял иткән. 9. Германияға - 950 мең 8. Грузияға - 979 мең 7. Эстонияға - 1 млн 343 мең 6. Ҡытайға - 1 млн 449 мең 5. Украинаға - 1 млн 793 (бында күберәк туғандарына барғандарҙыр, тигән фараз бар) 4. Ҡаҙағстанға - 2 млн 310 мең 3. Финляндияға - 2 млн 498 мең 2. Абхазияға - 3 млн 621 мең 1. Төркиәгә 4 млн 907 мең Рәсәй кешеһе барып ҡайтҡан. Бына бит сит илдәрҙең туризмына ниндәй ҙур өлөш индерәбеҙ. Aviasales порталынан белдереүҙәренсә, Тунисҡа билет алыусылар һаны - ике, Төркиәгә 1,5 тапҡырға артҡан (Аҡ (Урта) диңгеҙҙең бөтә йән эйәһе тиҙҙән русса һөйләшә башламаҫ тимә). Хәйерле юл, туристар! Үҙегеҙҙе әҙәмсә тотоғоҙ! ӘйткәндәйРәсәйҙе лә яраталар. Быйыл беренсе кварталда беҙгә 6,4 миллион турист килеп ҡайтҡан. Уларҙың күбеһе элекке СССР республикаларынан. Әллә турист, әллә мигрант?.. Украинанан - 1,7 млнҠаҙағстандан - 870 мең Үзбәкстандан - 635 мең Тажикстандан - 689 мең Ҡытайҙан 342 мең кеше килгән."
Аш һеркәһенең файҙаһын күрегеҙ,"Һәр хужабикәнең өйөндә аш һеркәһе бар. Уны аш- һыу әҙерләгәндә генә түгел, башҡа маҡсатта ла ҡулланып булғанын башҡалар беләме икән? 1. Баҡсалағы сүптән арынырға ярҙам итә. 2. Кейемдәге тапты бөтөрә. Таплы урынды 10 минут аш һеркәһе эретмәһендә сылатып тоторға кәрәк. 3. Ангинаны дауалай. Бер стакан һыуға 1 ҡалаҡ алма һеркәһе һалып, тамағығыҙҙы сайҡағыҙ. 4. Сәсте сайҡатырға мөмкин. 5. Ауыр эш эшләп, тән һыҙлап торғанда ауыртҡан урынға компресс эшләйҙәр. 6. Әйберҙең хаҡы яҙылған ҡағыҙҙың елеменең эҙен бөтөрөү өсөн йылытылған аш һеркәһендә сылатылған губка менән ышҡырға кәрәк. 7. Тутыҡҡан сөй, болт, гайкаларҙы ялтыратыу өсөн уларҙы аш һеркәһендә ҡайнатырға һәм һуңынан һөртөргә. 8. Һыуытҡыстағы насар еҫте бөтөрөү өсөн уны аш һеркәһе һалынған һыу менән йыуырға. 9. Сәйнүктең юшҡынын таҙартыу өсөн һыуға аш һеркәһе һалып ҡайнатып алырға. 10. Йыуғанда берәй әйберҙең төҫө ныҡ сыҡһа, автомат машинаға ярты стакан аш һеркәһе һалып йыуалар. 11. Өйөгөҙгә йорт ҡырмыҫҡалары эйәләһә, уларҙың йөрөгән юлдарына аш һеркәһе һиптерергә кәрәк. 12. Канализацияғыҙ тығылһа, бер стакан аш һеркәһенә ярты стакан сода һалынған эретмә һалырға. Насар еҫ бөтөп ҡаласаҡ.13. Аш һеркәһе быяла, хром, пластикты ла ялтырата. 14. Тере сәскәләр һыуҙа оҙағыраҡ ултырһын тиһәгеҙ, 1 л һыуға 2 аш ҡалағы аш һеркәһе һалығыҙ. 15. Аяҡтағы бәшмәк ауырыуын да аш һеркәһе дауалай. Бының өсөн биш өлөш һыуға бер өлөш һалып, бер нисә көн дауамында 15 –20 мин аяҡтарығыҙҙы һыуҙа тотоғоҙ. 16. Аш һеркәһендә тәмле итеп итте маринадларға була. Уны 2 стакан һыуға 1 стакан һеркә, төрлө аш тәмләткес һалып әҙерләйҙәр."
Квадрокоптерҙы теркәтмәһәң– штраф түлә,Рәсәйҙә пилотһыҙ осоусы аппараттарҙы теркәү тураһында закон ғәмәлгә инде.Квадрокоптерҙарҙы хәҙер иҫәпкә ҡуйырға кәрәк. Бының өсөн бер ай ваҡыт бирелә.250 грамдан 30 килограмға тиклем дрондар махсус рөхсәтһеҙ һауаға күтәрелә алмаясаҡ. Иҫәпкә ҡуйыу өсөн Росавиацияға мөрәжәғәт итергә кәрәк. Теркәлмәгән аппаратты осорған өсөн хужаһына 50 мең һум штраф һалыуҙары ихтимал.
"""Баш-Ҡыр"" сауҙа йорто ҡайҙа урынлашыр икән?","Алдан хәбәр итеүебеҙсә, Өфөгә ШОС һәм БРИКС ойошмаһына ҡараған илдәрҙең бәләкәй һәм урта бизнес берлектәре Бишенсе форумға йыйылды.Бындағы эшлекле программаға ярашлы, Башҡортостан һәм Ҡырғыҙстан вәкилдәренең дә осрашыуы үтте. Эшҡыуарлыҡты үҫтереү, берлектәге проекттар тураһында фекер алышыу менән бергә, яҡтар уртаҡ сауҙа йорто булдырыу хаҡында ла килеште.Атамаһы, ""Баш-Ҡыр"", бигүк матур булмаһа ла, ниәттәр матур булып, ике яҡтың да файҙаһына эшләргә яҙһын. Сауҙа йорто, коммерция булмаған ассоциация булараҡ, башҡорт ҡырғыҙ предприятиедары ҡатнашлығында эшләйәсәк."
Ярҙамға мохтаж туғаныңдың да һинән алимент түләтеүе мөмкин,"Башҡортостан Дәүләт Йыйылышы - Ҡоролтай депутаттары пенсия алды йәшендәге хеҙмәткә яраҡһыҙ һәм ярҙамға мохтаж граждандарға бәйле закон ҡабул итте.Шуға ярашлы, әлеге категорияға ҡараған кешеләр туғандарынан йә элекке тормош юлдаштарынан алимент алыу хоҡуғына эйә. Бығаса шундай хоҡуҡ пенсия йәшендәгеләргә генә бирелгәйне. Хәҙер иһә 55 йәштән үткән ҡатын-ҡыҙ, 60 йәштән үткән ир-ат та был хоҡуҡтан файҙалана ала. Константин Толкачев комментарийы: - Новый порядок выхода на трудовую пенсию не должен ущемлять права алиментополучателей. Это, как правило, те категории лиц, которые нуждаются в особой защите в силу возраста, состояния здоровья. Для многих из них алименты являются единственным источником средств к существованию. Яңы Закон киң төркөм граждандарына ҡағыла. Ата-әсәләр бәлиғ булып та ярҙамға мохтаж хеҙмәткә яраҡһыҙ балаларын ҡарарға тейеш һәм, киреһенсә, хеҙмәт йәшендәге бәлиғ булған балалар ярҙамға мохтаж хеҙмәткә яраҡһыҙ ата-әсәләрен тәрбиәләргә (кәрәкһә, алимент түләргә) бурыслы. Алимент алыуға эшләй алмаған апай-ағайҙар ҙа, олатай-өләсәйҙәр ҙә, ейәндәр ҙә, үгәй атай йә әсәйҙәр ҙә хоҡуҡлы. Шулай уҡ ярҙамға мохтаж эшкә яраҡһыҙ кеше айырылғандан һуң бер йыл эсендә элекке ире йә ҡатынынан да түләү һорай аласаҡ."
Баймаҡта 540 млн һумға сүп-сар сортировкалау заводы төҙөргә уйлайҙар,"3-сө зона сүп-сар төбәк операторы ""Эко-Сити"" (ул республиканың көньяғында һәм көньяҡ-көнбайышында 22 район-ҡаланы хеҙмәтләндерә) урындағы инвестиция сәғәтендә буласаҡ комплекс проекты менән таныштырҙы. Сортировкалау комплексы йылына 100 мең тонна сүп-сарҙы эшкәртә аласаҡ. Уға һалынған капиталдың дөйөм күләме 540 миллион һумдан ашасаҡ, тип хәбәр итте компанияның генераль директоры Семён Земсков. Проект эсенә сортировкалау линияһы, полигон, органик ҡалдыҡтарҙы компостлау цехы инә. 102 яңы эш урыны булдырыласаҡ. Төрлө кимәлдәге бюджеттар ун йыл эсендә 660 млн һумға яҡын өҫтәмә түләүҙәр аласаҡ. Земсков белдереүенсә, был төбәктә сүп-сар менән тейешлесә мөғәләмә итеүгә шарттар булдырылмаған. Заманса полигондар, сортировкалау заводтары ла юҡ. Яңы комплекс ҡеүәттәре бер нисә районға етәсәк."
Стәрлетамаҡтағы мәктәп уҡыусыһы бар Башҡортостанды яуланы,"Стәрлетамаҡтың мәктәп уҡыусыһы билдәле рэперҙарҙың йырҙарын үҙенсә боҙоп йырлап клиптар төшөрә лә, инстаграмға ҡуя. Быны күреп ҡалған Өфө рэперы MORGENSTERN уҡыусы башҡарған йырҙарҙы үҙ сәхифәһенә ҡуя һәм үҫмер тиҙ арала Башҡортостанда билдәлелек яулай.Әйтергә кәрәк, бынан ун көн алда малай YouTube каналында рэпер MORGENSTERN «Новый мерин» йырына пародия клибын эшләп һала. Бында ул йырҙы үҙгәртеп, үҙенең ҙур ҡорһағы, уны нисек үҫтереүе хаҡында йырлай. Клип бер аҙнала 130 000 кешенең иғтибарын йәлеп итә.«Бер аҙна элек кенә мине бер кем дә белмәй ине. Танылыу яуларға теләмәнем, әлбиттә, был үҙенән-үҙе килеп сыҡты» , – тип белдерә үҫмер үҙенең истаграмындағы сәхифәһендә."
Бар шундай профессия: йорт хужабикәһе...,"Рәсәйҙең Дәүләт Думаһына бик ҡыҙыҡ һөнәрҙе законлаштырыу тураһында тәҡдим килгән.""Йорт хужабикәһе"" тигән профессия икән ул. Уларға ай һайын йәшәү минимумы күләмендә аҡса түләргә кәрәклеге лә әйтелгән тәҡдимдә. Һөнәрҙе законлаштырыу - насар тәҡдим түгел, тик уны ғәмәлгә ашырыу ғына проблемалы буласаҡ, тигәндәр парламентта. Йорт хужабикәһе кем ул? Бер һүҙ менән әйтеп тә булмайҙыр. Ҡырылмаһа ҡырҡ эш менән булып, бер юлы йортто ла ҡарап, балаларын да бағып, ире эштән ҡайтыуға бар нәмәне әҙерләп ""ултырыусы"" хужабикә була инде. Эшләмәй, өйҙә ултыра, тигән булалар бит. Ҡайһы бер ғаиләләрҙе алып ҡарағанда, әгәр ҙә ҡатын бер нәмә лә эшләмәһә, уларҙың йорто, бөтә хужалығы баштүбән киләсәктер ул?! Әгәр ҙә ""йорт хужабикәһе"" төшөнсәһен законлаштырып, уны һөнәр итһәк, бында гендер тигеҙлеген дә иҫәпкә алырға кәрәк: ""йорт хужаһы"" профессияһы ла булһын, ти бәғзе берәүҙәр. Бөтөнләй икенсе яҡҡа һуҡтырғандары ла бар. ""Берҙәм Рәсәй"" партияһынан депутат Сергей Вострецов бына нимә тигән: «Куча домохозяек не вылетают из-за границы, с отдыха. Профессии не может быть - домохозяйка. Статус такой может быть. Я вот домохозяйка, сижу дома, ничего не делаю. За тунеядство у нас сейчас не привлекают. Раньше, в советское время, такая домохозяйка, у которой уже дети в сад пошли, поехала бы в другое место работы...» Тимәк, тиҙҙән ""тунеядство""ға ҡаршы закон сығасаҡ... Ә депутат әйткән ялдан ҡайтып килә белмәгән хужабикәләрҙең беҙҙең хужабикәләргә бер ҡыҫылышы ла, ҡағылышы ла юҡ. Ҡайһы берәүҙәр ""башҡа Рәсәйҙә"" йәшәй. Вострецов әфәнде шулар менән таныштыр, моғайын. «Российская общественная инициатива» сайтында хужабикәләрҙе башҡа һөнәрҙәргә тигеҙләүҙе (тимәк, хеҙмәт кенәгәһенә яҙыу) хуплау өсөн ҡултамғалар йыйыу ойошторолған. Был башланғыс йомолоп ҡалырмы, әллә?.."
«Йәшлек» гәзитенең 39-сы һанына күҙәтеү,"Яңылыҡтар, төрлө сара, ашығыс мәғлүмәттәр үтә лә күп. Ҡайһыһына иғтибар биреңкерәмәһәң дә үкенерһең кеүек. Хөрмәт дуҫтар, һеҙҙең өсөн генә баҫмабыҙҙың тәүге биттәренән үк ошондай хәбәрҙәрҙе бирәбеҙ. Беҙгә ауыл халҡы ла ярҙам итә. Тап улар “Ә беҙҙең ауылда” рубрикаһын алып бара. “Аҙна һорауы”на яуап биреп, фекерҙәрен белдерә. Уҡығыҙ, танышығыҙ, үҙегеҙҙең дә хәбәрҙәрегеҙе ебәрегеҙ.Ә тәүге биттә кем тиһегеҙме? Шәп егет! Таныш булығыҙ: мәргән, булдыҡлы, рухлы... “Бәләкәй буйлы, нескә билле, һөймәлекле генә һипкелле ҡыҙҙың көслө һәм моңло тауышына һоҡланмау мөмкин түгел. Ул үҙенең таланты менән Башҡортостан данын үҙәк телевидениела, “Голос” тапшырыуында яҡлап сығыш яһаны. Хәҙер инде башҡорт ҡыҙын Рәсәйҙең һәр төбәгендә беләләр, тыңлайҙар, яраталар...” Гөлнур Ҡыуатова Рушана Вәлиева һәм уның әсәһе менән осрашып һөйләшкән. Әңгәмә ҡыҙыҡ, йөкмәткеле. Суд приставтарына һорауҙар күплеген иҫәпкә алғанда, уларҙың эше лә бик ҡатмарлы. Ә күп кеше был һөнәр эйәләрен бигүке өнәп тә етмәй шикелле. Гәзитебеҙҙең был һанында Зөһрә Йәһүҙина ойошторған “тура бәйләнеш”тә ҡатнашҡан республиканың баш суд приставы Илнур Мәхмүтовтың яуаптары баҫылды. “Сәләмәтлек” даими рубрикаһы ла үҙ урынында. Һәр ваҡыттағыса төрлө сир-сырхауға ҡаршы халыҡ медицинаһы, табиптар кәңәштәре киң тема менән бирелгән. Халыҡ-ара оло йәштәгеләр көнөнә бағышланған яҙмаларҙың геройҙарына һоҡланырлыҡ. Һеҙҙең яҡтарҙа ла ундайҙар барҙыр әле. Хикәйә, “Тормош юлдары ҡатмарлы” рубрикаларын халыҡ ярата. Беҙ быны беләбеҙ һәм тик һеҙҙең өсөн генә фәһем алырҙай, уйландырырҙай, хатта илатырҙай яҙмалар тәҡдим итәбеҙ. Был һанда “Юлъяҙмалар” рубрикаһында Айҙар Мәжитовтың тарихи темаға яҙылған мәҡәләһе урын алды."
Ял көндәренә һауа торошо,"Башгидромет хәбәр итеүенсә, алдағы өс көндә Башҡортостанда һауа торошо әллә ни үҙгәрмәйәсәк.Бөгөн, 27 сентябрҙә республикала болотло һауа торошо көтөлә. Урыны менән бер аҙ ямғыр һәм епшек ҡар яуыуы мөмкин. Ел көньяҡ-көнбайыштан һәм көнбайыштан секундына 5-10 метр тиҙлектә иҫәсәк, көндөҙ секундына 16 метрға тиклем етеүе ихтимал. Һауа температураһы көндөҙ — 4-9 градус йылы. Шәмбелә, 28 сентябрҙә төндә ҡар ҡатыш ямғыр көтөлә. Көньяҡ райондарҙа - яуым-төшөмһөҙ. Юлдарҙың айырым участкаларында - боҙлауыҡ. Ел көнбайыштан талғын. Һауа температураһы төндә — минус 3-тән плюс 2 градусҡа тиклем. Көндөҙ шулай уҡ ямғыр һәм ҡар яуыуы мөмкин. Ел төньяҡ-көнбайыштан талғын, көсәйеүсән. Һауа температураһы көндөҙ — 2-нән 7 градусҡаса йылы. Йәкшәмбелә, 29 сентябрҙә республикала урыны менән ҡар һәм ямғыр рәүешендә бер аҙ яуым-төшөм фаразлана. Ел төньяҡ-көнбайыштан, көнбайыштан талғын. Һауа температураһы төндә — 0-дән минус 5 градусҡа тиклем, көндөҙ — 4-9 градус йылы."
Сибай менән Урланың ни уртаҡлығы бар?,"Улар хеҙмәттәшлек итәсәкШОС һәм БРИКС илдәре төбәктәренең бишенсе бизнес форумында башҡорт һәм төрөк ҡалаһы хеҙмәттәшлек итеү тураһында ҡарар төҙөнө. Урла ҡалаһы Төркиәнең Измир провинцияһында урынлашҡан. Уның менән хеҙмәттәшлек итеү тураһында һүҙ тәүгә ""Урал аръяғы - 2019"" форумында яңғыраны - меморандум төҙөлдө. Әле Өфөлә тулы килешеүгә Башҡортостан яғынан Сибай ҡалаһы башлығы Рөстәм Афзалов, төрөктәр яғынан - Урла мэры Ибраһим Бурак Огуз ҡул ҡуйҙы. ШОС һәм БРИКС илдәре төбәктәренең юбилейлы бизнес форумы Өфөлә 25-27 сентябрҙә үтә. Уға Рәсәйҙең 52 субъектынан һәм 31 илдән 2800-гә яҡын кеше килгән.Эшлекле майҙансыҡтарҙа 18 секция һәм ""түңәрәк өҫтәл"" эшләй. Федераль һәм төбәк власть органдары, эксперттар һәм сит ил делегациялары ҡатнашлығында пленар ултырыш уҙҙы. Сарала халыҡ-ара күргәҙмәне ҡарарға, В2В биржаһында эшлекле бәйләнештәр булдырырға мөмкин."
"""Экология"" милли проекты эсәр һыуҙарҙы таҙартасаҡ","Башҡортостан Хөкүмәтендә ""Экология"" милли проектына ингән төбәк проекты буйынса фекер алышыуҙар булды.Һүҙ ""Таҙа һыу"" проекты тураһында бара. Вице-премьер - торлаҡ-коммуналь хужалыҡ министры вазифаһын башҡарыусы Борис Беляев белдереүенсә, 15 ноябргә тиклем һыу менән тәьмин итеүсе дүрт объектты проектлау тамамланырға тейеш. Шулар араһында Әлшәй районының Раевка ауылы, Саҡмағош район үҙәге, Шишмә ҡасабаһы өсөн һыу таҙартыу системалары бар. Бынан тыш, Шишмәлә Келәш һыу йыйыу урынын, Иглинда һыу торбалары селтәрен, сифатлы эсәр һыу менән тәьмин итеүсе ҡоролмаларҙы реконструкциялау күҙаллана. Эштәр яҡын йылдарҙа башланасаҡ. Тағы ла Өфө, Дәүләкән райондары ла проектҡа ҡушылған. Тимәк, унда ла тиҙҙән тик сифатлы һәм таҙа һыу буласаҡ. Башҡа яҡтар ҙа онотолмаясаҡ, әлбиттә."
Ләйсән ХАММАТОВА,"1998 йылдың 16 октябрендә Асҡын районының Асҡын ауылында тыуғанмын. Ғаиләлә икенсе баламын, үҙемдән 8 йәшкә оло ағайым бар. 5 йәшем тулғас, атай-әсәйемдең тыуған еренә Ҡубыяҙ ауылына күсендек. Йәмле Төй буйҙарының хозур тәбиғәте ҡосағында кинәнеп үҫтем. Бала сағымдан уҡ башҡорт, татар, рус халыҡ бейеүҙәре менән ҡыҙыҡһынам. 10 йылдан ашыу бейеү түңәрәгенә йөрөнөм. 2011 йылда Күгәрсен районында үткән ""Байыҡ"" бейеү конкурсында гран-при ҙа яулап ҡайттыҡ. Әлеге ваҡытта Башҡорт дәүләт университеты Бөрө филиалының филология һәм мәҙәниәт-ара коммуникациялар факультетының башҡорт-рус бүлегендә белем алам. 5-се курс студентымын.Киләсәктә диплом алып, уҡыуымды дауам итергә һәм һөнәрем буйынса эшләргә теләйем. Үҙемдең боронғо Балыҡсы ырыуы башҡорто булыуым менән ғорурланам һәм ошо милли рухты уҡыусыларымда ла тәрбиәләргә ашҡынам."
Доға ҡабул булһын өсөн хәләл ризыҡ ашағыҙ,"- Хәләл булмаған ризыҡ ашаған­дарҙың ете ағзаһы, теләһә-теләмәһә лә, гонаһ эшләр. Хәләл ризыҡ ашағандарҙың һәр ағзаһы ғибәҙәт ҡылыр. Ундай кешегә изге эштәр эшләү рәхәтлек һәм ләззәт бирер.- Үҙегеҙгә һәм балаларығыҙға на­сар доға ҡылмағыҙ. Алланың тәҡдиренә риза булығыҙ. Ниғмәт­тәрен арттырыуҙы һорап, доға ҡылығыҙ. - Эшләмәйенсә доға ҡылғандар ҡоралһыҙ һуғышҡа киткән кеүек булыр. - Үлгәндән һуң үкенмәгән кеше юҡ. Яҡшы кешеләр яҡшылыҡтарын күберәк эшләп өлгөрмәгәнгә үкенер, яман кешеләр, яманлыҡтарынан тыйылып, тәүбә итмәгәненә үкенеп бөтә алмаҫ. - Берәүҙең күңелендә орлоҡ хәт­лем тәкәбберлек булһа, йәннәткә инмәҫ. - Рәнйетелгән кешенең бәд­доға­һынан ҡурҡығыҙ, уның доғаһын Аллаға барып ирешеүҙән тотҡарлап ҡала алырлыҡ бер пәрҙә лә юҡ.- Аҙға ла ҡәнәғәт бул – мохтаж булмаҫһың, көнсөллөктән ҡотол – тыныс булырһың, тыйылғандан ты­йыл – иманың саф булыр. - Үткәндәргә йәбешеп ятмағыҙ, үпкәләүҙәр, рәнйештәр менән йә­шәмәгеҙ. Бәхетле мәлдәрегеҙҙе хәтерләгеҙ, кеше тормошонан көн­ләшмәгеҙ. Аллаһы Тәғәлә тарафынан ебәрелгәнде, тейештер, тип ҡабул итегеҙ һәм үҙегеҙҙә булғандың ҡәҙерен белегеҙ. Хоҙайҙың биргәнен бер мәлдә генә юғалтыу бер ни тормай."
Владимир Путин импортты алмаштырыу эше менән ҡыҙыҡһынды,"Рәсәй Президенты Владимир Путин ил Хөкүмәте башлығы урынбаҫары Юрий Борисов менән осрашып, оборона-сәнәғәт комплексы, импортты алмаштырыу темаһына һөйләште.Бында һүҙ башлыса оборона-сәнәғәт комплексын диверсификациялау (тауар төрөн киңәйтеү, һатыу йүнәлештәрен төрләндереү һ.б.) программалары хаҡында барҙы. Президент программаны ғәмәлгә ашырыу менән ҡыҙыҡһынды. Уға отчет биреүселәрҙең һәр ҡайһыһы тиерлек әйтеүенсә, эш яҡшы барғандай. Юрий Борисов та, оборона тармағында ла эштең милли проекттар ҡуйған маҡсаттарға ярашлы барыуын һөйләне. Импортты алмаштырыу буйынса ла эш дауам итә. Беләһегеҙ, 2014 йылдан һуң Евросоюз, НАТО илдәре беҙгә санкциялар иғлан итте. Күп сит ил продукцияһы һатып алынмай башланы. Шуға ла алмашҡа үҙебеҙҙеке кәрәкте. Был, ниндәйҙер кимәлдә, үҙебеҙҙең етештереүселәргә ҡулай булды. Йәғни, Ватан тауарҙарына иғтибар артты."
Балан: файҙаһы һәм зыяны,"Баландың һаулыҡҡа йоғонтоһо тураһында беләһегеҙме? Түбәндә файҙалы яҡтарының оҙон ғына исемлеге. Әйткәндәй, балан емешенең өлгөргән сағы.Шулай итеп, балан: иммунитетты нығыта һалҡын тейгәндә ярҙам итә тамаҡты йомшарта авитаминоздан дауалай рак күҙәнәктәре барлыҡҡа килеүенә ҡаршы тора аллергиянан һаҡлай ҡан ағыуҙы туҡтата нервыларҙы тынысландыра бауыр эшмәкәрлеген яҡшырта ашҡаҙан-эсәк тракты эшен яйлай йөрәк һәм ҡан тамырҙары системаһына ыңғай йоғонто яһай ҡан баҫымын төшөрә холестеринды кәметә пульсты көйләй Баландың кире тәьҫире лә булыуы ихтимал. Кемдең ҡан баҫымы түбән, кемдә юғары кислоталы гастрит, бөйөрөндә таш бар, шулар һаҡ ҡулланһын. Шулай уҡ подагра диагнозы ҡуйылғандарға ла һаҡсыллыҡ талап ителә. Ғөмүмән, тәбиғи дарыуҙарҙы - шифалы үлән йә йәшелсә-емеште белеп файҙаланырға кәрәк."
Бәхет бар!,"Бәхет бар ул, уның булмауы мөмкин түгел!Александр Галибиндың ""Һеңлекәш"" фильмын ҡарағандан һуң, иртәнге ысыҡ менән битте йыуғандай тойғо ҡала. Шундай рәхәт, яҡты, күңелле инде! Бөтөн донъяны ҡосағыңа алғың килеп китә, хатта. Фильм однозначно наполняет любовью, светом, и все проблемы отодвигаются на второй план, потому что понимаешь, какое это счастье жить в мире, просыпаться под пение птиц или веселый танец дождя, видеть родных и близких в добром здравии и не знать войны. Как прекрасно играют юные актеры! В них невозможно не влюбиться! Нежная, воздушная Оксана (Марта Тимофеева) с выразительными глазами, такой весь настоящий мужичок Ямиль (Арслан Крымчурин), чудесный Марат (Юсуф Рахметов) и задиристый Рушан (Ильназар Ахметьянов)... Стопроцентное попадание с подбором и взрослых актеров: Ильгиза Гильманова, Сулпан Абдрахимова, Рауис Загитов, Сагидулла Байегет, Руслан и Гульназ Хайсаровы, Ирада Кадырова, Фанис Рахметов, Тимур Гарипов, Владимир Кузин...Этот фильм никого не оставит равнодушным. В Учалах зал был полный, фильм смотрели, затаив дыхание.Тонкий юмор, душещипательные моменты, удивительная природа, проникновенная музыка, магнетизм людей - все это в фильме ""Сестренка"", покоряющего простотой повествования, ясностью, светом и честностью. Обязательно посмотрите, уважаемые родители, покажите детям. Фильм того стоит. Счастье есть!!! P.S. После просмотра фильма в Учалах зрители аплодировали. #Сестрёнка #Александр_Галибин #фильм #классный_фильм #супер #Марта_Тимофеева #Арслан_Крымчурин #счастье #радость"
"Метеоролог ""халыҡ әйтһә, хаҡ әйтә""ме-юҡмы икәнен тикшереп ҡараған","Рәсәй гидрометүҙәгенең ғилми етәксеһе Роман Вильфанд көн торошон фаразлағанда ҡайһы һынамыштарға ышанырға мөмкин икәнен һөйләне.Ике һынамыш ҡына ышандыра, ти белгес. Гидрометта ентекле тикшереү үткәргәндәр. Әгәр ҙә ҡояш байығанда ҡыҙара икән, иртәгәһен көн аяҙ була. Ә аҡһылланып байыһа, ямғыр көт. Быныһы - беренсеһе. Синоптиктар фекеренсә, ""эшләгән"" икенсе халыҡ һынамышы ҡоштарға бәйле. Ҡарлуғастар йә бүтән ҡоштар түбән осһа - ямғырға. Ҡоштарҙың түбән осоуының сәбәбе бар икән. Вильфанд әфәнде әйтеүенсә, һауа дымлылығы көслө булһа, ваҡ себендәрҙең ҡанаты еүешләнә, ауырайып, түбәндә генә осоп маташалар. Ҡоштар шуларҙы ашарға төшә, имеш. Ә һеҙ синоптиктарҙың фаразына ышанаһығыҙмы, әллә халыҡ һынамыштарынамы? ӘйткәндәйБөгөн был белгестәр һауа торошон өс көн алдан 99,9 процент теүәллектә әйтеп бирә ала, ти."
Ҡышҡы тәгәрмәстәргә күсергә ваҡыт етте!,"Күптәр, ҡасан ҡышҡы тәгәрмәстәргә күсергә, тип баш вата.Әгәр һауа температураһы +5°С-тан түбәнерәк икән – ҡышҡы резинаға күсергә ваҡыт. Һалҡын көндә йәйге резина ҡата ла ҡуя бит.""Всесезонка""ға ышаныс аҙ. «Европа варианты» йылы, ҡарһыҙ ҡышҡа тәғәйенләнгән (-5°С-тан алып +20°С тиклем) ""Тырнаҡһыҙ"" шиналар ҡала эсендә генә йөрөргә уңайлы, башҡа осраҡта, әлбиттә, ""тырнаҡлы"" шина ҡуябыҙ. ""Тырнаҡтары"" осоп бөткән резинала йөрөү хәүефле. Һәм шулай уҡ ҡышҡы тәгәрмәстәрҙә, йәйгенән айырмалы рәүештә, баҫым саҡ ҡына кәмерәк булырға тейеш (0,1 – 0,2 атмосфераға). Юлдарҙа һаҡ булығыҙ, дуҫтар! Ҡышҡы тәгәрмәстәргә күсергә ваҡыт!"
"Их, беҙгә эләкмәне бит бындай технопарк!","Учалының Ижад һарайында ""КВАНТОРИУМ"" тип аталған балалар технопаркында уҡыусылар оло теләк менән шөғөлләнә.Ижад һарайының иң йәш берекмәһенең HI-TECH цехында, мәҫәлән, лазер станогында көнкүрештә ҡулланылған әйберҙәрҙе ""тыуҙырһалар"", Космоквантумда авиамоделдәр яһайҙар, IT-квантумда компьютерҙа эшләүҙең серҙәренә төшөнәләр, Робоквантумда балалар роботтар йыйып, уларҙы төрлө эш эшләргә программалайҙар. Балаларға ҡыҙыҡ та, файҙалы ла был технопаркта шөғөлләнеү!"
Ә һеҙ ағас ултырттығыҙмы?,"Учалылар ""Урманды һаҡлайыҡ"" Бөтә Рәсәй акцияһына дәррәү ҡушылды.Кисәге Учалы ауылында ағас ултыртыуҙа әллә күпме халыҡ ҡатнашты: Учалы урмансылығы, йәштәр сәйәсәте һәм спорт буйынса комитет, Үҙәк район китапханаһы, Ә.Хөснөтдинов исемендәге урта мәктәп һәм Башҡорт гимназияһы, Учалы ауылы хакимиәте һ.б. 70 тирәк һәм 130 миләш үҫентеһе Р.Бикбай урамы буйлап ултыртылды. Шулай уҡ үҙ территорияларында Ахун һәм Ҡунаҡбай мәктәптәре уҡыусылары, туризм үҙәге хеҙмәткәрҙәре, Ураҙ һәм Наурыҙ ауылдары халҡы ла ағас ултыртты. Бындай акция Учалы районында йыл һайын үткәрелә.Сентябрь-октябрь айҙарында 10 меңдән ашыу ағас ултыртыу планлаштырыла. Учалы урмансылығында (Учалы ауылы, Партизан урамы, 16, тел.: 5-27-90, 5-11-11) ҡарағай, шыршы, тирәк, миләш үҫентеләрен алырға мөмкин."
Бөгөн Стәрлетамаҡ дәүләт концерт-театр берекмәһе яңы ижад миҙгелен асты,"Мостай Кәримдең Ҡыҙ урлау"" комедияһы бынан бер нисә йылдар элек тулы залдар йыя ине. Бөгөн ул яңыртылған актерҙар составы менән ҡабат сәхнәгә сыҡты. Төп ролдәрҙе йәш актерҙар Айһылыу Фазылова менән Фәнил Ҡарасурин уйнай."
Балконда тәмәке тартып булмаясаҡ,"Янғын хәүефһеҙлеге ҡағиҙәләренә үҙгәрештәр индерелде. Хәҙер фатир , ҡунаҡхана, ятаҡ балкондарында, тәҙрәне асып , бүлмә эсендә тәмәке тартырға ярамай. Медицина учреждениелары , кинотеатрҙарына ла ут сығыу ихтималлығын иҫкәртеү буйынса яңы талаптар ҡуйыласаҡ. Яңы ҡағиҙәләр 1 октябҙән ғәмәлгә инә."
Янғындарҙы иҫкәртеү хеҙмәте булдырылды,"2019 йылдың башынан республикала 9 205 янғын булған, уларҙа 194 кешенең ғүмере өҙөлгән. Республикала Башҡортостандың Янғынға ҡаршы хеҙмәте составында Янғындарҙы иҫкәртеү хеҙмәте эшләй башланы. Уның Ситуациялар залы БР Ғәҙәттән тыш хәлдәр буйынса дәүләт комитетында урынлашҡан. Янғындар динамикаһы, уның сәбәбе, утта янып һәләк булғандар – быларҙың барыһы ла ошо үҙәктә анализлана. Фажиғәләрҙе кәметеү өсөн яңы тәҡдимдәр әҙерләнә. Хеҙмәт ҙур түгел – уның составында 43 кеше иҫәпләнә.Хеҙмәткәрҙәргә йыл әйләнәһенә автомобиль бирелә, улар үҙҙәренә тапшырылған райондарҙы йөрөп сығырға һәм иҫкәртеү эше менән шөғөлләнергә тейеш."
Намыҫһыҙ коллекторҙар ҡаңғыртһа…,"2017 йылдан федераль суд приставтары хеҙмәтенә коллекторҙарҙы контролдә тотоу эше йөкмәтелде. Ҡыҙғанысҡа ҡаршы, был бурыс йыйыусылар вәкәләттәрен арттырып ебәрә – граждандарҙы ҡурҡытып, кешенең бурысын ҡайтартыу өсөн яңы кредиттарға батыра. Туҡтауһыҙ шылтыратыуҙар, янауҙар менән аптырата. Бындай намыҫһыҙ хеҙмәткәрҙәргә ҡарата ваҡытында сара күрелә. Республикала рәсми рәүештә эшләгән 13 коллектор ойошмаһы бар. Федераль суд приставтары хеҙмәтенең Башҡортостан буйынса идаралығына 8 айҙа уларҙың эшмәкәрлегенә дәғүә белдерелгән 400-гә яҡын ялыу килгән, 80-гә яҡын административ эш ҡуҙғатылған. Әгәр ҙә коллекторҙар борсой икән, суд приставтарына мөрәжәғәт итегеҙ."
Жак Ширак вафат,86 йәшендә Францияның экс-президенты Жак Ширак вафат булған. Ул ил менән 1995-2007 йылдарҙа етәкселек итте.Ширак – ике мәртәбә премьер -министр булған берҙән- бер француз сәйәсмәне.
"""Йәшлек"" башватҡыстарын сисеп, Гүзәл апай менән Булат ағай бүләкле булды","Миәкә районының Илсеғол ауылында йәшәүсе Гүзәл апай менән Булат ағай Мөхәмәтйәновтар 26 башватҡыстың 24-нә дөрөҫ яуап тапҡан. Бөгөн уларға Октябрьский ҡалаһында йәшәүсе гәзитебеҙ дуҫы Миҙхәт Шәрипов әҙерләгән махсус бүләк - милли орнаменттар менән биҙәлгән ҡымыҙ сервизы тапшырылды. Миҙхәт ағай былтыр үҙе ошо конкурста еңеүсе булғайны. Матур йоланы дауам итеп, Мөхәмәтйәновтар ҙа киләһе йылдың еңеүсеһенә бүләк вәғәҙәләне."
"Берәүҙәр күп ҡатынлылыҡ тәҡдим итә, икенселәр ҡурсаҡ ҡатындарға өҫтөнлөк бирә","Бына бит етте заман... Япондар ҡурсаҡ ҡатындарға өҫтөнлөк бирә башлаған.Улар фекеренсә, ҡатын алыу ҡиммәткә төшә. Туй үткәреү, йола буйынса ҡалым һалыу – быларҙың барыһы ла кеҫәгә арыу ғына һуға. Ҡурсаҡ ҡатынды бер һатып алаһың да, ул затлы туй ҙа, ашарға ла, кейенергә лә һорамай, ирешеп, теңкәгә лә теймәй. Бар эшләгән, йыйған мөлкәтең үҙеңә генә.Бындай ҡурсаҡтарҙы етештереүселәр иһә, эргәңдә ниндәй ҡатын булыуын теләйһең, шундайҙың күсермәһен эшләп бирәләр икән. Хатта теләк булғанда беренсе мөхәббәтеңдең фотоһын алып барып эшләтеп, ғүмерлеккә йәр итергә була...Иң ҡыҙғанысы, бындай хәлде Японияның йәштәре лә дәррәү күтәреп алған. Ысын кәләш нимәгә ул, ҡурсаҡ менән йәшәп булғанда?!Бындай кәләш-ҡурсаҡтарҙың хаҡы төрлөсә! Йәғни комплектацияһына ҡарап, 500–5000 долларға ҡәҙәр. Был ғына ла түгел, илдә егет ҡурсаҡтар ҙа етештерелә башлаған! Сит илдең тере түгел ирҙәр, ҡатындар менән йәшәүе беҙҙең илдә лә модаға әйләнмәҫ тимә. Алла һаҡлаһын!"
Бесәйҙәрҙең дә чибы буласаҡ,"РФ Дәүләт Думаһы депутаттары Ауыл хужалығы министрлығынан ветеринария именлеге тураһындағы закон проектын һәм йорт хайуандарын идентификациялау ҡағиҙәләрен эшләүҙе тиҙләтеүҙе һорай. Һүҙ йорт хайуандарын, бесәй, эттәрҙең мәжбүри иҫәпкә алыу нормалары тураһында бара. Һәр хайуандың биографияһын күреү өсөн, иҫәпкә алыуҙы тәртипкә һалырға кәрәк. Был нәҫел эшенә лә, прививкаларға ла ҡағыла .Быларҙың барыһы ла законда теркәлергә тейеш. РФ Ауыл хужалығы министрлығы закон проектын октябрҙә Рәсәй Хөкүмәтенә тапшырасаҡ."
Ниһайәт! Вейптар тыйылды!,"Урамдарҙа иғтибар иткәнһегеҙҙер - йәш-елкенсәк аҡ томан кеүек төтөн сығарып ниҙер көйрәтә. Ябай тәмәке кеүек түгел, әллә ниндәй ваниль-маҙар еҫтәре аңҡып китә. Баҡтиһәң, үҫмерҙәр һәм йәштәр шулайтып электрон тәмәке йәки вейп ҡуллана икән. Сигарет ҡабы кеүек приборҙа ҡыҙҙырма спираль махсус ҡатнашманы быуға әйләндерә, мундштук аша шуны йоталар.Ябай тәмәкегә ҡарағанда зыянһыҙ тиһәләр ҙә, вейптар яман шеш, астма кеүек ауырыуҙар тыуҙыра, организмды ағыулай. Ошоно күҙ уңында тотоп, Башҡортостанда балаларға һәм үҫмерҙәргә электрон тәмәкеләр, кальяндар, вейптар, тәмәкеһеҙ тартыу ҡатнашмалары, таштар, сироптар һәм уларҙың аналогтары тыйылды. БР Дәүләт Йыйылышы депутаттары бөгөн бәлиғ булмағандарға ошондай тауарҙар һатыуҙы сикләү тураһында тейешле закон ҡабул итте. Башҡортостан Республикаһы — Дәүләт Йыйылышы рәйесе Константин Толкачев аңлатыуынса, тиҙҙән республиканың Административ хоҡуҡ боҙоуҙар кодексына балаларға ошо тауарҙарҙы законһыҙ һатҡан өсөн яуаплылыҡ билдәләгән үҙгәрештәр индереләсәк.- Әле баштан тыйыуға ҡарамаҫтан, яза нормаһының булмауы мөмкин. Шулай ҙа сауҙа селтәрҙәре вәкилдәре уйланыр, законды үтәр тип ышанабыҙ. Уларҙың абруйы туранан-тура шуға бәйле. Өҫтәүенә бындай хәл оҙаҡ дауам итмәҫ, - тине спикер. Константин Борисович тиҙҙән законды боҙған өсөн яза билдәләнер тип вәғәҙәләне. Ә уға тиклем уның үтәлешен йәмәғәтселәр күҙәтәсәк."
Бәшмәкле салат,"Салат өсөн 1,5 кг бәшмәк, 1 кг помидор, 1 кг татлы борос, 0,5 кг башлы һуған, 700 г кишер, 150 г шәкәр, 50 г тоҙ, 100 мл 9 процентлы аш һеркәһе, 300 мл көнбағыш майы алына.Салат тәмле һәм матур булһын өсөн йыйылған бәшмәктәр ныҡ, таҙа булһын. Уларҙы таҙартып, матур итеп йыуып, киҫәктәргә турап, өҫтөнә һыу ҡойоп 5–10 минут ҡайнатырға. Артабан тишекле сүмес аша һөҙөп, һалҡын һыу менән сайҡатырға һәм ҡоро табаға һалып, артыҡ һыуы бөткәнсе, бутай-бутай утта тоторға. Помидор менән татлы боросто, үҙегеҙгә нисек оҡшай, шулай турарға. Һуғанды түңәрәкләп ҡырҡырға, кишерҙе ҡырғыстан үткәрергә. 5–7 литрлыҡ кәстрүлгә 300 мл көнбағыш майы ҡойорға, бер аҙ ҡыҙҙырғас, помидорҙарҙы һалырға. 5 минуттан һуң татлы боросто, һуғанды, кишерҙе һәм бәшмәкте ҡушырға. ¾ стакан шәкәр, тоҙ өҫтәп, талғын утта 45–60 минут, болғата-болғата ҡайнатырға. Кемдәр әсе ярата, әсе боросто турап ҡушырға мөмкин. Һуңынан 100 мл аш һеркәһе өҫтәп, тағы ла биш минут ҡайнатырға һәм банкаларға һалып, нығытып ябырға."
Мотоциклда түңкәрелгән,"Дыуан районында юл-транспорт фажиғәһе 16 йәшлек үҫмер өсөн саҡ фажиғәле тамамланмай ҡала.Йәш егет ҡулдан ҡоролған мотоциклда ауыл урамы буйлап йөрөп килергә була. Әммә руль менән идара итә алмау сәбәпле, мотоциклы менән бергә түңкәрелә. Һөҙөмтәлә, йәш водителгә медицина ярҙамы талап ителә, уны дауаханаға оҙаталар.Шулай уҡ Бишбүләк районында 29 йәшлек ҡатын машина менән юлдан ситкә сығып оса һәм машинаһы түңкәрелә. Сығышы менән Ырымбур өлкәһенән булған ҡатын, төрлө тән йәрәхәттәре менән дауаханаға мөрәжәғәт итә."
"""Әсәлек капиталы""ның күләме арта","Киләһе йылда беҙҙең ғаиләләрҙең яратып өлгөргән ""маткап"" суммаһы байтаҡҡа арттырылыуы көтөлә. Ул 13 000 һумға артып, 466 мең һумға етәсәк. Был хаҡта РФ Премьер-министры Дмитрий Медведев хәбәр итте. Ҡаҙнаға 316 миллирад һум һалып та ҡуйылған. Әйҙәгеҙ, йәштәр демографияға өлөшөгөҙҙө индерегеҙ. Бер ыңғай әлеге ""маткап""ты ла алырһығыҙ. Ярҙам бит әҙме-күпме."
Өфө водителдәре! Күперҙәрҙә тиҙлекте кәметегеҙ!,"Көндәр һыуыта, төндәрен һауа температураһы минусҡа төшә. Ошоно күҙ уңында тотоп, баш ҡала күперҙәрендә, юл үткәргестәрендә тиҙлекте сикләүсе яңы юл тамғалары ҡуйып сыҡҡандар.Бындай инженер ҡоролмалар аҫтан да өҫтән дә һыуына, шуға күрә лә боҙлауыҡ еңел барлыҡҡа килә. Хәҙер водителдәргә күпер-маҙарға яҡынайып килгәндә тамға аҫтынан тиҙлекте 40 саҡрымға тиклем кәметергә кәрәк. Унан һуң алда 50 метрҙай арауыҡта юлдың тайғаҡ булыуын күҙ уңында тотоу мотлаҡ.Яйлап хәрәкәт итегеҙ, ҡапыл боролмағыҙ һәм туҡтамағыҙ, ""поворот"" сигналын күрһәтергә онотмағыҙ. Алда барыусыға үтә яҡынаймағыҙ."
Һин дә үҙ ағасыңды ултырт!,"Республика көнөнә уңайынан 5 октябрҙә «Йәшел Башҡортостан» акцияһы үтәсәк. Был көндө ҙур ҡарағай, шыршы, ҡайын, йүкә,миләш, тополь ағастары, әлморон, спирея кеүек ҡыуаҡлыҡтар ултыртыласаҡ. Был эштә теләге булған һәр кем ҡатнаша ала. Ҡала һәм район хакимиәттәре ултыртыу материалдары, майҙансыҡтар әҙерләйәсәк."
"Бесән ҡар аҫтында ҡалырға тейеш түгел, сабып ҡалайыҡ...","Фотолағы күренешкә ышанырғамы, юҡмы? Дөрөҫ күрәһегеҙ - ҡар яуа, юл ситендә берәү бесән саба. Салғы һелтәмәй инде, шулай ҙа ""бесәнсе""не йәлләп кителде.Хужа үҙенә бесән әҙерләй, тип уйламағыҙ. Бесән етмәһә, кеше лутсы малын һуйып ашай.Был коммуналь-хужалыҡ хеҙмәткәре булырға тейеш. Һәр хәлдә социаль селтәрҙәрҙә йәмәғәт эшмәкәре Азамат Ғәлин шулай ти. «Идет активная фаза заготовки придорожного сена. Запасаемся вдоволь. Отправим на экспорт», – тип төрттөрөңкөрәп яҙған икән ул. Баҡһаң, аҙналыҡ оператив кәңәшмәлә Радий Хәбиров юл ситтәрендә үлән үҫеүе менән ризаһыҙлығын белдергән. Юл юл һымаҡ булырға тейеш бит, ә бесәнлек түгел. Шуға ла ""коммунальщиктар"" тәртип булдырырға сыҡҡан. Рашҡы яуған да ебәргән. Тәбиғәтте еңеп буламы ла, алдан белеп буламы? Көлкө түгел инде..."
«Стаж»лы наркомандар ҙа бар,"Өфө районында полиция хеҙмәткәрҙәре наркотиктар менән мауыҡҡан 39 йәшлек ирҙе ҡулға алған. Уның өйөндә балаҫ аҫтында был ағыулы синтетик матдә һаҡланған. Асыҡлауҙарынса, ир алты йыл наркотик ҡуллана икән. Бер ҡайҙа ла эшләмәгәс, сауҙа итеү менән дә шөғөлләнгән. Дилер илерткесте Михайловка ауылындағы һәм Затон биҫтәһендәге таныштарына ғына һатҡан. Ғәйепләнеүсегә наркотиктарҙы законһыҙ һаҡлағаны һәм һатҡаны өсөн енәйәт эше ҡуҙғатылған. Хәҙер уға төрмәлә насар ҡылығынан арынырға тура киләсәк."
Өйгә эште нисә сәғәт эшләргә?,"“Роспотребнадзор” хеҙмәткәрҙәре белдереүенсә, өйгә эштең дә үҙ ваҡыты бар. 2-3-се кластар өсөн ул 1,5 сәғәттән дә артыҡ булмаҫҡа тейеш! 4-5-се кластар өсөн 2 сәғәт ҡаралған. 6-8-се кластар өсөн – иң күбендә 2,5 сәғәт. 9-11-се кластар өсөн – 3,5 сәғәт.Башланғыс кластарға иһә “Роспотребнадзор”, өйгә эш эшләргә иң ҡулай ваҡыт көндөҙгө сәғәт 3-тән алып 4-кә тиклем, тип белдерә. Дәрестән һуң һәм өйгә эш эшләр алдынан бала 2 сәғәт саф һауала ял итергә тейеш, ти белгестәр. Их, был ҡағиҙәләрҙе үтәп кенә өйгә эш әҙерләп булһын ине ул! Ҡайһы ваҡыт өйгә эш эшләү ваҡыты төнгө сәғәт 12-гә тиклем һуҙыла! Ә һеҙҙең нисек, был нормаларҙы үтәйһегеҙме?"
"""Тәүтормош кешеһенең ер аҫты галереяһы""на кил!","Өфөлә “Тәүтормош кешеһенең ер аҫты галереяһы. Оло асыштың 60 йыллығына” тип аталған фотокүргәҙмә асылаШүлгәнташ мәмерйәһен Башҡортостанда белмәгән кеше юҡ. Мәмерйәнең мөһабәтлеген, ундағы мамонт, дөйә, ат һүрәттәрен үҙҙәре барып күргәндәр ҙә байтаҡ. Әммә ҡараңғы ер аҫты донъяһының бөтөн матурлығына махсус яҡтыртҡанда ғына тамаша ҡылып була. Таш диуарҙаан ағып төшкән ғәжәйеп формалағы кальцит ҡатламы, рәшәткә, өсмөйөш кеүек геометрик биҙәктәр, таш ҡыуышлығындағы һыҙаттар – быларҙың барыһын да Күсемһеҙ мәҙәни мираҫ объекттарын һаҡлау һәм файҙаланыу буйынса ғилми-етештереү үҙәге заказы буйынса эшләгән профессиональ фоторәссамдарҙың эштәрендә күрергә мөикин.Фотоһүрәттәр 1 октябрҙә БР Милли музейында күргәҙмәгә ҡуйыла.Европа мираҫы аҙналығы сиктәрендә бында 1-8 октябрҙә “Тәүтормош кешеһенең ер аҫты галереяһы. Оло асыштың 60 йыллығына” тип аталған фотоэкспозиция эшләй.Сара тәбиғәт ҡомартҡыһында боронғо палеолит дәүеренә ҡараған һүрәттәр табылыуына 60 йыл тулыуына арнала. Ойоштороусылар – Башҡортостан Республикаһының Мәҙәни мираҫ объекттарын дәүләт һаҡлауы идаралығы , Башҡортостандың Күсемһеҙ мәҙәни мираҫ объекттарын һаҡлау һәм файҙаланыу буйынса ғилми-етештереү үҙәге һәм “Шүлгәнташ мәмерйәһе” тарихи-мәҙәни музейы-ҡурсаулығы.Экспозиция өсөн профессиональ фотограф Сергей Пешковтың, спелеолог Юрий Соколовтың һәм “Шүлгәнташ мәмерйәһе” тарихи-мәҙәни музейы-ҡурсаулығы ғилми хеҙмәткәре Раян Әхмәтйәновтың 30-ҙан ашыу үҙенсәлекле фотолары һайлап алынған. Бынан тыш, бихисап фотолар менән интерактив стенд һәм мәмерйәгә 3Д-тур әҙерләнә.Шүлгәндең серле ер аҫты донъяһын күрергә Милли музейға рәхим итегеҙ!"
Йылайыр районында 70 йәшлек инәй урманда аҙашҡан,"Пенсионер ҡатын яҡындағы урманға бәшмәк йыйырға сыға һәм үҙе лә һиҙмәҫтән аҙаша. Ярай әле кеҫә телефоны була, замана инәйе 112 номерын йыйып, хәлен аңлатып бирә. Ул урман диләнкәһендә булған бағаналағы яҙыуҙарҙы әйтә, был мәғлүмәт ҡотҡарыусыларға уны табырға ярҙам итә.Ваҡиға урынына Йылайыр районының полиция хеҙмәткәрҙәре тиҙ арала барып етә. Эске эштәр хеҙмәткәрҙәре өлкән йәштәге инәйҙе таба һәм өйөнә алып бара. Бөгөн инәй үҙен ҡотҡарыусы полиция хеҙмәткәрҙәре Сергей Алексеевҡа, Нуритдин Мәхмүтовҡа, Илнур Күҙәшевҡа рәхмәт әйтә."
V ШОС һәм БРИКС эшҡыуарлыҡ форумы бауырһаҡтан яҙыу менән аптыратты,"Өфөлә үткән V ШОС һәм БРИКС илдәре төбәктәренең кесе һәм урта эшҡыуарлыҡ форумында бауырһаҡтан #UfaForumSCOandBRICS хэштег яҙыуын яһағандар. Уның ауырлығы 150 килограмм тәшкил иткән.Башҡортостан үҙенең аш-һыуы һәм ҡунаҡсыллығы менән дан тота. Ошоно күҙ уңында тотоп, эшҡыуарлыҡ форумында бауырһаҡтан - майҙа ҡыҙҙырып яһалған ҡамыр тәмлекәсенән ике тәүлек дауамында яһалған #UfaForumSCOandBRICS хэштегы күрһәтелде. Уны Рәсәйҙең Рекордтар китабына индерҙеләр. Хэштег нимә ул тиерһегеҙ. Интернет ҡулланыусылары асҡыс һүҙ алдына # рәшәткә символын ҡуйып, берәй яңылыҡ, ваҡиға тураһында яҙа, башҡалар шул асҡыс буйынса яңылыҡты эҙләп таба. #UfaForumSCOandBRICS хэштегы ла бар донъяға V ШОС һәм БРИКС илдәре төбәктәренең кесе һәм урта эшҡыуарлыҡ форумы тураһында һөйләй. Бауырһаҡ үҙе үткәндәрҙән хәҙергегә сәләм еткерә, башҡорт халҡының ҡунаҡсыллығын, форумдың берҙәмлек, дуҫлыҡ яҡлы булыуын күрһәтә.Бауырһаҡлы рекордты ҡуйыу идеяһы менән БР Сауҙа-сәнәғәт палатаһы сығыш яһаны."
Ҡыҙыл сөгөлдөрҙөң файҙаһы бик ҙур,"Йодтың күплеге буйынса сөгөлдөр башҡа йәшелсә араһында беренсе урындарҙың береһен биләй. Шуға ла сөгөлдөрлө ризыҡ атеросклероз менән яфаланыусыларға файҙалы. Сей сөгөлдөр һутын матдәләр алмашын яҡшыртыу өсөн һәм организмды нығытыусы сара булараҡ эсергә тәҡдим ителә. Бешкән сөгөлдөр гипертония сирҙәренән дә файҙалы, сөнки унда ҡан баҫымын төшөрөүсе магний күп. Халыҡ медицинаһында, ҡан баҫымы юғары булғанда һәм тынысландырыусы сара булараҡ, яртылаш бал ҡушылған сөгөлдөр һуты эсәләр ( көнөнә 3-4 тапҡыр яртышар стакан). Тымау төшкәндә, бешкән сөгөлдөр һуты менән танау эсен сай7ыралар. Ангинаны дауалау өсөн дә бик уңайлы ул. 1 ҡыҙыл сөгөлдөрҙө ваҡ ҡырғыстан ҡырырға. 1 стакан массаға 1 ҡалаҡ 9 процентлы аш һеркәһе өҫтәргә. Был ҡатнашманы ҡараңғы урынға ҡуйып 4 сәғәт тоторға. Аҙаҡ ҡалын туҡымаға һалып һығырға. Ҡуйы массаһын ташларға, ә һыуы менән 2,5 сәғәт һайын тамаҡты сайырға."
Бик үҙенсәлекле авария,"Татарстандың Яр Саллы ҡалаһында бик ҡыҙыҡ ҡына юл ваҡиғаһы булған. Туҡталыштан йыраҡ түгел ике иномарка «осрашҡан». «КИА Керато» «КИА Рио» автомобиленең уң яҡ ҡабырғаһына алғы һәм артҡы тәгәрмәстәре менән барып менгән. Бәхеткә күрә, бер кем дә зыян күрмәгән, водитель туҡтап, көскә пассажирҙарын сығарып өлгөргән. Шундай үҙенсәлекле итеп машинаһын ҡуйған икенсе водитель, үҙен бик тыныс тотоп, был юл-транспорт ваҡиғаһында унан башҡа бер кем дә ғәйепле булмауын таныған."
"""Халыҡ-ара кооперация һәм экспорт"" милли проектына ҡушылыусылар һаны арта","Рәсәй Президенты башланғысы менән ғәмәлгә ашырыла башлаған 12 милли проект араһында экспортлауҙы үҫтереүгә бәйлеһе лә бар. Беҙҙең республикала уны хуплап ҡаршы алдылар.""Халыҡ-ара кооперация һәм экспорт"" милли проектына ярашлы, төрлө субсидия ла ҡаралған. Мәҫәлән, ошо көндәрҙә Башҡортостандың тағы өс предприятиеһына продукция экспортлауға тотонолған логистик сығымдарына судсидия бүлеү тураһында билдәле булды. Улар - «Стройхимторг», «Взрывгеосервис», «ТрансТерминалЛес» йәмғиәттәре. Дөйөм алғанда, әлегә бындай дәүләт ярҙамы менән 21 экспортер-компания файҙалана. Субсидия суммаһы күләме 13 миллион һумға еткән. ӘйткәндәйРеспублика ҡаҙнаһынан субсидия республика биләмәһендә теркәлеп, үҙҙәре етештергән тауарҙы сит илдәргә һатыусы бәләкәй һәм урта компанияларға тәғәйенләнә."
Татарҙар Әлфиә Афзаловаға һәйкәл ҡуйған,"Татарстанда легендар йырсы, татарҙар ҙа, башҡорттар ҙа яратып тыңлаған Әлфиә Афзаловаға Яңы Татар зыяратында һәйкәл ҡуйғандар. ""Татар-информ"" хәбәр итеүенсә, йырсы сәхнә образында концерт күлдәгендә һәм ҡулына микрофон тотторолған көйөнсә һынландырылған. Скульптура авторы - Фәнил Вәлиуллин.Һәйкәл асҡанда күрше республиканың мәҙәниәт әһелдәре, Афзалованың эстрада буйынса коллегалары ҡатнашҡан. Ҡазан уртаһында ла монумент ҡуйыу, йырсы исемендәге музей асыу, исемен Гиннестың рекордтар китабына индереү кәрәк тигән тәҡдимдәр яңғыраған.Әйткәндәй, ошо көндәрҙә популяр йырсы Салауат Фәтхетдинов ике татар йыры легендаһы - Әлфиә Афзалова менән Илһам Шакиров бергә торған көйөнсә һәйкәл урынлаштырайыҡ тигән тәҡдим яһаны. Әлфиә Афзалова (1933-2017) — легендар йырсы, Рәсәйҙең атҡаҙанған артисы, Татарстандың халыҡ артисы. Уның тормошо һәм ижады Башҡортостан менән ныҡ бәйле булған. Бала сағын беҙҙәге Краснокама районында үткәргән. Ижадын йәштәр ҙә ололар ҙа ярата. 14 телдә йырлай алған."
Йылылыҡ өсөн түләү 50 процентҡа арта?!,"Октябрь башынан уҡ йылылыҡ өсөн яңы схема буйынса түләй башлаясаҡбыҙ. Был турала БР Хөкүмәтенең тейешле ҡарары бар. Беҙ быға тиклем фатирҙарҙа йылы булһа ла, булмаһа ла, бер хаҡ түләнек. Йәғни йылылыҡ өсөн түләү йыл әйләнәһенә һуҙыла ине. Хәҙер иһә батареялар йылы булған осорҙа ғына түләйәсәкбеҙ. Был яҡынса һигеҙ ай тирәһе. Үҙегеҙ уйлап ҡарағыҙ инде шунан: түләү, әлбиттә, артасаҡ, ҡалған дүрт айҙыҡы ҡайҙа була, тиһегеҙ?Бер яҡтан логик бәйләнеш юҡ һымаҡ. Сөнки йәйге айҙарҙа ""отопление"" булмай бит. Һигеҙ ай өсөн түләгәс, арзанайырға тейеш кеүек. Тик... иҫәп приборы нисек күрһәтер бит әле!? БР торлаҡ-коммуналь министры урынбаҫары Марат Шәңгәрәйев әйтеүенсә, ҡайһылыр фатирҙарҙа приборҙар тора, тормағанында норматив буйынса түләйәсәктәр. Хаҡ 50 процентҡа тиклем артыуы ихтимал. 19 - 20 процентҡа, тип тә тынысландыралар. Уның ҡарауы йылытыу миҙгеле бөткәс, түләү булмаясаҡ. Яңыса хаҡтар яҙылған квитанция октябрҙән киләсәк. Йәғни иҫәпләү йылытыу миҙгеле башланғандан алып барыла. Льготалар тураһында белешергә онотмағыҙ. Әйткәндәй, һеҙҙең фатирҙа йылы бирҙеләрме әле?"
Бер бала ла юғалмаһын!,"Илдең билдәле “Лиза Алерт” эҙләү отряды сираттағы социаль һынауын уҙғарҙы. Унда теләк буйынса ата-әсәләр һәм уларҙың балалары ҡатнашты. Сит кешеләр уйын майҙансығынан 3 – 12 йәшлек балаларҙы үҙҙәре артынан эйәртеп, ситкә алып китергә тейеш ине. Экспериментта ҡатнашыусы 17 баланың 15-е сит кешеләргә әүрәй һәм улар менән китергә ризалаша. Уйланырлыҡ һандар... Уйын майҙансығынан баланы нисек алып китәләр? Бала урлаусылар, ғәҙәттә, “Әйҙә, һиңә матур ғына бесәй балаһы бирәм”, “Тәмле генә туңдырма менән һыйлайым”, “Велосипедта алып йөрөйөм” тигәнерәк тәҡдимдәр менән яғымлы итеп һүҙ ҡуша икән. Йәки “Һине әсәйең саҡыра, миңә илтеп ҡуйырға ҡушты”, “Бер көсөктө ашатып киләйек” тиһәләр, бала шунда уҡ ышана. Бала ҡараҡтары һәр саҡ уҫал булмай!Бала ҡараҡтарын йәмһеҙ, агрессив ир-ат итеп күҙ алдына килтермәгеҙ. Бөгөн улар араһында ҡатын-ҡыҙҙар күберәк, ти белгестәр. Сөнки бәләкәстәр интуитив рәүештә гүзәл затҡа нығыраҡ ышана. Балағыҙҙы таныш булмаған апайҙар менән дә һөйләшмәҫкә өйрәтегеҙ. “Ярҙам һорауҙың бер ояты ла юҡ!”Әйткәндәй, “Лиза Алерт” экспериментында ҡатнашҡан балаларҙың ҡайһы берәүҙәре, ят кешеләргә эйәреп китеп барғанда уҡ, “уның бер ниндәй ҙә ҡуян күрһәтмәйәсәген” аңлаған. Тик улар ярҙам һорарға, кеше араһында ҡысҡырырға оялған. Ә 7 – 12 йәшлектәр урамда ҡысҡырып, ҡасып китеп үҙенә иғтибар йүнәлтмәгән, сөнки улар сәйер булып күренеүҙән тартынған, имеш. Шулай уҡ, “өлкәндәр ҡушҡанды үтәргә кәрәк”, “ҙурҙар һәр саҡ дөрөҫөн әйтә, алдашмай” тигән сәбәптәр арҡаһында, балалар эксперимент мә­лендә үҙ-үҙен ҡотҡарыу өсөн бер ни ҙә эшләмәгән. Эҙләү отряды белгестәре тағы бер проблеманы күтәрә: баланы майҙансыҡтан алып китеүҙәрен күргән шаһиттар араһында берәү ҙә бер ниндәй ҙә сара күрмәгән. Тирә-йүндәгеләрҙең иғтибарлыраҡ булыуы, бәлки, берәүҙең ғүмерен һаҡлап ҡалыр! Ят кешеләрҙең бер тәҡдименә лә ризалашмаҫҡа!Таныш булмаған кешеләр нимә тәҡдим итһә лә, баш тартырға кәрәк, хатта бәләкәй генә кәнфит тотторам тиһәләр ҙә! Был балағыҙ өсөн төп ҡағиҙә булһын, ғөмүмән, шикле әҙәмдәрҙән алыҫҡараҡ китегеҙ һәм кеше күп булған ергә барып тороғоҙ, тип аңлатығыҙ. Шулай уҡ таныш булмаған үҫмерҙәр компанияһы янына бармағыҙ һәм ташландыҡ ерҙәрҙә, хужаһыҙ йорттар эргәһендә уйнамағыҙ. Таныш булмаған кешеләргә бер ваҡытта ла ишек асмағыҙ һәм ят машинаға бер ҡасан да ултырмағыҙ, тигән алтын ҡағиҙәләрҙе лә өйрәтегеҙ! Башланғыс синыф уҡыусыларына ғына түгел, урта һәм өлкән синыф уҡыусыларына ла аңлатығыҙ, сөнки үҫмерҙәрҙе лә урлайҙар. Хөрмәтле өлкәндәр!Балаларға хәүеф янаған осраҡтарҙа битараф булмайыҡ. Ниндәйҙер ғәҙәттән тыш хәлдең шаһиты булып был турала саң ҡағыу — һәр кемдең намыҫ эше."
Тәнзилә ТАҺИРОВА,"Йәмле, йырлы Йылайыр районының Һабыр ауылында тыуып үҫкәнмен. Кескәй саҡтан, әсәйемә оҡшап, йырға, ижадҡа ғашиҡмын. Тыуған ауылымдағы урта мәктәпте алтын миҙалға тамамлап, әле Башҡорт дәүләт университетының башҡорт филологияһы һәм журналистика факультетында уҡыйым.Ижад юлыма килгәндә, “Бәйләнештә” селтәрендә “Тамсыҡай” исемле төркөмөмдә шиғырҙарымды теркәйем. 2018 йылда “Аманат” журналының йәш хәбәрсеһе исемен алдым һәм шул уҡ баҫманың “Йыл һылыуы – 2017” титулына лайыҡ булдым.Ижадҡа ғашиҡлығым тормош юлымды һайлауға ла ныҡ йоғонто яһаны. Хәҙер ҙә алдынғылыҡты бирмәй, районыма кәрәкле кеше булырға тырышам. Быйыл әхирәтем менән Өфөлә Йылайыр йәштәре берлеген ойоштороп ебәрҙек. Унда йылайырҙарҙы бергә туплап, районыбыҙҙы төрлө яҡлап күрһәтергә ынтылабыҙ.Буш ваҡытым әҙ булһа ла, уны файҙалы итеп үткәрергә тырышам. Фото төшөрөргә яратам. Тормоштоң төрлө төҫөн кадрҙарҙа мәңгеләштерәм. Шулай уҡ башҡорт гәзит-журналдарын уҡыйым, уларҙа үҙемдең дә ижад емештәрем күренеп ҡала.Киләсәккә пландарым: башҡорт телен үҫтереүгә булышлыҡ итеү һәм үҙемде телевидение өлкәһендә һынап ҡарау. Йәшәү девизым: ҙур хыялдарға – бәләкәй аҙымдар менән. Сөнки һәр ҙур эш бәләкәй һәм ҡыйыу аҙымдарҙан башлана."
Республикала 450 мең тоннанан ашыу тауар һөтө етештерелгән,"Йыл башынан төбәк ауыл хужалығы предприятиелары һәм фермер хужалыҡтары 451,2 мең тонна һөт һатҡан йәки тапшырған, был былтырғы шул ваҡыт арауығынан 817 тоннаға күберәк. Тауар һөтө етештереүҙә Саҡмағош районы алдынғы - бындағы күрһәткес йыл башынан 40,7 мең тонна тәшкил итә. Һауым буйынса икенсе урында стәрлетамаҡтар килә - 28,3 мең тонна. Өсөнсө урынды Дүртөйлө биләгән - 23,4 мең тонна. Әйткәндәй, республикала йыл башынан тулайым һауым 1 млн 122 мең тонна тәшкил итә."
"Үәт, ҡыҙыҡ! (20.09.2019)","* * * Һалым инспекторы бер ирҙән: – Һеҙҙең эш хаҡығыҙ шул тиклем бәләкәй, шундай йорт төҙөргә ҡайҙан аҡса алдығыҙ?– тип һорай. – Бер ваҡыт йылғала балыҡ ҡармаҡлап ултырғанда алтын балыҡ эләктерҙем. Шул балыҡтан ҙур йорт биреүен һораным, – ти ир. – Юҡты һөйләмә, – тип асыулана инспектор,– мин һеҙҙең шул әкиәтегеҙгә ышана тип уйлай­һығыҙмы әллә? – Ышанмайһығыҙмы? Әйҙәгеҙ, киттек. Йортомдо күрһәтәм, – тигән ир. * * * Судья: – Ғаризағыҙҙан күренеүенсә, ғәйепләнеүсе һеҙҙе йүләр тип атаған. Был дөрөҫмө? – Дөп-дөрөҫ. – Улайһа, нимәгә зар­ланаһығыҙ? * * * «Яңы урыҫ» ресторанда. – Һеҙҙә ҡыр өйрәге ите бармы? – Юҡ. Теләһәгеҙ, беҙ һеҙҙең өсөн генә ҡыр өйрәге ите итеп бешерә алабыҙ. * * * Бер ҡыҙ егетенә СМС-хәбәр яҙа: «Әйҙә кил. Атай осрашыуға ҡамасауламаҫ. Аяғын ауырт­тырҙы. Урынынан да тормай ята». Егет яуап яҙа: «Бик килер инем. Атайың аяғын ауырттырған ерем бик ныҡ ауырта шул»."
Владимир Путин: Беҙҙең хеҙмәттәшлек гуманитар юҫыҡта,"Рәсәй Президенты кисә үҙендә Венесуэла делегацияһын ҡабул итте. Кремлгә Мадуро әфәнде килеп төштө. Ә беҙ алдан был осрашыуҙы белә инек инде.Дәүләт башлыҡтары хеҙмәттәшлек тураһында әңгәмә ҡорҙо. Владимир Путин әйтеүенсә, һуңғы айҙарҙа тауар әйләнеше күләме 10 процентҡа артҡан. Айырыуса ауыл хужалығы продукцияһы менән алмашыу яҡшы бара. - Мы считаем, что это очень важно с учётом непростой ситуации, в которой оказалась Венесуэла в связи с внешним давлением. Поэтому мы можем рассматривать эту часть нашего взаимодействия даже как своего рода гуманитарное сотрудничество, поскольку эта продукция прямо связана с благосостоянием людей, с реализацией их прямых потребностей в продовольствии, - тип белдерҙе беҙҙең Президент. Рәсәй Венесуэлаға медицина тармағында ла булышлыҡ итә: дарыуҙар һатабыҙ. Тиҙҙән 1,5 миллион доза киҙеүгә ҡаршы вакцина сығарырға күҙаллап торабыҙ икән. Рәсәй был илдең иҡтисадына дүрт миллиард доллар инвестиция һалған. Хәрби өлкәлә лә хеҙмәттәшлек бара. Николас Мадуро үҙ сиратында беҙгә килеүенә шатланыуын белдерҙе. Бергә теләһә ҡайһы ҡаршылыҡты ла еңеп сығасағыбыҙҙы ла әйтте. Быйылғы бәйләнештәргә һығымта яһау йәһәтенән ҡарағанда, был осрашыуҙың мөһимлеген дә телгә алды. Ҡыҫҡаһы, венесуэлдар үҙҙәрен Мәскәүҙә комфортлы тоя һәм һәр саҡ теләп киләләр. Моғайын, хеҙмәттәшлектең яңы проекттары ла ғәмәлгә ашырыла башлар."
Мөфтөй ниңә күп ҡатынлылыҡ яҡлы?,"Мәскәү мөфтөйө Илдар Аляутдинов (Ғәләүетдинов) йәмғиәтте ""ҡужғытып"" ебәрерлек фекерен әйткән. Әлбиттә, шунда уҡ ҡаршы төшөүселәр күп булды.РИА-Новости хәбәр итеүенсә, Илдар хәҙрәт былай тигән: - Легализация многоженства по всей России позволила бы решить ряд социальных проблем, вызванных существенным численным преимуществом женщин относительно мужчин. Беләһегеҙҙер, беҙҙең илдә ҡатын-ҡыҙҙар ирҙәрҙән байтаҡҡа артыҡ. Йәғни, ир затына ҡытлыҡ бар.Әгәр ҙә гүзәл затҡа законлы икенсе (һәм артабанғы, исламда бер юлы дүрт никах рөхсәт ителә) ҡатын булып, үҙ хоҡуҡтарын яҡлау мөмкинлеге биргән механизмдарҙы ҡануни рәүештә булдырһаҡ, күп социаль проблема хәл ителер ине, тигән фекерҙә Аляутдинов әфәнде. Һәм былай тип өҫтәгән: - Вдобавок было бы намного меньше той греховности и блуда, которые сейчас так стремительно распространяются. Быныһын дөрөҫ әйткән. Сөнки ""һулға"" даими йөрөүсе ирҙәр ҙә, һөйәркә булып йәшәүсе ҡатын-ҡыҙҙар ҙа етерлек.Күп ҡатынлылыҡ беҙҙә, ғөмүмән, булмаясаҡ. Рәсәйҙең күпселек халҡы быға ҡырҡа ҡаршы, тигән фекерҙәр әйтелде. Тәүҙә бер ҡатынын ашатһын, кейендерһен әле, тип әле үк иренә йоҙроҡ күрһәтеүселәр ҙә табылды. Әгәр ҙә был закон менән рөхсәт ителһә, ирҙәр барыбер ике ҡатын ала алмаясаҡ. Сөнки ҡатындарға тигеҙ мөнәсәбәт, тиң шарттар, берҙәй тигеҙ хәстәрлек күрһәтелергә тейеш. Мәҫәлән, ир һәр ҡатынына ҡайҙан фатир алып бирә алһын? Байҙар, бәлки, булдырыр ҙа. Әммә башҡалар муйындан кредитта, ипотекала бит. Теләһәләр ҙә берәүҙән артыҡ ҡатынды ала алмаясаҡтар. Шулай тип фәлсәфә һата башланылар.Ҡатындарҙан бышылдап ҡына, ә һеҙ ирегеҙ икенсене алам тиһә, нишләр инегеҙ, тип һорарға ла ҡурҡыныс әле..."
Әбйәлилдәр ҡайҙа? Иртәгә - Өфөлә!,"Иртәгә, 26 сентябрҙә, Өфө ҡалаһының Хөсәйен Әхмәтов исемендәге Башҡорт дәүләт филармонияһында Башҡортостан Республикаһына 100 йыл тулыуға арналған муниципаль берәмектәр араһында үткәрелгән «Башҡортостан тарихы биттәре» фестиваль-марафонында Әбйәлил районының презентацияһы уҙасаҡ.Сараның программаһында: район тарихы, уның ойошмалары, учреждениелары һәм предприятиялары тураһында экспозиция, биҙәү-ҡулланма сәнғәте, район етештереүселәренең продукциялары күргәҙмәһе. Бынан тыш билдәле эстрада йондоҙҙары һәм райондың үҙешмәкәр сәнғәт коллективтары ҡатнашлығында ҙур концерт программаһы әҙерләнгән. Әбйәлилдәр күркәм сараға баш ҡалала йәшәүсе, эшләп һәм уҡып йөрөүсе яҡташтарын саҡырып ҡала!Фестиваль 17.00 сәғәттә башлана. Инеү ирекле, ләкин урындар һаны сикле."
"""Идеяларҙан - эшкә""","27 сентябрҙә Йылайыр районында һөнәр һайлауға йүнәлтелгән ""Идеяларҙан - эшкә"" акцияһы үтәсәк.2016–2020 йылдарҙа уҡыусыларға һөнәри йүнәлеш биреү, йәш граждандарҙың хеҙмәт баҙарында социаль яраҡлашыуы буйынса комплекслы саралар планына ярашлы акцияны Башҡортостандың Ғаилә, хеҙмәт һәм халыҡты социаль яҡлау министрлығы былтыр Әбйәлил һәм Хәйбулла райондарында ойоштороп уҙғарһа, быйыл сират Йылайырҙарға.Уҡыусылар махсус күргәҙмәләрҙән һөнәргә бәйле кәрәкле мәғлүмәттәрҙе алһа, уҡыу тренажерҙарында үҙ һәләтен һынап ҡарай аласаҡ. Сибай, Әбйәлил, Баймаҡ, Ейәнсура, Йылайыр, Хәйбулла райондары хакимиәттәре, Ғаилә, хеҙмәт һәм халыҡты социаль яҡлау министрлығы, мәшғүллек үҙәге вәкилдәре, мәктәп етәкселәренә һөнәр һайлауға бәйле һорауҙар бирергә мөмкин.Сарала 1,5 мең 7-11 синыф уҡыусылары, 21 предприятие, 3 юғары уҡыу йорто, 10 һөнәри белем биреү йорто ҡатнашасаҡ."
Үгеҙ һөҙгән,"Үҙ малыңдан зыян күр инде. Баймаҡ районындағы бер ауылда үгеҙ хужаһын һөҙөп үлтергән. 67 йәшлек ир уны көтөүгә ебәрергә тип һарайҙан сығармаҡсы булған.Малдың мөгөҙө менән һелтәнеүе беренсе тапҡыр ғына булмағандыр. Ҡыҙғанысҡа ҡаршы, ат тибеп, һыйыр һөҙөп имгәнеү беҙҙә йыш күренеш."
Киләсәк кешеһе ниндәй булырға тейеш?,"""Һаҡлыҡ банкы"" башлығы Герман Греф ""киләсәк кешеһе""нең өс сифатын әйтте.Банкир тиклем банкир әйтеп торғас, беҙгә шундай булырға тырышырға кәрәктер. Киләсәк кешеһе, тимәк, шул сифаттарға эйә булырға тейеш: юғары дәрәжәлә креатив, системалы уйлай һәм һөҙөмтәгә ирешә белеүсе.Греф әфәнде белдереүенсә, ошондай һәләткә (сифатҡа) кешене балалар баҡсаһынан, мәктәптән үк өйрәтә башларға кәрәк."
Үҫеш нөктәһе!,"Кисәге милли ""Мәғариф"" проекты сиктәрендә Учалы районының дүрт мәктәбендә: Учалы ауылында, Миндәктә, Уральскийҙа һәм Илселә «Үҫеш нөктәһе» асылды.Ошо проект арҡылы үрҙә аталған мәктәптәр мобиль интерактив комплекстар, 3D-принтерҙар, медицина тренажерҙары менән кешегә тәү ярҙамды күрһәтергә өйрәнер өсөн манекендар, «Лего» конструкторҙары менән тулыландырылған. Бынан тыш ""Үҫеш нөктәһе""ндә махсус коллектив зона (коворкинг), медиазона һәм шахмат залдары ла бар.Был заманса кабинеттар, ҡорамалдар ҡунаҡтар, комиссиялар килгәндә генә файҙаланылмай, көн дә, хатта ял көндәрендә лә тулы көскә ҡулланылһын, ауыл балаларының үҫешенә ысын мәғәнәһендә этәргес көс булһын инде. Әйткәндәй, бындай ""Үҫеш нөктә""ләре республикабыҙҙың 133 ауыл мәктәбендә буласаҡ. Бар йәһәттән алдынғы мәктәптәрҙә, әлбиттә.Был фотолар Миндәк мәктәбендә эшләнде. Уҡытыусыларҙың кейеменә иғтибар иттегеҙме? ""Үҫеш нөктә""һенә ярашлы!"
Артур Әхмәтханов исемендәге мәктәп барлыҡҡа килде,"БР Хөкүмәтендә Башҡортостандың элекке вице-премьеры, генерал-лейтенант Артур Әхмәтхановтың исемен мәңгеләштереүгә бәйле ҡарар ҡабул ителде. Документты БР Башлығы Радий Хәбиров имзаланы.Ғүмере иртә өҙөлгән замандашыбыҙҙың исемен Салауат районының Торналы дөйөм белем биреү мәктәбе йөрөтәсәк. Бинаға мемориал таҡтаташ та ҡуйыласаҡ. Генералдың исеме Өфө урамдарының береһенә лә бирелә. Артур Әхмәтханов 2005 - 2008 йылдарҙа БР буйынса эске эштәр министры урынбаҫары булып эшләне, 2008 - 2016 йылдарҙа Төньяҡ Осетия-Алания ЭЭМ-ын етәкләне. Өфөгә ҡайтҡас, хәүефһеҙлек мәсьәләләре буйынса вице-премьер булды."
Башҡорт һәм монгол журналистары үҙ-ара хеҙмәттәшлек итәсәк!,"""Бөтә Рәсәй - 2019"" журналистар форумында Башҡортостан Республикаһы Журналистар союзы һәм Монгол журналистары конфедерацияһы араһында үҙ-ара хеҙмәттәшлеккә килешеү төҙөлдө. БР Журналистар берлеге рәйесе Артур Дәүләтбәков менән конфедерация рәйесе урынбаҫары Зөлҡәфил Мәүлит документҡа ҡул ҡуйҙылар. Хәҙер ике төбәк араһында мәғлүмәти яҡтан алыш-биреш буласаҡ. Ике ойошма араһында уртаҡ фекер булғанда киң мәғлүмәт сараларында темаларҙы һәм ваҡиғаларҙы яҡтыртҡанда үҙ-ара ярҙам итеү ойоштороласаҡ. Журналистар делегацияларын ҡабул итеү, пресс-турҙар үткәреү, бергәләшеп семинарҙар һәм курстар ойоштороу ҙа бының эсенә инә. Артур Хәсән улы белдереүенсә, быларҙың барыһы ла беҙҙең журналистарҙың эш даирәһен арттырасаҡ һәм монгол коллегаларҙың тәжрибәһен ҡулланырға мөмкинлек бирәсәк."
"Ғаиләң ныҡ булһын тиһәң, кредит ал!","Рәсәйҙә айырылышыу осраҡтары һирәгәйгән! Нисек уйлайһығыҙ, бының сәбәбе нимәлә? Баҡтиһәң, төп сәбәбе – иҡтисади хәлдең насар булыуына бәйле имеш. Ни тиһәң дә тормош йөгөн бергә тартыу еңелерәккә тура килә. Мәҫәлән, ғинуар айында ҡоролған 1000 никахтың 621-е айырылышыу менән тамамланмаған. Уҙған йылдың ошо уҡ айында иһә был һандар 12 процентҡа күберәк булған – 705-те тәшкил иткән. Кредиттарҙың күп булыуы, эш мәсьәләһе менән бәйле төрлө хәл килеп сығыуы ғаиләләрҙең тарҡалмауына сәбәпсе икән. Хөкүмәт тарафынан ғаиләләрҙе нығытыу өсөн үткәрелгән сәйәсәттең дә роле ҙур. Йәш ғаиләләргә бирелә торған ташламалы ипотека шулай уҡ ғаиләне нығытыу өсөн эшләй."
Дөгөлө салат,"Был салатты әҙерләү өсөн 800 г болғар боросо, 400 г ҡабаҡ, 800 г помидор, 1 стакан дөгө, 100 г шәкәр, 1 ҡалаҡ тоҙ, 50 мл аш һеркәһе алына.Боросто орлоғонан таҙартып, ҡабаҡты ла шулай уҡ ҡабығынан, орлоҡтарынан таҙартып, оҙонсалап турарға. Помидорҙың тышын таҙартып, ҙур булмаған шаҡмаҡтарға ҡырҡҡыларға. Ҙур кәстрүлгә бөтә йәшелсәне, дөгөнө һәм башҡа компоненттарҙы һалып, болғата-болғата ҡайнатып сығарырға һәм талғын утта 30–35 минут ҡайнатырға. 3–5 минут ҡалғас, аш һеркәһе өҫтәргә. Салат әҙер булғас, стерилләнгән банкаларға тултырып, ҡапҡасын ябып, һыуытырға ҡуйырға."
Һөйөнөслө яңылыҡ! Ике белем усағы археолог һәм шағир исемдәрен йөрөтәсәк!,"Тимербай Йосопов һәм Нияз Мәжитов исемдәре республика лицейына һәм гимназияға бирелде. Башҡортостан Хөкүмәтенең ҡарарҙары республиканың хоҡуҡи мәғлүмәт порталына ҡуйылған. Башҡортостандың халыҡ шағиры Тимербай Йосопов исемен Дыуан районының республика лицей-интернаты йөрөтәсәк.Ғафури районының Красноусол башҡорт гимназия-интернатына билдәле ғалим Нияз Мәжитов исеме бирелде.Тимербай (Тимер) Йосопов (1938 — 2016) — билдәле шағир-лирик, Башҡортостандың халыҡ шағиры, С.Юлаев исемендәге БР Дәүләт премияһы лауреаты. Нияз Мәжитов (1933 — 2015) — данлыҡлы археолог, йәмәғәт һәм сәйәсәт эшмәкәре, тарих фәндәре докторы, БДУ профессоры, Башҡортостан Республикаһы Фәндәр академияһының почетлы академигы."
Радий Хәбиров бизнес шерифтары институты булдырыласаҡ тип белдерҙе,"V ШОС һәм БРИКС илдәре төбәктәренең эшҡыуарлыҡ форумының тәүге көнөндә Башҡортостан Республикаһы Башлығы инвестициялар проекттары презентацияһын асты. Радий Фәрит улы бизнес өсөн ҡулайлы мөхит тыуҙырыуҙы булдырыу бурысын ҡуйҙы һәм 1 ноябргә тиклем төбәктең һәр район-ҡалаһында бизнес шерифы вазифаһы булдырыласаҡ тине. Ул район йәки ҡала башлығы урынбаҫары булып, тик эшҡыуарҙар һәм уларҙың бизнесы менән эшләйәсәк. - Был вазифаны үтәүсе бизнес өлкәһен яҡшы белергә һәм шул ук ваҡытта һеҙгә булышлыҡ итер өсөн вәкәләттәре булырға тейеш, - тине республика етәксеһе. Артабан ул бизнес шерифының бизнесмендарҙың хоҡуҡтары буйынса вәкиле эшен ҡабатламаҫҡа тейеш тип белдерҙе. Омбудсмендан айырмалы рәүештә, БШ башҡарма власть булараҡ, ҡул аҫтындағыларға бойороҡ бирергә һәм үтәлешен тикшерә ала. - Мин муниципалитеттар башлыҡтарына был урынбаҫарға башҡа төрлө эш ҡушыуҙы тыйҙым, - тип белдерҙе Радий Хәбиров. - Бизнес шерифы тик үҙенең эше менән генә булышасаҡ.ШОС һәм БРИКС илдәре төбәктәренең кесе һәм урта эшҡыуарлыҡ форумы бөгөн, 25 сентябрҙә башланды һәм 27-һенә тиклем дауам итәсәк. Өфөгә 30 илдән 2500-гә яҡын кеше килде. Сараны БР Хөкүмәте ойоштора. Форум эшен sco-brics.ru сайтына инеп, онлайнда күҙәтергә мөмкин."
"Йәшел сәй эсәһең, финик ҡабып ебәрәһең һәм 100-гә тиклем йәшәйһең","Бер төркөм сит ил ғалимдары оҙон ғүмерлеләрҙең рационын анализлап, ни өсөн оҙаҡ йәшәүҙәре тураһында һығымта яһаған.Шулай итеп, оҙон ғүмерле булыу өсөн ашаған ризығың антиоксиданттарға бай булырға тейеш. Ни өсөн тигәндә, антиоксиданттар күҙәнәктәрҙе үлтереүсе ирекле радикалдарға ҡаршы тора. Бына шул антиоксиданттарға иң бай ризыҡ, йәғни эсемлек ул - йәшел сәй. Ҡайһы бер диетологтар уны көн һайын эсергә кәңәш итә. Әммә һаҡ булырға ла кәрәктер ул. Финик емештәре лә оҙон ғүмерле булыуға ярҙам итә. Уларҙа 23 төр аминокислота бар.Һырғанаҡ (облепиха), әсегән һөт ризыҡтары, помидор, көртмәле (черника) - былар ҙа ғүмер оҙонлоғона ыңғай йоғонто яһай. Рәхмәт ғалимдарға! Хәҙер тап ошо аҙыҡ-түлекте өҫтәлдән төшөрмәҫкә генә ҡала. Ә беҙҙең йөҙйәшәрҙәрҙең күбеһе, оҙон ғүмерле булыуығыҙҙың сере нимәлә, тип һорағанда, бер ҙә сәй эстем йә шуны-шуны ашаным, тимәй. Улар бер туҡтамай эшләгән дә эшләгән булып сыға. Ҡыҫҡаһы, хәрәкәттә - бәрәкәт, тигән кеүек инде."
Урал аръяғында БДМУ-ның филиалын асыу хаҡында һүҙ булды,"Башҡортостан башлығы Радий Хәбиров, БДМУ-ла үткән «Сәләмәтлек сәғәте» кәңәшмәһендә Урал аръяғында Башҡорт дәүләт медицина университетының филиалын асырға тәҡдим итте. «Беҙ әҙер. Һеҙҙең күрһәтмәләрҙе генә көтәбеҙ», – тип яуап бирҙе вуз ректоры Валентин Павлов. Уның белдереүенсә, быйыл уҡыу йорто 1300 табип әҙерләп сығарған. Статистика буйынса, 2024 йылда бында 6 меңдән ашыу белгес әҙерләп сығарылырға тейеш. Ике йылдан беренсел звенола табиптарға ҡытлыҡ проблемаһын хәл итеү планлаштырыла. Ә биш йылдан иһә төбәк һаулыҡ һаҡлау системаһында кадрҙарға ҡытлыҡты тулыһынса бөтөрөү күҙаллана. Валентин Павлов әйтеүенсә, алты йыл уҡығандан һуң сутденттарҙың күбеһе ординатураға китә, 500-ҙән ашыу сығарылыш студенты илдең башҡа вуздарында уҡыуын дауам итеүҙе хуп күрә, 300-ләбе терапевт һәм педиатр булып эшкә урынлаша. Яҡынса 10 проценты һөнәренән ситләшә ( декрет ялына, хәрби хеҙмәткә китә һ.б) һәм, ҡағиҙә булараҡ, ҡабат әйләнеп ҡайтмай.Республика башлығы район башлыҡтарын ординатура тамамлаусылар менән тығыҙыраҡ эшләргә саҡырҙы. «Муниципалитет етәкселәре райондағы медицина учреждениеларына үҙҙәренең студенттарын эшкә йәлеп итеүгә етди ҡарарға тейеш», – тине ул. Практикаға килгән ординаторҙарҙы 50 мең эш хаҡына эшкә урынлаштырыусы Баймаҡ һәм Бәләбәй ҡалаһы тәжрибәһен миҫалға килтерҙе.Төбәктә әле табиптарға матди ярҙам күрһәтеү саралары күрелә. Мәҫәлән, «Ауыл табибы» федераль проекты буйынса 99 табип – берәр миллион һум, 10 фельдшер – 500-әр мең һум аҡса аласаҡ. Шулай уҡ «Ауыл фельдшеры» республика программаһы буйынса 72 медицина хеҙмәткәренә 500-әр мең һум аҡса ҡаралған. Бынан тыш, 125 табипҡа дефицит һөнәр эйәләре булараҡ берәр миллион һум аҡса биреләсәк."
"951 дана ""күҙ"" беҙҙе күҙәтәсәк","Баш ҡалала йөҙҙән таный белеүсе камералар ҡуйыласаҡ.951 ҡорамалды урамдарҙа, туҡталыштарҙа урынлаштырыу күҙаллана. Был камералар һеҙҙе бер күреп, яҙҙырып алһа, хәтерендә ҡалдырасаҡ. Йәғни, видеояҙмала теркәләһегеҙ, тигән һүҙ. Кәрәге сыҡҡанда йә енәйәтсене эҙләгәндә, үҙегеҙ кеүек осраҡлы ғына видеоға төшөүселәр менән бер рәттән энәнән-күҙҙән үткәреләсәкһегеҙ.Әле был эш өсөн ""БР мәғлүмәт-коммуникация технологиялары үҙәге"" аукционда еңеп сыҡҡан. Контракт хаҡы - 134 миллион һум. Фаразланыуынса, камералар йыл аҙағына тиклем Ленин, Революцион урамдарында, Инорста ҡуйыла. Видеояҙмалар Республика мәғлүмәт эшкәртеү үҙәгенә тапшырыла. ӘйткәндәйҠайһы бер туҡталыштарға ""хәүеф кнопкалары"" ла урынлаштырыласаҡ."
Нимә икән ул?,"Күптән түгел уң яҡ яурынымда ҙур ғына бер шеш барлыҡҡа килде. Тотоп ҡарағанда йомшаҡ ҡына, ауыртмай ҙа. Ҡайһы саҡта иртән торһам ғына бер аҙ ауыртып ала. Табиптарға әле мөрәжәғәт иткәнем юҡ. Нимә эшләргә лә белмәйем.Липома – майлы туҡыманан торған зарарһыҙ шеш. Ул ауыртмай, әкрен үҫә. Берәү генә лә, күмәк тә булыуы мөмкин. Дауалау тик хирургик юл менән генә, уныһы ла ихтыяж булған осраҡта ғына. Шеш ҙурайған һайын хәүефлерәк, яман шешкә әүерелеүе мөмкин. Шуға күрә күҙәтеп торорға кәрәк. Һиҙелерлек булып үҫһә, иң яҡшыһы алдырырға. Ниндәй генә осраҡта ла шеште йылытырға, ҡояшта ҡыҙҙырырға, тырнарға, ышҡырға, төҫлө һабын менән йыуырға кәңәш ителмәй. Тәмәке тартыу, алкоголь ҡулланыу ҙа шештең ҙурайыуына булышлыҡ итеүе бар. Физкультура менән шөғөлләнеү, дөрөҫ туҡланыу, тыныс тормош шештәр барлыҡҡа килеүен һәм үҫеүен тотҡарлай."
"Шағирә, продюсер Светлана ШӘРИПОВА: “Тормош дауам итә!”","Уның тормошо ла, ижады ла борғаланып-борғаланып аҡҡан йылғаны хәтерләтә. Яҙмыш һалған һынауҙарҙан ҡаҡҡыланып-һуҡҡыланып торһа ла, тауҙай ҡаршылыҡтарға осраһа ла, ул һаман да алға, оло даръяларға ашыға. Бөгөн шағирә, бик күп популяр йыр авторы, продюсер, төрлө мәҙәни саралар ойоштороусы Светлана ШӘРИПОВА фотоһүрәттәр аша тормош юлына бер аҙ байҡау яһай. 1. Беренсе баланан һуң мине атайым менән әсәйем 16 йыл буйы көткән. Иркәләп, наҙлап, ел-ямғыр тейҙермәй генә үҫтерергә тырыштылар. Үҙ һүҙлелек, ныҡышмаллыҡ кеүек холҡом бәлки шунан киләлер. Ғүмер буйы уҡытыусы булып эшләгәс, балалар күңелен аңлай белдеме икән, мин атайым менән нығыраҡ дуҫ булдым. Барлыҡ серемде, хәлмде атайыма һөйләнем. Аллаға шөкөр, ҡәҙерле кешеләрем бөгөн дә иҫән, тик әсәйемдең генә һаулығы маҡтанырлыҡ түгел. Ауылда тик башланғыс мәктәп кенә ине, 4-се класта асфальт түгел хатта таш та түшәлмәгән юлдан, көн торошона ҡарамайынса күрше ауылға йөрөп уҡырға тура килде. Түҙемлегем бер генә йылға етте, уҡыу йылы тамамланыу менән: “5-се класҡа Өфөгә уҡырға барам!”– тип һалдырҙым. Музыка гимназияһына имтихан тапшырырға тип юлға сыҡҡан ерҙән, ҡоҙасама эйәреп, 1-се республика башҡортгимназия-интернатына уҡырға килдем. 2. Шиғриәттә миңә тәүге юл күрһәтеүсе Зөлфиә Ханнанова булды. Рәми Ғарипов исемендәге гимназия-интернатта уҡығанда ул беҙҙең пионервожатый ине. Шиғыр яҙғанын белгәс, батырлығымды йыйып, дәфтәргә теркәлгән тәүге ижад емештәремде күрһәттем. Матур итеп шиғыр төҙөлөшө, формаһы, ритм-рифма кеүек тәүге әҙәби талаптарҙы аңлатып бирҙе. Һуңыраҡ инде шағир Рәмил ағай Йәнбәк менән аралашырға тура килде.Гимназия күңелемдә мәңгелеккә уйылып ҡалды. Уҡытыусылар, тәрбиәселәр менән һаман да аралашып йәшәйем. Ҡыҙғанысҡа ҡаршы, уларҙың ҡайһы берҙәре бөгөн яҡты донъяларҙа юҡ. Класташтар менән осрашҡанда уларҙың барыһын да иҫкә алабыҙ. Ҡайһы бер сәбәптәр арҡаһында миңә был уҡыу йортон тамамларға насип булманы, аттестатты Өфө ҡала мәктәбендә алдым. 3. Улдарыма ҡарайым да, әлдә генә холоҡтары менән миңә оҡшамағандар, тип шатланам. Сөнки бала саҡтан тәртибем маҡтанырлыҡ түгел ине. Бунтарь холҡом да булды. Гимназияла уҡығанда Республика дауаханаһына эләктем. Хәлем арыуланғас, тик ятыу ялҡытҡайны, ҡасып, ауылға ҡайтып киттем. Автобус менән дә түгел, юлаусы машиналарға ултырҙым. Мине табиптар менән уҡытыусыларым милиция аша эҙләп бөткәндәр.Уйланмаған ҡылыҡтар хәҙер ҙә булып тора. Мәҫәлән, күптән түгел бер асарбаҡты кафеға алып инеп, ашатып сығарҙым. Йәлләү хисе көслө булдымы, изгелек эшләгем килдеме – аңлата алмайым. 4. Йырлы-бейеүле һинд киноларын, актерҙар Митхун Чакроборти менән Мандакиниҙы ярата инем. Ошо һөйөү мине Өфө дәүләт сәнғәт институтының театр факультетына алып килде. Имтихандарҙы еңел генә үтеп, Рифҡәт Исрафиловтың Башҡорт дәүләт академия драма театры өсөн йыйған махсус курсында уҡый башланым. Йәшлек йылдары, тәүге мөхәббәт хистәре, туй күлдәге, ғаилә һәм бала – һуңғы курста уҡығанда академик ял алырға тура килде. Һөҙөмтәлә бер-нисә йылдан бала менән дипломһыҙ, эшһеҙ һәм ирһеҙ урамда тороп ҡалдым. Өс йылдан ғына “Нур” татар дәүләт театры курсы менән бергә диплом алып, шунда эш башланым. Биш йылдан китеүемде һоранылар – ғәҙеллек даулап йөрөүсе актер театрҙарға кәрәкмәй ине. Илшат Йомағоловтың “Мөхәббәт ҡоштары” комедияһында Шәрғиә ролен уйнап, сәхнә менән хушлаштым. Ул мәлдә сәхнәлә тыйыла алмайынса илаһам да, бөгөн актер булмауым өсөн яҙмышыма рәхмәт әйтәм. 5. Ирем Илдар ғүмере буйы Эшке эстәр министрлығында эшләгән кеше, өс юғары белеме бар. Һәр эшкә ижади ҡарай, шуға ла хәҙер минең менән бергә сәнғәт донъяһында ҡайнай. Танышыу эш буйынса булды. Ул мине тормошта нисек бармын – шулай ҡабул итте. Бәхәстәр йыш һәм ҡыҙыу була, әммә уртаҡ хыялдар, маҡсаттар, идеялар беҙҙе ныҡлы бәйләгән.Улдарымдың өсөһө лә йырларға ярата. Хансура сәхнәлә үҫһә лә, сәнғәт юлын һайламаны. Сит телдәрҙе өйрәнә, ике йыл Ҡытайҙа эшләп ҡайтты. Туймазы ҡыҙы Рита менән ғаилә ҡорҙо, уға килен тип өндәшкәнем юҡ, балам, тип йөрөтәм. Уртансы улым Даниль компьютерҙар менән дуҫ. Афишалар эшләй, дизайн менән ҡыҙыҡһына. Төпсөк малай Равиль бешеренергә ярата, киләсәктә табип булырға хыяллана. 6. Ижад шул тиклем ҡыҙыҡ нәмә: шиғыр юлдары күңелдән уйламағанда урғыла башлай. Йыш ҡына юлда, руль артында барғанда тыуа. Туҡтап, блокнотыма теркәп ҡуям. Тормошомдоң ауыр мәлдәрендә яҙылған шиғырҙар үтә лә ғазаплы һәм һағышлы ине. Йырҙар тураһында уйланманым. Төрлө йырсылар, композиторҙар менән аралаша башлағас, улар йыр өсөн һорай башланылар. Тик мин һаман да заказ буйынса, тиҙ генә яҙа алмайым. Күңелде ярып сыҡмаһа, шиғырҙың йәне булмаған кеүек тойола. 7. Мин һаман да тормошта үҙ юлымды эҙләйем. Яңылышыуҙар, ғазаптар, шатлыҡ-ҡыуаныстар, финанс юғалтыуҙар аша күп нәмәгә өйрәнәм. Ниндәй генә хәлдәр булһа ла, күңелем төшмәй, кешеләргә ышанысым кәмемәй. Уңышһыҙлыҡтарға осраһам: “Тимәк, был юл минеке түгел,” – тим дә, икенсе идеялар, маҡсаттар менән яна балшайым. Тормош дауам итә, тимәк, иртәгә яңы көн буласаҡ! Әйткәндәй, 26 сентябрҙә Светлана Шәрипова үҙенең сираттағы ижад кисәһенә үҙенең тамашасыларын саҡыра. “Йәшәйек бөгөн” исемле концертта Башҡортостандың һәм Татарстандың иң популяр артистары ҡатнаша. Шулай уҡ, Мари Иле һәм Сыуаш Республикаһынан да ҡунаҡтар килә. Тамаша УМПО мәҙәниәт һарайында, киске сәғәт 7-лә башлана."
V ШОС һәм БРИКС илдәре төбәктәренең эшҡыуарлыҡ форумы эшен бар донъя күрәсәк,"Бөгөн, 25 сентябрҙә Өфөлә V ШОС һәм БРИКС илдәре төбәктәренең кесе һәм урта эшҡыуарлыҡ форумы башланды. Унда 30 илдән 2500-нән ашыу кеше ҡатнаша. Сараны БР Хөкүмәте ойоштора. Иҡтисади һәм сәйәси сараның эшен sco-brics.ru сайтына инеп, онлайнда күҙәтергә мөмкин. Форумсылар 24 эшлекле секцияла ҡатнашып, кесе һәм урта бизнесты үҫтереү һәм ярҙам итеү, кәртәһеҙ хеҙмәттәшлек, туризм, йәштәр эшҡыуарлығы, һанлы технологияларҙы үҫтереү буйынса һорауҙарға яуап аласаҡ. Улар бизнестағы төп хаталарҙы ҡараясаҡ, инвестициялар йәлеп итеү механизмдарын беләсәк, өлкәләге ауырлыҡтар менән нисек көрәшергә өйрәнәсәк, Рәсәй һәм сит ил кесе һәм урта эшҡыуарлыҡ проекттары менән танышасаҡ. Федераль һәм төбәк власть органдары етәкселәре, эксперттар һәм сит ил делегациялары вәкилдәре ҡатнашлығында пленар ултырыш ШОС һәм БРИКС илдәре бизнес-форумының төп ваҡиғаһы буласаҡ.Сараға килеүселәр бизнестың халыҡ-ара күргәҙмәһе менән таныша аласаҡ. b2b эшлекле бәйләнештәр биржаһы, ""ШОС һәм БРИКС киңлегендә хеҙмәттәшлектең эшлекле мөмкинлектәре"" халыҡ-ара трегы форум ҡунаҡтары араһында эшлекле бәйләнештәр булдырыуға ярҙам итәсәк. ШОС һәм БРИКС илдәре төбәктәренең кесе һәм урта эшҡыуарлыҡ форумы тәүге тапҡыр 2015 йылда БРИКС-тың VII саммиты һәм уның менән бер мәлдә үткәрелгән ШОС саммиты ваҡытында уҙҙы. Дүрт йыл эсендә сараға 31 сит илдән һәм Рәсәйҙең барлыҡ төбәктәренән 5500-ҙән ашыу делегат килде. 18 хеҙмәттәшлек килешеүе төҙөлгән, b2b форматында 1000-дән ашыу осрашыу булған."
2020 йылда Ураҙа һәм Ҡорбан байрамы ҡайһы мәлдә билдәләнәсәк?,"Башҡортостан Хөкүмәте 2020 йылдағы төп мосолман байрамдары ҡасан билдәләнеүе тураһында ҡарар сығарҙы. Документҡа ярашлы, Ураҙа байрамы республикала 24 майҙа, Ҡорбай байрамы 31 июлдә үтәсәк. Был көндәр ял тип һаналасаҡ.Башҡортостанда йәшәүселәргә шулай уҡ 11 октябрҙә, Республика көнөндә эшкә бармаҫҡа мөмкин .Ғөмүмән, 2020 йылда беҙ 120 көн ял итәсәкбеҙ."
Сибайҙы афиша тимерҙәре йәмләй,"Уларҙа Сибай концерт-театр берекмәһенең афишалары һәм репертуары менән танышырға мөмкин. Тимер конструцияларҙы Юнир Шәрипов яһаған. Улар дүрт урында:- З.Вәлиди һәм Таусылар проспекты киҫелешендә,- Ф.Белов урамында элекке теген фабрикаһы һәм Үҙәк ҡала дауаханаһы янында,- Лермонтов урамында тимер юл вокзалы янында,- үҙәк майҙанда ""Атмосфера"" кинотеатры ҡаршыһында урынлаштырылған. Концерттарға һәм спектаклдәргә рәхим итегеҙ! Әйткәндәй: 2 октябрь көндө Сибай концерт-театр берекмәһе Өфө тамашасыларын һәм баш ҡалабыҙ ҡунаҡтарын «Башҡортостан» дәүләт концерт залына республикабыҙҙың 100-йыллығына арналған ҙур тамашаға саҡыра. Концертта бөтә ижади төркөм: «Сибай» бейеү ансамбле, Башҡортостандың атҡаҙанған артистары Рөстәм Хәсәнов, Раушан Ниязғолов, Марс Ишморатов, республика йыр бәйгеләре лауреаттары Ғаяз Ғәйетбаев, Сөмбөл Моратова, Зәбирә Әминева, ""Тархан"" фольклор-эстрада төркөмө егеттәре һәм башҡалар ҡатнаша. Билеттарҙы ҡала кассаларында һәм biletbar.ru сайтында һатып алырға була."
Сөгөлдөр быйыл уңған - шәкәр күп буласаҡ!,"Төбәктең өс шәкәр заводы 180 мең тоннанан ашыу шәкәр сөгөлдөрөн эшкәрткән. Шишмәлә, Мәләүездә һәм ""Раевсахар"" предприятиеһында 24 сентябргә ҡарата 181 мең тонна сөгөлдөр эшкәртелгән, 310 мең тоннаһы кагат өйөмдәренә һаҡлауға ҡалдырылған. БР Ауыл хужалығы консультацияһы үҙәге мәғлүмәте буйынса, шишәмбегә ҡарата 475 мең тонна шәкәр сөгөлдөрө ҡаҙып алынған. Быйыл татлы тамыраҙыҡтың уңышы шәп - гектарына 356 центнер тәшкил итә. Ауырғазы районында был күрһәткес тағы ла юғарыраҡ, уртаса уңыш гектарына 430 центнерҙан ашыу сыға. Бүздәктә иһә 400 центнерҙан аша, Саҡмағошта 377 центнерға барып етә."
Ҡан баҫымын төшөрөргә кәрәкме?,"Күптәр ҡан баҫымының күтәрелеүен һиҙмәй йөрөүе ихтимал. Үҙҙәрен дә яҡшы хис иткән һымаҡ. Шунлыҡтан табип тәғәйенләгән давление дарыуын эсеүҙе лә туҡтаталар. Хатта дарыу эсергә кәрәкме, юҡмы, тип икеләнә башлайҙар. Ғөмүмән, ҡан баҫымы юғары булғанда нимә эшләргә? Көн һайын дарыу эсергәме, әллә дарыуһыҙ ҙа торорға мөмкинме? Ҡан баҫымын мотлаҡ төшөрөргә кәрәк. Ул ҡан тамырҙарының сәләмәтлеген һаҡлап алып ҡалырға, организмды инсульттан һәм инфарктан ҡотҡарырға ярҙам итә. Бында башҡа фекер булыуы мөмкин түгел. Ғөмүмән, 30 йәштән һуң, борсоймы-борсомаймы, ҡан баҫымын даими үлсәп торорға кәрәк. Бының өсөн һәр өйҙә тонометрҙың булыуы шарт. Ҡан баҫымы күтәрелгән осраҡта иһә кисекмәҫтән табипҡа мөрәжәғәт итергә. Ҡан баҫымы ваҡытҡа, кешенең эмоциональ торошона, эшләүенә йәиһә ял итеүенә ҡарап үҙгәреп тора. Дөрөҫ итеп билдәләү өсөн, үлсәр алдынан 10-15 минут ял итеп алырға һәм өс минут арауығы менән өс тапҡыр үлсәргә кәңәш ителә. Кемдәрҙең ҡан баҫымы күтәрелеүгә табан бара, иртәле-кисле үлсәргә кәңәш ителә."
Ужым 380 мең гектарҙа сәселгән,"БР Ауыл хужалығы министрлығы хәбәр итеүенсә, 23 сентябргә ҡарата республикала 386,1 мең гектар майҙанда ужым культуралары сәселгән.Әлегә баҫыуҙарҙың структураһы ошолай нисбәттә: - ужым арышы - 179,4 мең гектар, - ужым бойҙайы - 189,3 мең га,- тритикале – 9 мең га, - башҡа культуралар - 8,4 мең га.Дәүләкән, Көйөргәҙе, Стәрлебаш, Ауырғазы, Илеш, Саҡмағош райондары ужым буйынса үҙҙәренең пландарын тулыһынса үтәгән. Ейәнсура, Шишмә, Ҡырмыҫҡалы аграрийҙары ла көҙгө сәсеүҙе тамамларға тора."
"Һөйөнсө! ""Беҙҙең өйҙөң йәме"" повесы буйынса төшөрөлгән фильм иң юғары баһаға лайыҡ булды.","Мостай Кәримдең Беҙҙең өйҙөң йәме» әҫәре буйынса төшөрөлгән «Һеңлекәш» фильмы Ялтала 20 – 24 сентябрҙә үткән «Евразийский мост» фестивалендә Гран-при яуланы. Быйыл был мәртәбәле кинофестивалдең жюри составына режиссер һәм актер Кирилл Плетнев, актриса Ольга Кабо, француз режиссеры һәм сценарист Хамид Бенамра, болгар режиссеры һәм шағирә Майя Вапцарова, испан киноведы, ҡыҫҡа метражлы фильмдар фестивале директоры Хайме Ногуэра, балалар һәм үҫмерҙәр киноһы кинофестивале программаһы кураторы Анджела Ли ингән. Билдәле булыуынса, 22 сентябрҙә баш ҡалабыҙ Өфөлә был фильмдың премьераһы үткәйне. Александар Галибиндың «Һеңлекәш» фильмы Башҡортостандың халыҡ яҙыусыһы Мостай Кәримдең тыуыуына 100 йыл тулыу айҡанлы республикабыҙҙа мөһим мәҙәни ваҡиғаға әүерелде."
"Хәйбулла мәктәптәре ""Үҫеш нөктәһе""нә ҡушылды","Сәлимә БАЙГИЛДИНА-ҒАФАРОВА хәбәр итә:- Райондың ике эре белем усағында – Бүребай ауылының һәм Аҡъярҙың 2-се мәктәбендә “Заман мәктәбе” федераль проекты буйынса һанлы һәм гуманитар профилдәге “Үҫеш нөктәһе” белем биреү үҙәктәре асылды. Уның буйынса алты йыл дауамында “Технология”, “Информатика” һәм “Йәшәү хәүефһеҙлеге нигеҙҙәре” предметтарын уҡытыу методикаһын камиллаштырыу, матди-техник базаһын яңыртыу планға индерелгән. Проектты тормошҡа ашырыу өсөн бүленгән аҡсаның 95 проценты - федераль бюджеттан килгән. 3 проценты - республика һәм 2 проценты - урындағы бюджеттан алыу ҡаралған. Әлеге көнгә шахмат һәм медиа зона булдырылған, тейешле ҡоролмалар, парталар алынған. Уҡыу кабинеттарының алтаҡталары, мәғлүмәт стендтары, фасад табличкалары ла ҡайтарылған. Шулай уҡ тиҙҙән квадрокоптер һәм 3D принтерҙар килеп етәсәк. Уҡытыусылар ситтән тороп курстар үткән, технологтар Екатеринбург ҡалаһында уҡып ҡайтҡан."
Тимер юлында 15 йәшлек ҡыҙҙың ғүмере өҙөлгән,"Яңауыл станцияһында 15 йәшлек ҡыҙ йөк поезы аҫтында ҡалып һәләк булған. «Янаульские зори» баҫмаһы, станция начальнигы Данил Тазетдинов һүҙҙәренә таянып, уҡыусы ҡыҙҙың 4-се, 6-сы юлдарҙы аша үтеүе һәм шунда поезд аҫтына эләгеүе хаҡында хәбәр итә. Хоҡуҡ һаҡлау органдары тарафынан һәләк булыусы ҡыҙҙың Нефтекама ҡалаһынан булыуы асыҡланған"
Яңы ғына тыуған сабый атлап киткән,"Һәр бала үҙенсә үҫешә, яңы һөнәрҙәр арттыра.Барыһы ла уның нәҫеле, генетикаһы менән тығыҙ бәйле. Ҡайһы бер балалар иртә һөйләшә башлай, атлап китә. Бәғзеләре иһә был ғәҙәттәрҙе йылдар буйы үҙләштерә.Тик бына Һиндостанда яңы ғына тыуған баланың атлап китеүе барыһын да шаҡ ҡатырҙы. Ул тыуғандан һуң бер нисә сәғәт үткәс тә тәпәй баҫҡан. Ҡыҙ баланы тыуғандан һуң, шәфҡәт туташы йыуынырға алып барырға уйлай. Әммә сабый ҡаршылаша һәм өҫтәл буйлап атлап китә. Яңы тыуған сабый бер ниндәй ярҙамһыҙ аяҡтарын күсереп баҫа, ышаныслы аҙымдар яһай.Бындай күренешкә иҫтәре киткән табиптар баланың атлағанын видеоға төшөрөп һала. Әйткәндәй, видеояҙма интернет селтәрендә тиҙ тарала."
"Республикала ике аҙнала 2,5 миллион турист булып китәсәк!","Кисә Башҡортостан Башлығы Радий Хәбиров Алтынсы Бөтә донъя Фольклориадаһына әҙерлек һәм уны үткәреү буйынса федераль ойоштороу комитетының ултырышында ҡатнашты. Алдан хәбәр итеүебеҙсә, ҙур сара киләһе йылда 18 июлдән 1 авгусҡаса үтә.Ултыырышты РФ Хөкүмәте Рәйесе урынбаҫары Ольга Голодец асты һәм беҙҙең Фольклориаданы юғары кимәлдә уҙғарырға тейешлегебеҙҙе белдерҙе. БР Башлығы Радий Хәбиров әйтеүенсә, Башҡортостанға 100 илдән өс меңдән ашыуыраҡ кеше килеүе көтөлә. Улар бейеүҙәрен, музыкаһын, халыҡ кәсептәрен, аш-һыуын, кейемдәрен, сәнғәтен күрһәтәсәк. Әлеге ваҡытта 85 дәүләт ҡатнашасағын аныҡ белдергән. Ошо Фольклориада барышында беҙгә 2,5 миллион турист килеүе лә күҙаллана. Сараның программаһы Өфө менән генә сикләнмәй, ә күп районға һәм ҡалаға сыға. Радий Хәбиров мәҙәни йыйынды күмәкләп иң юғары кимәлдә үткәрәсәгебеҙгә ышаныуын да белдерҙе."
Инвалидтарға – эш,"Иртәгә Өфө ҡалаһының Халыҡ мәшғүллеге үҙәгендә һаулыҡ мөмкинлектәре сикләнгән кешеләргә вакансиялар йәрминкәһе үтәсәк. Уларға администратор, әйҙәүсе белгес, водитель, инженер- проектлаусы, программист, консультант, менеджер, инженер- конструктор, һатыусы - консультант, фармацевт, оператор, автомобилдәрҙе ремонтлау буйынса слесарь, дизайнер, тәрбиәсе, уҡытыусы эштәре тәҡдим ителә. Сараға килеүселәр һөнәри йүнәлеш буйынса консультациялар алып, компьютер диагностикаһы ла үтә ала. Йәрминкә Ибраһимов бульвары, 47/1 һанлы йортта сәғәт 10-дан 12-гә тиклем уҙғарыла."
«Башнефть» компанияһында яңы етәксе,"«Роснефть» составына инеүсе «Башнефть» компанияһының яңы президенты итеп Хәсән Татриев тәғәйенләнгән. 2015 йылдан алып ул Рәсәйҙең иң ҙур нефть сығарыусы предприятиеларының береһе – «РН-Юганскнефтегаз» ды етәкләй.«Роснефт»тең матбуғат хеҙмәтенән хәбәр итеүҙәренсә, Хәсән Татриев күп йылдар дауамында «Роснефть» йәмғиәтенең төп филиалдарында етәксе вазифаһын башҡара. Уның етекселеге аҫтында Самотлор ятҡылығында , «РН-Юганскнефтегаз»да нефть етештереү буйынса юғары уңыштарға өлгәшелә.2016 йылдан алып «Башнефть» менән идара итеүсе Андрей Шишкин Алыҫ Көнсығышта үҙ эшмәкәрлеген дауам итәсәк."
Беҙҙең гәзит-журналдар иң яҡшыһы!,"24 сентябрҙә Сочи ҡалаһының ""Жемчужина"" гранд отелендә ""Рәсәйҙең иң яҡшы биш этник баҫмаһы - 2019"" конкурсы еңеүселәре тәбрикләнде. Шуныһы ҡыуаныслы - унда Башҡортостан гәзит-журналдары ла бар!Билдәле булыуынса, әле унда ""Бөтә Рәсәй - 2019"" журналистар форумы бара, беҙҙән унда ҙур делегация ҡатнаша. Дүшәмбе сараһын Рәсәй Киң мәғлүмәт саралары ассоциацияһы рәйесе, Саха (Якутия) Республикаһы Дәүләт Йыйылышы - Ил Тумэн депутаты Мария Христофорова асты. Аҙаҡтан һүҙ РФ Журналистар союзы рәйесе Владимир Соловьевҡа бирелде:- Быйыл 270 гәзит дәүләттән 500 млн һумдан ашыу суммаға дотациялар алыуға өлгәшеүен ҙур еңеү тип һанайым. Был баҫмаларҙың күбеһе милли телдәрҙә нәшер ителә һәм беҙгә Рәсәй милли матбуғатын һаҡлау кәрәк. Төбәктәрҙә телдәрҙе һаҡлауға төрлөсә ҡараш бар, беҙ, үҙ сиратта, тел һаҡлауҙы таратырға тейешбеҙ, - тине ул. Артабан Владимир Геннадьевич телдәрҙе һаҡлаған төбәктәрҙе - Башҡортостан, Татарстан, Яҡутия, Дағстанды айырып әйтеп үтте. БР Матбуғат һәм киң мәғлүмәт саралары агентлығы етәксеһе Борис Мелкоедов конкурста ҡатнашыусы 16 төбәкте тәбрикләне һәм Башҡортостанда милли матбуғатҡа һәр төрлө ярҙам булыуын билдәләне.""Иң яҡшы район гәзите"" номинацияһында Яҡутия гәзите ""Улэ куухэ"", ""Иң яҡшы гәзит"" тип ""Удмуртский мир"" танылдылар. ""Иң яҡшы журнал"" номинацияһында - ""Башҡортостан ҡыҙы"" (баш мөхәррире - Гөлназ Ҡотоева) булды. Иң яҡшы балалар баҫмаһы - ""Һабантуй"" (Татарстан) журналы, ""Иң яҡшы әҙәби-сәсмәүер баҫма"" - ""Кипиня"" журналы (Карелия) тип билдәләнде.Конкурстың икенсе дәрәжәле дипломдары менән ""Башҡортостан"" гәзите һәм ""Аманат"" журналы тәбрикләнде. Тантана аҙағында Мария Христофорова Рәсәйҙең этник баҫмалары конкурсын үткәрешеүҙә ярҙам иткәне өсөн бәйгелә ҡатнашыусылар исеменән Башҡортостан башлығы Радий Хәбировҡа рәхмәтен белдерҙе. Был ярышты киләһе йылда Удмурт Республикаһы ойошторасаҡ. Борис Мелкоедов Удмурт Республикаһы вәкиле, ""Удмуртия"" ТРК-һы директоры Марина Городиловаға ""Рәсәйҙең иң яҡшы биш этник баҫмаһы - 2020"" күсмә кубогын тапшырҙы. Конкурста ҡатнашыусыларҙың барыһына ла кубоктар, сертификаттар һәм ҡиммәтле бүләктәр тапшырылды."
Бер төндә - дүрт ир...,"Башҡортостандың төрлө төбәгендә сыҡҡан янғындарҙа дүрт ир һәләк булған.Республика буйынса Ғәҙәттән тыш хәлдәр министрлығынан хәбәр итеүҙәренсә, фажиғәле янғын Ауырғазы, Хәйбулла, Йылайыр райондарында теркәлгән. Кисә төнгө 23.13 минутта ҡотҡарыу хеҙмәтенә хәбәр Ауырғазының Ташлыкүл ауылынан килгән. Янғын һүндереүселәр унда барып еткәнсе, йорт ут аҫтында булған. Һуңынан 56, 53 йәштәрҙәге ике ир мәйете табылған. Яҡынса шул уҡ ваҡытта Хәйбулла районының Бүребай ҡасабаһында ла янғын сыҡҡан. Урынға тиҙ арала янғын һүндереүеселәр ҡуҙғалған. Барып еткәндә түбә ишелеп төшкән һәм 41 йәшлек ирҙең янып үлеүе асыҡланған. Йәнә бер ир дауаханаға оҙатылған. Төн уртаһына яҡын ваҡытта Йылайыр районының Юлдыбай ауылында янғын сығыуы хәбәр ителә. Утты һүндереүҙә 14 кеше ҡатнашҡан. 56 йәшлек ир үлгән."
Фәнис Әхмәтйәнов ерҙә изге күңелле кешеләр барлығын тағы ла бер тапҡыр иҫбатланы,"Фәнис Әхмәтйәнов иртә менән яратҡан шөғөлө – балыҡ тоторға юллана. Көҙгө тәбиғәттең сихрилеге менән һоҡланып, балыҡ тотҡан ваҡытта, тынлыҡты ниндәйҙер тауыш боҙа. Ир һиҫкәнеп, тирә-яҡты байҡай башлай.Шул ваҡыт йылғала бер ҡолондоң йәшәү өсөн көрәшкәнен күрә. Балыҡсы МЧС хеҙмәткәрҙәрен саҡыртырға уйлай. Тик бәйләнеш насар булғанлыҡтан үҙенең координаттарын ебәрә алмай. Һыуға батып барған ҡолонсаҡты йәлләп, ир уға үҙе ярҙам итергә була һәм бау менән бәйләп, көс-хәл менән һыуҙан тартып сығара.Ҡотҡарыусыһы ҡолонға Йондоҙҡай тип исем дә ҡуша."
Асҡар Абразаҡов- художество етәксеһе,"Танылған опера йырсыһы, Башҡортостандың халыҡ артисы, Мария театры солисы, Башҡортостан Башлығының мәҙәниәт һәм сәнғәт буйынса кәңәшсеһе Асҡар Абдразаҡов Башҡорт дәүләт опера һәм балет театрының художество етәксеһе итеп тәғәйенләнде. Асҡар Абдразаҡов 1969 йылдың 11 июлендә билдәле кинорежиссер Әмир Абдразаҡовтың ғаиләһендә тыуған. Өфө дәүләт сәнғәт институтын ( профессор Миләүшә Мортазина класы) тамамлаған. 1991 йылдан Башҡорт дәүләт опера һәм балет театры йырсыһы."
Баҡсағыҙҙы ҡышҡа әҙерләгеҙ,"Йәшелсә баҡсаһында күңелле мәшәҡәттәр башланды: үҫтерелгән уңышты йыябыҙ, ҡышҡылыҡҡа уларҙы һаҡларға һалабыҙ, эшкәртәбеҙ. Тиҙҙән түтәлдәребеҙ ҙә бушап ҡалыр. Беренсе һалҡындар төшкәнсе нимә эшләргә? – Емеш ағастарының һәм ҡыуаҡтарының ботаҡтарын ҡырҡырға. – Тупраҡҡа ашлама индерергә. – Ерҙе ҡаҙып сығырға. Ҡайһы бер үҫемлектәрҙе көҙгөһөн үк ултырталар. Октябрҙә көндәр йылы торһа, улар тамыр ебәреп, нығына. Әлбиттә, яуым-төшөм күп булған йылдарҙа үҫентеләр юҡҡа сығырға ла мөмкин. Көҙ һарымһаҡ, ҡара һуған, ужым һуғаны, ҡуҙғалаҡ, япраҡлы петрушка, укроп, кишер, сөгөлдөр кеүек йәшелсәне сәсеп ҡалдыралар. Халыҡ һынамыштары буйынса, һарымһаҡты 14 октябргә тиклем ултырталар. Көҙгө үҫемлектәр өсөн урынды ла белеп һайлағыҙ. Яҙғыһын һыу йыйылып тормаһын, ҡышҡыһын ул ерҙе ҡалын ҡар ҡаплаһын. Бураҙналарҙы бик тәрән итмәйҙәр. Орлоҡ өҫтөнә серетмәле тупраҡ һибәләр.Баҡсасыларҙың күбеһе көҙ сәскәләр ултыртып ҡалдыра. Көндәр йылытыу менән улар баҡсаға йәм бирә башлай. Күптәр крокус, нәркәс, ләләләр ултырта. Лилиәләрҙе ултыртҡас, өҫтөн ҡаплап ҡуйығыҙ. Көҙгөһөн ултырта торған ағастарЕмеш ағастарының ҡайһы берҙәрен көҙҙән ултыртырға мөмкин. Шуларҙың береһе – груша. Ул тиҙ генә тамыр йәйә. Соҡорға мул ғына итеп ашлама һалығыҙ. Ҡыштар беҙҙә ҡырыҫ булғанға, йәш ағасты агротекс менән төрөп ҡуйһағыҙ ҙа була. Грушаның тамырҙары көслө, тупраҡтан ул дымды үҙе таба. Яҙға тиклем ергә берегеп, тамыр системаһын нығытып ҡалалар. Слива ағасын да көҙ ултырталар. Туҡландырырға онотмаһағыҙ, емеште күп бирер."
Сәскәнән сәскәгә ҡуныу күбәләккә генә килешә,"йәки Берҙән-берең менән берҙәм йәшә Бер мәл мөғәллимгә шәкерттәре бәхет тураһында һорашырға килгән. Аҡһаҡал башта сәй эсеп алырға тәҡдим иткән. Шәкерттәренә үҙе алып килгән төрлө, бер-береһенә оҡшамаған, кәсәләрҙе таратҡан. “Бына һеҙҙең һәр берегеҙ иң матур, яҡшы кәсәне һайлап алырға тырышты. Йәмһеҙҙәре өҫтәлдә ҡалды. Ә беҙ эскән сәйҙең тәме кәсәләрҙән тормай. Кәсә сәй өсөн тик һауыт ҡына. Тормошта ла шулай була. Сәй – беҙҙең тормош, ә кәсә – тик кәрәк-яраҡ: байлыҡ, карьера, статус һымаҡ. Беҙ йыш ҡына булғанына шөкөр итеп йәшәү урынына, үҙ бәхетебеҙҙе күрмәй, уның тышҡы атрибуттарына ғына ынтылабыҙ”, – тигән ул уҡыусыларына. Рәсәй халҡы өсөн ғаилә һаман да иң төп ҡиммәттәр иҫәбендә тора. Үҙенең әһәмиәте буйынса ул бөгөн, һаулыҡтан ҡала, икенсе урынды биләй. Халыҡтың күпселеге, кеше тик ғаиләлә генә бәхетен таба ала, тип иҫәпләй. Шуға ҡарамаҫтан, һуңғы йылдарҙа был институт етди һынауҙарға дусар булды.2018 йылда теркәлгән никахтар һаны бер миллионға ла етмәне. Айырылышҡан парҙар һаны кәмеһә лә, уның сағыштырмаса кимәле рекорд ҡуйҙы – 68 процентҡа тиклем барып етте. Никахтар һаны кәмеүен белгестәр беҙҙең дәүләттең 90-сы йылдарҙа кисергән “демографик соҡоро” менән аңлата. Ғаилә төҙөүсе кешеләр һаны ҡырҡа кәмене. Йән башына иҫәпләһәң, был кире рекорд тик 2000 йылда ғына булған икән. Оптимистар бының ыңғай яғын күрергә тырыша, йәнәһе, элек кеше башлыса кәрәк булған өсөн генә өйләнгән, ә хәҙер иһә бәхетле булыу өсөн ғаилә ҡора. Никах тураһында мәғлүмәттәр (ВЦИОМ буйынса)– Халыҡтың 81 проценты теркәлмәгән никахта бер ниндәй ҙә яҙыҡ күрмәй; – Кешеләрҙең 87 проценты, идеаль ғаиләлә бер-береңде аңлау, ярҙамға килергә тырышыу аҡса етмәгәнгә ҡарағанда мөһимерәк, тип иҫәпләй. Тик 9 процент кеше өсөн аҡса беренсе урында тора; – Рәсәйҙәрҙең 60 проценты ғаилә төҙөүҙең төп маҡсатын бала табыуҙа күрә; – Халыҡтың 79 проценты яңғыҙ булыуҙан бергәләп йәшәүҙе өҫтөн күрә. Уның тик 12 проценты яңғыҙ йәшәүҙе хуп таба. Һуңғы ярты быуатта беҙҙең күҙ алдында ғаилә институтында булған төп үҙгәрештәрҙе билдәләп китергә кәрәк. Совет осоронда һәр кем тормош иптәшен башлыса үҙ теләге менән һайланы. Никахты теркәү мотлаҡ булды. 90-сы йылдарға тиклем ғаиләнән тыш ир менән ҡатындың бергә йәшәүе бик һирәк осрай торғайны. Бөгөнгө “гражданлыҡ никахы” әллә ни таралыш алманы. Киленде башлыса ҡайны-ҡәйнәһе йортона алып килеп йәшәтеү ғәҙәти күренеш булды. Бөгөн иһә ошо хәлгә төшкән кейәүҙәр йыш осрай. Ғаилә төҙөүҙә атай-әсәйҙең йоғонтоһо ҡырҡа кәмене: хәҙер һәр кемдең ирке алғы планда. Теләһәң, баланы никахһыҙ тап; никахта йәшәп тә бала тапмауың бер кемде лә аптыратмай; ғаилә төҙөмәй яңғыҙ йәшә; паспортта штампһыҙ бергә йәшә; йыл һайын ирҙе (ҡатынды) алмаштыр – бөтәһенә лә рөхсәт, ихтыяр. Һине бының өсөн берәүҙең дә хөкөм итергә хаҡы юҡ. Хатта үҙеңдең атай-әсәйең дә ҡаршы сыға алмай, уларға ла күнеп йәшәргә тура килә. Атаҡайым түрендә Ултырғаным бер таҡта. Шул таҡталарын ҡыҙғанып, Биреп ебәрҙе ятҡа, тип сеңләүҙәр тик тарихта ғына ҡалды инде. Социологтар фекеренсә, бөгөн беҙҙең йәмғиәткә “моногамия сериалы” тигән модель хас. Бында кеше үҙ тормошонда бер-бер артлы бер нисә кеше менән никах ҡороп йәшәй – уларҙың теркәлеүе мотлаҡ түгел һәм уларҙың һәр береһендә тоғролоҡ һаҡлай. Бында миҫалға композитор Максим Дунаевский (ете тапҡыр), актерҙар Михаил Козаков (алты), Людмила Гурченко (биш), Андрей Кончаловский (биш), Алла Пугачеваны (биш тапҡыр) килтерергә була. Әйтергә кәрәк, “ғүмерлеккә бергә” принцибына таянған ғаилә моданан сығып бара. Хатта никах контрактын да бер нисә йылға төҙөй башланылар. Бөгөн ғаилә төҙөүҙең иҡтисади һәм социаль йәһәттән һиҙелерлек өҫтөнлөгө булмай башланы. Рәсми никах бигерәк тә ҡатын-ҡыҙ өсөн артыҡ мәшәҡәт тыуҙырырға мөмкин. Иреңдең ялҡау, эскесе, импотент йәки һуғыш суҡмары булыуы бар. Яңғыҙың, үҙ рәхәтеңә йәшәүең мең шөкөр, тип ғүмер иткән гүзәл зат күбәйеп бара. Баланы яңғыҙыңа ла тәрбиәләү мөмкинлеге киңәйҙе. Бында йыш ҡына дәүләт ир функцияһын үтәй, үҙ ярҙамынан ҡалдырмай.Һәр кем үҙенә оҡшаған партнерҙы ғына эҙләп табырға тырыша. Ә был – оҙаҡҡа һуҙыла торған процесс. Шунлыҡтан никахтар уртаса 30 йәштә генә төҙөлә. Бында тәүге планға бәхет табыу сыға. Мөхәббәткә нигеҙләнгән ғаиләләр ныҡ булырға тейеш тә бит, әммә статистика буйынса айырылышыуҙар кимәле артҡандан-арта барыуы борсоуға һала. Бында илебеҙ донъяла беренсе урынды биләй. Был шарттарҙа тиҙҙән “мәңгелек” никахтар Гиннесс китабына индерелә башлар әле, тигән уйҙар ҙа тыуа. Әйтергә кәрәк, ысын бәхетте ғаиләнән башҡа бер нәмә лә бирмәй. Бәхетте эшемдә, карьерала табам, тип уйлап йөрөгәндәр үҙ хатаһын аңлағандыр. Бөгөнгө йәмғиәт кешене ҡол итергә тырыша, бөгөн хеҙмәт, эш шатлыҡ, кинәнес килтереү урынына көндәлек стресс, хәүеф, борсолоу, ҡурҡыу хисе тыуҙыра торған шөғөл була башланы. Рәсәйҙә һәр икенсе никах беренсе туғыҙ йылда тарҡала. Һуңғы йылдарҙа айыры­лышыуҙар һаны кәмене. 2002 йылда улар һаны 850 мең булһа, былтыр 584 мең тәшкил итте. Эксперттар фекеренсә, бөгөн башлыса элек бер-береһенә түҙеп, хыянат итеп йәшәгәндәр айырылыша. Бәхетһеҙ пар­ҙарҙың демографияға кире тәьҫире көслө икән: бында бала табырға тырышмайҙар. Һәм, киреһенсә, ҡатыны иренә ныҡ ышанған ғаиләләрҙә балалар күберәк тыуа. Никах тураһында мәғлүмәттәр (ВЦИОМ буйынса) – Рәсәйҙәрҙең 20 проценты хыянатҡа “күҙен йомоп” ҡарай; – Халыҡтың 7 проценты хыянат иткән ҡатындарҙы, ә 9 проценты ирҙәрҙе аҡлай; – Ир менән ҡатындарҙың 7 проценты бер-береңә тоғролоҡто партнерҙың иң кәрәк, яҡшы сифаты тип һанай; – Респонденттарҙың 21 проценты айырылышырға ярамай, тип иҫәпләй; – Халыҡтың 67 проценты айырылышыуҙың төп сәбәбен ҡул күтәреүҙә, шунан һуң эскелек менән хыянатта күрә. Айырылышыуҙарҙың 80 проценты ҡатындар инициативаһы менән башлана. Ни өсөн? Беҙ Рәсәйҙә ҡатын-ҡыҙҙар ир-егеттәргә ҡара­ғанда 10 миллионға күберәк, тип ышанып йөрөйбөҙ. Был ысынлап та шулай. Әммә был айырма башлыса 50 йәштән ололар иҫәбенә генә ҡарай. Баҡтиһәң, 45 йәшкә тиклем арауыҡта ир-егеттәр һаны күберәк. Беҙгә кәләштәр етешмәй, бигерәк тә ауылдарҙа. Мәҫәлән,15 – 35 йәштәрҙә ир-егеттәр һаны 19,3 миллион кеше булһа, ҡатын-ҡыҙҙар – 18,7 миллион (536 000 кешегә кәләш юҡ). Егеттәрҙең байтағы төрмәлә, байтағы эскесе икәнен күҙ алдында тотоп, 15 миллион гастарбайтерҙың күпселеген егеттәр тәшкил икәнен иҫәпкә алғанда, бөгөнгө ҡатындарға ир табыуы әллә ни ауыр түгел. Бында бөйөк Платондың андрогиндар тураһындағы легендаһын килтереү урынлы булыр. Элек кешеләр урынына ошо йән эйәләре булған. Улар бүрәнә һымаҡ йомро, арҡалары һәм түштәре оҡшаш, дүрт аяҡлы һәм дүрт ҡуллы, бер башлы һәм ике йөҙлө, дүрт ҡолаҡлы, ике ауыҙлы һ.б. һаналған. Улар матур ҙа, көслө лә, яғымлы ла, нескә лә, йәғни, бөтә яҡтан да камил булғандар. Олимпта йәшәгән аллаларҙың берәүһе Зевсҡа: “Артабан былар беҙҙе тәхеттән алып ташлаясаҡ бит”, – тип ошаҡлашҡан. Бының ҡотҡоһона бирелгән Зевс һәр андрогинды ике өлөшкә бүлеп, бөтә донъяға таратырға ҡушҡан. Шунан алып ике енесле кешеләр барлыҡҡа килгән, ти. Улар ғүмер буйы үҙенең икенсе яртыһын эҙләргә мәжбүр булған. Бер-береһен тапҡан ир менән ҡатын, яңынан бер бөтөн булып, донъялағы башҡа айырыла алмаҫлыҡ иң бәхетле йән эйәләренә әйләнә икән. Платондың был легендаһы ысынмы-бушмы, уныһы билдәһеҙ. Әммә ғаилә төҙөүселәр өсөн бында тәрән мәғәнә ята. Ысын мөхәббәт, бәхет үҙеңдең икенсе яртыңды табыуҙан, яңынан бер бөтөн­гә әйләнеүҙән ғибәрәт.Икенсе яртыңдың әсәйең, апайың йәки еңгәйең өсөн йәки башҡалар күҙлегенән камил булыуы шарт түгел. Иң мөһиме – ул үҙеңә һәм тик үҙеңә генә тап килергә тейеш. Абсолют камиллыҡ булмай. Ул тик һинең өсөн генә донъялағы иң камил зат. Башҡалар өсөн һин һайлаған һыңарыңдың ниндәйҙер етешһеҙлектәре лә барҙыр. Улар йәки һеҙҙең парҙан көнләшкән икенсе кешеләр һеҙҙе төрлө юл менән ҡауыштырыуға ҡаршы булыуы бар, артабан һеҙҙе айыртырға маташасаҡ. Был баҫымға һис тә бирешмәҫкә, ныҡ булырға кәрәк. Быны аңлау кешене никахлашыуға алып килә. Никахлашмай бергә йәшәгән парҙар ысын ғаилә була алмай, уларға бергә йәшәүе тик отошло ғына. Улар бер-береһе өсөн тик “партнерҙар” ғына. Улар “ир менән ҡатын” була алмай. Юҡҡа ғына “хәләл ефет” тигән төшөнсә барлыҡҡа килмәгәндер. Бында “хәләл” һүҙенең “йөрәккә яҡын, ҡәҙерле, изге” тигәне алғы планға сыға. Ул “хәрәм”дән айырылып тора. Әйтергә кәрәк, “хәрәм”дең тағы бер мәғәнәһе (гарем) бар икәнен онотмаҫҡа кәрәк. Икенсе һүҙ менән әйткәндә, никахһыҙ бергә йәшәүсе ир өсөн был “ғаилә” уның мини хәрәме генә булып тора.Бер-береңде тапҡас, ошо никахты һаҡлап ҡалыу ҙа мөһим. Был йәһәттән Сервантестың “Дон Кихот”ында “тотоп ҡарамайынса ышан­маған башҡорт” тураһында яҙылғанын иҫе­геҙгә төшөрөп китәм. Был бәндәгә ҙур ғына алмас киҫәге килеп эләккән. Алмастың донъялағы иң ҡаты әйбер икәненә ышанмай, быны тикшереп, һынап ҡарарға булған. Уны һандалға һалып, сүкеш менән туҡмай башлаған. Алмас бер нисә көн бирешмәй ятҡан. Был ахмаҡ бик ныҡышмал булып сыҡҡан. Бер нисә көндән алмас ваҡ ҡына ярсыҡтарға онталған. Фәнни тәғлимәтте юҡҡа сығарған был әҙәмдең шатлығынан түбәһе күккә тейерҙәй булған. Әммә ҙур байлыҡҡа тиң алмастың юҡҡа сыҡҡанын ул аңламаған да.Бәғзе берәүҙәр никахтың кульминацияһы булған туйҙан һуң тормош иптәшен донъялағы иң ҡәҙерле, камил, яҡын кеше итеп күрәһе урынға уны төрлө яҡтан һынай башлай, уға шикләнеп, ышанмай ҡарай. Бының хыянатҡа тиң нәмә икәне уның башына ла инеп сыҡмай (ҡайһы саҡта тормош иптәшенең яттарға күҙ ташлауы йәки һүҙ ҡушыуы ла йыш ҡына хыянат итеп ҡабул ителә). Ошо һынауҙар туйға тиклем үткәрелә түгелме ни? Никахҡа ризалығыңды һин үҙ теләгең менән бирҙең дә инде... Шулай булғас, был һынауҙар алмасты сүкеш менән туҡмауға тиң түгелме ни? Үҙең һайлап алған кешеңде ҡәҙерләп, хөрмәтләп йөрөтәһе урынға уны тәнҡит утында тотоу, мыҫҡыллау юлы менән бәхеткә өлгәшеп булмаясаҡ. Бер-береһен яратҡан, ихтирам иткән атай-әсәйҙе күреп үҫкән балалары ла киләсәктә улар менән ғорурлана аласаҡ, үҙҙәренең ғаиләһен дә уларҙан кәм итеп төҙөмәйәсәк."
Владимир Путин эскроу-иҫәптәр менән ҡыҙыҡһынды,"Рәсәй Президенты Үҙәк банк Рәйесе менән осрашып, байтаҡ ҡына мәсмьәлә буйынса һөйләште.Владимир Путин Эльвира Нәбиуллинанан төҙөлөш тармағын финанслау хаҡында ентекле һорашты. Ишеткәнһегеҙҙер, хәҙер торлаҡ төҙөлөшө өсөн граждандарҙан аҡса эскроу-иҫәп системаһы буйынса йыйыла. Шулай иткәндә халыҡ ""алданған өлөшсө"" булмай, тиҙәр. Эльвира ханым әйтеүенсә, әле эскроу-иҫәп схемаһы менән 95 банк эшләргә хоҡуҡлы. Хоҡуҡлы, әммә барыһы ла эшләргә теләп еткермәй. 39 банк ҡына, эшләйбеҙ, тигән. - К сожалению, ни у банков, ни у застройщиков нет достаточного опыта работы по новой схеме, потому что 80 процентов застройщиков практически не пользовались до этого кредитами банков – им нужно учиться. Мы постоянно смотрим, как рассматриваются проекты, сколько застройщиков подали эти проекты. На начало этого месяца где-то из 120 миллионов квадратных метров строящегося жилья мы видим, что порядка 57 процентов они достроят по старой схеме (там уже достаточно высокая готовность), 14 процентов уже предусмотрели переход на эскроу-счета и около 30 процентов сейчас пока в зоне, которая не определена, как они будут финансироваться. Это, конечно, требует особого фокуса и особого внимания. Для нас очень важно, чтобы они подали заявки (если они не могут по старой схеме) в банки. Банки их вовремя рассмотрели бы, потому что пока, к сожалению, процедура рассмотрения этих заявок, сроки выше рекомендуемых нами. Мы рекомендовали 45 дней на рассмотрение, чтобы появилась определенность, - тип һөйләне Үҙәк банк Рәйесе ил башлығына. Урындағы властар ҙа төҙөлөш эшен контролләргә тейеш. Йәғни, инфраструктура йәһәтенән уларҙың хәстәрлеге булыуы шарт. - Очень важно своевременно скоординировать эту работу: финансовые учреждения с одной стороны, застройщик со второй, местные власти, которые должны поработать над этой инфраструктурой, региональные должны поддержать. И федеральное Правительство тоже. Потому что нужно поддержать регионы с точки зрения финансовой обеспеченности для решения всех этих вопросов, если у них самих силёнок не хватает. Мы с Вами регулярно это обсуждаем, будем и дальше это делать, но в текущем режиме. Конечно, роль Центрального банка тоже достаточно большая. Как Вы в целом оцениваете ситуацию в отрасли, имею в виду уже не строительную, а финансовую отрасль, в финансовой сфере и макроэкономике? - тип һораны Президент. Дөйөм алғанда, банк системаһы тотороҡло. Капитал етерлек, ликвидлыҡ етерлек. Былар кредитлау күләмен дә арттырырға мөмкинлек бирә, иҡтисади үҫешкә лә булышлыҡ итә."
