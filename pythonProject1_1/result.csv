Title,Content,Category
 11-15 октябрҙә Өфөлә Башҡорт теленән олимпиада үтә ,"

11-15 октябрҙә Башҡорт телен һаҡлау һәм үҫтереү ойошмаһы һәм ""УМАЙ"" этномәҙәни мираҫты һаҡлау һәм үҫтереү буйынса ойошма башҡорт теле буйынса олимпиада үткәрә. Был проект Башҡортостан Республикаһының Граждандар йәмғиәтенә булышлыҡ итеү фонды ярҙамында тормошҡа ашырыла.
Олимпиадала ҡатнашыусылар өсөн төрлө ҡатмарлыҡтағы һорауҙар менән онлайн-тест формаһында эштәр әҙерләнгән:
1. Башланғыс кимәл - башҡорт телен яңы өйрәнә башлаған ҡатнашыусылар өсөн;
2. Ирекле кимәл - башҡорт телендә иркен аралашҡан ҡатнашыусылар өсөн;
3. Башҡорт теле диалекттары менән ҡыҙыҡһынған ҡатнашыусылар өсөн диалекттар темаһына һорауҙар.
Олимпиаданың сайты: http://basholimpiada.ru
 ",мәҙәниәт
 Минскиҙа Башҡортостан әҙәбиәте көндәре үтте ,"

  Башҡортостан менән Беларусь араһындағы күптәнге мәҙәни бәйләнештәр Минскиҙа үткән Башҡорт әҙәбиәте көндәренә ярашлы дауам итә. Унда өс көнлөк ижади сәфәр менән Өфөнән 12 яҙыусы юлланды. 




 - Улар – республика әҙәбиәтенә тос өлөш индергән кешеләр – әҙәби журналдарҙың баш мөхәррирҙәре, шағирҙар һәм прозаиктар, – тине Башҡортостан Яҙыусылар союзы рәйесе, Башҡортостан Республикаһы Дәүләт Йыйылышы – Ҡоролтай депутаты Айгиз Баймөхәмәтов.

Яҙыусылар ҙур мәҙәни программала – түңәрәк өҫтәлдәр, концерттар, Еңеү майҙанындағы монумент-обелискҡа сәскәләр һалыу һәм башҡа сараларҙа ҡатнашты. Мәҙәниәттең төрлө өлкәләрендә – нәшриәт һәм музей проекттарында, китапхана эшендә, кинематография, театр, музыка һәм һынлы сәнғәт өлкәһендә артабан хеҙмәттәшлек итеү маҡсатында профессиональ бәйләнештәр булдырҙы.
Сара алдынан Башҡортостан яҙыусылары әҫәрҙәренең тәржемәләре белорус баҫмаларында сыға. Ә Башҡортостандың иһә белорус коллегаларының шиғырҙары һәм прозаһы рус һәм башҡорт телдәрендә баҫтырылған.
Башҡортостан әҙәбиәте көндәренең иң ҙур ваҡиғаһы булып 11 октябрь – Башҡортостан Республикаһы көнө торҙо. Был көндә Минскиҙа Башҡортостан менән Белоруссияның дуҫлығына арналған әҙәби-музыкаль кисә үтте.
Программала Белоруссияны яҡлаған башҡорт яугирҙәре һәм ике республиканың да классик яҙыусылары иҫтәлегенә арналған сараларға айырым урын бирелде.
Башҡортостандың Яҙыусылар союзы әлеге ваҡытта башҡорт телендә белорус әҙәбиәте антологияһын төҙөү буйынса ҙур эш алып бара. Белоруссияның иң яҡшы хәҙерге заман яҙыусыларының әҫәрҙәре - башҡорт теленә, ә  башҡорт әҙәбиәте антологияһы белорус теленә тәржемә ителәсәк. Ике баҫманың да презентацияһы киләһе йылда үтәсәк.


 


 
 ",мәҙәниәт
 Будапешта башҡорт спектаклен күрһәттеләр ,"

М. Ғафури исемендәге Башҡорт академия драма театры Х Халыҡ-ара театр олимпиадаһында ҡатнаша. Будапешт ҡалаһы халҡы «Джут» спектаклен яратып ҡараны. Башдрам Рәсәй данын яҡлаған берҙән-бер театр булды. Башҡорт спектакле олимпиадаға илебеҙҙән ебәрелгән 95 ғариза араһынан һайлап алынған.

— Спектаклде башҡорт телендә уйнанылар, рус һәм венгр теленә тәржемәһе сәхнә аҫтында махсус паннелдә күрһәтелде. Венгр тамашасыһы спектаклде бик йылы ҡабул итте һәм актерҙарға оҙаҡ аяғүрә алҡышланы. Республика етәкселегенә ҙур театр форумында ҡатнашыуға мөмкинлек биргәне өсөн рәхмәт, — тип хәбәр итә театрҙың матбуғат секретары Динара Ҡәйүмова.

Спектаклдән һуң матбуғат конференцияһы ойошторолдо. Унда тамаша, башҡорт мәҙәниәте хаҡында әңгәмә ҡоролдо. Башҡортостандың халыҡ артисы Хөрмәтулла Үтәшев венгр һәм башҡорт халҡының уртаҡ тамырҙары хаҡында һөйләне. Театр актеры Фәнис Рәхмәтов ҡурайҙа «Урал» халыҡ йырын уйнап ишеттерҙе.
 ",мәҙәниәт
 Шәйехзада Бабич исемендәге республика дәүләт йәштәр премияһы лауреаттары билдәле ,"

Башҡортостанда 2021-2022 йыл­дарҙа әҙәбиәт, сәнғәт һәм архитектура өлкәһендәге Шәйехзада Бабич исемендәге республика дәүләт йәштәр премияһы лауреаттары тәбрикләнде.
Бына улар:
Кристина Андрианова — «Триста сарматов», «Пятьдесят пять историй одного толмача» шиғри йыйын­тыҡтары һәм нәфис тәржемәне үҫтереүгә индергән өлөшө өсөн;
Лиана Мкртчян, Резеда Таһирова — һынлы сәнғәт өлкәһендәге «Минең Ватаным — минең ерем» ижади проекты өсөн;
Илнур Хәйруллин — башҡорт музыка сәнғәтен пропагандалағаны һәм милли уйын ҡоралы ҡурайҙы популярлаштырғаны өсөн.
 ",мәҙәниәт
 Сибай дәүләт башҡорт драма театры  “Фронтовичка” драмаһы премьераһына  саҡыра ,"

Арыҫлан Мөбәрәков исемендәге Сибай дәүләт башҡорт драма театры 20 - 21 октябрь “Фронтовичка” драмаһы премьераһына (Анна Батурина, реж. Илсур Ҡаҙаҡбаев) саҡыра.
“Фронтовичка” пьесаһының төп геройы - Мария Небылица. 24 йәшлек ҡыҙ һуғыштан һуң хәрби госпиталдән тура Уралға юллана, сөнки бында уның һөйгәне Матвей Кравчуктың әсәһе йәшәй. Дөрөҫөн әйткәндә, башҡа уның барыр урыны ла юҡ. Тыныс тормошта ҡыҙ нисек йәшәр, ни менән шөғөлләнер, бәлки, командиры кәңәш иткән заводҡа эшкә барыр?
Әлегә ул киләсәк тормошоноң яҡты буласағына ышана, өмөт итә, сөнки иң ауыры артта ҡалды. Уны нисек ҡаршы алырҙар, яңы ерҙә үҙенә урын табырмы ул? Баҡтиһәң, тыныс тормошта ла көрәшергә, иң тәүҙә үҙ-үҙеңде еңергә кәрәк икән дә баһа...
 
 ",мәҙәниәт
 Миләүшә Иҙрисованың китабының исем туйы үтте ,"

Ә. Вәлиди исемендәге Милли китапханала  музыка белгесе, сәнғәт ғилеме кандидаты, Башҡортостандың атҡаҙанған сәнғәт эшмәкәре Миләүшә Иҙрисованың «1920-1940 йылдарҙа башҡорт композиторҙарының вокаль ижады. Профессионализмдың барлыҡҡа килеүе» китабының исем туйы үтте.
Монография милли мәҙәниәтебеҙ тарихындағы иң ҡатмарлы һәм ҡаршылыҡлы осорға бағышланған. Бер үк ваҡытта ул уңышлы мәлдәрҙе һәм СССР республикаларында “социалистик мәҙәниәт төҙөлөшө” барышындағы әсенеүле юғалтыуҙарҙы ла сағылдыра. Төплө һәм күләмле хеҙмәттә башҡорт халҡының халыҡ-йыр сәнғәте үҫешенең күп быуатлыҡ юлы этаптары; ХХ быуаттың тәүге яртыһында милли музыкаль элита формалашҡанда донъяуи ҡараш нигеҙҙәре; башҡорт сәнғәтенә нигеҙ һалыусы Ғәзиз Әлмөхәмәтов менән Иван Салтыковтың музыкаль-эстетик ҡараштары ла урын алған. Шулай уҡ тәүге башҡорт композиторҙары Ғәзиз Әлмөхәмәтов, Хәбибулла Ибраһимов, Мәсәлим Вәлиев, Камил Рәхимов һәм Таһир Кәримовтың вокаль ижады өлгөһөндә автор республикала башҡорт профессиональ музыка мәҙәниәте барлыҡҡа килеүҙең ҡануни нигеҙҙәрен билдәләй.
Сара барышында Өфөләге Музыка техникумына (хәҙерге Өфө сәнғәт училищеһы) нигеҙ һалыусы, тәүге этномузыколог, музыка белгесе И.В.Салтыковтың тыуыуына 130 йыл тулыуға арнап, «Иван Салтыков: Мин рәссам инем» документаль фильмы (сценарий авторы М. Иҙрисова, режиссеры Н.Принцева) күрһәтелде.
Презентацияла Башҡортостандың халыҡ артисы, С. Юлаев исемендәге дәүләт премияһы, композитор Ләйлә Исмәғилева, Рәсәйҙең һәм Башҡортостандың атҡаҙанған сәнғәт эшмәкәре, сәнғәт фәндәре докторы Евгения Скурко, Башҡортостандың атҡаҙанған сәнғәт эшмәкәре Гөлназ Ғәлина, Башҡортостандың атҡаҙанған мәҙәниәт хеҙмәткәре, журналист, яҙыусы Луиза Фархшатова, Рәсәйҙең һәм Башҡортостандың халыҡ артисы, С. Юлаев исемендәге дәүләт премияһы лауреаты Флүрә Килдейәрова ҡатнашты.
 ",мәҙәниәт
 Күгәрсен районында Венер һәм Рәмил Йәнбәковтарҙы иҫкә алыу саралары уҙҙы ,"

Күгәрсен районында күренекле милләттәштәребеҙ Венер һәм Рәмил Йәнбәковтарҙы иҫкә алыу саралары уҙҙы. Йылы осрашыуҙар уларҙың тыуған төйәгендә - Дауыт-Ҡайыпта, шулай уҡ Теләүембәт, Тәүәкән ауылдарында булды.
Унда Бөтә донъя башҡорттары ҡоролтайы, Башҡортостан Яҙыусылар союзы вәкилдәре, Йәнбәковтарҙың дуҫтары, ҡәләмдәштәре, ауылдаштары, ижадын ихтирам итеүселәр ҡатнашты. Сара мәрхүмдәрҙең ҡәберҙәренә зыярат ҡылыуҙан башланды. Унан Дауыт-Ҡайып мәҙәниәт йортондағы таҡтаташҡа сәскәләр һалынды.
Артабан Теләүембәт күп функциялы мәҙәниәт үҙәгендә күркәм сара уҙҙы. Унда ҡатнашыусылар Йәнбәковтар хаҡында йылы тәьҫораттары менән уртаҡлашты, ""Ағиҙел"" журналы редакцияһы уҙғарған шиғыр һөйләү конкурсына йомғаҡ яһалды.
Тәүәкән мәктәбендә ҡунаҡтар уҡыусылар менән осрашты. Сарала ҡатнашыусылар башҡорт әҙәбиәтенә, журналистикаһына ҙур өлөш индергән яҡташтарыбыҙҙы йылы һүҙҙәр менән иҫкә алды, йәш быуын вәкилдәренең һорауҙарына яуап бирҙе.
 ",мәҙәниәт
 Өфөлә Шәһит Хоҙайбирҙинды иҫкә алдылар ,"

Өфөлә билдәле дәүләт эшмәкәре, башҡорт совет журналистикаһына нигеҙ һалыусы, Башҡортостан Үҙәк һайлау комиссияһы рәйесе Шәһит Әхмәт улы Хоҙайбирҙиндың тыуған көнө уңайынан, Ленин паркында сәскәләр һалыу тантанаһы уҙҙы.
Бөйөк шәхесте хөрмәтләп иҫкә алырға Күгәрсен районының ""Оло Эйек"" яҡташтар берлегенең рәйесе, БР Дәүләт Йыйылышы - Ҡоролтай депутаты Илнур Сәлихов, Бөтә донъя башҡорттары ҡоролтайы аппараты етәксеһе Рөстәм Баянов, «Башҡортостан» телерадиокомпанияһы генераль директорының радиотапшырыуҙар буйынса урынбаҫары, Рәсәйҙең атҡаҙанған мәҙәниәт хеҙмәткәре Тәнзилә Үлмәҫбаева, Башҡорт филологияһы, шәрҡиәт һәм журналистика факультетының 2 курс студенттары килде.
 ",мәҙәниәт
 Башҡортостан Республикаһының Милли музейында  әҙәби кисә уҙғарылды ,"

Башҡортостан Республикаһының Милли музейында уҡытыусылар көнөнә арналған әҙәби кисә уҙҙы. Сараға уҡытыусы һөнәрен һайлаған, шулай уҡ шиғыр, хикәйәләр ижад иткән уҡытыусылар саҡырылды. Сарала танылған яҙыусы, 2-се һанлы Инйәр урта мәктәбенең башҡорт теле һәм әҙәбиәте уҡытыусыһы, «Ағиҙел», «Шоңҡар», «Аманат», «Башкортостан ҡыҙы» республика журналдарында йыш ҡына донъя күргән тәрән йөкмәткеле әҫәрҙәр авторы Әлиә Марс ҡыҙы Саматова, шулай уҡ яҙмышын балалар уҡытыуға бағышлап, балалар өсөн күп кенә шиғырҙар, йырҙар ижад иткән Фәйрүзә Хәбетдин ҡыҙы Кинйәбаева ҡатнашты. Әҙибәләр Өфө мәктәптәре уҡыусылары алдында сығыш яһаны.
Әҙәби кисәне Башҡортостан Республикаһының Милли музейы директоры урынбаҫары Гүзәл Асҡарова тәбрикләү һүҙе менән асып ебәрҙе. Фәйрүзә Кинйәбаева һүҙҙәренә, Артур Туҡтағолов көйөнә яҙылған видеоролик күрһәтелде. Фәйрүзә Кинйәбаева балаларға үҙенең шиғырҙарын уҡыны, һәр шиғырының кемдәргә бағышланыуын әйтеп үтте, уҡыусылар менән әңгәмә алып барҙы.
Әлиә Саматова үҙенең нисек ижадҡа килеүен һөйләп китте, әҫәрҙәренең яҙылыу тарихы менән таныштырҙы, әҫәренән өҙөктәр уҡыны. Ветеран уҡытыусы Нәғимә Сәлимйән ҡыҙы ҡәләм оҫталарының ижадына ҡарата үҙенең ҡарашын белдерҙе, фекерҙәре менән бүлеште. Байрам хөрмәтенә ҡурайҙа М.Кәрим һүҙҙәренә, А. Ҡобағошов музыкаһына ижад ителгән «Уҡытыусыма» йыры яңғыраны.
Сарала ҡатнашыусы уҡыусылар ҙур тәьҫораттар алды, саҡырылған әҙиптәргә үҙҙәрен ҡыҙыҡһындырған һорауҙар бирҙе, Әлиә Саматова иң ҡыҙыҡ һорау биргән уҡыусыға китабын бүләк итте.
Саранан һуң күмәкләп фотоға төшөү, музейҙың күргәҙмә залдары буйлап сәйәхәт итеү ойошторолдо.
Бындай Әҙәби кисәләр, ижади осрашыуҙар йәш быуын өсөн файҙалы. Уҡыусылар авторҙар менән осраша, уҙ фекерҙәрен еткерә, ижади процеста ҡатнаша. Яҙыусылар ҙа үҙенең аудиторияһын күрә, ижади йүнәлешен билдәләй, уҡыусыларҙы борсоған темаларҙы билдәләй.
 ",мәҙәниәт
" Башдрамда ""Килен"" спектакленең премьераһы үтте  ","

М.Ғафури исемендәге Башҡорт академия драма театры сәхнәһендә Заһиҙә Мусинаның повесы буйынса ҡуйылған “Килен” спектакленең премьераһы күрһәтелде.
Ҡуйыусы режиссеры – Фирғәт Ғарипов, БР атҡаҙанған артисы, ҡуйыусы рәссамы – Алина Нуриманова, композитор – Шәүрә Сәғитова, хореограф – Сулпан Асҡарова, БР атҡаҙанған артисы, инсценировка авторы – Зөһрә Бураҡаева, Ш.Бабич исемендәге Йәштәр республика дәүләт премияһы лауреты.
Ролдәрҙә: Лилиә Ғәлина, Сара Буранбаева, Эльвира Юнысова, Гөлфиә Рафиҡова, Гүзәл Маликова, Ирек Булатов, Айһылыу Йомағолова, Морат Рафиҡов, Айҙар Шәмсетдинов, Айым Сөләймәнова, Лилиә Сәғитова, Айнур Ғәбитов.
Тамашасы драманы йылы ҡабул итте. Яңы 104-се ижад миҙгеленең тәүге премьераһы ҙур аншлаг менән үтте.
 ",мәҙәниәт
" Өфөлә ""ТАҠЫЯ"" халыҡ-ара конкурсы финалсылары билдәләнде ","

 Конгресс-холда ысын милли кейем байрамы үтте. Өфө I «Таҡыя» халыҡ-ара балалар милли кейеме оҫталары конкурсының икенсе ярымфиналында ҡатнашыусыларҙы һәм ҡунаҡтарҙы ҡаршы алды.
Конкурс Уҡытыусы һәм остаз йылы сиктәрендә уҙғарыла. Конкурсты ойоштороусылар - Башҡортостан Республикаһының Мәҙәниәт министрлығы, Башҡортостан Республикаһының Милли музейы, Торатау конгресс-холы һәм Халыҡтар дуҫлығы йорто һәм Халыҡтар ассамблеяһы.
Сағыу мәҙәни сарала республиканан ғына түгел, Рәсәй төбәктәренән, яҡын сит илдәрҙән 42 модельер, кейем реконструкторҙары һәм үҙешмәкәр биҙәү-ҡулланма сәнғәте оҫталары ҡатнашты. Һәләтле һәм ижади бәйгелә ҡатнашыусылар үҙ эштәрен «Балалар кейеме - реконструкция», «Балалар кейемен интерпретациялау», «Милли балалар кейеме аксессуарҙары - реконструкция» номинацияларында тәҡдим итте.
 ",мәҙәниәт
 Ғәскәров ансамбле яңы ижад миҙгелен «Башҡортостан» дәүләт концерт залында ҙур концерт менән асты ,"

Уҙған көндәрҙә ғәскәровсылар 85-се юбилей ижад миҙгелендәге премьера концертын тәҡдим итте.
Беренсе бүлектә тамашасылар «Урал һәм Шүлгән» хореографик спектаклен ҡараны.
Ошо постановкала «Урал батыр» эпосы яңы яңғыраш алды. Бында башҡорт мәҙәниәтенең оҫталығы һәм байлығы - яңғыҙ лирик, виртуоз һәм сағыу номерҙар тәҡдим ителде. Ҙур сәхнәлә спектакль тәүгә күрһәтелде.
Концерттың икенсе бүлексәһен ғәскәровсылар «Гөлнәзирә» тау-башҡорт бейеүе менән асты һәм донъя халыҡтары бейеүҙәрен - испан, молдаван, аргентин, хорезм, уйғыр һәм башҡа бейеүҙәрҙе, шулай уҡ Фәйзи Ғәскәров мираҫының алтын фондынан спектаклдәрҙе башҡарҙы. Был концерт «Әсе әрем хәтере» йәки «Әсе әрем» спектакленең премьераһы булыуы менән дә билдәләнде. Бейеүҙең авторы - Башҡортостандың атҡаҙанған артисы Роберт Хәмиҙуллин.
 ",мәҙәниәт
 Нефтекама дәүләт филармонияһы XXVI ижад миҙгелен ҡаршылай ,"

Нефтекама дәүләт филармонияһында XXVI концерт миҙгелен асыу тантанаһы уҙҙы.
Ижади коллектив яратҡан тамашасылары өсөн сағыу, ""Халыҡтар берҙәмлеге - Рәсәй көсө!"" концерт программаһын әҙерләгән.
Сара ҡунаҡтарын филармония фойеһында Александр Перечнев етәкселегендәге халыҡ уйын ҡоралдары оркестры ҡаршы алды.
Яҡты залда йылы мөхит хөкөм һөрҙө, ә тамашасыларҙың нурлы йылмайыуы артистар өсөн шатлыҡ һәм илһам сығанағы булды.
Тантаналы сара сиктәрендә Нефтекама дәүләт филармонияһының беренсе директоры, Башҡортостан Республикаһының атҡаҙанған артисы, Рәсәй Федерацияһының атҡаҙанған мәҙәниәт хеҙмәткәре Әхәт Әхмәт улы Фәсхетдиновҡа иҫтәлекле экспозиция асылды.
 ",мәҙәниәт
 Өфө Салауат театры артистарын аншлаг менән ҡаршы алды ,"

Салауат дәүләт башҡорт драма театры тамашасыларҙы ”Ҡыҙҙар ҡайтты ауылға"" спектакле менән ҡыуандырҙы.
Ҡуйыусы режиссер - Башҡортостандың халыҡ артисы Азат Нәҙерғолов. Спектакль пьеса авторы Наил Ғәйетбаевтың тыуыуына 75 йыл тулыуға арналған декада сиктәрендә ҡуйылды.
М.Ғафури исемендәге Башҡорт дәүләт академия драма театры драматургтың тамашасылары, ҡунаҡтары һәм ижадын һөйөүселәр менән тулы булды. ""Ҡыҙҙар ауылға килде"" музыкаль комедияһы 2013 йылдың 14 февралендә БР халыҡ артисы Азат Нәҙерғолов тарафынан ҡуйылды һәм оҙаҡ йылдар театр репертуарынан төшмәне.
Драматург Наил Ғәйетбаевтың юбилейы айҡанлы театр коллективы ошо спектаклде аяҡҡа баҫтырҙы һәм уға икенсе һулыш бирҙе.
Премьеранан 10 йыл үткәнгә күрә, актерҙар составын тулыһынса тиерлек алмаштырырға тура килде. Ләкин спектакль үҙенең актуаллеген һәм режиссерҙың уй-фекерҙәрен юғалтмаған.
 ",мәҙәниәт
 «Сибай» халыҡ бейеүҙәре ансамбленең репетиция залына Илнар Хәтмуллиндың исеме бирелде ,"

Сибай концерт-театр берекмәһенең 30-сы ижад миҙгеле алдынан Сибай халыҡ бейеүҙәре ансамбле шөғөлләнгән репитиция залына талантлы бейеүсе Илнар Хәтмуллиндың исеме бирелде, тип хәбәр итә «Сибай» филармонияһының матбуғат хеҙмәте. Хәҙер залға инеүселәрҙе батыр егеттең портреты ҡаршылай.
Хәтерегеҙгә төшөрәбеҙ, 23 йәшлек Илнарҙың махсус хәрби операция бурыстарын үтәгәндә ғүмере өҙөлгән. Өлөшләтә мобилизацияға тиклем бейеү ансамбленең солисы булған, шулай уҡ репетитор вазифаһын башҡарған. Репетиция залын асыуҙа Сибай ҡалаһы хакимиәте башлығы Азамат Юлдашбаев, Илнарҙың әсәһе, Башҡортостандың атҡаҙанған артисы Лариса Хәтмуллина, һөйөклө кәләше Фидәлиә Хәтмуллина һәм батырҙың кескәй улы ҡатнашты.
Залда «Сибай» халыҡ ансамбле ир-егеттәренең Ғәҙелша шарлауығында башҡарған бейеү клибы ҡуйылды, солист - Илнар. Клипты дәррәү алҡыштар менән ҡабул иттеләр.
 ",мәҙәниәт
 Йәрмәкәйҙә «Ата-бабалар ере» ижади фестивале уҙҙы ,"

Йәрмәкәйҙә «Ата-бабалар ере» Ыҡ төбәге халыҡтарының 24-се төбәк-ара ижади фестивале уҙҙы. Ул күп йылдар дауамында райондың визит карточкаһы булып тора.
Фестиваль күп милләтле Башҡортостан халҡының милли-мәҙәни үҙенсәлектәрен, туғанлыҡ традицияларын һаҡлау һәм үҫтереү маҡсатында 1994 йылда булдырылған. Ул йылдан-йыл ҙур Рәсәйҙең күп милләтле халҡын берләштереп, географияһын киңәйтә бара.
Был проект Башҡортостан Хөкүмәте һәм Мәҙәниәт министрлығы ярҙамында тормошҡа ашырыла. Быйыл уны тормошҡа ашырыуға Йәрмәкәй районы 500 мең һум күләмендә субсидия алды.
 ",мәҙәниәт
 Башҡортостанда Сергей Аксаковтың 232 йыллығына арналған тантаналар үтә ,"

Быйыл Сергей Аксаковтың 232 йыллығына арналған тантаналар Өфө, Ҡырмыҫҡалы, Бәләбәй, Дәүләкән райондарында үтте. Иҫтәлекле дата хөрмәтенә Дәүләкәндә тарих-тыуған яҡты өйрәнеү музейы биләмәһендә рус яҙыусыһына һәйкәл асылды.
Тантанаға Рәсәйҙең төрлө төбәктәренән, шулай уҡ Белоруссиянан һәм Германиянан ҡунаҡтар килде. Бюсты асыу хоҡуғы уны ҡуйыу инициаторы, Аксаков фонды рәйесенең беренсе урынбаҫары Вячеслав Аброщенкоға, Рәсәй Геройы Николай Гавриловҡа, Дәүләкән районы хакимиәте башлығы урынбаҫары Юрий Кузнецовҡа бирелде.
Бәләбәй районының Надеждин ауылы күптән көтөлгән XXXIII Халыҡ-ара Аксаков байрамында ҡатнашыусыларҙы ҡыңғырау сыңы менән ҡаршы алды. Был юлы ул Аксаковтар нәҫеленән Надеждин ауылынан берҙән-бер Иван Сергеевич Аксаковтың тыуыуына 200 йыл тулыуға арналған.
Ҡырмыҫҡалы районында делегация Рәсәй Геройы Миңлеғәле Шайморатов исемендәге күргәҙмә залында булды һәм легендар яҡташыбыҙҙың һәйкәленә сәскәләр һалды, һуңынан Ҡарлыман ауылындағы Шәриф Бикҡолдоң Йорт-музейы буйлап, Ҡырмыҫҡалы ауылының Еңеү паркында экскурсияға сыҡты.
Почетлы ҡунаҡтар Бөйөк Ватан һуғышында ҡатнашыусыларҙы һәм хәрби хеҙмәт барышында һәләк булған яугирҙәрҙе хөрмәтләп иҫкә алды. Һуңынан ҡунаҡтар Иҫке Кейешке ауылына (элекке Сергеевка) юлланды, унда буласаҡ яҙыусы Сергей Аксаковтың бала сағы үтә.
Зубов ауылында ""Аксаковские строки воспевая"" фольклор байрамы үтте.
 ",мәҙәниәт
 Башҡорт классик музыкаһын йәш башҡарыусылар конкурсының өсөнсө миҙгеле башлана ,"

1 октябрҙә Халыҡ-ара музыка көнөндә Башҡортостан юлдаш телеканалында күләмле телепроект — башҡорт классик музыкаһын йәш башҡарыусыларҙың «Елкән» телевизион конкурсы башлана. Проектты «Милли проекттар. Мәҙәниәт» федераль программаһы сиктәрендә Башҡортостан Республикаһының Мәҙәниәт министрлығы булышлығында «Тамыр» балалар-үҫмерҙәр телеканалы тормошҡа ашыра.
Быйыл «Елкән» телеконкурсының һайлап алыу турына 136 ғариза килгән. Конкурс турына 47 ҡатнашыусы үткән. Конкурсанттар башҡорт композиторҙарының әҫәрҙәрен, башҡорт халыҡ көйҙәрен уйнарға тейеш. Конкурс дүрт номинация буйынса үткәрелә: фортепиано, ҡыллы, тынлы, халыҡ музыка ҡоралдары. Финалсылар симфоник оркестр менән ҙур сәхнәлә уйнау мөмкинлегенә эйә була.
«Елкән»дең өсөнсө миҙгелен тынлы музыка ҡоралдарында уйнаусылар башлай. 12 йәш музыкант башҡорт академик музыкаһын башҡара.
Башҡорт классик музыкаһын йәш башҡарыусыларҙың «Елкән» телевизион конкурсының өсөнсө миҙгеленең тәүге сығарылышын 1 октябрҙә киске сәғәт 6-ла Башҡортостан юлдаш телевидениеһында ҡарағыҙ.
 ",мәҙәниәт
 Сибай ҡалаһында  Ҡөрьән сүрәләрен башҡарыусыларҙың VIII төбәк-ара конкурсы үтте ,"

Конкурстың маҡсаты – башҡорт халҡының милли мәҙәниәтендәге һирәк башҡарылған жанрҙарҙы һаҡлап ҡалыу, иң яҡшы мөнәжәт, нәсихәт әйтеүселәрҙе асыҡлау, йәмәғәт ойошмаларының иғтибарын ошо жанрҙы тергеҙеүгә йәлеп итеү, йәштәрҙә эстетик зауыҡ һәм илһөйәрлек тәрбиәләү.
Конкурста Белорет, Баймаҡ, Хәйбулла, Стәрлебаш һәм Әбйәлил райондарынан, шулай уҡ Өфө, Сибай ҡалаларынан 70 бәйгесе ҡатнашты. 
Был юлы Хәйбулла районынан килгән конкурсанттарға бәхет йылмайҙы.""Сәсәндәрҙең халыҡ мәктәбе"" конкурсында Миңзифа Ибраһим ҡыҙы Ишемғолова етәкселегендәге район мәҙәниәт йорто командаһы Гран-приға лайыҡ булды.
Шулай уҡ Миңзифа Ишемғолова һәм Хәмиҙә Ҡунысбаева - I дәрәжә дипломдары, ә Мәрйәм Билалова һәм Рәсимә Денисламова II дәрәжә дипломдары менән тәбрикләнде. Махсус приздар һәм рәхмәт хаттары менән Фәниә Арыҫланова, Миңзифа Ишемғолова һәм Рәсимә Денисламова бүләкләнде.
 ",мәҙәниәт
 Баш ҡалала Абдулла Солтановҡа арналған хәтер кисәһе үтте ,"

Республиканың төп концерт залында мәшһүр йырсы, Башҡортостандың халыҡ артисы Абдулла Солтановҡа арналған хәтер кисәһе үтте. Учалы районы Ҡобағош ауылынан сыҡҡан бөйөк шәхес башҡорт халыҡ йырҙарын юғары кимәлдә башҡарып, бөтә донъяла республика данын яҡланы. Урал ҡаяларынан көс алған аҡһаҡал, арҙаҡлы йыраусы 95 йәшен туйлаған булыр ине.

Моң һәм сәнғәт белгестәре Абдулла Афзал улының тауышын Урал тауҙарын иңләп осҡан ҡыйғыр бөркөт бейеклеге менән тиңләй. Ҡурайҙа оҫта уйнаған Аблулла Солтановтың тауыш диапазоны, башҡарыу маһирлығы, күкрәктән сыҡҡан илаһи моңо үҙенсәлекле, тәрән драматизм, халыҡсан моң менән һуғарылған йырҙарын төрлө ҡитғаларҙа яратып тыңлайҙар.


Танылған йырсылар менән бер сәхнәлә йәш ижадсылар ҙа халыҡ йырҙарын башҡарҙы.Тимәк, Абдулла Солтанов өлгөһөндә тәрбиәләнеүсе йәштәргә үҫеү, ил, халыҡ-ара кимәлдә танылыу өсөн мөмкинлектәр киң. Абдулла Солтанов репертуарында 60 -тан ашыу башҡорт халыҡ йырҙары. Улар араһында тарихи темаға арналғандары « ҡасҡындар хаҡындағылары, ҡатын-ҡыҙҙың аяныслы яҙмышы хаҡындағылары бер-нисә быуын тамашасыларҙы һоҡландыра, уйланырға һәм хисләнергә мәжбүр итә.


Абдулла Солтанов Өфө, Һамар, Ульяновск, Мәскәү ҡалаларында, Германия, Польша, Франция, Португалия, Румыния һәм яҡын сит ил сәхнәләрендә уңыш ҡаҙана. Мәшһүр йырсы башҡарыуындағы башҡорт халыҡ йырҙары «Башҡортостан» дәүләт телевидение һәм ралиотапшырыуҙар компанмяһының алтын фондына ингән.


Абдулла Солтанов башҡорт халыҡ йырҙарын киң диапазонда, йөрәк түренән сыҡҡан моң менән иркен башҡарыусы йыраусы. Башҡортостандың халыҡ артисы, остаз, аҡһаҡал ижады йәштәр өсөн ҙур мәктәп булһа, ә төрлө ҡитғаларҙа йәшәгән тамашасылар өсөн ул йыһан менән ерҙе тоташтырыусы мәшһүр йырсы булараҡ ҡәҙерле һәм яҡын.

 ",мәҙәниәт
Ябай ауыл малайынан – Мәскәү университеты инженерына!,"Мәскәү политехник университетында Баймаҡ егете Ғәзим Мөхәмәдйәнов «Веломоторс» (STELS) компанияһы өсөн электр квадроциклы эшләгән! Телеграм-каналыбыҙҙа ошондай шатлыҡлы хәбәр еткергәс, ул бер төндә бөтә интернетты айҡап сыҡты, тотош республика Ғәзимгә ҡарата һоҡланыуын белдерҙе. Баймаҡтан бит ул, булдырыр, тиештеләр. Был башлы егетте Америка ғына урлап ҡуймаһын, тип хафаланыусылар ҙа булды. Борсолорға урын юҡтыр, яҡташыбыҙ «Йәшлек» гәзитенә биргән интервьюһында үҙебеҙҙә ҡалырға теләүен белдерҙе. Баймаҡ районының Әбделкәрим ауылы егете, Мәскәү политехник университетының инженер-конструкторы Ғәзим Мөхәмәдйәнов менән яҡындан таныштырабыҙ.
Барыһы ла – бала саҡтан
Ғәзимдең оҫталығы, үҙе әйтеүенсә, бала сағынан килә.  Техникаға ылығып үҫә ул. Кескәй генә ҡулдары менән мотоцикл, машина, күрше-күләне килтергән көнкүреш ҡорамалдарын күҙ асып йомған арала йүнәтеп бирә. Ҡырҡ йылға яҡын балалар баҡсаһы мөдире булып эшләгән Зөлфиә апай һәм ауыл хакимиәте хеҙмәткәре, оҫта ҡуллы Хәлфитдин ағай ҙа улының һәләтен күреп, уны үҫтерергә тырыша. Ғаилә күпләп гәзит-журнал алдыра. Әсәһе Зөлфиә Муса ҡыҙы 3 йәшлек кенә Ғәзимдең журналдан ҡарап, парашют эшләүен йылмайып хәтерләй.
– Тыштан тимерҙәр индереп, полиэтилендан үҙе эшләне, барыбер осам мин, тип иҙәндә ултырғанын әле лә көлөп иҫкә алабыҙ. Үҫә килә гараждан сыҡманы, ихатала булған запас частарҙан мотоцикл ҡороп алды, шәкәр мамығы аппараты, электр гитараһы эшләне, – ти Зөлфиә апай.
Ғәзим Баймаҡ лицей-интернатында уҡыған йылдарҙа уҡытыусыһы Рәфил Бәҙретдин улы Атанғолов менән физика буйынса район, республика ярыштарында сығыш яһай. Ошо бала саҡтан килгән ынтылышы, таланты егетте Мәскәүҙәге “политех”ҡа илтә. Ғәзим бында үҙен һыуҙа йөҙгән балыҡ кеүек хис итә, тәүге йылда уҡ һабаҡташтары менән бергә электр мотоциклы эшләй һәм Испанияла ярышта еңеү яулап ҡайта. 
Ғәзим эшләгән мотоцикл донъя рекорды ҡуя
– Тәүге курстан «Проект эшмәкәрлеге» тигән фәнде уҡыныҡ. Студенттар командаларға бүленеп, бер йылда ниндәйҙер техника ҡорорға тейеш. Мин мотоциклдар төркөмөн һайланым һәм шунда һайлау конкурсынан үттем. Иң ҡыҙығы – беҙҙең команда үҙе эшләгән техника менән Испанияға ярышҡа барып ҡайтырға тейеш ине. Әлбиттә, электр мотоциклын нулдән башлап ҡороу еңелдән булманы, – ти Ғәзим.
Испаниялағы уҙыш алдынан мотоциклдың бер детале боҙолғас, яҡташыбыҙҙың оҫталығы команданы ҡотҡара. Ул кәрәкле деталде ҡала буйлап эҙләп табып, тиҙ арала алмаштыра. Өҫтәүенә, үҙе пилот булараҡ, ажғырып торған техниканың руленә ултырыуҙан да ҡурҡмай. Өс йыл рәттән Германия, Польша, Испания университеттары араһында беренселек яулай. Дүртенсе курста Ғәзим төркөмдәштәре менән боҙҙа йөрөй торған мотоцикл яһай. Был матай Байкал күлендә сәғәтенә 210 саҡрым менән елдереп үтә һәм донъя рекорды ҡуя.
Былтыр Ғәзим ике хеҙмәттәше менән эшләгән «Smart шаттл» пилотһыҙ универсаль транспорт системаһы «Армия – 2022» форумында күргәҙмәлә тәҡдим ителә. Был эше өсөн яҡташыбыҙ  университеттың «ПИК» йыллыҡ премияһына лайыҡ була.
Ғәзимдең үҙ эшен яратҡаны күренеп тора
– Бишенсе курста диплом эше итеп STELS квадроциклын электрлаштырыуҙы алдым. Уны уңышлы тапшырғас, университеттағы алдынғы инженер мәктәбенә инженер-конструктор итеп эшкә саҡырҙылар. Бында диплом проекты итеп башлаған эшемде тамамлап, презентацияһын үткәрҙек. Хәҙер ике төрлө пилотһыҙ электр машинаһы эшләйбеҙ. Уларҙың береһе парк биләмәһендә кеше ташыу, экскурсиялар үткәреү өсөн булһа, икенсеһе йөк машинаһы, заводтарҙа, парктарҙа ауыр йөктәр күсереүгә тәғәйенләнгән. Бер пассажир прототибы Мәскәүҙең ВДНХ территорияһы буйлап йөрөнө һәм әле уның маршрут көйләүҙәрен серия алды өлгөһөнә күсереү буйынса эшләйбеҙ. Йөк машинаһының да прототибы әҙер, оҙаҡламай презентацияһы буласаҡ.
Һоҡланғыс, шулай бит? Әлбиттә, егеттең тырышлығы ла бар һәм ул бушҡа китмәй. Тәүге уҡыу йылдарында кәрәкле мәғлүмәтте интернеттан, хатта магазинда торған электр мотоциклына ҡарап та өйрәнгәнебеҙ булды, тип уртаҡлаша Ғәзим эшенең үҙенсәлектәре менән. Ә хәҙер яҡташыбыҙ үҙе студенттарҙы техника серҙәренә төшөндөрә, конструктор булараҡ, барыһын да үҙ тәжрибәһендә өйрәтә. Шулай уҡ яңыраҡ алдынғы инженер мәктәбе командаһы менән электр машинаһы, һепереү-вакуум техникаһы проектын әҙерләй башлаған.
Ул һәр саҡ мотоциклда
Ғәзимдең эше бөтә йәшәү рәүешендә лә сағыла. Ҡайҙа ғына бармаһын, ул һәр саҡ мотоцикл өҫтөндә. Студент йылдарында уның менән бөтә Башҡортостанды урап сыҡҡан, Ҡырымға, Карелия республикаһына, Мурманск, Санкт-Петербург ҡалаларына барып ҡайтҡан. Киләсәктә хатта Һиндостан, Вьетнам кеүек илдәргә сәйәхәт итергә ниәтләй. Иң мөһиме, уның һәр башланғысын хуплап, терәк-таяныс булған йәре бар – былтыр Ғәзим Ҡырмыҫҡалы районының Мөкәй ауылы ҡыҙы Зөһрә менән сәстәрен сәскә бәйләгән. Зөһрә Мәскәү мәктәптәренең береһендә рус теле һәм әҙәбиәте уҡытыусыһы булып эшләй. Алыҫ ара тип тормай, ата-әсәләре янына йыш ҡайтырға тырыша йәштәр.
Бығаса Баймаҡ районының Юлыҡ ауылынан сыҡҡан тәүге компьютерҙы уйлап табыусы ғалим Бәшир Рәмиев менән ғорурланһаҡ, хәҙер яҡташыбыҙ, Мәскәү политехник университеты белгесе Ғәзим Мөхәмәтйәнов менән дә хаҡлы ғорурлана алабыҙ. Афарин, Ғәзим! Еңеүҙәрең алда булһын! 
И. ХӘЙҘӘРОВ",Йәмғиәт
Милиционер олатайым,"Тормошта һәр кемдең өлгө алыр, һәр саҡ миҫал итеп ҡуйыр кешеһе була. Олатайым Иршат Зәйнәғәбдин улы Хужабиргәнов – минең өсөн шундай маяҡтарымдың береһе. Ғүмер баҡый хоҡуҡ һаҡлау органдарында фиҙакәр хеҙмәт иткән, етәксе урындарҙы биләгән, яҡташтарына һәр саҡ ярҙамға атлыҡҡан олатайымды Баймаҡта белмәгән кеше һирәктер.
Сығышы менән Баймаҡ районының Әбдрәхмән ауылынан ул. Ошонда һуғыш һәм хеҙмәт ветерандары Рауза һәм Зәйнәғәбдин Хужабиргәновтарҙың ғаиләһендә тәүге бала булып донъяға килгән. Уның бала сағы уйын-көлкө менән үтмәй. Һуғыштан һуңғы михнәтле йылдар, етмәһә, ҡаты яраланып концлагерға эләккән атаһы Зәйнәғәбдинде районға йыш саҡырталар, тикшерәләр. Илебеҙгә еңеү килтергән яугирға тыныс йәшәргә ирек бирәһе ине лә бит.
Хужабиргәновтар бирешеп ҡалмай,  колхозда эшләй, тырыша. Бер-бер артлы ун балаға ғүмер бирәләр. 1969 йылда ҡартатайыбыҙ ауыр яу яраларынан мандый алмай вафат булғанда иң кесе ҡыҙҙары йүргәктә ятып ҡала.
Булыр ир алты йәшендә лә башмын тиер, булмаҫ ир алтмыш йәшендә лә йәшмен тиер. Егет ҡорона ингән Иршат, баш бала булараҡ, ғаилә дилбегәһен үҙ ҡулына ала. Ул үҙенән кесе туғыҙ туғанына һәм әсәһе Рауза Ибраһим ҡыҙына ныҡлы терәк-таяныс була. Һигеҙенсе класта уҡ колхозда эшләй башлай, ат менән бесән тырмата, күбә өйә. Унынсыны бөткәс, тракторға ултыра. Ул арала халыҡҡа ярҙам итә. Ауыр эш көнөнән һуң ауылдаштарының бесәнен тырматып-күбәләп бирергә лә өлгөрә. Ҡыштарын күрше ауыл мәктәбендә физик культура, йыр дәрестәренән уҡыта. Атаһы бүләк иткән тальян гармунда һыҙҙырып уйнарға ла өйрәнә.
– Әсәй кәңәш итеүенсә, ете малайҙың барыһы ла тиерлек гармун, ҡурай тартырға өйрәнде. Әсәйебеҙ үҙе сәсән телле, йомарт һүҙле кеше булды, ауылда почтальон булып эшләгәнендә кешегә гәзит-журналды таҡмаҡлап тапшырыр ине. Һабантуйҙарҙа сығыш яһаны, – ти ҡәҙерле кешеһе хаҡында хәтирәләре менән уртаҡлашып Иршат Зәйнәғәбдин улы.
Армияла хеҙмәт итеп ҡайтҡас, олатай Баймаҡ районының төрлө ауылында уҡытыусы булып эшләй.  Тырыш, баҫалҡы егеттең хеҙмәтен районда күрмәй ҡалмайҙар, милиция бүлексәһенә эшкә саҡыралар. Республиканың Эске эштәр министрлығы бүлеген етәкләгән олатаһы Нуретдин Буранбаевтың өгөт-нәсихәттәре уның ҡарарына ныҡлы нигеҙ була. Иршат Зәйнәғәбдин улы 1981 йылда Өфө ҡалаһының милиция мәктәбендә уҡып сыҡҡандан һуң, Баймаҡтың милиция бүлексәһендә эшләй, хаҡлы ялға сыҡҡансы үҙенең хеҙмәтенә тоғро ҡала. Төрлө йылдарҙа ваҡытлыса тотоу изоляторы начальнигы, райондың өлкән участка уполномоченныйы, дежур бүлек начальнигы ярҙамсыһы вазифаларын биләй. Фиҙакәр хеҙмәте өсөн «Совет милицияһы отличнигы» исеме, I, II, III дәрәжә «Хеҙмәт өсөн» миҙалы һәм башҡа бик күп награда менән бүләкләнгән.
– Совет осоронда милицияның абруйы ҙур ине. Ҡарауһыҙ йөрөгән үҫмерҙәр эш боҙа торғайны. Хәтерләйем, ҙур урлашыуҙа ғәйепләнгән бер егетте Дондағы Ростов ҡалаһына тиклем эҙәрлекләп барып алып ҡайттыҡ. Тағы ла берәүһен Ҡаҙағстандың Аҡтүбә ҡалаһына барып ҡулға алдыҡ. Тынғыһыҙ эш менән хаҡлы ялға сыҡҡанды ла һиҙмәй ҡалдым. Хәҙер инде 25 йыл үтеп киткән. Хеҙмәттәштәрем менән йыш осраша инек. Бөгөн күптәре гүр эйәһе булып бөттө, – тип хәтирәләргә бирелә Иршат олатай.
Иршат Зәйнәғәбдин улы ҡатыны, Шырмай ауылы һылыуы Банат менән өс балаға ғүмер биргән. Атай юлын уртансы улы Илгиз дауам итә: бөгөн ҡатыны Гөлфиә менән икәүләп Сибайҙағы полиция бүлексәһендә эшләп, хаҡлы ялға сыҡҡандар. Шулай уҡ Хужабиргәндәрҙең был хеҙмәт династияһын Фәнис, Артур һәм Әлфирә исемле туғандары ла дауам итә.
– Ғаиләбеҙҙәге ете малай ҙа ил алдындағы бурысын лайыҡлы үтәп ҡайтты. Улдарыбыҙ Төньяҡ Кавказдағы «ҡыҙыу нөктә»ләрҙә хеҙмәт итте. Әле Рәдиф улым махсус хәрби операцияла ҡатнаша, ялға ҡайтаралар, ти ине, контракты тамамланмаймы икән? – тип борсолоп ала олатай.
Ғүмер баҡый Баймағына хеҙмәт иткән, тыуған төйәге өсөн янған олатайымды бөгөнгө ваҡиғалар ҙа борсомай ҡалмай. Элекке милиция майоры уларҙы баһалай, уйлана.
Быйыл сираттағы юбилейын, 75 йәшен Иршат олатай Банат инәйһеҙ ҡаршы алды, ике йыл самаһы элек ул мәрхүмә булды. Шулай ҙа олатай яҙмыш үкенестәренә бирешмәй. Йылдар үтһә лә һаҡланған егеттәрсә ныҡлы баҫып йөрөүе, ысын командирҙарға хас булған һөйләшеүе менән һоҡландыра. Уның Баймаҡ үҙәгендәге йортонан кеше өҙөлмәй тиерлек. Сөнки һәр ҡайһыһына кәңәш-төңәш итергә әҙер олатай. Үҙ баҡсаһында үҫкән йәшелсә-емештән эшләгән тоҙланма һәм ҡайнатмалары телеңде йоторлоҡ. Шулай ихатаһына саң ҡундырмай гөрләтеп йәшәй. Тағы ла оҙаҡ, имен йәшә, милиционер олатайым!
М. ХӘЙҘӘРОВ. ",Йәмғиәт
Ҡатын-ҡыҙ – донъя тотҡаһы," Бында республикабыҙҙан ғына түгел, күрше төбәктәрҙән дә – Ырымбур, Силәбе, Һамар өлкәләренән, Татарстан Республикаһынан, Пермь крайынан, Ханты-Манси автономиялы округынан, шулай уҡ Мәскәү, Санкт-Петербург, Сочи ҡалаларынан 200-гә яҡын делегат онлайн рәүештә ҡушылды. Ә «Берҙәм Рәсәй» сәйәси партияһының Башҡортостан өлкә бүлексәһе бинаһына иһә ойошма идараһының төп составы, ветерандар советы, саҡырылған ҡунаҡтар, бүлексә етәкселәре – Халыҡ дауалаусылары мәктәбе, Өләсәйҙәр мәктәбе, Ирҙәр советы, Батырҙар мәктәбе һәм үҙ-ара хеҙмәттәшлек хаҡында килешеүҙәр төҙөлгән ойошма етәкселәре йыйылды.
Әйткәндәй, Башҡорт ҡатын-ҡыҙҙары йәмғиәте  эшләү дәүерендә Нәжибә Мәҡсүтова, Фирҙәүес Хисаметдинова, Гөлфиә Юнысова, Гүзәл Ситдиҡова, Розалия Солтангәрәева, Гөлназ Ҡотоева кеүек тел белгесе ғалимдары, ижади һәм сәйәси эшмәкәрҙәр төрлө йылда рәйес була. 2017 йылдан алып уны Башҡортостан Республикаһының Дәүләт Йыйылышы – Ҡоролтай депутаты, филология фәндәре докторы Гөлнур Ҡолһарина етәкләй.

– Юридик статусыбыҙ республика кимәле булыуға ҡарамаҫтан, сараларыбыҙға башҡа төбәктәрҙә йәшәүсе ватандаштарыбыҙҙы ла йәлеп итәбеҙ. Улар менән әүҙем бәйләнеш булдырғанбыҙ. Бөгөнгө сарала милләттәштәребеҙҙең дә ҡатнашыуы быға асыҡ дәлил. Сөнки телебеҙ, мәҙәниәтебеҙ, халҡыбыҙ мәнфәғәтендәге эштә улар ҙа беҙҙән ярҙам көтә, – тип Гөлнур Ғәлинур ҡыҙы, биш йыллыҡ башҡарған эштәрҙе лә барланы.

 Һуңғы съезд биш йыл элек ойошторолған. Ошо ваҡыт эсендә заманға тап килгән, йәмғиәткә файҙалы һәм ҡыҙыҡлы булған 100-ҙән ашыу проект тормошҡа ашырылған. Шулар араһынан «Бәндәбикә» социаль-хәйриә уҙышы, «Урал батыр байрамы», «Өләсәй әкиәттәре»  тигәндәрен атау ҙа етә.  Милли көрәш һәм билбау көрәшен үҫтереүгә йүнәлтелгән «Батырҙар мәктәбе», «Халыҡ дауаланыусылары мәктәбе» уңышлы эшләй.
Коронавирус пандемияһы осоронда ла Башҡорт ҡатын-ҡыҙҙары йәмғиәте ағзалары өйҙә тик ултырмай, ирекмәндәр булып,  мохтаждарға ярҙам күрһәтеү буйынса Ирекмәндәр штабында эшләй, әлеге көндә Миңлеғәле Шайморатов исемендәге ирекмәндәр штабында ла әүҙем эш алып барыла. Илебеҙ өсөн ауыр осорҙа йәмғиәт эргәһендә махсус хәрби операцияла ҡатнашыусы хәрбиҙәрҙең әсәләре һәм ҡатындары комитеты ойошторолған.
Башҡорт ҡатын-ҡыҙҙары йәмғиәтенең иң ҙур проекттарының береһе – «Ҡатын-ҡыҙ – милләт әсәһе» 2014 йылда Гөлнур Ҡолһарина башланғысы менән ойошторолған. Унда төрлө номинацияла 5 меңдән ашыу ҡатын-ҡыҙ ҡатнашып, шуларҙың йәмәғәт эшендә әүҙем ҡатнашҡан, өлгөлө балалар тәрбиәләп үҫтергән 200-ҙән ашыуы юғары наградаға – Рабиға Ҡушаева исемендәге миҙалға лайыҡ була.  
Съезға килеүселәр менән һөйләшеп, аралашып алдыҡ.
– Башҡорт ҡатын-ҡыҙҙар йәмғиәте район-ҡалаларҙа үҙенең эшен шул тиклем матур алып бара. Бына беҙгә алмашсылар килде, тип ҡыуанып  бөтә алмайым. Ҡатын-ҡыҙҙар йәмғиәте республикабыҙға  ауыр ваҡытта – пандемия, әлеге махсус хәрби операция осоронда ла ир-егеттәр һәм  ҡатын-ҡыҙҙарҙы берләштерҙе, – ти хөрмәтле ил инәһе Ләлә Биишева.

– Йәмғиәттә гүзәл заттарҙың бәҫен күтәреү, ғаилә ҡиммәттәрен һаҡлау, ғөрөф-ғәҙәт, йолаларҙы тергеҙеү, үҫтереү, киләсәк быуынға еткереү йәһәтенән Ҡырмыҫҡалы районында ҡатын-ҡыҙҙар — әсәләр менән киң күләмле эштәр алып барабыҙ.  Өлкән быуын кешеләре, ауыр хәлдә ҡалғандар, махсус хәрби операцияла ҡатнашҡандарға ярҙам итәбеҙ, акцияларҙа әүҙем ҡатнашабыҙ. Ҡатын-ҡыҙҙар менән байтаҡ байрам үткәрҙек. Районыбыҙ ҡатын-ҡыҙҙары «Ҡатын-ҡыҙ — милләт әсәһе» конкурсында ҡатнашып, төрлө номинацияла еңеүсе булды, диплом, кубоктар менән бүләкләнде. Ибраһим ауылынан Фәүзиә Латипова, Ҡабаҡ ауылынан Хәлисә Әхмәтшина «Ҡатын-ҡыҙ — милләт әсәһе» миҙалына лайыҡ булды. Бергәләп район ҡатын-ҡыҙҙарының эшен әүҙемләштерергә тырышабыҙ, – ти йәмғиәт ағзаһы, Ҡырмыҫҡалы районының Бишауыл-Уңғар ауылының старостаһы Фәһимә Абдрафиҡова.

– Рус мөхитендә үҫеп, үҙ мәҙәниәтен йүнләп белмәгән балаларҙы тәрбиәләү эше еңелдән түгел, әлбиттә. Бәлки, халҡыбыҙҙың тарихын, мәҙәниәтен өйрәткәндә информацион технологиялар, интернет селтәре ресурстарын киңерәк ҡулланырға кәрәктер. Мәҫәлән, балалар оҡшатҡан йәнһүрәттәрҙе башҡортсаға тәржемә итеү йәки һәләтле рәссамдар, программалаусыларҙы төрлө конкурс, грантҡа йәлеп итеп, йәнһүрәттәр эшләү, компьютер уйындарын да үҙебеҙҙең милли һыҙаттарға  нигеҙләнеп яҙыу, башҡортса төрлө ҡушымталар булдырыу, боттарҙы башҡортсаға әйләндереү.
Бөгөнгө заманда теүәл фәндәр генә түгел, башҡа фәндәр буйынса ла уҡытыусылар етмәй, 5 – 10 йылдан хәлдең тағы ла  киҫкенерәк булыуы бар. Мәктәп һәм юғары уҡыу йорттары уҡытыусылары бергәләшеп ата-әсәләр, мәктәп уҡыусылары менән һөнәр һайлау буйынса һөйләшеүҙәр, аңлатыуҙар алып барһа, бик яҡшы булыр ине, –  тигән теләк-тәҡдимдәрен белдерҙе  Стәрлетамаҡ ҡалаһындағы башҡорт ҡатын-ҡыҙҙары йәмғиәте етәксеһе, доцент Зөлфиә Йәғәфәрова.
Съезда мәғариф, мәҙәниәт, йәш быуынды патриотик  рухта тәрбиәләү, халыҡ сәләмәтлеген нығытыу һәм һаҡлау, махсус хәрби операцияла ҡатнашыусыларҙың ғаиләләренә,  әсәләренә ярҙам күрһәтеү  кеүек төрлө көнүҙәк мәсьәләләр ҙә тикшерелде. Мәртәбәле сарала Бөтә Рәсәй «Ҡатын-ҡыҙ – милләт әсәһе» проектын ғәмәлгә ашырыу буйынса ла һөйләшеү алып барылды. Яңы идара составы һәм совет структураһы һайланды, 2027 йылға тиклем Башҡорт ҡатын-ҡыҙҙары йәмғиәтенең эш планы тикшерелде.
 
Юлай КӘРИМОВ фотолары.
 ",Йәмғиәт
 Ҡыш бабайға хат яҙырға теләһәң...,"
Төп тылсымсыға  хатыңды ебәреү өсөн конверт тышына ошо адресты яҙырға кәрәк: 162390, Россия, Вологодская область, город Великий Устюг, «Дом Деда Мороза». Хатты 31 декабргә тиклем ебәрергә була.

Хатты Бөйөк Устюгҡа ғына түгел, Башҡортостандағы Ҡыш бабайға ла ебәрергә мөмкин.
«Әгәр йәш хат яҙыусыға ярҙам кәрәк булһа, почта хеҙмәткәрҙәре хатты нисек дөрөҫ тултырырға өйрәтәсәк.  Конвертта кире адресыңды ла күрһәтергә кәрәк», - тип асыҡлыҡ индерәләр Федераль почта элемтәһенең Башҡортостан буйынса идаралығында.
 
Фото: Т. АМАНОВ.
 ",Йәмғиәт
"«Аҡса биреп тор әле, күрше»","
Һеҙҙән, ярҙам итергә әҙерһегеҙме, тип кенә һорайҙар. Баш тартҡан осраҡта мөнәсәбәттәр боҙолмаясаҡ, ә әлеге ваҡытта ярҙам күрһәтергә әҙер булмауығыҙҙы ғына күрһәтерһегеҙ. Шуға күрә ҡыйыу рәүештә үтенескә «юҡ» тип әйтегеҙ.
Кеше һеҙҙең ниндәйҙер һаҡлыҡҡа йыйылған аҡсағыҙ барлығын белә, ти. Был осраҡта нимә эшләргә? Был аҡсаларҙы ниндәйҙер отошло эшкә тотондоғоҙ йәки уны банкка кире алыу мөмкинлегенән тыш һалдығыҙ, тип әйтегеҙ.
Кемгәлер биреп торҙоғоҙ, әле артыҡ аҡсағыҙ юҡ, тип әйтә алаһығыҙ. Бының өсөн бер аҙ артистлыҡ һәләтегеҙҙе лә егергә тура килер.
Һуңғараҡ мөрәжәғәт итеүен һорағыҙ. Шулай итеп һеҙ яуап биреүҙән ҡаса алаһығыҙ һәм ярҙам итеүгә аныҡ ышаныс бирмәйһегеҙ. Аҡсағыҙ килеп сығыуын ул көтөп тормаясаҡ, башҡа ерҙән табасаҡ.
Күршегеҙ аҡса һорап мөрәжәғәт итһә, унан эштең нимәлә икәнлеген һорағыҙ. Уның эш таба алмауы ла ихтимал. Финанс яҡтан ярҙам итергә әҙер булмауығыҙҙы әйтегеҙ, әммә быны башҡаса эшләргә мөмкин. Шулай эшләп, һеҙ үҙегеҙҙең ярҙам итергә әҙер булыуығыҙҙы башҡараҡ аңларһығыҙ. Өҫтәүенә, киҫкен «юҡ» тип әйтергә тура килмәйәсәк.

 
Фото: Т. АМАНОВ.
  
 ",Йәмғиәт
Мәктәптә туҡланыу нисек үҙгәргән?," Башҡортостанда был мәсьәлә 2019 йылдан системалы хәл ителә башланы – мәктәптә туҡланыуға тулы аудит үткәрелде, республика хөкүмәте яғынан күҙәтеү көсәйтелде. Балаларҙың һәм уларҙың ата-әсәләренең мөрәжәғәттәренә тиҙ арала яуап бирә башланылар. Район һәм ҡала башлыҡтары менән видеоселекторҙар уҙғарыла, хакимиәттәр ҡарамағында туҡланыуҙы күҙәтеүҙә тотоу буйынса ата-әсәләр комитеттары булдырылған, уҡыусыларҙың ата-әсәләре меню төҙөүҙә ҡатнаша, дегустацияларҙа даими ҡатнаша.
Республиканың барлыҡ мәктәптәре өсөн туҡланыуҙы ойоштороу буйынса стандарт раҫланған. Уҡыусылар өсөн ике аҙналыҡ берҙәм меню индерелгән.
Шуның менән бергә мәктәп ашханаларының матди-техник базаһын нығытыу дауам итә. Быйыл федераль программа буйынса уҡыу йылы башына 59 мәктәп бинаһында мәктәп туҡланыу блоктары һәм ашханалар ремонтланған һәм технологик ҡорамалдар менән йыһазландырылған. Бынан тыш, туҡланыу операторҙарын коммуналь түләүҙәрҙән бушатылған - бушатылған аҡса шулай уҡ етештереүҙе яңыртыуға, технологик ҡорамалдар һатып алыуға йүнәлтелгән.
Республиканың 300 меңгә яҡын уҡыусыһы бушлай туҡлана. Улар – башланғыс синыф уҡыусылары, сәләмәтлеге мөмкинлеге сикләнгән балалар, күп балалы аҙ тәьмин ителгән ғаиләләрҙән балалар, махсус хәрби операцияла ҡатнашыусыларҙың ғаиләләре.
«2019 йылда, республикала мәктәп туҡланыуы мәсьәләһен хәл итә башлағанда, хәл ҡатмарлы булды. Ялыуҙар күп булды, балаларҙы ситтән килтерелгән аҙыҡ-түлек менән һыйланылар. Беҙ хәлде үҙгәртә алдыҡ. Айырым категориялар буйынса урындағы аҙыҡ-түлек, мәҫәлән, ит өлөшө 90 процентҡа еткән. Иҫке һауыт-һабаны алмаштырҙыҡ, ашханаларҙы һәм аҙыҡ-түлек блоктарын яңыртырға теләнек, ҡорамалдар һатып ала башланыҡ. Был йәһәттән ҙур эштәр башҡарылды, әммә алда әле», - тип билдәләне республика Башлығы Радий Хәбиров социаль селтәрҙәге сәхифәһендә.
 
 
Фото: Т. АМАНОВ.",Йәмғиәт
Эшҡыуарҙарҙың хоҡуғы яҡлана,"Бында  прокуратура, контроль-күҙәтеү органдары вәкилдәре, Башҡортостандың бизнес-омбудсмены ҡатнашты.  Кәңәшмәлә ҡатнашыусылар тикшереү саралары барышында бизнесҡа административ баҫымды кәметеү мәсьәләләрен, административ комиссияларҙың эшмәкәрлеген, төҙөкләндереүгә күҙәтеү үткәреү барышында эшҡыуарҙарҙың проблемаларын, уларҙы яуаплылыҡҡа тарттырыу тәртибе һәм яза биреү формалары тикшерелде. Ултырыш барышында контроль-күҙәтеү органдары вәкилдәре лә үҙ эше тураһында үҙ фекерен белдерҙе. Уларҙың мәғлүмәттәре буйынса, ведомстволарҙа иҫкәртеү сараларын индереү буйынса эш алып барыла һәм дауам ителәсәк.
 
 
Фото: Т. АМАНОВ.",Йәмғиәт
Асарбаҡтарға һеҙ ҙә  ярҙам итә алаһығыҙ,"Яңыраҡ баш ҡалабыҙҙың Совет районында үткән шәфҡәтлелек акцияһын республика комплекслы социаль үҙәк белгестәре ойошторған. Ярҙам һорап 33 кеше мөрәжәғәт иткән. Мохтаждарға шулай уҡ юғалған документтарҙы тергеҙеү, инвалидлыҡты теркәү тәртибе, эшкә урынлашыу мәсьәләләре буйынса консультациялар бирелгән, юридик һәм психологик ярҙам күрһәтелгән.
Ә киләһе акция Өфө ҡалаһының Оржоникидзе районында көндөҙгө сәғәт 12-нән 1-гә тиклем ойошторола (Ҡулса урамы ( Кольцевая), 65-се йорт, «Меркурий» сауҙа үҙәге эргәһендә).
Бәйләнеш өсөн телефон: (347) 287–28–66; [email protected]
 
Фото: Т. АМАНОВ.",Йәмғиәт
62 йәшлек ирҙең ҡолағында тараҡан үрсегән,"Әлеге ваҡиға Мәскәү өлкәһендә була. Ҡолағы ауырта башлағас, өйҙә үҙ аллы соҡоп та ҡарай. Тик ауыртыуы бөтмәгәс,  табипҡа мөрәжәғәт итә. Бында уға ярҙам күрһәтеп, ҡолағын таҙарталар.
 
 
 
Фото: Т. АМАНОВ.
 
 
 ",Йәмғиәт
Ижади коллективтар ҙа акциянан ситтә ҡалмай,"
«22 пар йөн ойоҡбаш бәйләп, Кушнаренко ауылындағы Миңлеғәле Шайморатов исемендәге ирекмәндәр штабына тапшырҙыҡ. Беҙ бының менән генә туҡталып ҡалырға йыйынмайбыҙ, яугирҙарыбыҙ өсөн йылы әйберҙәр әҙерләүҙе дауам итәсәкбеҙ»,- ти «Соловушки» ансамбленең етәксеһе Гөлназ Ханнанова.

Кушнаренко районының мәҙәниәт бүлеге начальнигы Александр Десяткин әйтеүенсә, «Һалдатҡа посылка» акцияһына райондың башҡа ижади коллективтары ла ҡушыла. Хәтерегеҙгә төшөрәбеҙ, был акцияла теләге булған һәр кем ҡатнаша ала.
 
 
Фото: Т.АМАНОВ.",Йәмғиәт
Көн һайын 345 мең 600 бала ауаз һала,"Әйҙәгеҙ, тиҙ генә һанап ҡарайыҡ әле. Тимәк, һәр минут һайын 240 бала тыуа, һәр сәғәт һайын – 14 мең 400, көн һайын - 345 мең 600. 
Был мәғлүмәт ҡыҙыҡлы булһа, лайк ҡуйырға онотма. Һәр бала үҙ бәхете менән тыуһын.
 
 
Фото: Т. АМАНОВ.",Йәмғиәт
Өлгөлө атайҙарға –  лайыҡлы баһа,"Ғаиләлә атай һүҙе, атай абруйы, атай тәр­биәһе ҙур роль уйнай. 2020 йылда Баш­ҡортостандың Йәмәғәт палатаһы булдырған “Атай­лыҡ даны” премияһы йәм­ғиәте­беҙҙә атайҙарҙың абруйын күтәреүгә, ғаилә ҡим­мәттәрен һәм йолаларын тергеҙеүгә, балаларҙы тәр­биәләүҙә атай­ҙарҙың ролен көсәйтеүгә йүнәлтелгән.Конкурс өсөнсө тапҡыр үткәрелде. Быйыл унда 218 ғаилә башлығы ҡатнаш­ҡан. ""Беҙҙең республикала шундай өлгөлө  атайҙар булыуы һоҡ­ландыра. Уларҙың ҡайһы бе­реһе бөгөнгө тан­танаға үт­мәһә лә, конкурста ҡатна­шыусы һәр атай – еңеүсе"", – тине, сарала ҡатнашыусы­лар­ҙы тәбрикләп, конкурс комис­сияһы рәйесе, БР Йә­мәғәт палатаһы рәйесе урын­баҫары Рәмил Рәхимов. Бү­ләкләнеү­селәр араһында күп балалы атайҙар ҙа, тәрбиәгә бала алыу­сылар ҙа, үҙҙәренең хеҙ­мәте, йәмәғәтселек эше менән башҡаларға өлгө булып тороусылар ҙа бар. Мәҫәлән, Йылайыр районынан балалар-үҫмерҙәр спорт мәктәбендә тренер булып эшләүсе  Даян Аҡҡужин – биш бала атаһы. Әбйәлил районынан Рөстәм Баймөхәмәтовтың берҙәм һәм татыу ғаиләһендә һигеҙ бала тәрбиәләнә. Янғын һүндереүсе булып эшләүсе атайҙары улар өсөн ысын ҡаһарманлыҡ өлгөһө булып тора. Баймаҡ районынан 85 йәшлек Ғибәтулла Туйсин – иң күп балалы атайҙарҙың бе­реһе, улар ҡатыны менән ун балаға ғүмер биреп, оло тормош юлына сығарған. Шулай ҙа иң күп балалы атай – Краснокама районынан   Аис Маликов. Улар ҡатыны Гөлсирен менән 39 балаға атай-әсәй   булып иҫәпләнә. Шуның ал­тауһы үҙҙәренеке булһа, 33-өн тәрбиәгә алғандар. Балалар йортонан бала алыу теләге үҙҙәренең ҡыҙ һәм улдары үҫеп, тыуған йортонан сығып киткәс бар­лыҡҡа килә. Тәүҙә дүртәүҙе генә алырға уйла­һалар, ата-әсә ҡарауы­нан мәхрүм бала­ларҙы күреп,  уларҙың яҙмы­шына битараф ҡала алмайҙар. Һөҙөмтәлә Башҡортостанда иң ҙур ғаилә барлыҡҡа килә. Ҙур йортта һәр балаға урын да, күңел йылыһы ла, хәс­тәрлекле мө­нәсәбәт тә табыла. Хужалыҡ эштәрендә  лә ихлас ярҙам итә улар. Эшлә­гәндең ашы бар, тигәндәй, ғаилә башлығы бал ҡорттары ла тота, мал да үр­сетә, баҡса ла үҫтерәләр.  Лауреаттар араһында гәзи­тебеҙҙең күптәнге дуҫы, Белорет районынан әүҙем авто­рыбыҙ Нурулла Миһранов та бар. Әйткәндәй,  ул – “Атай­лыҡ даны” премияһына лайыҡ булыусы иң оло атайҙарҙың береһе. 86 йәшен тултырған аҡһаҡал үҙенең тормошо, хеҙ­мәте, балалары менән күп­тәргә өлгө булырлыҡ. Улар ҡатыны Мөнирә Ғәрифйән ҡыҙы  менән 35 йылдан ашыу татыу ғүмер кисереп, алты балаға ғүмер биргәндәр һәм улар янына тағы бер  баланы тәрбиәгә алып, оло тормош юлына сығарғандар. Ғүмерен балаларға белем биреүгә бағышлаған ветеран, оло йәштә булыуына ҡарамаҫтан, әүҙем тормош алып бара: ауылда ветерандар советын етәкләй, мәктәп тормошо менән дә ҡыҙыҡһынып тора. Үҙе төҙөткән һәм ғүмер буйы эшләгән мәктәбендә уның һәм шулай уҡ уҡытыусы булып эшләүсе ҡатынының тырыш­лығы менән тыуған яҡты өйрәнеү музейы асыла. Әйт­кәндәй, быйыл ул матбуғат баҫмаларына  яҙылған  уҡыу­сыларға үҙенең шәхси пре­мияһын да булдырған.  50 йыллап матбуғат баҫмала­рына яҙышҡан кеше булараҡ,  гәзит-журналдарға яҙылыуҙы ойоштороуҙы үҙенең төп бурысы тип иҫәпләй.Бихисап грамотаһы, “Ал да нур сәс халҡыңа!” миҙалы, Белорет районының почетлы гражданы һәм почетлы ветераны тигән маҡтаулы исем­дәргә лайыҡ булыуы ла  уның  йәмғиәтебеҙҙең әүҙем гражданы булыуын раҫлай.Әлбиттә, үҙенең төп ҡаҙа­нышы итеп ул балаларын иҫәпләй. Ә балалары ата­һының исеменә тап төшөрмәй. Барыһы ла юғары белем алып, хеҙмәт урынында ҙур уңыш­тарға өлгәшкәндәр. Нурулла Мөхөтдин улы әле 18 ейән-ейәнсәргә, туғыҙ бүлә-бү­лә­сәргә яратҡан ҡартатай ҙа. – Атайымдың  өйҙә бер ҡа­сан да тауыш күтәргәне булманы. Балаларҙы бик яратты, шул уҡ ваҡытта талапсан да булды. Ғаиләлә һәр бере­беҙҙең үҙ эше була торғайны, шуны ҡабатлап әйттермәй генә һәр кем эшләп ҡуя ине.  Тәрбиәгә алған ҡыҙҙы ла улар үҙҙәренеке кеүек күреп үҫ­терҙе. Ул ваҡытта ҡыҙ­лыҡҡа йәиһә опекунға алыу тигән нәмә булманы, өләсәһе үлгәс, әсәйем менән атайым алып ҡайтты ла, Шамилә беҙҙә йәшәй башланы. Атайымдың уҡыусыһы ине ул, – тип һөй­ләй Өфөлә йәшәүсе ҡыҙы Миләүшә Моратшина. Тантанала иң тулҡынлан­дырғыс мәл  хәрби операция­ла улдарын юғалтҡан атай­ҙарҙы тәбрикләү бул­ғандыр. Һалмаҡ ҡына сәхнәгә күтә­релгән атайҙарҙың йөҙ­ҙәре уйсан, күҙҙәре моңһоу.  Ғәзиз улдарын юғалтыуға бер йыл да тулмаған бит... Кеме­һелер – мартта, кемеһелер майҙа ғына Украиналағы хәр­би операцияла тыуған илебеҙ тыныс­лығын һаҡлап һәләк булған...  Илебеҙҙе һаҡлап үҙ ғүмерен аямаған 10 батырҙың атаһына “Атайлыҡ даны”  премияһы тапшырылды. Ысын геройҙар тәрбиәләгән   был атайҙар, әлбиттә, иң оло хөрмәткә лайыҡ. Улар араһында Миәкә районынан Илфат Фәтихов, Шишмә районынан Исмәғил Нурлығаянов, Учалы районынан Абрар Хәйруллин, Миәкә районынан Хәбир Йәны­шев  бар. Илфат Рәүеф улы Фәти­хов Стәрлетамаҡта “Газпром” асыҡ акционерҙар йәмғиә­тендә иретеп-йә­бештереүсе булып эшләгән, әле хаҡлы ялда. Уларҙың бәхетле ғаи­ләһендә ике бала донъяға килгән. Улдары Айрат һәм ҡыҙҙары Ҡәҙриәгә үҙҙә­ренең миҫалында матур тәрбиә биргәндәр. Ғәҙел, эшһөйәр һәм илһөйәр булып үҫкән Айрат килешеү буйынса һауа-десант ғәскәрҙәрендә командир булып хеҙмәт иткән.  Ҡыҙғанысҡа ҡаршы, Украинала махсус операцияла хәрби бурысын үтәгән ва­ҡытта уның  ғүмере өҙөлә. Ҡыйыулығы һәм   күрһәткән батырлығы өсөн өлкән сержант Айрат Фәтихов үлгәндән һуң  Ҡаһар­манлыҡ ордены менән  бүләк­ләнеүгә тәҡдим ителгән. Учалы районынан Абрар Кирам улы Хәйруллин да –  өлгөлө ғаилә башлығы. Ҡа­тыны менән улар өс улға ғүмер биреп, ысын ир-егет итеп тәрбиәләгәндәр. Бәлә­кәй улдары Ирек өсөн атаһы һәм ағайҙары өлгө булып тора.  Өлкән улдары Артур Өфө политехник техникумын тамамлап, Ульяновск ҡалаһында килешеү буйынса хеҙмәт ит­кән. Уртансы улдары Тимур Белорет  металлургия техникумында белем алған, 2016 йылда килешеү буйынса хәр­би хеҙмәткә киткән.  2022 йыл­дың 10 майында Украинала хәрби операцияла ба­тырҙарса һәләк булған. Үл­гәндән һуң Ҡаһарманлыҡ ордены менән бүләкләнгән. Финалсыларҙың һәр бере­һенә “Атайлыҡ даны” билдәһе,  “Асы” шифаханаһына ял көнө турына сертификат, унау­һына өҫтәмә рәүештә ете көнгә республика шифаханаларына юллама тапшырылды. Бынан тыш, сарала ҡат­на­шыусы атайҙар төрлө ойош­маның ҡиммәтле бүләктәрен дә алды. Рес­пуб­ликабыҙҙа ошондай атай абруйын күтә­реүсе матур са­раның ойошторолоуы, һис шикһеҙ, ҙур әһәмиәткә эйә.
Сажиҙә ЛОТФУЛЛИНА.Валерий ШАХОВ фотолары.",Йәмғиәт
Баҡалылар ҙа үҙ өлөшөн индерә,"
– Махсус хәрби операцияла ҡатнашҡандарға hәм уларҙың ғаиләләренә ярҙам итеү өсөн районда булдырылған фондҡа аҡса йыйҙылар, йылы кейем-hалым, аҙыҡ-түлек, мөһим кәрәк-яраҡ әйберҙәр тапшырҙылар. Мәктәп уҡыусылары хәрби операцияла ҡатнашҡандарға хат яҙып ебәрҙе. Гуманитар ярҙам ҡабул итеү дауам итә, – тип хәбәр итә Баҡалы районы башҡорттары ҡоролтайы төркөмө.

 
Фото: Т. АМАНОВ.",Йәмғиәт
«Ҡыуандырабыҙ»,"Был турала  Башҡортостан Хөкүмәте проект-ҡарарын Мәғариф һәм фән министрлығы әҙерләгән.  Унда район-ҡалалар айырым күрһәтелгән.
Проект ҡарары буйынса,  иң юғары хаҡ Өфө ҡалаһында буласаҡ, бер көнгә 166 һум тәшкил итә. Унан  – Өфө районы, түләү хаҡы – 163 һум.  Өсөнсө урында – Стәрлетамаҡ, 159 һум тәшкил итәсәк. Шаран районда иң түбән хаҡ – 119 һум  ҡуйылған.
 
Фото: Т. АМАНОВ.
 
 ",Йәмғиәт
"Мобилизацияланғандарға, уларҙың ғаиләләренә – өҫтәмә ярҙам саралары","Документҡа ярашлы, махсус хәрби операцияла ҡатнашыусылар һәм уларҙың ғаилә ағзалары йортҡа газ үткәреү өсөн сертификат алыу хоҡуғына эйә. Мобилизация осоронда улар шулай уҡ ҡаты коммуналь ҡалдыҡтар менән эш итеү буйынса хеҙмәттәргә түләүҙән азат ителә.
Тағы ла бер ярҙам сараһы – махсус хәрби операцияла ҡатнашҡандарҙың ғаиләләренә торлаҡ йорттарҙы һәм башҡа йорт-ҡаралтыларҙы йылытыу өсөн һатып алынасаҡ урман ағастарына ташламалы  хаҡ билдәләнә.
 
 
Фото: Т. АМАНОВ.",Йәмғиәт
Көҙгө каникулда Луганск Халыҡ республикаһынан балалар ял итәсәк,"Был лагерҙа балаларҙың сифатлы һәм яҡшы ялын ойоштороу өсөн бөтә шарттар ҙа булдырылған: заманса кластар, уңайлы бүлмәләр, йәмле ашхана, ябыҡ бассейн, спорт майҙансыҡтары.
Өҫтәмә белем биреү ойошмалары, мәҙәниәт һәм спорт учреждениелары көсө менән балалар өсөн мәғариф, мәҙәни, тәрбиәүи һәм ял итеү программалары, оҫталыҡ дәрестәре, квестар, ҡыҙыҡлы кешеләр менән осрашыуҙар әҙерләнгән.
Хәтерегеҙгә төшөрәбеҙ, йәйге каникул осоронда республика Луганск Халыҡ Республикаһының 1468 балаһын ҡабул итте. Улар Башҡортостан Республикаһының ҡаланан ситтәге 7 лагерында ял итте.
 
 
Фото: Т. АМАНОВ.",Йәмғиәт
Халыҡтар берҙәмлеге көнө уңайынан флешмобта ҡатнашығыҙ!,"Унда ҡатнашыу өсөн туған телеңдә «Беҙ бергә» тип әйтеп, [email protected] электрон почтаһына  видеояҙма ебәрергә кәрәк. Исем-шәрифеңде, фразаның ниндәй телдә әйтелеүен дә күрһәтергә онотма.  Видеояҙманы 3 ноябргә тиклем ебәрергә кәрәк. Иң үҙенсәлеклеләре Халыҡтар берҙәмлеге көнөндә күрһәтеләсәк.
 
 
Фото: Т. АМАНОВ.",Йәмғиәт
Ура-а-а! Каникул башлана!,"Мәктәп уҡыусыларының көҙгө каникулы 29 октябрҙән 6 ноябргә тиклем дауам итә. Уҡыусыларға матур ял теләйбеҙ, уҡыуға көс һәм дәрт йыйып килегеҙ .
 
 
 
Фото: Т. АМАНОВ.
 ",Йәмғиәт
«Үҙебеҙҙекеләрҙе ташламайбыҙ»," Был ял көндәрендә ауылдың әүҙем кешеләре  уларға утын әҙерләгән. «Беҙ үҙебеҙҙекеләрҙе ташламайбыҙ», тиҙәр улар. Афариндар, башҡарған эшегеҙ үҙегеҙгә меңләтә изгелек булып ҡайтһын!
 
 
Фото: Т. АМАНОВ.",Йәмғиәт
Беҙҙең һигеҙ конкурс проекты призлы урын алған,"Шулай итеп конкурс комиссияһы тарафынан 28 конкурс эше һайлап алынып, икенсе турҙа ҡатнашырға ебәрелгән. Ә ете конкурс проекты федераль конкурстың икенсе этабына үҙ аллы үткән. Беҙҙең республиканан 8 конкурс проекты ете номинацияла призлы урын алған.
 
 
Фото: Т. АМАНОВ.",Йәмғиәт
Радий Хәбиров Дүртөйлө районында тоҡомсолоҡ заводындағы хәл-торош менән танышты,Башҡортостан етәксеһе Радий Хәбировтың Дүртөйлө районына эш сәфәре саф тоҡомло эре малдарҙы үрсетеүгә һәм юғары продуктлы ауыл хужалығы культураларын үҫтереүгә махсуслашҡан Ленин исемендәге тоҡом малы заводы менән танышыуҙан башланды.,Иҡтисад
"Елкәң иҫән булһа, ҡамыт табыла","Ишембай районы крәҫтиәндәре, бесәнде тамамлап, ураҡҡа төшкән",Иҡтисад
Радий Хәбиров Стәрлетамаҡта «Строймаш» технопаркы предприятиелары менән танышты,"Башҡортостан Башлығы вазифаһын ваҡытлыса башҡарыусы Радий Хәбировтың Стәрлетамаҡҡа эш сәфәре Башҡортостан быяла компанияһының эше менән танышыуҙан башланды. Предприятие 2010 йылда ойошторолған. Компания директоры Василий Космынин һөйләүенсә, уларҙың фирмаһы табаҡ быяланың бөтә төрҙәрен, мебель фабрикалары өсөн көҙгөлө япманы эшкәртеү менән шөғөлләнә, көнкүреш техникаһын етештереүселәр, автомобиль сәнәғәте өсөн деталдәр, архитектура, дизайн өсөн быялалар яһай.",Иҡтисад
Радий Хабиров: Раздельный сбор мусора – это «высший пилотаж» для муниципалитетов," Жителям надо разъяснять плюсы раздельного сбора мусора, и они должны понимать свою выгоду. Об этом врио главы Башкортостана Радий Хабиров сказал во время общения с жителями многоквартирного дома №80 по улице Гоголя в Уфе. По мнению руководителя Башкортостана, раздельный сбор мусора – это своего рода «высший пилотаж» для муниципалитетов.",Иҡтисад
На Всемирной выставке в Индии презентовали торговый и инвестиционный потенциал Башкирии,"Делегация представителей торговых сетей из Башкортостана приняла участие во Всемирной продовольственной выставке IndusFood, которая прошла на днях в Дели. Ее организаторами выступили Совет по содействию торговли Индии, министерства торговли и пищевой промышленности Индии. Выставка свела вместе 500 лучших индийских производителей продовольствия и около 800 международных байеров — представителей оптовых компаний, мировых сетевых супермаркетов, магазинов, предприятий общепита из 80 стран. В их числе на выставке, организованной с целью расширения экспорта продовольствия из Индии, побывало и 70 предпринимателей из России, а представители Башкортостана стали на ней самой крупной региональной делегацией.",Иҡтисад
"Радий Хәбиров: «Кемдең һаулығы өсөн ныҡ кәрәк, тик шулар ғына Ҡырымға барасаҡ»","БР Башлығы вазифаһын ваҡытлыса башҡарыусы Радий Хәбиров социаль селтәрҙәрҙә үҙенең зитына тейгән нәмә менән уртаҡлашты. Ҡырым башлығы Сергей Аксенов Сибай балаларын санаторийға саҡырғандан һуң, кешеләр интернетта кемдәрҙең балалары диңгеҙгә ял итәсәк тип һорау алыу ҡуйғандар.",Иҡтисад
Сибай балалары Ҡырымда бушлай ял итәсәк,"Башҡортостан Башлығы вазифаһын ваҡытлыса башҡарыусы Радий Хәбиров Ҡырым Башлығы Сергей Аксенов менән осрашты. Осрашыу барышында социаль, мәҙәни һәм сауҙа - иҡтисади өлкәлә хеҙмәттәшлек итеү мәсьәләләре тикшерелде. Ике көнлөк эш сәфәрендә Ҡырым етәксеһе Өфөнөң сауҙа һәм социаль объекттары менән таныша.",Иҡтисад
Радий Хабиров заслушал доклады и раздал поручения по смогу в Сибае,"В ходе рабочей поездки в Сибай руководитель Башкирии Радий Хабиров провел заседание Комиссии по чрезвычайным ситуациям (КЧС) в связи с тем, что с ноября прошлого года здесь действует режим повышенной готовности. Из-за окисления руды в неэксплуатируемом карьере по добыче медной руды возникла сильная загазованность воздуха.На заседании создан межведомственный штаб по предотвращению последствий ЧС в Сибае. Его работу возглавит Александр Лапухов — зам руководителя Госкомитета РБ по ЧС.",Иҡтисад
"Р.Хабиров: Мер, предпринимаемых УГОКом в Сибае, — недостаточно"," 15 января в ходе рабочей поездки в Сибай врио главы Башкирии Радий Хабиров жестко раскритиковал руководство УГОКа (Сибайского филиала АО «Учалинский горно-обогатительный комбинат») и руководство города за то, что они не предпринимают должных мер по обеспечению экологического благополучия в городе.",Иҡтисад
Радий Хабиров провел первую в 2019 году встречу с инвесторами,"В Доме республики 10 января врио главы Башкортостана Радий Хабиров провёл первую в 2019 году встречу с инвесторами в формате «Инвестчаса». Состоялось обсуждение четырех инвестиционных проектов.В пресс-службе главы РБ сообщили, что речь шла о создании экспортно ориентированного направления сельхозпредприятия «Шаранагрогаз». По словам инициатора проекта Мансура Латыпова, предполагается развитие уже существующего производства за счёт увеличения посевных площадей, внедрения полной переработки сырья и обеспечения устойчивого сбыта. Продукцию переработки зерна предполагается направлять партнерам из китайской провинции Чунцин, а мясное сырье – на перерабатывающее предприятие в Уфимском районе. Общий объём инвестиций составит 225 млн рублей.",Иҡтисад
Башҡортостан етәксеһе Радий Хәбиров: «Салауат Юлаев» — беҙҙең өсөн бик мөһим,"10 ғинуарҙа Республика йортонда БР Башлығы вазифаһын ваҡытлыса башҡарыусы Радий Хәбиров ""Салауат Юлаев"" хоккей командаһы етәкселеге, баш тренер Николай Цулыгин һәм капитан Григорий панин менән осрашты. Төбәк башлығы хоккейға һәм башҡа спорт төрҙәренә үҙенең мөнәсәбәтен белдерҙе.",Иҡтисад
Радий Хәбиров республиканың православие христиандарын Раштыуа менән ҡотланы,БР Башлығы сайтында ошолай тиелә:,Иҡтисад
Радий Хабиров поздравил жителей Башкортостана вместе с детьми из социального приюта,"Новогоднее поздравление руководителя Башкортостана Радия Хабирова жителям республики получилось эмоциональным по содержанию и необычным по форме, подаче и месту, откуда оно прозвучало.",Иҡтисад
Владимир Путин поздравил Радия Хабирова с Новым годом,«Уважаемый Радий Фаритович!Поздравляю Вас с Новым годом.,Иҡтисад
Радий Хабиров: В Башкирии мы установили самую низкую оплату за сбор мусора в ПФО,Рабочая поездка врио главы Башкортостана Радия Хабирова по Ермекеевскому району началась в селе Спартак.,Иҡтисад
Магнитогорск агломерацияһына инделәр,"БР Иҡтисади үҫеш министрлығы хәбәр итеүенсә, Әбйәлил, Баймаҡ, Белорет һәм Учалы райондары һәм Сибай ҡалаһы Магнитогорск төбәк-ара агломерцияһына индерелгән. ",Иҡтисад
Торатау мәсьәләһенә нөктә ҡуйылды: изге тауға теймәйәсәктәр,"Башҡортостан Хөкүмәтенән хәбәр итеүҙәренсә, ""Башкирская содовая компания"" өсөн сеймал базаһы итеп Ҡуштау тауы һайланған.Торатау менән Йөрәктауға теймәйәсәктәр, Ҡуштауҙы үҙләштергәндә тирә-яҡғты тергеҙеп, тәртипкә ҡалдыу - рекультивация ла барасаҡ. Унда булған туристик объекттар - тау саңғыһы базаһы һәм йәйәүле маршруттар әлегә торасаҡ, 30 йыл дауамында тейелмәйәсәк.",Иҡтисад
Радий Хәбиров Рәсәй юридик форумында конституцияны үҙгәртмәйәсәген белдерҙе,"1 декабрҙә Өфөлә Башҡортостан Башлығы вазифаһын ваҡытлыса башҡарыусы Радий Хәбиров Юристар көнөнә һәм Рәсәй Федерацияһы Конституцияһының 25 йыллығы уңайынан «XXI быуатта конституционализм» Рәсәй юридик форумының пленар ултырышында ҡатнашты. Ул дәүләт власы һәм гражданлыҡ йәмғиәте диалогында кеше хоҡуҡтарына арналды.    – Бындай майҙансыҡтар бик әһәмиәтле. Улар ғалимдарға аралашыу, тәжрибә уртаҡлашыу мөмкинлеге бирә. Кешелек донъяһы бик етеҙ, заманса һәм көнәркәшле. Шуға күрә бер-береңде тыңлау һәм бер аҙ алға киткәндәрҙең тәжрибәһен үҙләштереү мөмкинлеге булыуы бик шәп, – тине Радий Хәбиров.",Иҡтисад
Сәскә ултыртып өлгөрмәһәгеҙ," Былтыр көҙ танышым биргән лилиә сәскәләрен ваҡытында ултыртып өлгөрмәнем. Шуға торттың пластик ҡапҡасына тупраҡ һалып, йылытылған соланға ултыртып ҡуйҙым. Сәскәләрем ҡыш буйына тамырҙарын үҫтерҙе. Ара-тирә аҙ ғына тупраҡты дымландырып торҙом. Мартта улар буйға үҫеп китте. Май аҙағында тышҡа сығарып ултырттым. Барыһы ла сәскә атты. Күршемдең көҙ ултыртып ҡалдырған минеке кеүек лилиәләренең ботаҡтары бәләкәй, сәскә атманы. Сәскә үҫтерергә яратҡан хужабикәләргә минең тәжрибә файҙалы булыр.З. НӘҒИМОВА.Ҡырмыҫҡалы районы. ",Иҡтисад
Радий Хабиров провёл оперативное совещание,"Подводя итоги прошлой недели, Радий Хабиров напомнил, что рассмотренные на заседании президиума Госсовета стратегические задачи развития страны должны быть максимально полно реализованы на региональном уровне в соответствии с объёмом финансирования, предоставляемым федеральным центром.",Иҡтисад
Айҙар Ғәлимовтың күптәнге хыялы тормошҡа ашҡан,"Башҡортостандың халыҡ артисы Айҙар Ғәлимов октябрҙең башында ял итергә тип Дағстанға юлланған. Был сәфәренең сәбәбе тураһында социаль селтәрҙәге сәхифәһендә уртаҡлашты.
“Ҡояшлы, таулы, диңгеҙле Дағстан иле, бик шатмын һинең мелән яҡындан танышыуыма! Бик күп милләтле халыҡ үҙ тарихын, динен, ә иң мөһиме - рухын һаҡлап ҡала алған тип күрҙем... Был ерҙең киләсәге матур булырға оҡшаған - өмөттәрегеҙ аҡланһын ине... Күптәнге хыялым да тормошҡа ашты – ҡумыҡ дуҫымдың тыуған ауылына барҙым, иҫ киткес хәтирәләр! Миңә ҡалһа, иң матур осрашыуҙар алда ла көтөп тора әле. Дағстан – һин минең йөрәгемдә инде!” – тип яҙған ул.
Бер күрешеү – үҙе бер ғүмер, тиҙәр. Ысынлап та, сәйәхәттәр, аралашыуҙар, дуҫ-туғандар менән осрашыуҙар рухи донъябыҙҙы байыта, яңы ҡанаттар ҡуя.
Һеҙ быйыл ҡайҙа сәйәхәт ҡылдығыҙ? Дағстанды күргәнегеҙ бармы?  
Фото: vk.com/aidar.galimov",мәҙәниәт
Сәйетбабалар йәнә барыһын да таң ҡалдырҙы!,"Башҡортостаныбыҙҙың һәр төбәге үҙенсәлекле һәм ҡабатланмаҫ. Баш ҡалабыҙҙан артыҡ йыраҡ урынлашмаған Ғафури районы иһә үҙенең уңған, егәрле халҡы менән дан тота. Өҫтәүенә, бында тәбиғәт тә таң ҡалырлыҡ! Еҙем, Егән һәм Көгөш (Усолка) йылғалары ғына үҙе ни тора! Хатта Аҡкүл, Красноусол минераль һыуҙар, Сәйетбаба ауылы эргәһендәге сәтләүек ҡыуаҡлыҡтары, Еҙем йылғаһының урта ағымындағы шыршылыҡтар тәбиғәт ҡомартҡылары тип иғлан ителгән.
Тағы Ғафури  районында республикабыҙҙың иң ҙур башҡорт ауылы Сәйетбаба урынлашҡан. Бындағы ""Ағинәйҙәр"" ойошмаһы, ""Асанай"" халыҡ фольклор ансамбле һәм ""Сәйетбаба"" башҡорт тарихи-мәҙәни үҙәге ағзалары күмәкләшеп һоҡланғыс эштәр башҡара, бер-береһенә дәрт-дарман өҫтәп, халҡыбыҙға мәҙәни нур тарата. Сәйетбабаларҙың уңғанлығына, сәмселлегенә иһә таң ҡалырлыҡ! Һәр йәһәттән улар тырыш. Ошо көндәрҙә ауылдың “Асанай” халыҡ ансамбленең “Ашҡаҙар таңдары” конкурсында еңеп сығыуы – быға асыҡ дәлил. Улар ҡайҙа ғына сығыш яһамаған да ниндәй генә алҡыштарға күмелмәгән! Дөңгөр, думбыра, шалтырауыҡ, ҡылҡумыҙ, быҙыбыт һәм башҡа милли музыка ҡоралдарында уйнап, күп халыҡты хайран ҡалдырғандар. Ә төркөм етәксеһе – Гәүһәр Байбулдина.
Ансамбль исеменә килгәндә, Асанай – Сәйетбаба ауылы эргәһендәге сабынлыҡ исеме. Был һүҙ күптәргә ят күренһә лә, ул төрки халыҡтарҙа ир-егет исеме булараҡ таралған. Ансамбль башҡорт халҡының йолаларын, этно-мәҙәни үҙенсәлектәрен сағылдырған йыр-бейеүҙәр менән сығыш яһай. Сәйетбабалар төбәктә сыҡҡан йолаларҙың, ғөрөф-ғәҙәттәрҙең иң аҫыл өлгөләрен, халыҡ йырҙарын, урындағы халыҡ сығарған таҡмаҡтарҙы тамашасы иғтибарына сығарыусы, районда “халыҡ” исемен йөрөткән беренсе фольклор ансамбле. Улар Төркиәнең Анкара ҡалаһында, Рәсәйҙең Мәскәү, Санкт-Петербург, Владимир ҡалаларында, Һарытау өлкәһендә, Татарстанда, Сыуашстанда фольклор байрамдарында, һабантуйҙарҙа ҡатнашҡан. Бер йылы Илеш районында уҙған “Ауаз” күп жанрлы фольклор фестивалендә булып, “Алпамыша” ҡобайыры менән беренсе дәрәжә диплом яуланылар.
Ансамблдең төп композиторы, музыканты һәм ҡурай, думбыра, ҡумыҙ, дөңгөр кеүек музыка ҡоралдарын эшләү оҫтаһы – Башҡортостандың атҡаҙанған мәҙәниәт хеҙмәткәре, Ғафури районындағы талантлы династия вәкиле Илһам Байбулдин. Ул бер нисә йыл элек  “Рәсәй күңеле” премияһы менән “Йолаға әүерелгән халыҡ мәҙәниәте” номинацияһында бүләкләнгәйне.
“Асанай”ҙар Илһам Байбулдин ижад иткән “Аласыбар” көйөн халыҡ музыка ҡоралдарында уйнай, халҡыбыҙҙың мәшһүр дастандарын халыҡ иғтибарына еткерә.
Афарин, “Асанай”ҙар! Стәрлетамаҡ ҡалаһында үткәрелгән VI “Ашҡаҙар таңдары” республика башҡорт фольклоры байрамында Башҡортостандан, күрше Ырымбур өлкәһенән 347 вәкил, 24 фольклор коллективы ҡатнашҡан сарала ҙур еңеүгә өлгәштегеҙ – йәнә иң яҡшы халыҡ ансамбле тип танылдығыҙ. Иглин районынан “Аҡ тирмә” башҡорт фольклор коллективы – 16 йәшкә тиклемгеләр, Стәрлетамаҡтан “Йөрәктау” халыҡ фольклор ансамбле араһында 16 йәштән өлкәндәр араһында I дәрәжә лауреат тип танылды.
 17 йыл эсендә был бәйге Стәрлетамаҡ ҡалаһының үҙенсәлекле брендына әүерелде һәм ул республикабыҙ һәләттәрен асыуы менән мәртәбәле.
Фотолар: vk.com/zvezdagafuri
 ",мәҙәниәт
АТАҠАЙ ,"Миләүшә Ҡаһарманова
Хикәйә 
Ауылдан ҡустым шылтыратты. Уның, трубканы күтәргәнемде белгәс тә өндәшмәй тороуы, мәшәҡәтле мәлдә бер аҙ йәнемә тейҙе, шуға ҡоро тоттом:
— Эйе! Сәләм! Йә, тыңлайым!
Ул тағы ла саҡ ҡына пауза яһаны ла сәләмһеҙ-ниһеҙ:
— Атай үлде, - тине.
— Үлде?! Нисек... үлде? – ҡапылда аңлай алманым.
— Үлгән булған... иртәнсәккә. Районға алып китәбеҙ хәҙер. Беҙ йөрөп ҡайтҡансы һеҙ йыйыла тороғоҙ.
Иҫемә төшкән беренсе һорауҙы бирәм:
— Эскәйнеме?..
— Ы-ы... һуҡмышлап йөрөнө. Пахмил тиһәң, эргәһендә эсеп бөтөлмәгән шешәһе ултыра. Бөткәндер инде организм да, машина түгел бит. Икенсе яҡтан, йәше лә арыуыҡ – һикһәнен тултырҙы. Ярай – шул минең, ҡайтығыҙ.
Шул мәл коллегаларымдың тауышын ишетмәҫ булдым. Улар һаман хәлемде аңғармаҫтан бәхәсләштеләр-бәхәсләштеләр ҙә, фекеремде ишетергә теләпме, барыһы берсә миңә төбәлде. Уларҙың һораулы ҡараштарына ҡаршы тороп баҫтым һәм: “Атайым вафат” тигән ике ауыҙ һүҙҙе генә һығып сығарып, тышҡа ынтылдым. Юҡ, иларға, сәбәләнергә тип түгел, ә ҡапылдан бәғремдәге һыҙланыуға сыҙамауҙан...
“Атай үлде” тип илап ултырыусы булманы. Ғүмерҙең мәңгелек түгеллеген аңларлыҡ, йәшәрен йәшәгән, ашарын ашаған йәнде оҙатыуыбыҙҙы ла белер йәштәбеҙ барыбыҙ ҙа. Кеше мәрхүм булғанда беҙҙә артыҡ илаулау юҡ ул былай, әммә әсәйҙе оҙатҡанда күҙ йәштәрен тыйып алып булмай ине. Икеһе лә ғәзиз кешеләр, беҙгә ғүмер биреүселәр, тибеҙ ҙә, нисек кенә булһа ла икеһен ике төрлө ҡабул итәбеҙ шул. Ниңә улай икән? Улай тиһәң, яуап үҙе үк килә. Атай... әсәй була алмай инде. Әсәй – ул әсәй. Ул – берәү. Атай ҙа берәү ... Тик ул алыҫыраҡ, унда әсәй йылылығы, әсә наҙы юҡ. Шуғалырмы...
Ғәҙәтенсә, ауылса, мосолманса оҙаттыҡ атайҙы. Йола ҡушҡанса саҡырыла торғандарҙы саҡырҙыҡ, бар тәртиптәрен үтәнек, аш-һыуын әҙерләнек, аяттарын уҡыттыҡ, хәйерҙәрен тараттыҡ. Әйтеп ҡалдырған үтәрлек һүҙе лә булманы, васыяты ла юҡ. Әллә айнығып та етмәй китеп булғандыр кем белә. Йоҡлай, әле уянмаған тип уйлаған өйҙәгеләр ҙә, ә ул инде һыуынып ятҡан. Төпкә төшөп киткәндә, зыяратҡа ҡуйылмаҫҡа ла тейештер. Тик... атайың тураһында көфөр әйтеп тораһыңмы инде. Ыста-ыста! Кит, нимә уйлап ултырам!
Өсөн-етеһен бер юлы үткәреп ҡуйып, халыҡты оҙатып, кискә үҙебеҙ генә ҡалғас, өлкән ағай өҫтәл башына тороп, һүҙ алды. Беҙ уның шулай һәр йыйыныбыҙҙа сәләмләп һәм йомғаҡлап ҡуйыуына күнеккәнбеҙ. Атай урынына уны ҡабул иткәнгәме? Атайҙан булмағас...
— Шулай, туғандар... Әсәй эргәһенә атай ҙа китеп барҙы... Ҡалайтаһың, барыбыҙ ҙа бара торған ер, тигәндәй. Тыуымдың үлеме лә бар, - һәр беребеҙ алдына ғына текәлеп тыңлап ултырабыҙ. – Атай тураһында нимә әйтә алабыҙ?.. Үлгән кеше тураһында насар хәбәр әйтергә ярамай, әммә бында бөтәбеҙ ҙә - уның балалары, мин әйтмәһәм дә һәр кем үҙенсә уйлап ултыра... Артыҡ йүнле атай була алманы, ысыны шул. Тик беҙҙең уға үпкә юҡ, ул беҙҙең атай, беҙҙе яралтҡан кеше. Ул да, моғайын, үпкәләп китмәйҙер, ҡусты менән килен һәйбәт итеп ҡараны: әсәйҙе лә, атайҙы ла. Һәр саҡ өҫтәре таҙа, урындары йылы, тамаҡтары туҡ булды. Беҙ ҙә ҡайтып, хәл белеп торҙоҡ. Нисек булғанда ла, уға ошо биргәндәре өсөн рәхмәтлебеҙ... Үҙебеҙ унан яҡшыраҡ атайҙар булайыҡ – шул.
Киләһе көн йыназаға йыйылыусылар таралды, мин бындағы ғаилә янында ҡалдым, ялым бер аҙналыҡ. Яйлап атай менән әсәй йәшәгән бүлмәне бушаттым. Әсәйҙән артыҡ әллә нимә ҡалмаған да бында. Күлдәк-яулыҡтарын күптән таратып, яҡындарына биреп бөткәнбеҙ. Атайҙың күлдәк-ыштандарын ҡараштырып, ағай-ҡустылар кәүҙәһенә самалап, ярағандайҙарын айырып һалдым. Ҡалғандарын хәйер менән бергә төйнәп, балаларҙан ауыл ҡарттарына ебәрттем. Бабайҙар еҫе сығып торған түшәк-юрғанын төрөп алып, өй ҡыйығы аҫтына, әсәйҙеке элеүле торған ергә мендереп, йәнәшәһенә бәйләп ҡуйҙым. Торалар, ана, йән әрнеткес бер күренеш булып...
Эсемде әллә нимә яндыра. Артыҡ ҡайғырмайым да кеүек, әммә өҫтөмә бөркәлгән бер нәмәне һирпеп ебәреп, ныҡлап һулыш ала ла алмайым. Күңелем тулышҡан һымаҡ, тик һыҡтарлыҡ уҡ түгелме әллә хәлем?.. Шул миктәгән баҫылғанлыҡ менән уйға сумып, мыштырлап ҡына эш менән булам.
Атайҙың урыны аҫтынан иҫке сумаҙандарҙы һөйрәп сығарҙым. Әсәй үлгәс, уның һаҡлаған бөтә альбомдарын, әллә күпме хаттарын, документтарын ҡумта-сумаҙандары менән үҙе карауатының аҫтына шылдырып ҡуйғайны. Заманында әсәй, шуларҙы барлап ултырғанда: “Дыу! Нимәһен бер шул ҡағыҙҙарыңа күмеләһең дә ултыраһың! Дауна үлеп бөткән әҙәмдәрҙе ҡарап!” – тип ебәрә ине. Хәҙер, ана, үҙе лә шул исемлеккә инде. Мин үҙенә:
– Нимәгә кәрәк был ҡый, атай, һиңә? Уларҙы тотоп та ҡарамайһың бит, - тигәндә:
– Ятһын. Әсәңдеке, - тип кенә ҡуйғайны.
Ә үҙе ғүмер буйы әсәйҙең ҡәҙерен белмәне. Ошо рәнйеүҙе ишетерлек итеп әйттем. Шуны әйткем килеп торған, күрәһең. Үпкәләп түгел, хәҡиҡәт итеп. Белмәне шул ҡәҙерен әсәйемдең, ә үҙе бала шикелле унһыҙ бер көн дә тора алманы. Күҙе алдынан осоп барҙы әллә. Саҡ ҡына ҡайҙалыр сыҡһа алаҡанлап: “Әсәң ҡайҙа?”- тине лә торҙо.
Альбомдарҙағы һүрәттәрҙе иҙәнгә туҙҙырып ташланым. Кәрәктәрен үҙемә бүлеп алмаҡсымын. Ҡалғандары ошонда – төп йортта һаҡланыр. Ейән-ейәнсәрҙәр килгәндә ҡарар, әле олатай-өләсәйҙәрен танып белмәй ҡалған тәнәйҙәре лә, тыуаһылары ла бар.
Атайымдың әрме фотолары ярым-йорто, бөкләнеп, йыртылып бөткән. Үҙенең йәшерәк сағында, эскәнендә, шулай фотоларын йомарлап, турап ташлай торған ғәҙәте булды. Былары ана шул “яуҙарҙан” ҡалғандары. Әсәй уларҙы йыйып, йәбештереп һаҡларға тырышҡан, күрәһең. Бөтөнөрәктәрен алып ҡарайым – һыу һөлөгө кеүек егет! Ундай сибәрлек, бындай сая ҡараш, мөһабәт һын... беҙҙең беребеҙгә лә күсмәгән ахыры. Бик матур булған ул йәшлегендә. Өс класс белеме менән уҡымышлы әсәйемде әүрәтһен әле. Өләсәйем килеп: “Был башҡорттоң кирза итегенә ҡыҙығып сыҡтыңмы?” – тип юҡҡа ғына әрләп китмәгәндер. Һо-о, кирза итегенә генә лә ғашиҡ булырға мөмкин булған шул.
Бер фотола һабантуйҙа көрәшкәне эләккән. Тиргә батҡан, йыуан билендә таҫтамал, ҡорһағы бүһерелеп алға сыҡҡан, ярһыған – ҡарашы дейеүҙеке. Ҡараһам, халыҡ араһында арттараҡ минең ярты битем эләккән. Йоҙроғомдо ауыҙыма ҡымтып борсолоп торам. Атайым өсөнмө әллә уның ҡулына эләгәсәк башҡа батырҙар өсөнмө?
... Уның тап, шул фотолағы сағы ине, буғай. Шулай ҙур, минең ҡарамаҡҡа итләс ине. Киң арҡаһына яурынымды терәп, аяҡ һуҙып, артҡа ҡарап ултырып алғанмын арбала. Икәүләшеп йәйләүгә барыуыбыҙ. Һәр кем үҙ уйына сумып килә торғас, ул, сыбырҡы һабын иҙәп бер аҡланға күрһәтә:
— Ошо тирәгә өләсәңдәр йәйләүгә сыҡҡан. Бынан үткән һайын: “Эй, ер-һыу ҡартаймай ҙа инде, хас беҙҙең бала саҡтағы кеүек бөтәһе лә, ти торғайны”, - тип ҡуя. Тауышы йомшарып, әллә хатта ҡалтырап киткән кеүек була. Мин ҡайырылып уға ҡарап алам. Әсәһе хаҡында һөйләгәндә шулай күңеле йомшарып киткеләй. Әллә ниндәй бер эске йылылыҡ, оло һөйөү менән телгә ала өләсәйҙе. Әсәйем әйтмешләй, “ҡартайғансы бәпәй булып йәшәгәнгә”ме икән?
Икебеҙ ҙә тынып ҡалабыҙ ҙа, мин, нимә әйтергә белмәйме, юл ыңғайына килгән йылға аръяғындағы текә яр битендә сорлашҡан ҡарлуғастарға ҡарап, уйһыҙ ғына әйтеп ҡуям:
– Шул ҡарлуғас ояһынан берәйһе йомортҡа алала микән?
Бойоғоп киткән атайым: “Тпр-р-ру!” тип екереп, ҡарышҡыр бейәһенең ауыҙлығын ҡайыра биреп тарта ла ҡаршы ярға эйәк ҡаға:
– Анауҙы әйтәңме?
– Эйе.
Ул күҙен ҡыҫа биреп самалай: мин нимәлер әйтеп өлгөргәнсе, дилбегәне усыма йомдороп, кирзалары менән сылғауын сискәс, ҡалған кейемендә көйө ярҙан ағымға сөңгөй. Күҙ асып йомғансы булған был хәлдән дә, уның һоро тулҡындар эсенә сумып юғалыуынан да ҡурҡып, эргәләге тауҙарҙы шаңҡытып сәрелдәп ебәрәм:
– Ата-а-ай!
Минең тауыштан саҡ торған ҡылтым бейә өркөп, ҡапыл юртып китә. Туҡтатыу ҡайҙа? Етмәһә, үҙем һаман һыуға ҡарайым. Урман эсенә елеп барғанда, уның йылға уртаһында йөҙгәнен шәйләп ҡалам, ә арба сыбыҡ-сатырға һуғылып, шатыр-шотор шырлыҡҡа инеп тә китә.
Бейә ағас араларында ары-бире төртөлөп йөрөп тынысланғас, үҙ яйы менән кире юлға сыға. Мин дилбегәне исем өсөн генә тотоп, һаман ян-яҡты байҡайым. Бына, бер мәл, ҡараһам, атайым! Бер яҡҡа аҡһаҡлай биреп, һәлпәңләп, ҡабаланмай ғына йүгерә. Ялан аяҡ, лыс һыу! Мин уның был халәтенән тамам шаңҡып киләм. Ул ҡыуып етә лә, атты һелкә тартып туҡтатҡас, ауыҙынан кескәй генә аҡһылт йомортҡа сығарып бирә. Мин, әле 8-10 йәшлек кенә бала, был ҡылыҡтың башҡа һыймаҫ ахмаҡлыҡ икәнлеген инде аңлайым, әммә шул уҡ ваҡытта иҫ киткес батырлыҡ һымаҡ та ҡабул итәм. Устарымды ҡушлап, йомортҡа һалыуға оя һымаҡ итеп һуҙам, үҙем көләм:
– Алйот.
Эсте шул атайым. Иҫерһә енгә әйләнеп, донъя онтап, кем менән булһа ла һуғышҡыһы килә торғайны. Боласыл ғәҙәтенән барыбыҙ ҙа ғарыҡ булдыҡ. Барыһын да әрләне. Әсәйемдән башлап, кесе ҡустыма тиклем. Ниңәлер мине үткәрҙе. Миңә аҡырайта ҡарап ала ла, иренен ҡымтый биреп торғас: “Бисура!” тиер ине. Шулай. Уның өсөн бисура булдым. Әрләү булдымы был, маҡтаумы, әллә башҡа мәғәнәләме, һәр хәлдә, шунан үтмәне. Ағайымдарға сыбытҡы ла, ҡайыш та эләкһә, миңә бармағының осон тигеҙеү түгел, елен дә ҡағылтманы. Уны, иҫерһә – белмәй, тигән булдылар. Белә ине ул. Боларып ятып, бөтә кеше ҡасып бөткәндә, инде ҙурая башлағас, юрамал янына барам, ул ҡулындағы әйберен мине ҡырлатып, икенсе яҡҡараҡ ата, шул яҡҡараҡ шылһам, икенсе юҫыҡҡа ташлай.
– Кит, кеше көлдөрмә, - тием, – бар ят, йоҡла! Һинән һуң күпме йыйыштырырға кәрәк.
Әсәйемә, шулай итә, тиһәм, юҡтыр, ул бит алйый, бер нәмә лә белмәй, тип үҙенекен һөйләй.
Быларын иҫләгем килгәндән түгел, бер ҡыҙмаса булып төшкән фотоһын ҡулға алғандан хәтерләп алам.
... Ҡышҡы юлда йәйәү ҡайтып киләм. Егерме саҡрымлап бар. Ҡараңғы төшкән. Автобус йөрөмәгән мәлдәрҙә, телефон юҡта, йәйәү йөрөлдө лә инде. Ярты юлды үткән ерҙә утар бар. Шунда йылҡы ҡышлатып яталар. Атайымдың сменаһы булырға ла мөмкин. Шулай ҙа артыҡ өмөт юҡ, тирләп-бешеп атлай бирәм. Бына бер ваҡыт килә торғас ҡаршыма бер нәмәнең сабып килеүен шәйләнем. Нимә булырға мөмкин? Бүре түгел. Сөнки бүре улай тота килеп кешегә һөжүм итмәҫ, быны беләм. Атайым өйрәткән. Айыу ҙа, бүре лә ҡурҡыныс түгел урманда, улар кешегә теймәй, мышы тапарға, сапсырға ынтылырға мөмкин, тип ҡабатлай ине юлға оҙатҡанда.
Мин нимәгәлер юрап маташҡансы, был януар, сабып килгән ыңғайы өҫтөмә һикерҙе. “Сай” итеп кенә ҡалдым да, икәүләшеп көрт буйлап мәтәлеп киттек. Тау аҫтынаса тәгәрәтеп, битемде, йөн башлығым сиселеп ҡалғандан туҙғыған сәстәремде ялап бөттө был. Шоңҡар! Атайымдың һунар эте!
Мин уның муйынындағы ҡайышынан эләктерергә, тағылып торорға маташам. Эт ләүкелдәп өрә, тимәк, хужаһына тауыш бирә. Мине тартҡылай ҙа, ҡырға сабып китә, тағы өрә, тағы килеп, мине ҡолатып, яларға керешә. Башлығымды эҙләп алып, эт туралап сапҡан яҡҡа йүгерәм мин дә. Арыуыҡ сабышҡас, егелгән атҡа килеп төртөләбеҙ. Атайым башын да бороп ҡарамай санала ултыра. Мин ах-ух килеп уның эргәһенә ҡолайым:
– Ҡа-ҡайҙан белдең минең килгәнде?!
– Белмәй әллә! Бүре үҙ көсөгөн әллә нисә саҡрымдан һиҙә, - күңеле көр, ҡыҙмасалап алған. Ошондай сағында шулай аңлайышһыҙыраҡ, кинәйәләп һөйләнгән була. Мин терәлеү менән ул сыбытҡыһын сыжлата:
– Д-дыу! Үжә-әт!
Саҡ тапанып торған, хужаһы кеүек үк яндырай мал торған урынынан үрәпсеп дөрөп сығып китә. Эте һуҙылып сабып эйәреп ҡарай ҙа, хәле етмәй, үпкәсел өрә-өрә ҡала. Боролоштарҙа биткә көрт һирпелә, сана кәйелеп-кәйелеп китә, мин, атайымдың ҡыҙы, быларға ҡушылып шашам:
– Ҡыу тағы! Ҡыу!
– Д-ды-ыу!
Төнгө ауылға ап-аҡ бәҫкә төрөнөп, быу бөркөтөп, дуғалы туй шикелле килеп инәбеҙ.
Хәтәр ҡыҙғансыҡ та ине... Үҙе тирәһендәге бөтә ҡатын-ҡыҙҙы ла ҡыҙғанды. Әсәйемдең берәйһенә күҙ күтәреп ҡарағанын да яратманы, һеңлеләрен, еңгәләрен, килендәрен башҡаларҙан ҡамалап ыҙалатты. Мәжлес-фәләндә берәй ир кеше уның туғанына яңылыш ҡына һүҙ ҡатһынмы, йылмайһынмы – бөттө. Яғаһынан бөрөп алыр йә, унан да яманырағы, ҡундырыр ине. Өҫтәл ауҙарып һуғышып китеү уға бер ни торманы. Шуға туйҙа-маҙар уның артында йә ҡустыларының, йә ағайҙарымдың береһе һаҡта торҙо.
... Үҫмерлектән сығып, ҡыҙ булып еткән сағым. Егет-елән иғтибарын тоя, күҙ атҡандарын самалай башлағанмын. Урам эсендә ҡомалаҡ таҙалап ултырам. Атайым алып ҡайтып ауҙарған. Мин шуның менән булам, ул алыҫ түгел лапаҫ аҫтында балта һабы юна. Үҙе ҡомалаҡ алып йөрөгәндә ағаста торған уҫлаптай туҙбаш йылан күреүен һөйләй. Уны тыңлайым, үҙем ҡапҡа аша урам яҡтағы бағанала торған егетте лә шәйләйем. Атайымдың хәбәренән бигерәк, ике күҙе был яҡта булған шул әҙәмдең ҡарашынан иреп йылмаям. Ауылда электр бағаналарын алмаштыралар, был шуларҙың береһе булырға тейеш, бағана башында нимәлер эшләп маташа, йыш-йыш был яҡҡа күҙ һала. Шул ваҡыт Хоҙай ҡушмаған хәл булды. Атайым тыныс ҡына тороп, аҙбарҙан “Дружба” бысҡыһы алды, шунан ҡабаланмай ғына урам тышына сығып, ҡапыл сыжлатып теге егет торған бағананы быса башланы. Бахыр электрик нисек төшөп ҡасҡанын иҫләмәгәндер. Аҙаҡ бысҡыһын кире индереп ҡуйып, баяғы урынына терәлеп, юныуын дауам итте. Мин дә ни булғанын аңламамышҡа һалыштым. Башҡа сарам юҡ ине.
... Бынау бер фотола айыу алған сағы икән. Тау һымаҡ булып ятҡан айыуҙың өҫтөндә ваҡ ҡына балалар теҙелешеп ултырабыҙ. Ҡурҡыу юҡ, өркөү юҡ. Һунарсы булды бит атайым. Ғүмер буйы ҡушкөбәк тотто. Шундай ҡыҙыу һәм йыш ҡына һуҡмыш йөрөгән кешенең мылтыҡлы булыуы минең бөгөнгө күҙлектән, эйе, маймылдың граната тотоп йөрөүенә тиң. Ул-был хәлдә мылтығын һөйрәп сығарып, аҙ яһау һалманы инде.
... Аласыҡта киске һауын һөтөн үткәреп ултырам. Атайым менән әсәйем сәй артында һүҙ көрәштерә. Сепарат тауышынан тегеләрҙе яҡшылап ишетмәйем. Шулай ҙа бәхәстәре мал араһындағы дәү ҡара үгеҙ темаһына икәнлеген төшөнәм. Шулай сыйыша торғас, атайым ҡапыл һикереп тороп өйгә йомолдо. Унан күп тә тормай, мылтыҡ тотоп сыға ла, әсәйем “Ах” иткәнсе, бейек болдор тәҙрәһенән тороп, бер ҙә төҙәмәйенсә атып ебәрә, бер ни һиҙмәй торған ҡара үгеҙ, маңлайына пуля тейеүҙән лып итеп арт һынына ултыра төшә. Тауышҡа йүгерешеп сыҡҡан ағайҙарымдың береһе бысаҡ алып, бахыр малды салып та ебәрә. Төн буйына ит айырабыҙ, эсәк йыуабыҙ, телен тыймаған әсәйҙе әрләйбеҙ.
Уның кеүек ирек һөйгән бүтән кешене белмәйем. Бер ниндәй сикләүҙе, баҫымды, ҡыҫымды күтәрә алманы. Кемгәлер ниндәйҙер һүҙ әйтеүҙән ҡурҡманы. Ғөмүмән, ул ҡурҡа белмәне. Уның өсөн түрә лә, хужа ла, алла ла, мулла ла булманы. Тәбиғәткә бәйләнеүе шул ҡәҙәр ине, үҙен унан айырым күҙ алдына килтерә лә алманы. Ундай-бындай хәлдә:
– Кейек булып урманда ла йәшәй алам мин, - тип эре сирттереп тә ебәрҙе. Шуғалырмы, ҡырға сығып һыбай йөрөй алмай башлауын ауыр кисерҙе. Был хәл уны рухи яҡтан ныҡ ҡырҡты. Тәҙрәнән ҡарап-ҡарап ултыра ла:
– Урманға һыуһап ултыр инде урман эсендә, - тип әсенеп әйткеләр ине.
Яңғыҙ ҡалғас уны ҡалаға алдыҡ. Кесе улының бишенсе ҡаттағы фатирына алып килеп ултырттыҡ. Был уның өсөн шок булды. Бер аҙна ултырғас, мин бер төшкө аш ашатып китергә килһәм, былай ти:
– Ирәндектең ҡайһы тәңгәленәнерәк Уралға сығыу юлын самаланым әле. Ҡуңырбуға юлынан төшһәм, һыртлап, элекке үҙебеҙ мал ҡыуған тәңгәлдәргә барып төшөргә тейешмен.
Әкиәт һөйләгән балаға ҡараған кеүек ҡарайым:
– Ярай, ҡайтып етһәң, сәләм әйтерһең. Тамағыңды туйҙыр тәүҙә.
Тик ул аштан ҡалған, бындағылар әйтеүенсә йоҡонан да. Ике күҙе офоҡта күгәреп күренгән тауҙарҙа. Торараҡ әйтеп һала:
– Салауат Юлаев ошолайтып зарыҡты микән? Бахыр...
– Ҡайҙа? – көлөүемде саҡ тыям.
– Зинданда.
– Уф, атай, һин сәпсим килештерәһең. Салауат Юлаев һинең һымаҡ араҡы шимләп ултырмаған. Ана, күпме шешәң йыйылған.
– Аҙлап ҡына... Бында шунһыҙ түҙеп ҡара.
Артыҡ сәбәләнмәгәс, ярһымағас, был зарын ысынға алмаһаҡ – күрһәтте.
Таң менән килен шылтырата:
– Апай, ҡайным тәҙрәнән ҡолап төшкән! Скорый әпкитте! – ҡысҡыра теге трубкаға истерика сигенә етеп.
– Туҡта. Тыныслан! Ниңә улай?
– Әллә!..
Күҙемә аҡ-ҡара күренмәй сабып барып инһәм, атайым бер ни булмаған кеүек балнис карауатында ултыра, ҡулы гипслы. Янында – врач, милиция, ул тыныс ҡына аңлата:
– Ҡайтайым тигәйнем бөгөн. Ишеккә барһам, баллар бикләп киткән. Мине! Бикләп киткәндәр, бала һымаҡ итеп! Мин әйтәм: “Йо-оҡ! Һеҙ мине былайтып тоталмаһһығыҙ!” Тәҙрә ситендәге торбаны самалап алдым да, буйлап төштөм дә киттем. Ергә етәрәк кенә ысҡынып кителде, шулай булмағанда ҡауғаһыҙ-ниһеҙ ҡайтып та китәр инем әле.
Милицияның теле көрмәлә:
– Б-бабай, һеҙ һикһәнгә етеп барған кеше, н-нимә уйлайһығыҙ? Бишенсе ҡаттан?!
– Ҡайтам, тип әйттем бит, мин уларға көн дә әйтәм шуны, берәүһе ишетмәй.
Ишеттек, ниһайәт. Тиҙ генә кире ауылына күсерҙек. Юлда туҡтатып, машинанан төшөп, ҡарағай олонона битен терәп еҫкәп торҙо. Белмәгәнмен, ул үҙе шундағы бер ҡарағай булған икән. Бөгөлмәй, һығылмай, әммә шартлап һына йәки дөрләп янып китә торған.
Минең никахтан да фотолар бар. Шунда, эй, атайым йәл булғайны, нишләптер. “Кейәүгә сығам” тип ҡайтып төшкәс, бер һүҙ ҙә өндәшә алманы. Шым ғына йөрөп һарыҡ һуйҙы, эргәһендә булышҡан миңә күтәрелеп тә ҡарамай. Ҡоҙалар менән дә аралашманы, муллаға “Риза” тип әйткәнен генә ишеттем, башҡа ләм-мим тауышы сыҡманы. Эсеп боларып ҡуймаһын тип ҡурҡһаҡ, ҡайҙан, ауыҙына ла алмай, хатта ашҡа ла артыҡ ҡағылмай ултырҙы. Уның шулай юғалып ҡалғанын күреп, бала һымаҡ күреп йәлләнем. Тик, бер-беребеҙгә йылы һүҙ ҡатып, иркә өндәшеп, һөйөшөп өйрәнмәгәс, ҡырҙан ғына ҡыҙғанып ҡарауҙан үтмәнем.
Кейәүем яғында булып килгәс, әсәйем ошаҡлаша:
– Атайың ҡоҙалар биргән бүләктәрҙе вис йыртып ташлап бөттө.
– Нишәп?..
– Һора үҙенән “нишәп” тип.
Ишетмәмешкә һалышып ултырған атайыма боролам:
– Нишәп?!
Ул өндәшмәй. Ҡолағына балауыҙ ҡойолған шикелле, беҙ бөтөнләй юҡ һымаҡ, туҡылдап йәҙрә әүәләүен дауам итә.
– Нишәп улайттың, атай?!
Яуап юҡ.
... Ирҙән айырылғанымды ишеткәс, яратманы. Ҡатындың ирен ташлап китеүе уның башына һыймаған һымаҡ. Мине өйгә индермәҫкә ҡушҡан. Тик инде йортта ҡустым хужа, уның ҡарарҙары хәҙер бында закон түгел. Был талабынан көләләр генә. Ҡайттым. Уға бүләгемде һалам. Ҡағылмай, алдына ғорур ҡарап ултыра бирә. Көләм. Асыуланып китә:
– Ҡыуанып ултырыр көнөң бармы?
– Атай, мин хәҙер үҙем оло кеше, үҙем хәл итәм, - тим.
– Ҡалай аҡылың күбәйгән икән, ир ташларға, донъя ташларға башың еткән, - мыҫҡыл итеп ауыҙын ҡыйшайта. Шулай теле зәһәр уның кәрәкмәгәндә.
Ҡустым яҡлаша:
– Атай, етәр, апайым беҙгә ҡунаҡҡа килгән. Бер ни аңламаған ниндәй кеше ул һин?
– Кеше түгел, мин – мышы! Һеҙҙеңсә аңламайым!
Күҙ ситтәре менән генә ҡарашып, эргәһенән шылабыҙ. Бер-ике көн бурылдап йөрөп яҙылып китә. Өҫтөн алмаштырып, тамағына ташып эргәһендә бөтөрөлөп йөрөүемде күҙәтеп ултыра ла:
– Тәтәй һамаҡ һатынһың. Нимә оҡшаманы икән ул эткә? Килеп ҡулыма ҡапһа, һарыҡ һуйған бағанаға бәйләп ярам мин уны, - тип бармағын күтәреп янап-янап ала. Кемделер ҡайыҙларлыҡ көсө булмағанда эш юҡ. Дыуамаллыҡ үҙенекен итә, кәр киткән, әммә холоҡ ҡалған.
– Шулайтырһың, ярай, - тип йөпләп кенә торам.
Оҙата сығып, машина көтөп эскәмйәлә ултырғанда, баш ҡаға-ҡаға әйтеп ҡуйҙы был:
– Ул егеттең һине тота алмаҫын шул беренсе килеп торғанында уҡ һиҙҙем мин. Ҡарашы бигерәк йоҡа ине. Минең ҡыҙға был хужа була алмай, тип уйланым. Шулай сыҡты ла...
Һуңғы күрешеүебеҙ, һуңғы һүҙҙәре шул булған икән...
Китсе, атайым тураһында бер ыңғай ғына иҫтәлегем юҡ әллә?! Гел әллә нимәләрҙе хәтерләп тик ултырам. Ҡарап тороуға үтә лә тыныс, моңһоҙ кеүек тә, мәле еткәндә дауылдай күтәрелеп, уйламаҫ нәмәләр яһар, көтөлмәгән хәлдәр ҡылыр яндырай атайымдың арҡамдан һөйөп йүнле хәбәр әйткәне лә булмағанмы? Булмағандыр. Әммә минең күңелемдә уға ҡарата яралған тойғоларҙы алмаштырыр ир кеше лә юҡ икән. Уға ышанған кеүек берәүгә лә ышана, арҡалана, уға һоҡланған кеүек берәүгә лә һоҡлана, ҡылыҡтарына аптырай алмағанмын. Унан ҡурҡҡан кеүек берәүҙән дә ҡурҡмағанмын йәки буйһонмағанмын. Сөнки уның кеүек өҙә һуғыр, ҡарашы менән теҙ сүктерер әҙәм булмаған, осрамаған. Уның кеүек берәү ҙә минең өсөн йылғаға ташланмаған, ҡарлуғас ояһынан йомортҡа төшөрмәгән, көнләшеп бысаҡҡа йәбешмәгән, һунарҙа эйәреп йөрөп туңғанда ҡарҙа усаҡ яғып аяҡ-ҡулдарымды ыуып йылытмаған, боҙло һыуҙа мине ат өҫтөнә ултыртып, үҙе алдан төшөп, билдән кисеп сыҡмаған. Йәнен һурып бирер, үҙен ҡорбан итер, аптыратыр, шаңҡытыр ҡылыҡтар ҡылмаған. Унан башҡа берәү ҙә...
Ошо асышты яһағас, атайымдың үлемен ишеткән мәлдә барлыҡҡа килгән эсемдәге, төптәге һаңғырау ауыртыуҙың ни хәтлем тәрән яранан килеүен, йәнемдә ни ҡәҙәр әсе һыҙланыу барлығын тойҙом. Минең бит холоҡһоҙ, эскесе, дыуамал ҡартым, ғәзиз атайым юҡ. Ул – гүрҙә. Ниһайәт, һығылып илап ебәрә алдым:
– Атаҡай... Атаҡайым!..
Авторы – Миләүшә ҠАҺАРМАНОВА.",мәҙәниәт
Һағыныу һағышын баҫып... ,"Хәбәр итеүебеҙсә, 10 - 12 октябрҙә Минск ҡалаһында Башҡорт әҙәбиәте көндәре үтте. Сарала ҡатнашҡан Башҡортостандың Әҙәбиәт музейы директоры Миләүшә Ҡаһарманова үҙенең социаль селтәрендә бик матур фото ҡуйҙы һәм түбәндәге яҙыуҙы ҡалдырҙы.
""Минскиҙа Әҙәбиәт йорто бар. Ҙур бина. Шунда уҡ Яҙыусылар союзы ла урынлашҡан. Бөтә нәмәләре лә үҙҙәрендә: китапхана, концерт залы, осрашыуҙар өсөн аудитория, кафе. Гөрләп эшләүгә барлыҡ шарттары ла бар.
Залдарҙы ҡарап йөрөгәндә башҡорт көйөн ишетеп ҡалдым бит! Ишек һайын асып эҙләйем. Бер кабинеттың ишеген асып ебәрһәм - башҡорт костюмындағы бер төркөм ҡатын-ҡыҙҙар. Аптырауҙан ҡолап китә яҙҙым.
""Ләйсән"" төркөмө булып сыҡты был. Башҡортостандан килеп, яҙмыш ҡушыуы буйынса ошонда ҡалған башҡорт-татар ҡыҙҙары үҙ илдәрен һағыныу һағышын ошолай баҫа"", - тип яҙҙы Миләүшә Ҡаһарманова.
Беларусь башҡорттарына ""Афарин!""дан башҡа ни әйтәһең!
Фото һәм текст сығанағы: Миләүшә Ҡаһарманова.",мәҙәниәт
Әлфиә һоҡландырҙы!,"Әлфиә Ниғмәтуллина ""Рәсәй 1"" каналындағы «Ну-ка, все вместе!» проектының ярым-финалына үтеп, барыһын да һөйөндөрҙө. Улай ғына түгел, ул ""От чего так березы шумят"" һәм ""Ай былбылым"" йырҙарынан ҡоролған композиция менән жюри ағзаларын, федераль телеканал тамашасыларын әсир итте!
Әлфиә сығышы менән Төмән өлкәһенән. 31 йәштә. Мәскәүҙәге Маймонида исемендәге Дәүләт классик академияһының донъя музыкаһы мәҙәниәте факультетын тамамлаған. «Заман» төркөмө солисы булараҡ билдәле.
Афарин, Әлфиә! Артабан да уңыштар һәм балҡыштар юлдаш булһын!
Фото: асыҡ сығанаҡтан.",мәҙәниәт
Ҡаҙаҡ яҙыусыһы менән осрашыу,"Кисә Мәжит Ғафуриҙың мемориаль йорт-музейында күренекле ҡаҙаҡ яҙыусыһы Жолтай Жумат-Алмашулының Зәйнәб Биишева исемендәге китап нәшриәтендә башҡорт телендә донъя күргән “Әсе һәм татлы тормош” китабының исем туйы уҙҙы. 
Унда Башҡортостандың халыҡ шағирҙары һәм яҙыусылары Ҡәҙим Аралбаев, Марсель Сәлимов, Флүр Ғәлимов, Камил Йыһаншин, атаҡлы ғалим, медицина фәндәре докторы, профессор Марат Аҙнабаев, яҙыусы, Башҡортостан Яҙыусылар берлеге рәйесе, Башҡортостан Республикаһы Дәүләт Йыйылышы-Ҡоролтай депутаты Айгиз Баймөхәмәтов, БР Милли әҙәбиәт музейы етәксеһе Миләүшә Ҡаһарманова, билдәле әҙиптәр Гөлнур Яҡупова, Тәнзилә Дәүләтбирҙина, Зөлфиә Ханнанова, Мөнир Ҡунафин, Факил Мырҙаҡаев, шағир, популяр йырҙар авторы Рәмил Сурағол, ғалим һәм журналистар Рәшиҙә Мәһәҙиева, Луиза Кирәева, Ғәҙилә Бүләкова, шулай уҡ сараны ойоштороусы музей хеҙмәткәрҙәре, интеллигенция вәкилдәре ҡатнашты. 
Сарала ҡаҙаҡ яҙыусыһының әҫәрҙәрен төрөк, рус, башҡорт телдәренә тәржемә иткән яҙыусылар уның ижадына юғары баһа бирҙе, уларҙың әһәмиәте, актуаллеге, тормошсанлығы һәм художество үҙенсәлектәре хаҡында фекерҙәрен еткерҙе, башҡорт-ҡаҙаҡ әҙәби һәм мәҙәни бәйләнештәре тураһында иҫтәлектәре менән уртаҡлашты, шиғырҙарын уҡып ишеттерҙе.
Жолтай Жумат-Алмашулы әҙәби кисәлә булған яҙыусыларыбыҙҙың ижадтары хаҡында ла ихлас, йылы һүҙҙәрен еткерҙе, үҙе етәкләгән махсус журналда әҫәрҙәре баҫылып сыҡҡан авторҙарға, баҫма уҙғарған ижади бәйгеләрҙә еңеүселәргә рәхмәт хаттары, иҫтәлекле бүләктәр тапшырҙы.Ижад байрамында Өфө фән һәм технологиялар университетының Башҡорт филологияһы, шәрҡиәт һәм журналистика факультетының филология фәндәре кандидаты, доцент Илшат Янбаев етәкселегендә бер төркөм студенттар ҙа ҡатнашты. Талантлы йәштәр башҡарыуындағы ҡаҙаҡ милли бейеүе ҡунаҡтарҙың күңеленә хуш килде. 
Әйткәндәй, ""Ағиҙел"" журналының 5-се һанында ҡаҙаҡ яҙыусыһы Жолтай Жумат-Алмашулының ""Бастард"" романы донъя күргән.
Фото һәм текст сығанағы: ""М.Ғафуриҙың мемориаль йорт -музейы""төркөмөнән",мәҙәниәт
Элвин Грейҙың концерты булмаясаҡ ,"Элвин Грей псевдонимы аҫтында сығыш яһаған яҡташ йырсыбыҙ Радик Юлъяҡшин социаль селтәрҙәр аша Ульянов өлкәһенең Димитровград ҡалаһында концерты кисектерелеүе тураһында хәбәр итте. Баҡһаң, был ҡалала хәүефле сир – ҡыҙылса таралған.
Радиктың концерты ун көндән – 24 октябрҙә булырға тейеш булған. Әммә ҡалала карантин иғлан ителгән һәм сикләү саралары индерелгән. Шуға күрә ул сығышын 26 ноябргә күсергән. Артистың әйтеүенсә, алдан алған билеттар яңы билдәләнгән көндә лә ғәмәлдә буласаҡ.
“Үҙегеҙҙе һаҡлағыҙ. Яҡын арала осрашҡансы тиклем”, – тип яҙған ул.
Билдәле булыуынса, ҡалала ҡыҙылса сире ҡоторған һәм властәр бөтә күп кеше ҡатнашҡан сараларҙы үткәреүҙе тыйған. Күренеүенсә, был сир ҙур хәүеф тыуҙыра.
Фото: социаль селтәрҙәр. ",мәҙәниәт
Мария - финалда!,"Мәләүездән Мария Мирова Беренсе каналдың “Голос. Балалар түгел” телепроекты финалына сыҡты. Билдәле булыуынса, республика ҡыҙы программала Полина Гагаринаның ижади командаһына инә. Йырсы жюриҙы Леонид Агутиндың “Музыка” йыры менән арбаны.
Бынан алда Мария Мирова “Голос. Балалар” конкурсының икенсе миҙгелендә ҡатнашҡайны. Ул ваҡытта Дима Биландың командаһында ул ярымфиналға тиклем барып етә алды.
Был юлы яҡташыбыҙға уңыш нығыраҡ йылмайыр тип көтәбеҙ. Уңыштар һиңә, Мария!
Фото: ""Башинформ"". 
 ",мәҙәниәт
Сибай сәхнәһендә -  “Фронтовичка”,"Тиҙҙән Арыҫлан Мөбәрәков исемендәге Сибай дәүләт башҡорт драма театрында өр-яңы премьера көтөлә. Анна Батуринаның әҫәре буйынса режиссер Илсур Ҡаҙаҡбаев ҡуйған “Фронтовичка” драмаһы сәхнәләштерелә.
“Фронтовичка” пьесаһының төп геройы - Мария Небылица. 24 йәшлек ҡыҙ һуғыштан һуң хәрби госпиталдән тура Уралға юллана, сөнки бында уның һөйгәне Матвей Кравчуктың әсәһе йәшәй. Дөрөҫөн әйткәндә, башҡа уның барыр урыны ла юҡ. Тыныс тормошта ҡыҙ нисек йәшәр, ни менән шөғөлләнер, бәлки, командиры кәңәш иткән заводҡа эшкә барыр?
Әлегә ул киләсәк тормошоноң яҡты буласағына ышана, өмөт итә, сөнки иң ауыры артта ҡалды. Уны нисек ҡаршы алырҙар, яңы ерҙә үҙенә урын табырмы ул? Баҡтиһәң, тыныс тормошта ла көрәшергә, иң тәүҙә үҙ-үҙеңде еңергә кәрәк икән дә баһа...
Билдәле режиссер Илсур Юлай улы Ҡаҙаҡбаев эш барышы тураһында түбәндәгеләрҙе бәйән итә:
-Сибай ҡалаһында был тәүге эшем түгел, үҙ театрымдан (Мәжит Ғафури исемендәге академия драма театры) ситтә ҡуйған тәүге спектаклем дә ошо драма театрында булды. Һөнәрем буйынса мин актер һәм режиссер, Мәскәүҙә Михаил Семенович Щепкин исемендәге Юғары театр училищеһын (институт) һәм ГИТИС-ты тамамланым. Һәр бер театр үҙенсәлекле, баш ҡаланан килдең дә үҙенән-үҙе сәхнәлә матур ғына спектакль барлыҡҡа килде, тип уйларға ярамай, гел төрлөсә була, берәй эш бик еңел сығырға мөмкин, икенсеһе, шул уҡ театрҙа булған хәлдә лә, ниндәйҙер сәбәптәр арҡаһында, ҡатмарлыраҡ, ҡыйыныраҡ барыуы ихтимал. Был ваҡытына, ниндәйҙер эске торошҡа, йә булмаһа, күктәге канцелярия ихтыярына ла бәйлелер. Әммә бөтә ерҙә лә ваҡиғаларҙы яҡшы яҡҡа үҙгәртеү мөмкинлеге бар – был бик мөһим. Күпселеге урындағы даими эшләгән кешеләрҙән тора. Башҡортостандың Салауат, Стәрлетамаҡ, Сибайҙың ике театрында ла спектаклдәр ҡуйҙым, шулай уҡ Татарстан театрҙарында, Архангельск ҡалаһында, Бүрәт, Тыва республикаларында, Ҡалмыҡстанда, Ҡаҙағстанда ла эшләнем. Күптән түгел Мәскәү өлкәһенән саҡырыу алдым. Был эштәремде ҙур теләк менән башҡарам, сөнки үҙ театрымда сират, репертуар сәйәсәте бар, теләгән һәр әйберҙе ҡуйып булмай, икенсе театрҙарҙа бындай мөмкинселек күберәк. Актерҙарға килгәндә, ҡайһы бер спектаклдәрҙе нәҡ ошо театр артистары өсөн генә тәғәйенләп ҡуйған осраҡтар ҙа була. Миңә ҡалһа, был дөрөҫ тә. Актерҙарҙың эше күп осраҡта режиссерға бәйле тиһәләр ҙә, беҙ ҙә уларға бәйлебеҙ. Бында килерҙән алда Сибай театрына бер нисә материалымды тәҡдим иттем, театр тарафынан да тәҡдимдәр булды һәм әлеге пьесаға туҡталдыҡ. Заманса яҙылған был әҫәр һуғыштан һуңғы ваҡиғалар тураһында, әммә ул баштан аҙағынаса һуғыш һәм һуғыштың кешеләргә булған йоғонтоһон күрһәтә. Һуғыш кешеләр хәтеренән сыҡмай, улар йәшәүҙәренең һуңғы көндәренә тиклем шул осорҙағы хистәрҙе кисерә. Был спектакль Небылица фамилиялы фронтовичканың миҫалында бик күп кешеләрҙең яҙмыштарын күрһәтә. Бөгөн ошондай әҫәрҙе сығарыу кәрәк, сөнки ул тәү сиратта тормошто яратырға, киләсәккә өмөт менән ҡарарға өйрәтә, ул татыу, тыныс тормош яҡлы.Спектакль, ғәҙәттә, тамашасылар залға инеп ултырғас, улар менән бергә тыуа, актерҙар сәхнәлә үҙҙәрен икенсе төрлө тоя башлай, сөнки тамашасы үҙенең энергетикаһы, көсө менән килә. Ана шул ике көстөң алмашыныуы, уҡмашыуы спектаклде тыуҙыра.Тамашасыларға театрға йышыраҡ йөрөүҙәрен теләйем. Үҙ тәжрибәмдән сығып әйтәм, тере спектаклдәргә ҡарағанда, телевизорҙан күрһәтелгән бик күп тапшырыуҙар, сериалдар түбән, насар сифатлы. Элекке кинолар, тапшырыуҙар сағыштырмаса күпкә отошлораҡ ине. Хәҙер театр үҙе лә күпкә алға китте. Тик театрҙа ғына шундай мөғжизә бар: бында һинең алдыңда тамаша тыуа һәм ул башҡаса шул килеш бер ҡасан да ҡабатланмаясаҡ.Әйткәндәй, яңы премьера тамашасыларҙы 20, 21 октябрҙә Сибай театрында көтөп ҡала!12+ 
Автор - Радик Өмөтҡужин, театрҙың әҙәби-драматургик бүлек етәксеһе.
Фото: Сибай театры төркөмөнән.",мәҙәниәт
Яңауыл оҫтаһының да өлөшө бар! ,"Яңауыл Балалар сәнғәт мәктәбе уҡытыусыһы Гөлфирә Дауытова күлдәй ҙур, һоҡланғыс кейәҙ келәм әҙерләүҙә ҡатнашты, тип хәбәр итә “Яңауыл таңдары”. 
15 октябргә тиклем өфөләрҙең һәм ҡала ҡунаҡтарының Милли музейҙа иҫ киткес матур, милли биҙәктәргә бай  һәм сағыу кейеҙ келәмде үҙ күҙҙәре менән күреү мөмкинлеге бар. Был ғәжәйеп ижад эшен башҡарыуҙа Башҡортостан, Коми, Ҡалмыҡ республикалары һәм Ҡаҙағстандың ҡул эштәре оҫталары, рәссамдары, Екатеринбург, Ҡазан, Дондағы Ростов, Санкт-Петербург, Железногорск ҡалалары маһирҙары ҡатнашты.  Үҙенсәлекле, коллектив көсө менән башҡарылған ижади эштә Яңауылдың да өлөшө бар. Балалар сәнғәт мәктәбе уҡытыусыһы Гөлфирә Дауытова унда ҡатнашып, үҙенең мини-панноһын  ижад итте. Кейеҙ келәмде  бөтә ҙурлығында презентациялау Республика көнөндә Милли музейҙа үтте. Ә 4-6 ноябрҙә был мөғжизәле келәмде  Халыҡ-ара “Традицияларҙың яңы ғүмере” арт-кейеҙ күргәҙмәһендә Санкт-Петербург халҡы һәм ҡунаҡтары күрә аласаҡ.
Гөлфирә Дауытова фотолары.",мәҙәниәт
Берҙәмлек менән көслөбөҙ!,"Сарала Өфөнән 12 яҙыусы һәм мәҙәниәт хеҙмәткәре, республика әҙәби баҫмалар мөхәррирҙәре ҡатнашты. Улар ике республика араһындағы мәҙәни дуҫлыҡты нығытыуға йүнәлтелгән эшлекле осрашыуҙар үткәрҙе. “Бер нисә “түңәрәк өҫтәл”, шул иҫәптән “Башҡорт яҙыусылары – белорус ере һаҡсылары” тигән темаға, тәржемә, берҙәм проекттар һәм башҡалар тураһында һөйләштеләр. Өс көнлөк программа төрлө сараларға бай булды.
Беларусь Милли китапханаһының Милли музейын ҡаранылар, Минск тураһындағы документаль фильмды төшөрөүҙә ҡатнаштылар, китапханаға башҡорт һәм рус телендәге уникаль баҫмаларҙы бүләк иттеләр. Бүләктәрҙе китапхана директоры урынбаҫары Виктор Пшибытко ҡабул итте. Экскурсиялар һәм методик эш бүлеге мөдире Людмила Комаровская делегаттарға 23 ҡатлы арҙаҡлы китапхананың төҙөлөүе тураһында һөйләне. Ул 2006 йылда асылған. Уның фондында 80 телдә 10 миллион дана китап һаҡлана. Марк Шагал, Сальвадор Дали, Пабло Пикассо кеүек бөйөк рәссамдарҙың автографтары һаҡлана. Хәҙер унда башҡорт классиктарының һәм заман яҙыусыларының китаптары ла бар. Башҡорт делегацияһының Минск ҡалаһына сәфәре алдынан Башҡортостандың әҙәби баҫмаларында белорус яҙыусылары әҫәрҙәре баҫылды. 11 октябрҙә, Республика көнөндә, Әҙәбиәтселәр йортонда үткәрелгән белорус һәм башҡорт шиғриәте кисе лә мөһим ваҡиғаға әйләнде.
Беларусь яҙыусылары союзы етәксеһе Алесь Николаевич Карлюкевич сәләмләү һүҙе менән сығыш яһаны. Ойошмаға 700 әҙип ҡарай. Артабан сәхнәгә Башҡортостан Яҙыусылар союзы рәйесе, Башҡортостандың Дәүләт Йыйылышы – Ҡоролтай депутаты Айгиз Баймөхәмәтов күтәрелде. Ул Алесь Карлюкевич менән уның беренсе урынбаҫары Елена Стельмахҡа Башҡортостан Мәҙәниәт министрлығының Маҡтау грамоталарын тапшырҙы. “Беҙҙең  өсөн ауыр ваҡытта Беларусь Рәсәйҙең союздашына әйләнде, - тине ул. – Һәм беҙ, мәҙәниәт вәкилдәре, әлбиттә, үҙ-ара бәйләнештәрҙе һаҡларға һәм нығытырға тейешбеҙ. Берҙәмлек менән көслөбөҙ! Белорус коллегаларыбыҙҙы Өфөлә ихлас көтәсәкбеҙ. Был 2023 йылдың майында Беларусь һәм Башҡортостан Яҙыусылар союздары араһында ҡул ҡуйылған килешеүгә ярашлы ҡаралған. Республика Башлығы Радий Фәрит улы Хәбиров һәм беҙҙең мәҙәниәт министры Әминә Ивний ҡыҙы Шафиҡова исеменән сәләмдәр еткерәм. Тап уларҙың булышлыҡ итеүе һөҙөмтәһендә Минск ҡалаһына яҙыусыларҙың сәфәре тормошҡа ашты”. “Күҙгә-күҙ ҡарап осрашыу берҙәмлекте нығытырға, әҙәбиәттең изгелеккә һәм рухилыҡҡа хеҙмәт итеүенә булышлыҡ итер”,  - тине Елена Стельмах. Ул 2023 йылдың майында Башҡортостанда булғайны.
Журналдарҙың баш мөхәррирҙәре Мөнир Ҡунафин, Юрий Горюхин, Гөлназ Ҡотоева, Лариса Абдуллина, Башҡортостандың Әҙәбиәт музейы директоры Миләүшә Ҡаһарманова, Башҡортостандың Кинематографистар союзы етәксеһе Зөһрә Бураҡаева, Башҡортостан Яҙыусылар союзының рус телле яҙыусылары берекмәһе етәксеһе Светлана Чураева, Башҡортостан Яҙыусылар союзы рәйесе урынбаҫары Тәнзилә Дәүләтбирҙина, “Ватандаш” журналының бүлек мөдире Зөлфиә Ханнанова сығыш яһаны. Башҡортостандың халыҡ артисткаһы Әлфиә Юлсурина башҡарыуында башҡорт, рус һәм белорус телдәрендә, урындағы артистарҙың йырҙары яңғыраны. Өфөнән делегацияға Айгиз Баймөхәмәтов етәкселек итте. “Планлаштырылғанды атҡарҙыҡ. Беларусь әҙәбиәте эшмәкәрҙәре – шағирҙар, прозаиктар, тәржемәселәр, баҫмалар мөхәррирҙәре - менән бәйләнештәр булдырылды. Был сәфәр һөҙөмтәһендә республикаларҙы тағы яҡынайтыр ныҡлы мәҙәни диалог булыр, тип ышанабыҙ. Әлеге ваҡытта Башҡортостандың Яҙыусылар союзы башҡорт телендә белорус антологияһын барлыҡҡа килтереү буйынса ҙур эш алып бара. Беларусь Республикаһының 40 заман яҙыусыһының 40 әҫәре башҡорт теленә тәржемә ителәсәк. Шул уҡ ваҡытта белорустар башҡорт әҙәбиәте антологияһын белорус теленә тәржемә итеүҙе әҙерләй. Киләһе йылда ике баҫманың презентацияһы планлаштырылған”.",мәҙәниәт
Атай кеше яңы тыуған игеҙәктәрҙән баш тартҡан...,"Һеңлем тарыған сетерекле лә, ҡыҙғаныс та хәл тураһында һөйләмәйенсә булдыра алмайым, сөнки кисерештәр эскә һыймай, мейене ярып алып килә, шунан, бәлки, аҡыллы кәңәштәр ишетермен, тигән өмөт тә бар.
Туғаным төпкөл ауылға килен булып төштө. Кейәү менән бер-бер артлы өс балаға ғүмер бирҙеләр. Һеңлем береһенән-береһе бәләкәйерәк балаларҙан, тауыҡ сүпләһә лә бөтмәҫлек эштәрҙән баш та ҡалҡыта алмай донъя көтә, ә кейәү ҙур ғаиләне аҫрау өсөн Себер яҡтарына вахта ысулы менән йөрөй. Үҙ-ара мөнәсәбәттәренә килгәндә, миңә туғаным шул ҡәҙәр йәл. Ни өсөн тигәндә, был ауылда ҡатын-ҡыҙға боронғоса ҡараш, йәғни, дөрөҫмө-юҡмы, ир һүҙен өҫтөн ҡуйыу, һәр нәмәлә уға буйһоноу, өнһөҙ-тынһыҙ хеҙмәт итеү тәртибе йәшәй кеүек. Һеңлем үҙе лә бигерәк йомшаҡ, артығы менән баҫалҡы. Бәлки, шундай холҡо арҡаһында ғаиләһен тарҡатырҙай хәлдәргә тарығандыр ҙа.
Кейәү вахтала саҡта һеңлем эргәһенә йыш киләбеҙ. Йыл ярым элек тағы ауырлы икәнен күргәс, беҙҙең арала ошондай һөйләшеү булғайны: ""Үҙеңә ауыр бит, ниңә һаҡланмайһың?"" ""Эх, апай, миңә шул тиклем ҡыйын, етмәһә, һин йәнде үртәйһең. Нимә эшләргә белмәй йөрөгән сағым. Алдырырға һуңға ҡалғанмын, тапһам да, ҡыйын буласаҡ, УЗИ игеҙәк тип күрһәтте..."" Түгелеп илап ебәрҙе ул саҡта туғаным. ""Һиңә хәҙер көйөргә ярамай, ярай, өсәү янына тағы икәүҙе һыйҙырырһығыҙ әле, кейәү генә һау булһын"", тип тынысландырырға итәм. ""Былары уныҡы түгел шул..."" Бына һиңә мә! Был һүҙҙәре күпте күргән мине лә шаңҡыта һуҡты: өйөнән бер ҡайҙа сыҡмай, кеше менән аралашмай - нисек улай булған һуң?!
Һеңлемдең өҙә-йолҡа һөйләүенән шуларҙы белдем: бер туйҙа ҡоҙа тейешле ғаиләле әҙәм уға күҙ һалған, ҡатыны алдында асыҡтан-асыҡ бәйләнмәһә лә, кинәйәләп һүҙ ҡушып, тап булғанда күҙ ҡыҫҡылап, үҙенең сәләмәт булмаған мөнәсәбәтен белдерергә маташҡан. Аҙаҡтан да ауылға ҡайтҡандарында (уларҙың ғаиләһе ҡалала төпләнгән) юлына арҡыры сығып, төрлөсә йәш ҡатындың ҡылын тартҡылаған. Ә һеңлем быларҙы ҡоҙа менән ҡоҙаса арыһындағы шаяртышыу кеүек ҡабул итеп, артыҡ әһәмиәт бирмәгән. Бер көн, ире юҡтан файҙаланыптыр инде, төнгә ҡарай юҡ йомошон бар итеп килеп ингән. Таныш кешенең яман уй менән йөрөгәнен белһә, ишегенә биш ҡат бик һалыр ине лә бит... Балалар йоҡлап киткәнсе юҡ-бар һүҙ һөйләп ваҡыт үткәргән, сәй ҡуйҙырған. Килгән кешене ҡыуып сығарыу ғәҙәте юҡ беҙҙә - шунан файҙаланған да инде. Тиҙҙән һүҙҙән эшкә лә күскән... Балаларының уяныуынан ҡурҡып, урамда үткенселәр ишетеүенән оялып, ҡураныс кәүҙәле Сөмбөл ҡысҡыра ла, көслө ҡулдарҙан ысҡынып ҡаса ла алмаған. Ҡара эшен ҡылғас, әҙәм аҡтығы, кешегә һөйләһәң, үлтерәм, тип тә янаған. Бына шулай ышаныусанлығы, йомшаҡлығы харап иткән дә инде һеңлемде. Нимә эшләргә миңә артабан, йәшәгем килмәй, тигәс, кейәүгә барыһын да һөйләргә кәңәш иттем. Нимә булһа ла булыр, тип тәүәккәлләгән Сөмбөл. Әлбиттә, һөйләшеү ауыр булған, ни тиһәң дә, ҡатын-ҡыҙ ғына түгел, ир намыҫы ла кәмһетелгән осраҡ, шулай ҙа бергә йәшәйҙәр әле.
...Яңыраҡ әсә ҡарынында уҡ ҡәҙерһеҙгә, кәрәкһеҙгә әйләнгән сабыйҙар тыуҙы. Кейәүҙең эшләмәгән сағы тура килһә лә, уларҙы дауахананан барып алышманы, өйҙә лә эргәләренә яҡын килмәне, һөмһөрө ҡойолоп йөрөнө лә вахтаһына сығып китте. Икенсе ҡайтҡанында уларҙан баш тартып ғариза яҙған. ""Балаларҙың ни гонаһы бар?"" тип тә әйтеп ҡараныҡ, ҡоҙа менән ҡоҙағыйҙар ҙа уны был аҙымынан кире дүндерергә тырышты, тик кейәү әлегә һүҙендә ныҡ тора: үҙ аталары ҡараһын һәм вәссәләм. Ә һеңлем ике ут араһында. Тик ире шулай тип торғас, ышанаһығыҙмы, улай булғас, миңә лә кәрәкмәй улар, ти. Туғыҙ ай буйы күкрәк аҫтында йөрөтөп, илай-һыҙлана тапҡан сабыйҙар тураһында нисек шулай әйтергә мөмкин?! Күңел төшөнкөлөгөнә бирелеүен, бар нәмәгә битарафлығын күреп, үҙенә бер-бер хәл ҡылып ҡуймаһын тип әсәйем менән алмаш-тилмәш эргәһендәбеҙ, ҡарауыллайбыҙ. Ә теге яуыз ниәтле бәндә ваҡиғаны үҙ файҙаһына бормаҡсы, һеңлемә ҡара яғырға маташа, йәнәһе, ике яҡтың да ризалығы менән булды, тип ышандырырға маташа. Уға ҡарата ғариза енәйәттән һуң бик күп ваҡыт үткәс кенә яҙып һалынған, берҙән-бер дәлил - мәсхәрәләнгән һеңлемдең уға ҡаршы һүҙе һәм игеҙәктәр.
Әсә ҡарынында ятҡанда уҡ талаш алмаһына әүерелгән, хыянат кисергән сабыйҙар ныҡ йәл. ""Дошман балалары"" тип ҡырын ҡараған ""ата"", күңеле китек, намыҫы таплы әсә янында типкеләнеп үҫкәнсе, балалар йорто яҡшы булыр ине, тигән уй ҙа килмәй түгел. Ә шулай ҙа Хоҙайым ата-әсәнең күңеленә миһырбанлыҡ биреп, күңел күҙҙәре асылыр, балаларға йөҙ менән боролор, улар ҙа башҡалары кеүек һөйөү-хәстәрлек солғанышында бәхетле, кәрәкле булып үҫер, тигән өмөт ҡуҙы бар...
Фото: all-kolyaski.ru
 ",мәҙәниәт
Йәнһүрәт етдилек талап итә,"Бөтә Рәсәй уйындар фестиваленә ярашлы, Әмир Абдразаҡов исемендәге “Башҡортостан” киностудияһы “Муха” студияһы менән берлектә балалар өсөн анимация буйынса оҫталыҡ дәрестәре әҙерләгәйне. Иҫегеҙгә төшөрәбеҙ, быйыл Рәсәй кимәлендәге “Әйҙә, уйнарға!” уйынсыҡтар фестивале беренсе тапҡыр ойошторолдо һәм беҙҙең Өфөлә үтте. 
Киностудия әҙерләгән был оҫтахана майҙансығында балалар иң яҡшы анимация фильмдарын - “Йәшенмәк”, “Яҡшылыҡ өсөн яҡшылыҡ”, “Ҡурай еләге урманы”, “Тылсымлы тарих”  фильмдарын ҡарап ҡына ҡалманы, үҙҙәре анимация төҙөргә лә өйрәнде.  Уларға мультипликация артындағы тылсымлы донъяға эләгергә һәм яратҡан геройҙарының барлыҡҡа килеүен – идеянан алып күренеп торған образдарға тиклем төҙөргә “Муха” студияһының  арт-директоры Максим Легаев оҫталыҡ дәресе күрһәтте.
– Беҙҙең студия бына инде дүрт тиҫтә йылдан ашыу эшләп килә. Шул ваҡыт эсендә Рәсәй кинотеатрҙарында күрһәтелгән фильмдарыбыҙ булды. Әммә үҙебеҙ Башҡортостанда урынлашһаҡ та, бер ҡасан да урындағы халыҡ тураһында фильм төшөрмәнек, етәкселәрҙән дә тейешле ярҙам ала алманыҡ. Бөгөн бына “Төньяҡ амурҙары” анимацион йәнһүрәтен ҙур прокатҡа сығарҙыҡ. Уны Рәсәй кинотеатрҙарында күрһәтеү планлаштырыла, һинд һәм ҡытай теленә тәржемә итеү идеяһы ҡарала. Ул бик оҙаҡ эшләнгән йәнһүрәт. Ғөмүмән, анимацион әҫәрҙәр ҙур сығым һәм үҙенә етди мөнәсәбәт талап итә. Был юҫыҡта, республика Башлығының эшмәкәрлеген әйтеп үткем килә. Ул беҙҙең студияға үҙе мөрәжәғәт итте, ҡыҙыҡһынды, башҡорт халҡының тарихына ҡағылышлы ошо йәнһүрәтте эшләргә тәҡдим итте һәм, әлбиттә, сығымын да күтәрешергә ярҙам итте. Был - беҙҙең студия тарихында ғына түгел, ғөмүмән Башҡортостан тарихында, милли юҫыҡта беренсе ҙур йәнһүрәт. Артабан инде Шайморатов генерал хаҡындағы фильм тураһында фекерҙәр бар. Шуға ла төбәк етәксеһе Радий Фәрит улына киностудияға бүлгән иғтибары, ярҙамы өсөн рәхмәт һүҙҙәре еткерге килә, – тип белдерҙе Максим Легаев. 
Бөгөн бөтә ил киңлектәрендә кешеләрҙең яратып ҡараған “Садко” йәнһүрәтенең төҙөүселәре иҫәбендә “Төньяҡ амурҙары” ғына түгел, тағы ла ике компьютер уйыны ята. Ул уйындарҙа Миңлеғәле Шайморатов кеүек персонаждарҙы осратырға һәм борондан алып бөгөнгәсә тиклемге тарихи мөхиттә уйнарға була.
Автор фотолары.",мәҙәниәт
"Тыуған көнөң менән, легенда!","Легендар Фидан Ғафаров бөгөн тыуған көнөн билдәләй. Уға 76 йәш тулды!
Фидан Сафа улы Ғафаров – Рәсәйҙең, Башҡортостан һәм Татарстан республикаларының халыҡ артисы, Салауат Юлаев исемендәге дәүләт премияһы лауреаты, Салауат Юлаев һәм Халыҡтар дуҫлығы ордендары кавалеры, Өфө ҡалаһының Почётлы гражданы.
Ул 1947 йылдың 12 октябрендә Дүртөйлө районының Яңы Уртай ауылында тыуған. Ошо ауылда етенсе класты тамамлағас, 14 йәшендә Өфө сәнғәт училищеһына уҡырға килә. 1966 йылдан Башҡорт дәүләт академия драма театры сәхнәһендә уйнай.
Яратҡан йырсыбыҙҙы тыуған көнө уңайынан улы, шулай уҡ танылған артист Азамат Ғафаров ҡотланы.
“Атай! Тыуған көнөң менән ҡотлайым. Һин һәр саҡ миңә батырлыҡ, көс һәм ҡыйыулыҡ өлгөһө булырһың. Мин һинең дәрәжәңә яҡынлашырға тырышырмын һәм Һин һалған бөтә принциптар һәм ҡиммәттәрҙе һаҡларға тырышасаҡмын. Һау һәм сикһеҙ бәхетле бул. Мин һәр ваҡыт һинең менән!”, – тип яҙҙы ул.
Башҡорт театр сәнғәтенең һәм эстрадаһының легендаһын тыуған көнө менән ҡайнар ҡотлап, ныҡлы һаулыҡ, именлек, күңел көрлөгө теләйбеҙ.
Фото: gorsovet-ufa.ru",мәҙәниәт
"Тор, балам, бар сыҡ","Хикәйә.Таңһылыу ҠАРАСУРИНА-ВӘЛИЕВА.Үҙенең дер-дер ҡалтырауына уянып китте Ишҡәле. Шул тиклем итеп тә ҡалтырана ала икән кеше. Теше тешкә теймәй шаҡылдай, аяҡ-ҡулдарын бөтөнләй тоймай. Ә кәүҙәһе, бөтә тәне туң бүрәнә, тиерһең.Көслөк менән күҙҙәрен асты. Әллә асманымы? Дөм - ҡараңғы көйө. Ҡалҡынайым тиһә, хәле етмәне - быуынһыҙ кеше һымаҡ. Ҡулдары ла тыңламай, шулай ҙа ятҡан көйө ян - яғын устары менән ҡапшаны. Өйҙәге кеүек йомшаҡ диван түгел был. Ниндәйҙер ҡаты, ҡаҡ, һалҡын нәмәлә ята. Күнме, клеёнкамы менән көпләнгән нәмә, буғай. Ҡайҙа була торғайны әле бындай түшәктәр? Танауы тонған булһа ла, әскелтем еҫте лә тойҙо. Бик таныш еҫтәр.Ә, иҫенә төштө - дауаханаларҙың ишеген асып ингәндән ошо еҫ танауға бәрелә бит. Ҡабул итеү бүлмәләрендә, сирлеләр ятҡан палаталарҙа. Ә ятҡан урыны - кушеткалыр. Тик тегендә йылы бит. Ә бында ниңә һөйәктәргә үтерлек һыуыҡ? Ниңә күҙгә төртһәң күренмәҫлек ҡараңғы?Күҙҙәрен ҙур асып, ни ҙә булһа күрергә тырышып, башын борғоланы. Юҡ, бер нәмә лә күрерлек түгел - әллә баҙ, әллә ҡәбер. Елеккә үткән һыуыҡлығы - ҡәберҙән. Белә, ҡәбер ҡаҙғаны бар. Баш осонда ҡайнар ҡояш, ә соҡор эсендә түҙеп торғоһоҙ һыуыҡ була. Аяҡ табандары сәңкеп китә хатта.Кушеткала ятҡас, ҡәбер түгелдер шулай ҙа.Ә Ишҡәле ҡасандан бирле икән һуң бында? Бер ни тоймаған аяҡтарын бөгөп - яҙып ҡараны. Устарын ауыҙынан тын өрөп йылытты ла ҡултыҡ аҫтына тыҡты. Бер ҡат күлдәктән генә. Ҡалған кейемдәрен кем систереп алған? Ниңә систергәндәр? Ошо сиккә етеп өшөмәҫ тә ине, бәлки. Тағы ла бер - ике сәғәт ятһа, шаҡылдап ҡатыр ине Ишҡәле, туңыр ине, һис шикһеҙ. Ярай әле әсәһе уятты:- Ишҡәле-е...Ишҡәле-еү... Тор, балам сығып ин, ҡыҫталғанһың бит. Тор, йәме, аҫтыңа итеп ҡуйырһың. Бар сығып ин, йәме, балам.Йомшаҡ ҡына итеп иңбашына төртә әсәһе. Ишҡәлене тертләтеп ҡуймайым, тигән шикелле, шыбырҙап ҡына өндәшә.Ишҡәленең уянғыһы, йоҡоһон ҡасырғыһы килмәй.- Э-эй, кит әле, әсәй...Әсәһе китмәй, һаман ныҡыша:- Тор, бар сығып ин.Ана шунда уянды Ишҡәле. Дер ҡалтырап, өшөп уянды.Уяуҙағы кеүек һөйләшкән әсәһе янында булмауына ышанырға теләмәй, һүҙ ҡушты:- Әсәй?.. Яуап юҡ. Ә Ишҡәле хайран ҡалды. Әллә ҡасан үлгән әсәһе улының төшөнә инеп уятҡан, туңып үлеүҙән аралап ҡалған.Ишҡәленең йомоҡ күҙҙәренән йәш һығылып сыҡты.Ауырлыҡ менән тороп ултырҙы.Бала саҡта әсәһе ҡустыһы менән икеһен төндә уятып, тышҡа сығара ине. ""Былай ҙа ҡаралды әҙ."" ""Былай ҙа һабын юҡ. "" ""Ҡышын кейеҙҙе нисек киптермәк кәрәк?."" Һүҙен таба ине. Шул ғәҙәтен ташламай Ишҡәле. Төндә тышҡа сыға. Кәрәкһә лә, кәрәкмәһә лә. Ҡалай ғына иҫерек булған саҡтарында ла ауа - түнә атлап сығып китә. Ҡатыны шаярта торғайны.- Бер генә шәп яғың бар - ҡайһы бер эскән ирҙәр кеүек аҫтыңа еббәреп ятмайһың.Бәлки, нисек тә булһа, бында ла сығып инергә мөмкин булыр?Иҙәнгә төшөргә теләп, аяғын һалындырҙы, тик баҫа алманы. Шулай бейек микән ни ятҡан ере? Төшәйем, тиһә, аяҡтары буйламай, һонолһа, стена тигән нәмә тапмай. Дөм - ҡараңғы һаман. Бөләңгерт кенә булһа ла, ут яҡтыһы ла юҡ бит, исмаһам. Салбар кеҫәһендә бер ҡап шырпыһы бар ине лә, кейедәрен һалдырған кемдер. Көн яҡтыһын күрә алырмы икән Ишҡәле, юҡмы? Ҡотолормо был ҡараңғылыҡ тотҡонлоғонан?Аяҡтарын өҫкә алды ла тубыҡтарын ҡосаҡлап башын терәне. Тынын шунда өрә башланы - эсе йылыныр һис юғы. Башын ҡалҡытып тәрән итеп тын ала ла ауыҙынан сығарып аяҡтарына өрә. Бала саҡтан шулай тын алып өйрәнгән Ишҡәле. Күрше ауылға яҙлы - көҙлө йәйәү, ҡышын саңғыла йөрөп уҡығанда ла шулай итә ине. Мейестәге көл аҫтына әсәһе төндән күмеп ҡалдырған тере ҡуҙҙарҙҙы сығарып алып, мейескә ут яғып ебәргәндә лә. Күмер өҫтөнә туҙ, сыра һала. Шунан атаһы әҙерләп киткән ҡоро утынды өйә һәм ҡымтылған ирендәренең ҡыҫығынан көслөк менән ҡуҙға өрә. Ут тоҡанып киткәнсе. өфөлдәй. Ҡустыһы уяныуға өй йылынһын, әсәһе ферманан ҡайтыуға бәләкәй ҡаҙан төбөндәге һыу ҡайнап сыҡһын. Атаһы тиҙ арала ҡайтмаҫ әле - улар үгеҙ менән Мәғәниттән ""гәрүшей"" ташый. Юл ыңғайында ҙур мискәгә янлатып, бер нисә ағас ҡоро утын алып ҡайта атаһы. Улының эшен еңеләйтергә теләп, сыраларҙы ла күп итеп әҙерләп китә ине. Ут тоҡанғансы өрөп, баштары әйләнеп китә торғайны.Баш әйләнгәнде әле лә, шуға тынын тыныс ала башланы Ишҡәле....Бер көндө, Ишҡәленән күрмәксе, ҡустыһы Ишбирҙе ауыҙ тултырып тын алған булып, утҡа өрҙө лә тынын эскә тартты.. Борҡ итеп ҡалған көл уның ауыҙына, күҙҙәренә тулды, битенә һыланды. Сәсәп, сәбәләнеп илаған Ишбирҙене битен йыуып, һыу эсереп, саҡ тымыҙып алғайны. Ҡустыһын Ишҡәле ҡараны, атай - әсәй эштән ҡайтып инә белмәнеләр....Ут тоҡанды. Пелитә уйымындағы ҡаҙан һыуҙы тиҙ ҡайнатып сығара. Бындай пелитәләр бөтә кешелә лә юҡ. Тимерсе атаһы күзнәлә үҙе эшләп алған. Мейесте лә үҙе сығарған. Ҡулы белмәгән эше юҡ атаһының, тик өйҙә тормай шул.Ҡаҙан шыжлай башланы. Мейес алдында оҙаҡ ултырып, ялан аяҡтары, арҡаһы өшөп киткән икән - ҡустыһының эргәһендә, йылы юрған эсендә ятып, йылынып алырға ла, әсәһе фермана ҡайтып уятҡансы йоҡлап алырға ла була хәҙер. Рәхә-әт, йылы-ы.- Ишҡәле-е... Ишҡәле-еү... Тор, балам, һаман йоҡтап ятма. Кеше - меше килеп инер, оят булыр. Аңғарып ҡына төш урындыҡтан, яҙа баҫып ҡолап китмә...Әсәһенең уятыуына Ишҡәле был юлы аптыраманы ла хатта. Ул гел иртә уятты өлкән улын. Оят була, ти ҙә уята ине.Туҡта... Ҡолап китмә, тине ниңәлер әсәһе. Бында, моғайын, бер ғиллә барҙыр. Ишҡәле усы менән һәрмәләнеп, ултырған ерен, эргә - тирәһен аңларға тырышты һәм шаҡ ҡатты. Ул кушетканың иң ҡырында ғына ултырған! Ысынлап та, йығылып төшөр ине яҙа таянһа. Ҡолап төшһә, ҡайҙа тәгәрәп китер ине? Бейек бит ятҡан ере. Тағы күҙҙәре йәшләнде Ишҡәленең.- Эй, әсәкәй генәм...- Тор, балам, - тип, йомшаҡ ҡына өндәшеп уята ине иртәләрен уны әсәһе. Таңғы йоҡоға сос булды шуға Ишҡәле. Германияла өс йыл водитель булып хеҙмәт иткәндә лә, Якутияла ауыр йөк машинаһы менән руда ташығанда ла, уға еңелгә тура килде. Иртә торһаң, уңаһың, ти үҙе лә уландарына. Тимәк, ул өйрәнгән ошо ғәҙәте буйынса иртә уянған. Самалап ҡарағанда, таңғы биш тирәһелер. Бәлки, дүрттер. Өшөп, ҡыҫталып, алдараҡ та уянғандыр. Ҡалай булғанда ла тиҙҙән яҡтырырға тейеш. Йәйге таң күптән атҡандыр ҙа, тик бында - дөм. Шулай ҙа был ҡараңғылыҡ асылыр, моғайын. Әҙәм балаһы үлмәҫ элек ҡараңғылыҡта йәшәй алмай. Ә Ишҡәле тере, ул үлмәгән. Дарыу еҫтәренән, ятҡан кушеткаһынан үҙенең ҡайҙа ятыуын тоҫмаллай ул, тик был шиген уйҙарына яҡынлатаһы килмәй. Әсәһе янында бит, яңғыҙ түгел. Төңөлөргә ярамай.Ишҡәлегә йән керҙе, күңеле күтәрелеп китте. Һаҡ ҡына ҡапшанып, ситтән шылып ултырҙы. Тағы ла йомарланды, тик был юлы башын, ҡолаҡтарын устары менән япты. Ҡолаҡ туңмаһын. Өҙөлөп төшһә, зонай булып ҡалыныр. Башты ла ҡәҙерләргә кәрәк. Быға тиклем уйлап та бирелмәгән - бармы ул баш, юҡмы ул? Ишҡәле башын һыйпап, һөйөп ҡуйҙы.- Тәәк. Һалҡын аҡыл менән уйлап, берәй нәмә хәл итергә кәрәк. Ваҡыт күп. Үҙең менән үҙең һөйләшеп ултырырға ла була.- Һалҡын аҡыл, имеш. Туң сүлмәк кеүек баштағы барлы - юҡлы мейе былай ҙа һалҡындыр. Аҡылы бар кеше бында ятамы?Эсте Ишҡәле лә...Тик бер ҡасан да аҡылын юйыр сиккә еткәне булманы. Дәүһеҙ, дыуамал булһа ла, үҙен ҡулда тота белде. Сибәр, шаян, телгә бөткән Ишҡәле егеттәр менән үҙ - ара шаярып һөйләшкәндәге шикелле ""ҡыҙҙарҙы тәләф итеп"" йөрөмәне. Берәүҙе генә ғүмерлек йәр итеп һайланыы, ҡатыны үлгәс тә, уға тоғро ҡалды. Ике улын эйәле - башлы итте, ейәндәре өсөн үлеп бара. Улар исеменә күптән иҫәп асҡан.- Тә-әк. Мин бында үҙ аяғым менән килеп инмәнем. Кисә килтергәндәр мине. Унан алда булһа, шыҡырайып инем. Уйла, уйла, Хәбирйәндең һылыу малайы.Үҙ - үҙең менән һөйләшһәң дә еңел булып ҡала икән.Ауылдағы бабайҙар уны""Хәбирйәндең һылыу малайы"" тиҙәр ине. Ә Ишбирҙене ""Хәбирйәндең йыраусы малайы,"" - тинеләр. Мәктәп балалары концерт ҡуйһа, Ишбирҙенең йырлағанын тыңлар өсөн генә бабайҙар клубҡа йөрөй ине. Үтә зарлы бала булғанға, ғүмере ҡыҫҡа булдымы икән әллә?..Йырҙы ла, көйөн дә бер ишеткәндән отоп ала ине Ишбирҙе.- Талдыҡта һайрай һандуғас,Тауышы бар, үҙе юҡ..Үҙе юҡ Ишбирҙе. Йырҙары ғына йөрәктә.Йәйҙәрен икәүләп ауылдың һарыҡ - кәзәһен көткәндә рәхәтләнеп йырлай ине ҡустыһы.Ишҡәле туҙ сиҡылдатып, ҡош тауыштары сығара. Уларға туғайҙағы ҡоштар ҡушылып китә.- Э-эй, Ишбирҙе.....Һулҡ - һулҡ... Дөп - дөп... Тып - тын ҡараңғылыҡта Ишҡәле йөрәгенең тибеүен ап - асыҡ ишетте.- Оһо! Һин дә бармы ни? Мотор эшләй! Булды былай булғас!Тыныс, еңел булып китте. Тәрән - тәрән итеп һулап - һулап алды ла тубыҡтарын ҡосаҡлап, бөгәрләнеп кушеткаға ятты. Көтөргә, сабыр итергә булды. Яҡтырыр әле, моғайын. Шунда күҙ күрер.- Ишҡәле-е...Тор әле, балам, тор. Берәү йөрөй тышта... Бар сыҡ әле, ҡара. Кем? тип һора тәүҙә. Ишҡәле-еү... Ишҡәле уянманы, икенсе яғына әйләнеп ятты. Әсәһенең һүҙҙәре аңына барып еткәс кенә, күҙҙәрен асып, тороп ултырҙы. Тирә - яҡ яп - яҡты! Таң атҡан бит! Көн тыуған! Йәшәй былай булғас Ишҡәле.Ҡыуанып өлгөрмәне ул, үҙенең кемдәр менән төн үткәргәнен, кемдәр араһында таң аттырғанын күреп, ҡото осто. икенсе яруста ятҡан ул, аяғы шуға иҙәнгә теймәгән. Ә әсәһе ҡайҙа? Әле генә ошонда тауышы сыға ине бит... ""Бар сыҡ, балам,"" - тип һөйөп уята ине. Таң атҡас, китергә булғандыр, ҡурҡыныс үтте, тиигәндер...Аяҡ тауыштары ишетелде. Ишекте астылар. Аҡ халатлы ике ир Ишҡәленең янына килеп баҫты. Үлгән, тип килтереп һалған ирҙең тороп ултырыуына уларҙың бик үк иҫтәре китмәне лә, буғай. Бындай хәлдәрҙе күргәндәре бар, моғайын, һис тә аптыраманылар. .Аяҡ бармағына бәйләнгән бирканы сисеп алдылар. Күптән таныш кешеләр кеүек һәйләшеп алып киттеләр.- Шунан? Бара биреп ураныңмы теге яҡҡа, ағай?- Әйҙә, бабай, әйберҙәрегеҙҙе бирәбеҙ. Мин дежурствоға килә инем, һеҙҙе күреп ҡалдым.- Урам әпкәләйҙәренән һалдырып алдыҡ. Бик фырт ағай инегеҙ. Кейемдәрегеҙ затлы.- Һеҙ бик даланлы кеше икән, бабай.- ә миңә...- Йөрәгегеҙгә приступ булған, бабай. Шып туҡтаған да ҡуйған. ында күсереп һалырға тура килгән..- Ҡайҙа бара инегеҙ, ағай?- Ауылыма ҡайтып бара инем. Туғандарым янына. Алыҫтан. Машинам менән. Йөрәгем ҡыҫа башлағас, сығып ултырғайным юл ситенә. Ә машинам?- Телефонығыҙ буйынса хәбәр иткәйнек иртәнсәк, килеп алырҙар, бабай, борсолмағыҙ- Бына, исмаһам, был мажара! Шулай бит, бабай?- Ҡурсалап тороусы фәрештәгеҙ бик көслө икән, ағай.Ишҡәле күҙ йәштәрен тыя алманы.- Әсәй... Әсәкәйем.Авторы - Таңһылыу Ҡарасурина-Вәлиева.23.02.23.
Сығанаҡ: vk.com/club154297956",мәҙәниәт
"Рәнйемә беҙгә, зинһар, тыуған йорт...","...Өс быуынды һыйын­дыр­ҙың һин үҙ ғүмереңдә. Ике килен төшөрҙөң, бер кейәү ҡар­шыланың. Алты бала иҙәнеңдә тәпәй атларға өйрәнде. Бер егет ишегеңде ипләп кенә япты ла ике йылдан йәшел шинель кейеп ҡайтып инде. Матур тарихың бай. Шулай ҙа... тик шат­лыҡлы йөҙҙәр менән генә шығырым тулманың һин, төп хужаңды һуңғы юлға оҙатабыҙ тип, ана, күпме кеше зәңгәргә буялған ишегеңде асты ул көндө.
...Бөгөн һин инде биш тиҫтәңде тултырҙың, хәйер, төп бурысыңды үтәмәгәнеңә лә сирек быуат үтеп бара инде. Уның ҡарауы, кәрәкһең әле һин, тимер-томор, йыраҡҡа оҙатҡан балаларыңдың “ҡала сүп-сарын”, мал ризығы ҡабул итәһең һаман да (кем белә, бәлки, был һине һаман да һаҡлау өсөн бер һылтау ғыналыр ҙа).Инде йәшерәк өсөнсө быуын вәкилдәренең серләшер урынылыр ҙа ҡайһы саҡта. Һәр хәлдә, серҙәрҙе күп беләһең инде һин, уларҙы һаҡлай беләһең!Эске паклығың тышҡы ҡиәфәтеңә сыҡҡандай нисәмә йыл аҡланмаһаң да, матур­лығыңды юғалтмайһың – ғорур тора бирәһең әле! Иғтибар итмәйбеҙ шул һиңә һуңғы ваҡытта, кисерә алһаң – кисер, әммә рәнйемә беҙгә, зинһар. Быуындар алмашына бит, эргәңдә күптән дауамың ҡалҡып сыҡты, беҙ ҙә һине “ҡалғандарға” алыштырҙыҡ...
Иҫләйһеңме, иҙәнеңдә тәпәй атлап киткән саҡтарҙа йығыл­һаҡ, “Ипләп баҫ, балам”, – тип шыбырҙағандай шығырҙап ҡуя торғайның. Шул мәлдәрҙәге фатихаларыңды, изге теләктә­реңде ҡыйығыңа килеп ҡунған ҡоштар аша сәләм итеп булһа ла беҙгә ебәр, һинән икәнен барыбер аңларбыҙ. Ә шулай ҙа бына күстәнәстәр алырға йүнәлдем әле, ҡайтам ...ҡайтам. Тәм-том араһына мүк тә, ҡаҙаҡ та, буяу ҙа ҡыҫтырып алдым...",мәҙәниәт
Һауа торошо байрамға ҡамасауламаны,"Көн болотло булһа ла, Ҡашҡаҙан паркына килеүселәрҙең күңелдәрен “Беҙ йәшәгән төйәк” тип исемләнгән байрам саралары йылытты. Рәсми ҡунаҡтарҙың ҡотлау һүҙҙәренән һуң, сараны йыр-бейеү дауам итте, ҡунаҡтарҙы ҡыҙыҡлы сюрприздар ҙа көттө. Сағыу фотозоналар, ҡыҙыҡлы аквагримм тирәһенән дә кеше өҙөлмәне. Ләкин байрам бының менән генә сикләнмәне, 15 сәғәттән еңел атлетика ярышы башланды. Ғөмүмән,Ҡашҡаҙан паркындағы республика көнө уңайынан ойошторолған байрам бында килеүсе һәр кем өсөн матур бүләк булды.
Көн ямғырлы булһа ла Өфөнөң Ленин районында ла Республика көнөнә арналған саралар сағыу килеп сыҡты. Тантаналар затондағы “Тулҡын” паркында бик йәнле үтте. Ылыҫлы аллея буйында 14 белем биреү учреждениеһының күргәҙмә экспозициялары урын алды. Бай тирмәләрҙә ҡунаҡтарға сигеү, һүрәт төшөрөү, ҡурсаҡтар эшләү буйынса оҫалыҡ дәрестәре күрһәтелде. Әүҙем ял төрөн үҙ итеүселәр спорт майҙансығында баскетбол уйнап, гер күтәреп үҙҙәренең оҫталыҡтарын күрһәтте. Ә бына Әҙһәм Исҡужин исемендәге балалар сәнғәт мәктәбе, 7-се балалар музыка мәктәбе, “Йәдкәр” мәҙәниәт йорто коллективтарының концерты байрамға дәрт өҫтәне. Ҡотлап әйтелгән һүҙҙәрҙә, Өфө ҡалаһының йылдан-йыл матурлана барыуы, унда уңайлыҡтар тыуҙырылыуы хаҡында һөйләнелде. 450 йыллыҡ юбилей алдынан да  баш ҡалабыҙҙың йөҙө үҙгәрер, ошо маҡсатта яңы объекттар, юлдар, парктар, скверҙар булдырыла.
Дим паркындағы  байрам кәйефе бөгөн әллә ҡайҙан ишетелеп торҙо. Бында 12 сәғәттә үк саралар башланып китте. Көн ямғырлы булһа ла, күптәр өйҙә ултырып сыҙаманы. Ғөмүмән, бында һәр байрамда парк тулы халыҡ була, тиҙәр ошо төбәктә йәшәүселәр.
Фотолар: район хакимиәттәре сайттарынан алынды.
 ",мәҙәниәт
Дунай халҡын милли театрыбыҙ әсир итте ,"Кисә М. Ғафури исемендәге Башҡорт дәүләт академия драма театры Венгрияның баш ҡалаһы Будапештта Милли театр сәхнәһендә, Х халыҡ-ара театр Олимпиадаһы сараларына ярашлы, ""Джут"" (""Йот"") спектаклен (О. Жанайдаров, режиссеры - А. Абушахманов) күрһәтте. Сит ил тамашасылары спектаклде йылы ҡабул итте, спектакль тамамланғас, артистарҙы оҙайлы алҡыштарға күмде. Спектакль башҡорт телендә уйналды, текст рус һәм венгр телдәренә махсус панелдә тәржемә ителеп барҙы, тип хәбәр итә театр вәкилдәре.
Сәфәрҙәгеләр ебәргән видеоларҙа данлы театрыбыҙҙың тағы бер ҙур уңышы һынландырылып, тарихта ҡала. Афарин, һеҙ Башҡортостан, Рәсәй исеменән һәр саҡтағыса лайыҡлы сығыш яһанығыҙ, тибеҙ яҡташтарға!
Видеолар - гәзитебеҙ төркөмөндә: https://vk.com/gazetabashkortostan .
Рәүилә Ғатауллина.
Фото: Венгрия тамашасылары артистарыбыҙҙы сәхнәгә ҡабат-ҡабат саҡырып алҡышланы. Видеонан скриншот.
Видеолар: БДАДТ. ",мәҙәниәт
80 йылдан һуң йәнә ҙур осрашыу,"Башҡортостан менән Белоруссия араһында дуҫлыҡ ептәре нығына бара һәм был хеҙмәттәшлек иҡтисад өлкәһенә генә ҡағылмай. Бөгөн, мәҫәлән, туғандаш илдә Башҡорт әҙәбиәте көндәре үтә. Сара кисә старт алды, уның барышында Башҡортостандың төп дәүләт байрамы - Республика көнөнә лә матур саралар планлаштырылған.
Быға тиклем ике республика яҙыусылары ошондай ҙур делегация менән 80 йыл самаһы элек осрашҡан. Шунан бирле дуҫлыҡ ептәре тәржемәләрҙә генә сағылған.
– Был осрашыу Башҡортостан Башлығы Радий Хәбиров, республиканың Мәҙәниәт министрлығы ярҙамында тормошҡа ашты. Ике республика дуҫлығын ошондай әҙәби-мәҙәни ептәр менән дә нығытып ҡуйыу – мөһим аҙым, - тип билдәләне Башҡортостан Яҙыусылар союзы рәйесе, БР Дәүләт Йыйылышы – Ҡоролтай депутаты Айгиз Баймөхәмәтов. Сәфәргә шулай уҡ республиканың әҙәби журналдарының баш мөхәррирҙәре, шағирҙар, яҙыусылар юлланды.
Өс көн дауам итәсәк дуҫлыҡ осрашыуы сиктәрендә Башҡортостан әҙиптәре һәм әҙибәләре, журналистары әлегә Якуб Колас исемендәге әҙәби-мемориаль музейҙа, «Беларусьфильм»да булып өлгөрҙө.
Белоруссия Яҙыусылар союзы рәйесе Алесь Карлюкевич түңәрәк өҫтәл барышында урындағы әҙәби журналда донъя күргән башҡорт яҙыусылары әҫәрҙәрен атап үтте. Ә республикабыҙҙың Әҙәбиәт музейы директоры Миләүшә Ҡаһарманова ике халыҡтың әҙәби-мәҙәни дуҫлығы тарихына байҡау яһаны.
«Беларусьфильм»дағы осрашыуҙа иһә яҙыусы, бихисап башҡорт киноларының сценарий авторы һәм продюсеры Зөһрә Бураҡаева ике республиканың кино сәнғәте өлкәһендә хеҙмәттәшлек тураһында һүҙ алып барҙы. Әйткәндәй, Айнур Асҡаровтың “Ярлыҡау” фильмы нәҡ ошо студияла төшөрөлгән.
Башҡортостан делегацияһын артабан да емешле сәйәхәт көтә.
Фотолар: Башҡортостан Яҙыусылар союзы. ",мәҙәниәт
Байрамға – яңы клип,"Учалы таланттары Дания һәм Марсель Нәжметдиновтар йырлы күстәнәс менән уртаҡлаша. Ә һеҙ уларҙың сәнғәт юлына баҫыу тарихын беләһегеҙме?
Учалы егете Марсель Нәжметдиновтың йырҙарын күптәр яратып тыңлай. Ул – талантлы автор-башҡарыусы, һәүәҫкәр композитор. Тормош юлдашы Дания Нәжметдинова – иренең уң ҡанаты, Марсель башҡарған күп йырҙарҙың тексының авторы, шулай уҡ тәржемәсе лә.  
Уларҙың икеһенең дә сәнғәткә илткән юлы урау була, башта техник йүнәлештәге һөнәргә эйә булып, төрлө урындарҙа эшләргә тура килә. Марсель тау сәнәғәте колледжын тамамлай. Әрме хеҙмәтенән һуң Өфөләге ҡағыҙ-рубероид заводында, 18 йыл ""Техноплекс"" йәмғиәтендә эшләй. Дания Өфө дәүләт сервис институтында химик-экологҡа уҡый. Үҙ һөнәре буйынса Рәсәй Фәндәр академияһының Өфө үҙәгендә, һуңынан заводта эшләй. Артабан, тыуған яҡтарына ҡайтҡас, хеҙмәт юлын Учалы тегеү фабрикаһында дауам итә, был эшендә ҡыҫҡартылыуға эләккәс, Саңғалыҡ диорит компанияһында эш башлай.
Әммә сәнғәт тигән илаһи донъя уларҙы барыбер үҙенә тарта, күңел түрҙәрендәге ижадҡа тартылыу хисе көслө булып сыға. Бөгөн учалылар Дания менән Марселде оҫта алып барыусылар булараҡ та яҡшы белә.
Байрам уңайынан Дания беҙгә “Башҡортостан” тигән өр-яңы йырҙарының клибын ебәрҙе. Уның үҙҙәрен – Дания, ә көйөн Марсель Нәжметдинов ижад иткән.
Рәхәтләнеп тыңлағыҙ!  
Фото: tamasha-rb.ru",мәҙәниәт
ЙЫЛАЙЫР ТАЛАНТТАРЫ КОНЦЕРТҠА САҠЫРА,"17 октябрҙә 19.00 сәғәттә “Башҡортостан” Дәүләт Концерт залында (Өфө ҡалаһы, Ленин урамы, 50-се йорт) махсус хәрби операция зонаһында хеҙмәт итеүсе һалдаттарыбыҙға ярҙам йөҙөнән, Хәйриә концерты уҙғарыла. Сараны ойоштороусы булып Өфө ҡалаһында йәшәүсе яҡташтарыбыҙ сыҡты.Концертта ҡатнашасаҡ: Азат Айытҡолов, Гөлсөм Бикбулатова, Эльмира Юлдашева, Марсель Сәйетов, Флера Шәрипова, Юлай Ҡасимов, Венера Юлгилдина, Әлфиә Ғәлләмова һәм Йылайыр районының һәүәҫкәр артистары.Концерттан йыйылған килем һалдаттар өсөн кәрәкле әйберҙәр алыуға йүнәлтеләсәк.Билеттарҙы ДКЗ кассаһында һәм онлайн https://iframeab-pre1991.intickets.ru/seance/14117974/#abiframe һылтанмаһы аша һатып ала алаһығыҙ.Концертҡа рәхим итегеҙ! Яҡташтарыбыҙға ярҙам итәйек!Программала:16.30 – Рәсәй Геройы, генерал-майор Миңлеғәле Шайморатовтың һәйкәленә сәскәләр һалыу (Совет майҙаны).17.00 – Йылайыр районы студенттары менән осрашыу (ДКЗ-ның кесе залы)18.00 – Йылайыр деликатестарынан ауыҙ итеү һәм һатыу.– Республика һәм район баҫмаларына яҙылыу.",мәҙәниәт
ЙЫРҺЫҘ БЕР КӨН ТОРА АЛМАМ...,"Ҡайһы саҡ кешенең йөҙ-ҡиәфәтенә ҡарап ҡына ла уның һөнәрен төҫмөрләргә була. Сибай урамында уны күргәндә үк ниңәлер йырсылыр, сәнғәт кешеһелер тип уйлағайным. Күҙҙәре генә түгел, ғөмүмән йөҙө йырлап, көйләп торған кеүек. Яңылышмағанмын, ҡасандыр Сибайҙа эш башлап, Стәрлетамаҡ, Өфө яҡтарында йәшәп, ижад итеп, кире Сибайға ҡайтыусы йырсы Айгөл Әсәҙуллина булып сыҡҡан ул. Күптән түгел интернетта уның һәм Искәндәр Ғәзизовтың “Һанама” тигән йырҙары бик популяр булып киткәс, ныҡлап иғтибар иттем һәм Айгөл менән әңгәмә ҡорорға булдым. Әйткәндәй, бик алсаҡ, асыҡ, ихлас һәм ябай булып сыҡты ул. Йырсы менән әңгәмәне һеҙгә лә тәҡдим итәм.
—Айгөл, һеҙ бәләкәйҙән йырлайһығыҙмы?
—Мин Әбйәлил районы Хәлил ауылында тыуғанмын. Ғаиләлә баш баламын. Бик илаҡ булғанмын. Ә илаҡ балаларҙы, ғәҙәттә, моңло була тиҙәр. Ауыл клубында художество етәксеһе булып эшләгән атайыма өс йәшемдән эйәреп йөрөп сәхнәләрҙә йырлағанмын. Бер куплетын йырлап, икенсеһен онотоп, “Эй, оноттом да ҡуйҙым”,—тип тә төшөп киткән саҡтарым булған. Хатта ауылда урамда мине күрһәләр “Эй, оноттом да ҡуйҙым” тип көлөп тороп ҡалалар ине. Ауылдағы бер ҡунаҡ та, туй ҙа минһеҙ үтмәгәндер ул. Шунда йырлата торғайнылар, аҡса һибәләр. Аҡсаларҙы йыйып алып, мине көтөп кенә торған апайҙар менән магазинға барып, тәмлекәстәр алып ашай инек.
—Тимәк, бәләкәйҙән йырлап ҡына ҡалмағанһығыҙ, бәләкәйҙән үҙегеҙгә тәмлекәслек булһа ла аҡса эшләй башлағанһығыҙ. Ә ҡайҙарҙа уҡынығыҙ һеҙ?
—Ата-әсәйем һәләтемде күреп, 5-се кластан мине Өфөгә Ғәзиз Әлмөхәмәтов исемендәге гимназияға бирҙе. Вокал-фортепиано класында уҡыным. Унан Өфө сәнғәт училищеһының Сибай филиалында белем алдым, уны ҡыҙыл дипломға тамамланым. Лирико-колоратур сопрано тауышлымын.
—Хеҙмәт юлығыҙҙы Сибайҙа башлағанһығыҙ?
—Эйе, Сибай филармонияһында башланым. 6 йыл эшләгәндән һуң, Стәрлетамаҡ тарафынан саҡырыу алдым. Унан Өфөлә “Мираҫ” ансамблендә эшләнем. Әммә тыуған яҡтарға тартыла инем, кире Сибайға ҡайттым. Быйыл сәхнәлә булыуыма—20 йыл.
—Уңыштарға өлгәштегеҙме?
—Әлбиттә! Шөкөр, уңыштарым йәнәшә бара. Яңы йыр сығарыу ҙа, ниндәйҙер конкурста ҡатнашыу ҙа уңыш. Шулай ҙа йырлағаның халыҡҡа барып етеп, уларҙың күңеленә юл тапһа, был иң ҙур уңыштыр, тимен. Халыҡ өсөн эшләйбеҙ бит инде һәм, әлбиттә, халыҡтың баһаһы мөһим. Айырым концертты сығарыу ҙа ныҡышмал хеҙмәт емеше ул. “Айгөл иле” тигән тамашамды халыҡ яратып ҡабул итте, шөкөр. Мине телевизион конкурстарға саҡырып торған Рита Өмөтбаеваға рәхмәтлемен. Уның “Башҡорт йыры” проекты бик уңышлы булды. 2011 йылда мин унда “Йыл асышы” номинацияһына лайыҡ булдым. “Юлдаш” радиоһы хеҙмәткәрҙәренә, Риф Арыҫлановҡа рәхмәтлемен. Ғөмүмән, ижадыма битараф булмаған, конкурстарға саҡырғандарға, тамашасыларыма рәхмәтлемен!
—Билдәле булыуынса, өс бала үҫтерәһегеҙ. Уларҙың йырсы булыуын теләр инегеҙме?
—Эйе, шөкөр, өс балам бар. Динисламға—19, Арсланға—14, Самираға 5 йәш. Уларҙа музыкаға ынтылыш күрмәйем. Улдарым компьютер, программалаштырыу менән ҡыҙыҡһына. Ҡыҙым әле бәләкәй, йырға бер аҙ барымы бар һымаҡ. Теләһә берәй түңәрәккә бирермен. Әммә сәнғәт юлынан китеүҙәрен бөтөнләй теләмәйем. —Ни өсөн?
—Еңел эш түгел. Әлбиттә, һәр эштең үҙ ауырлығы. Әммә йырсы булараҡ, артистар эшенең ауырлығын үҙ тәжрибәмдә беләм. Бер туҡтауһыҙ юлдар, гастролдәр, ауылдарҙа һыуыҡ клубтар... Кеше ял иткәндә, беҙ эшләйбеҙ. Үҙенә күрә ауырлыҡтары күп кенә.
—Йырсы булғанға үкенәһегеҙме?
—Юҡ! Мин башҡа профессияны күҙ алдына килтермәйем хатта. Уйлағаным да юҡ. Йырһыҙ йәшәй ҙә алмаҫмын ул! Минең уйлауымса, һәр кем Хоҙай тарафынан был донъяға үҙ тәғәйенләнешен үтәргә килә. Кемгәлер кешене дауаларға табиплыҡ һәләте бирелә, кемгәлер уҡытыуслыҡ эше тапшырыла, ә бына миңә тыуғас та маңлайыма “йырсы” тип яҙылғандыр ул. Сөнки йырламаған көнөм юҡ.
—Эшегеҙҙе яратаһығыҙмы?
—Яратам. Алда йырсы эше ауыр тиһәм дә, уның ауырлығына әһәмиәт бирмәйем. Сөнки мин яратып башҡарам уны. Әле беҙҙең филармониябыҙ яңы бит инде. Уның сәхнәһендә йырлағы ғына килеп тора. Эшкә байрамға килгәндәй ашҡынып киләм. Һәр кем үҙ эшен яратһа, ул уға эш тип түгел, байрам тип ҡарай, минеңсә. Шөкөр, коллектив татыу. Бер-беребеҙгә ярҙам итергә тырышабыҙ, аңлайбыҙ, кәңәшләшәбеҙ. Беҙҙә ҡара уйлы, үсле кешеләр юҡ.
—Әйткәндәй, ниндәй холоҡло кешеләрҙе яратмайһығыҙ, өнәмәйһегеҙ? Кешелә ниндәй сифаттарға өҫтөнлөк бирәһегеҙ?
—Күңеле асыҡ, матур кешенең йөҙө лә асыҡ, матурҙыр. Ябай, эскерһеҙ кешеләрҙе яратам. Яһалмалыҡты, эрелекте өнәмәйем. Һауалы, үс тотҡан кешеләрҙән ытарғынам. Ғөмүмән, тормош девизым: Ябайлыҡта—матурлыҡ!
—Репертуарға килгәндә, нисек һайлайһығыҙ?
—Ныҡ һайлансыҡмын. Көйөнә лә, һүҙҙәренә лә иғтибар итәм. Быға тиклем Сәйет Билалов, Юнир Һағынбаев менән дуэттар башҡарғаным булһа, һуңғы арала Искәндәр Ғәзизов менән йырлай башланыҡ. Әйткәндәй, тауыштарығыҙ тап килә, бербереһен тулыландыра тинеләр. Шуға киләсәктә лә эште дауам итергә уй бар.
—Ә һеҙгә эстрада яҡынмы, әллә халыҡ йырҙарымы?
—Икеһен дә берҙәй үҙ итәм, икеһе лә күңелгә яҡын.
—Үҙегеҙ яратып тыңлаған йырсылар бармы?
—Барыһының да ижадын хөрмәт итәм. Шулай ҙа ауылдашым, Башҡортостандың халыҡ артисы Рима Амангилдинаға һәр яҡлап һоҡланам мин. Сәхнәлә ҡыланмай ҙа, ябай ғына тота үҙен. Мөләйем генә ҡатын, тауышы ла матур.
—Кемдәр менән хеҙмәттәшлек итәһегеҙ?
—Төрлө шағирҙар һәм композиторҙар менән. Үҙешмәкәрҙәр менән дә эшләгәнем булды. Мәҫәлән, Зөһрә апай Фәйзуллинаның йырҙары оҡшай ине. Хәҙер Татарстандан ижадташ дуҫтарым барлыҡҡа килде. Айгөл Вәлиуллина, Зөһрә Ғатауллина, Ривал Хисмәтуллин, Альфред Яҡшымбәтовтар менән йырҙар сығарҙыҡ.
—Йырлы булыу ҙа ҡиммәткә төшәлер?
—Әлбиттә. Һәр эштең баһаланыуы зарур. Һәр кем эшләй һәм хеҙмәтенә хаҡ алырға тейеш. Был йәһәттән беҙгә ярҙам ҡулы һуҙған Сибай концерт-театр берекмәһе директоры Юнир Мөнир улы Кәлимуллинға рәхмәтлебеҙ. Ул беҙҙе аңлап, йырҙар алып бирә, костюмдар менән дә ярҙам итә. Киләсәктә лә шулай татыу, аңлашып эшләргә яҙһын.
—Сәхнә кешеһенә үҙен формала тотоу еңел түгелдер?
—Сәхнә кешеһе булараҡ ҡына түгел, ҡатын-ҡыҙ булараҡ та үҙемде ҡарарға тырышам. Бәпәйҙән һуң тулылана торған “холҡом” бар. Шуға диетала ултырырға тура килде. Һәр гүзәл зат кеүек битемә маскалар ҡулланам.
—Гел йырлап ҡына йәшәп булмай бит инде. Күңел төшөнкөлөгөнә бирелгән саҡтар буламы?
—Була инде... Күпме һынап ҡараным: эс бошҡанда йә йыр тыуа, йә идея. Шуға уның файҙаһы ла бар ул. Күңел һыҡтаған саҡта балаңдың килеп ҡосаҡлап, үбеп алыуы бөтә шик-шөбһәләрҙе алып ташлай. Аллаһы Тәғәлә миңә өс бала биргәненә рәхмәтлемен. Әсә хистәрен үҙемдә тоя алыуым менән ифрат бәхетлемен.
—Әйткәндәй, гастролдәр мәлендә балалар ҡайҙа була?
—Әсәйемә, ҡәйнәмә рәхмәтлемен. Улар шәп өләсәйҙәр. Һис ҡасан юҡ тимәй, ҡыуанып алып ҡалалар. Именһау ғына булһындар!
—Донъяла мөхәббәт бармы икән ул? Нисек уйлайһығыҙ?
—Бар. Ышанам. Һәр ҡатынҡыҙ һөйөп-һөйөлөр өсөн донъяға яралалыр. Беҙ, гүзәл заттар, һөйөүгә мохтажбыҙ. Һәр ҡатын-ҡыҙҙың янында көслө, уны аңлаған һәм ишетә белгән көслө терәк булыуын теләйем.
—Әңгәмәгеҙ өсөн рәхмәт! Моңло йырҙарға, һөйөүгә сорналып, бәхеткә төрөнөп йәшәргә, ижад итергә яҙһын!
 ",мәҙәниәт
Сибайҙарҙы ҙур концерт көтә,"Егеттәр икеһе лә, төп эштә коллега булыуҙарынан тыш, Сибай сәнғәт колледжы студенттары ла. Фәиз флейта йүнәлешендә икенсе курста уҡыһа, Азамат хореография бүлегенең һуңғы курсында белем ала. Ике бейеүсе лә баш ҡаланың Р.Ғарипов исемендәге гимназияла уҡығанда Әнүәр Шафиҡов етәкселегендәге бейеү ансамблендә шөғөлләнгән. Шулай уҡ егеттәр быйыл икеһе лә өйләнгән.
-Бейеү-минең өсөн бөтәһе лә!--ти Фәиз, быйыл беренсе тапҡыр репетитор булараҡ, көсөн һынап ҡарап.-Бейергә атайым Зәкир Үҙәнбаев мәрхүм өйрәтте. Ул ғүмере буйы балаларҙы бейеү серҙәренә төшөндөрҙө, төрлө ансамблдәрҙе етәкләне. Һуңғы йылдарҙа Сибай ҡалаһының Р.Өмөтбаев исемендәге башҡорт лицейында хореографиянан уҡытты. Өс улы ла бейеүгә ғашиҡбыҙ. Ғөмүмән, мин үҙемде сәхнәнән тыш күҙ алдына килтерә алмайым. Музыкаль инструменттарҙа уйнайым, йыр яҙам, көй сығарам, йырлайым.
Азамат Тажетдинов Учалы районының Наурыз ауылында тыуып үҫкән. Ата-әсәһе крәҫтиән-фермер хужалығы тота, нәҫелендә бейеүселәр юҡ. Азамат үҙе торғаны менән талант, ул ансамблдә бейеп кенә ҡалмай, ҙур юбилей концертына кордебалет өсөн художестволы композиция һалған.
ДАУАМЫ 3-сө биттә.
Сибай концерт-театр берекмәһе директоры вазифаһын башҡарыусы Юнир Кәлимуллин әйтеүенсә, яңы миҙгелде асыу концертында сибайҙарҙы һәм ҡала ҡунаҡтарын бик күп яңылыҡтар көтә.
-Концертты ни өсөн ҙур тип атаныҡ, сөнки ул, ысынлап та, ҙур булмаҡсы. Йыр-моңға сарсаусылар Башҡортостандың атҡаҙанған артистары Ғаяз Ғәйетбаев, Рөстәм Хәсәнов, Раушан Ниязғолов, Марс Ишморатов, талантлы йырсы, бейеүселәр ҡатнашлығындағы иң яҡшы һәм сағыу сығыштарҙы тыңлай, ҡарай ала. Башҡортостандың атҡаҙанған артисы Азат Нәбиуллин етәкләгән легендар «Сибай» башҡорт халыҡ бейеүҙәре ансамбле репертуарына тағы өр-яңы ике бейеү өҫтәлде. Береһен “Урал аръяғы мираҫы” тип аталғанын, үрҙә әйтеүебеҙсә, Фәиз Үҙәнбаев ҡуйһа, икенсеһе-татар бейеүен Башҡортостандың атҡаҙанған артисы Хәлил Ишбирҙин һалды. Ике бейеүгә лә өр-яңы кейем тектерҙек,--тине Юнир Мөнир улы, барыһын да концерт ҡарарға саҡырып.-Румил Ярасбаев еткәләгән халыҡ инструменттары оркестры төрлө жанрҙағы музыка һәм көйҙәр менән таң ҡалдырасаҡ. Концертта оркестрҙың репертуары менән танышырһығыҙ, темпераментын күрерһегеҙ. Виртуоз-музыканттар, ысын профессионалдар һеҙгә үҙҙәренең оҫталығын күрһәтер, улар ҡулында музыка инструменттарының терелеүен һәм яңы сиктәр асылыуын тойорһоғоҙ.
Концерт программаһының режиссеры--Башҡортостандың атҡаҙан артисы Сулпан Асҡарова. Юбилей концерты Урал аръяғының ғына түгел, тотош республиканың мәҙәни һәм музыкаль сараһы булырына шик юҡ. Әйткәндәй, тап ошо прграмма менән октябрь айы башында Өфөлә уҙасаҡ филармониялар фестивалендә сығыш яһаясаҡбыҙ.
Дөйөм яңылыҡтарға килгәндә, быйыл ғына концерт-театр берекмәһе коллективы 15 артист менән тулыланған. Махсус хәрби операцияға киткән йырсы, бейеүсе ир-егеттәрҙе башлыса йәштәр алмаштырған.
Ошо көндәрҙә “Сулпан” театрында Наил Ғәйетбаевтың “Ике һайыҫҡан” спектакле премьераһы сәхнәгә сыҡҡан. Был пьеса ла сентябрь аҙағында баш ҡалала уҙғасаҡ фестивалдә ҡатнаша.
Ике ижади бригада сентябрь урталарында күсмә концерттар менән Урал аръяғы райондары буйлап йөрөп сыҡҡан.
-Планға ярашлы эшләйбеҙ, беҙ йылына 505 сара уҙғарырға тейешбеҙ. Шуның 180 тирәһен берекмәнең “Сулпан” балалар театры әҙерләһә, ҡалғанын филармония ҡуя. Пушкин картаһы менән эшләү буйынса республикала өсөнсө урынды биләйбеҙ,--тип эшмәкәрлектәре хаҡында ла һөйләне Юнир Мөнир улы.-Йәй мәлендә федераль һабантуйҙарҙа ҡатнаштыҡ. Санкт-Петербург, Ханты-манси автономлы округтары ҡалаларында йәшәүсе милләттәштәр беҙҙе ихлас ҡаршы алды. Өс йыл элек Ҡаҙағстан менән меморандум килешеүе төҙөнөк. Уға ярашлы өсөнсө йыл рәттән мосолман ҡәрҙәштәр алдында сығыш яһаныҡ. Быйыл Ҡустанай ҡалаһына барҙыҡ.
Оҙаҡламай ҡурайсы Айнур Әминев яңғыҙ концерты менән республика ҡалалары буйлап гастролгә сыға. Яңы миҙгелдә йырсы Зәбирә Әминева яңғыҙ концерт әҙерләргә иҫәп тота. Ижади коллектив 5 бригадаға бүленеп яңы йыл иртәлектәре әҙерләй. Ҡанташ иртәлек уҙғарыусы 3 бригада урында балаларға күңел асыу саралары тәҡдим итһә, тик башҡорт һәм тик рус телендә генә тамаша ҡуйған ике бригада күсмә иртәлектәр уҙғара.",мәҙәниәт
ӘЛДЕРМЕШТӘН ӘЛМӘНДӘР БИШЛЕК!,"Бынан 12-13 йыл элек Баймаҡ районының бер ауылында йәшәгән инәй менән танышып, оҙаҡ һөйләшеп ултырғайныҡ. Инәй оло ине (80 йәште уҙған), инвалид улын ҡарай. Өлкән булһа ла инәй яңы мунса төҙөткән ине.--Мине һөйләйҙәр. ""Был әбей үлергә йыйынмайҙыр ул, то мунса яңырта, то ҡойма алмаштырта"", - тиҙәр. Үләм тип донъямды ҡарамаҫҡамы ни миңә? 20 йәштә лә ""Үләм"" тип ятып, бер нәмә лә эшләмәҫкә мөмкин бит...,--тигәйне.Кисә Арыҫлан Мөбәрәков исемендәге Сибай башҡорт дәүләт драма театрында ""Әлдермештән Әлмәндәр"" исемле спектаклде ҡарағас, ана шул инәй һәм уның һүҙҙәре иҫкә килеп төштө. Спектаклдең төп геройы Әлмәндәр ҡарт 91 йәшкә етһә лә йәшәп танһығы ҡанмаған, дәртләнеп донъя көтә, пландар ҡора. Ҡасандыр 5 улын һуғышҡа оҙатып, уның дүртәүһен юғалтҡан бабай уландары өсөн йәшәгеһе килә... Мыжымай ҙа, зарланмай ҙа һәм һуғыштан иҫән ҡайтып, әле 70 йәшкә етеп килгән берҙән-бер улының мыжығынан өнәмәй ҙә. Әйткәндәй, Әлмәндәр ҡарт үҙенең улынан да йәшерәк күренеп, тетә баҫып йөрөй...Әжәл Әлмәндәр ҡарттың ғүмерен ала килгәндә лә бабай шаярыуҙан туҡтамай, хатта Әжәлде үҙенә бойһондороп ҡуя. Әлмәндәр менән Әжәлдең осрашыуы, һөйләшеүҙәре бик ҡыҙыҡ итеп бирелде. Көлөп һенең ҡатмалы! Ғөмүмән, бик ҡыҙыҡ һәм тәрән мәғәнәле спектакль. Барығыҙ, күрегеҙ!Әйткәндәй, яңы почерк һиҙелә. Йәш режиссер Денис Нурғәлинға уңыштар! Актерҙар һәр ваҡыттағыса килештереп уйнаны. 
 
Сибай театры коллективына ҙур рәхмәт! Киләсәктә лә матур-матур спектаклдәр көтәбеҙ!",мәҙәниәт
МИҘГЕЛДӘРҘӘН ТОРА БЫЛ ТОРМОШ,"Йылдағыса, вәғәҙәһеҙ, бер ниһеҙ, йола буйынса Арыҫлан Мөбәрәков исемендәге Сибай дәүләт башҡорт драма театры үҙенең Ижади миҙгелен аса. Ябылғанды яңынан асыу, тип ҡабул итмәгеҙ. Был осраҡта асыу һүҙенә тәрән мәғәнә һалынған. Асыу! Тимәк, яңырыу, дәртләнеү, йәшәреү, өмөт менән йәшәү! Ижади миҙгел быйыл нисек асыласаҡ, театр коллективының кәйефе ниндәй? Нимә көтә беҙҙе тантаналы көндә? Ошо турала һорашып, театрҙың баш режиссеры Денис Сәлим улы НУРҒӘЛИНГӘ мөрәжәғәт иттек:  
--Ижади миҙгелдәрҙе асыу һәм ябыу үҙенә күрә бик мәртәбәле йола ғына. Әлбиттә, театр үҙ эшен миҙгел ябылғас та дауам итә, гастролдәр, йәйге ялдарҙан тыш, йыл дауамында бара. Хатта ки, киреһенсә, эштәр ул осорҙа ҡыҙыуыраҡ була. Әлеге көндә артистарыбыҙҙың бер төркөмө ауылдар буйлап гастролдә йөрөй, ҡалғандар Туфан Миңнуллиндың “Әлдермештән Әлмәндәр” пьесаһы буйынса спектакль әҙерләй. Автор әҫәрҙең жанрын моңһоу комедия тип ҡуйған, жанрын үҙгәртеп, фантасмагорияға тартым әҫәр тыуҙырырға тырышабыҙ. Ни өсөн яңы алымдар ҡулланабыҙ? Сөнки театрҙа жанрҙар төрлөлөгө булырға тейеш. Мәҫәлән, бөтә тамашасылар ҙа тик драма ғына  ҡарарға яратмай бит, кемгәлер комедия оҡшай, трагедия ҡарарға теләгәндәр ҙә бар. Нәфис фильмдарҙы алһаң да, берәүҙәр фантастика ҡарай, икенселәр--мелодрама, тормош шулай ҡоролған. Тамашасыларҙың ихтыяжын күҙ уңында тоторға, театрҙың үҫешен дә иҫәпкә алырға кәрәк, артистар өсөн дә төрлө жанрҙа эшләү ҡыҙығыраҡ. Көн һайын аҡ икмәк ашап ултырып булмай бит, ҡай саҡ ҡара икмәк ашағы ла килеп китә. Кемдер жанрҙар төрлөлөгө театрҙың йүнәлешен үҙгәртә, тип уйларға мөмкин. Юҡ, бындай яңы алымдар эшмәкәрлекте һис тә төп эшенән ситләтмәй. Хәҙерге заманда интернет бар, һәр кешенең ҡулында телефон, ауыл кешеһе менән ҡала кешеһенең менталитеты айырылмай тиерлек. Замана кешеһе бик мәғлүмәтле, яңылыҡтарҙы белә, ишетеп, күреп тора. Элек колхоз-совхоз осоронда халыҡ баш баҫып, таңдан төнгә тиклем баҫыуҙарҙа, фермаларҙа эшләне, биш көн эшләп, ике көн ял иткән ҡала кешеһе менән ауыл кешеһе араһында айырма бар ине. Хәҙер, етмәһә, һәр кешелә машина бар, ҡайҙа теләй, шунда ултырып сыға ла китә. Теләһә, баш ҡалаға барып, спектакль ҡарай ала. Шундай мөмкинлектәре булған тамашасыны жанрҙарҙың төрлө булыуы ҡыҙыҡһындыра ғына. Беҙҙе йыш ҡына халыҡсан театр, тип, халыҡ театры менән сағыштыралар, әммә күп кеше шуны аңлап етмәй: халыҡсан тигән һүҙ халыҡҡа яҡын, тигәнде аңлата. Театрҙың тарихын ҡараһаң, беренсе аҙымдарынан уҡ ул халыҡ өсөн эшләгән тәгәрмәс өҫтөндәге театр булған, ауылдар буйлап йөрөп, театрға һөйөү тәрбиәләгән. Бөтә кешенең дә театрға килеп, спектаклдәр ҡарарға мөмкинселеге юҡ, ауыл килеп ҡарай алмай бит инде. Мөхәммәт тауға бармаһа, тау Мөхәммәткә бара, тигәндәй, беҙ үҙебеҙ халыҡ өсөн эшләйбеҙ, хеҙмәт итәбеҙ, бурыс ҡайтарабыҙ.
Аллаһ бойорһа, премьерабыҙ менән миҙгелде асырбыҙ, тип, ниәт итәбеҙ. Репетициялар һәйбәт бара, материал ауыр, ваҡыт тар. Шуға ҡарамаҫтан, артистар тырышып эшләйҙәр, һәр кем үҙ персонажының образын тыуҙыра. Спектаклдең композиторы Рәмил Мәхийәнов бик матур көйҙәр яҙа, Залина Усманова пластик хәрәкәттәр һала башланы. Ҡуйыусы-рәссам Зилә Юлай ҡыҙы Нурғәлиеваның эшен премьера ваҡытынды баһаларһығыҙ.
Театр бит ул коллектив эште ярата, режиссер иһә дөрөҫ ойоштора белергә тейеш. Ә артистар инде--тыуҙырыусылар, һәр береһе үҙенең образын юҡтан бар яһай. Күмәкләгән яу ҡайтарған, тигәндәй, таныш эште урынына еткереп атҡарырбыҙ. Артистарҙың эше сәхәнәлә күренер, ә бит күренмәгән кешеләр ҙә бар был коллектив хеҙмәттә. Костюмерҙар, тегеү цехы, бутафорҙар, реквизиторҙар, декораторҙар ҙа күмәкләп дөйөм эште башҡара.
Спектаклдең үҙенә килгәндә, ул тормошто һөйә белергә өйрәтә, ынтылышлы йәшәргә саҡыра. Хәҙер бит күп кеше зарланырға ярата. Беҙҙең бөтә нәмәбеҙ ҙә бар, ә беҙгә һәр ваҡыт ниҙер етмәй. Улай булырға ярамай, шөкөр итә белергә, тормоштоң мәғәнәһен, ҡәҙерен белеп ҡалырға кәрәклеге тураһында һөйләнелә был спектаклдә. Тамашасылар үҙҙәре күрер, аңлар. 19 сентябрь киске спектаклгә-- премьераға, миҙгел асыу тантанаһына рәхим итегеҙ!
Радик ӨМӨТҠУЖИН, театрҙың әҙәби-драматургик бүлек етәксеһе.",мәҙәниәт
  Национальный молодежный театр РБ им. М. Карима на фестивале игр «Айда играть» представит спектакль «Арба»,"– Сказка – это добрый помощник в воспитании ребенка и самого себя. С ее помощью можно не только поверить, но и воплотить в реальность волшебство. Авторы сказки «Арба» предлагают поразмышлять о том, что станет с человеком, если у него ручки-белоручки, ленивые ноги, трусливое сердце, да к тому же он тугодум. Выживет ли он в мире не только людей, но и разных сказочных существ? Уверены, что музыкальный спектакль полюбится нашим юным зрителям еще и тем, что можно будет порезвиться, потанцевать и спеть вместе с артистами. Народные мотивы здесь органично переплетутся с современными ритмами, знакомыми поколению тик-тока, – рассказали в пресс-службе театра.По сюжету бродячие актеры, которых уже назвали «бременскими музыкантами по-башкирски», едут по селам и городам в веселой «Арбе». Они представляют детям веселые и поучительные сказки – о Джигите и ханской дочери, Батыре и Аждахе, Юха и бедном юноше, превращенном в Шайтана.С подробной программой фестиваля можно ознакомиться здесь: https://айдаиграть.дети/",мәҙәниәт
Кинематографисты Башкортостана смогут подать на субсидии онлайн," Такой подход экономит время, упрощает жизнь, а главное – расширяет возможности для авторов кино из регионов для получения субсидии из федерального бюджета. Напомним, что в Башкортостане также продолжается конкурс грантов для поддержки проектов в сфере кинематографии. Заявки принимают до 1 сентября 2023 года. Фонд грантов главы республики по поручению Радия Хабирова выделяет 50 млн руб. на проекты. Директор киностудии «Башкортостан» им. А. Абдразакова Юнир Аминев отметил, что важно выявлять и поддерживать молодых талантливых кинематографистов, а такой конкурс даст возможность авторам кино представить проект и получить финансирование. Подробности и положение о конкурсе смотрите на сайте грантов Главы Башкортостана: https://vk.cc/cpyPZN",мәҙәниәт
ТАНҺЫҠ МОҢДАР...,"Юлдыбай ауылы янында, саф һауала, Сонтоғаш тауы янында Башҡортостандың халыҡ артисы Фәрит Бикбулатовтың яҡты иҫтәлегенә матур сара үтте. Уны сығыштары менән Йылайыр районынан булған аҫыл ҡыҙҙар Гөлсөм Бикбулатова һәм Эльмира Юлдашева инициативаһы буйынса ойошторҙолар.
Сәләмләү һүҙе менән район башлығы Борис Мелкоедов, Дәүләт Думаһы депутаты Зариф Байғусҡаров сығыш яһаны. Әйткәндәй, Зариф Закир улы сара барышында махсус операциянан ҡыҫҡа ваҡытлы ялға ҡайтыусыға сәғәт бүләк итте.
Концертҡа килеүсе билдәле йырсыларҙың сығышын ҡарап ҡыуанды, Фәрит Бикбулатов хаҡында матур, йылы һүҙҙәр ишетте, йырҙарын, үҙен юҡһынып моңланды.",мәҙәниәт
 Августа Баймаҡ районындағы Граф күле буйында «Башҡорт аты» халыҡ-ара башҡорт тоҡомло аттар фестивале уҙғарыласаҡ.,"Сара йылҡысылар, ошо өлкәләге белгестәр һәм ғалимдар, биҙәү-ҡулланма ижад оҫталары, һөнәрселәр, рәссамдар, халыҡ ижады коллективтары һәм халыҡ ижады өлкәһендәге белгестәр, фольклорсылар, этнографтар, спорт ярыштарында ҡатнашыусылар өсөн ҡыҙыҡлы буласаҡ. Һеҙ улар иҫәбенә инһәгеҙ һәм яратҡан эшегеҙ менән 10 йылдан ашыу шөғөлләнһәгеҙ, шул саҡта фестиваль программаһы менән танышып, теркәлегеҙ: www.bashkort-aty.ruФестивалдең маҡсаты - төбәктә йылҡысылыҡ, ҡымыҙ эшләү һәм халыҡ кәсептәре традицияларын һаҡлау һәм үҫтереү, башҡорт тоҡомло аттар һанын арттырыу һәм популярлаштырыу. Геолокация: 52.6493197, 58.3256030Махсус ойошторолған маршрут автобустарында Баймаҡтан Граф күленә тиклем барып етергә мөмкин, ара - 3 саҡрым.Үҙ машинаһында барғандарға парковка бар, маршрут буйынса күрһәткестәр ярҙам итәсәк:- Сермән - Баймаҡ автотрассаһы: Темәс ауылы аша - Түбә ауылы - Иҫән ауылы - Граф күле- Сермән - Баймаҡ автотрассаһы: Баймаҡ ҡалаһы аша - Граф күле- Ира - Магнитогорск автотрассаһы: Юлдыбай ауылы аша - Баймаҡ ҡалаһы - Граф күле- Магнитогорск - Ира автотрассаһы: Сибай ҡалаһы аша - Баймаҡ ҡалаһы - Граф күле.Әгәр балаларығыҙ менән килергә йыйынһағыҙ, уларға ла ҡыҙыҡ буласаҡ. Бәләкәй ҡатнашыусылар өсөн программала - интерактив уйындар һәм Башҡорт дәүләт ҡурсаҡ театры спектакле ҡуйыла, шулай уҡ Республика халыҡ ижады үҙәге белгестәре үткәрәсәк милли уйындар ҡаралған.Фестиваль өс көн - 11-енән 13 авгусҡа тиклем барасаҡ. Ситтән килгәндәр Сибай, Баймаҡ, Белорет ҡунаҡханаларында урынлаша, Әбйәлил, Баймаҡ һәм Белорет райондарында йәшәй ала. Бының өсөн алдан уҡ номерҙарға заказ бирергә кәрәк.Теләге булғандар халыҡ-ара физкультура-спорт уйындарында ҡатнашырға мөмкин, әммә талаптар ҙа юҡ түгел. Әйткәндәй, еңеүсегә төп бүләк - автомобиль! Тулыраҡ мәғлүмәт - сайттағы Положениела.Шулай уҡ балалар һәм үҫмерҙәр өсөн халыҡ уйындары һәм эстафеталар ойоштороласаҡ.📞 Бәйләнеш үҙәгендә өҫтәмә һорауҙарға яуап алырға мөмкин: 8 (937) 331 02 01, 122 (өҫтәмә 4)#Аңлатабыҙ_Башҡортостан",мәҙәниәт
ТЕАТРҒА КИЛЕГЕҘ!,"Тормош бер туҡтауһыҙ хәрәкәт иткән кеүек тойолһа ла, уның иҫтә ҡалырлыҡ үҙ осорҙары була. Театр коллективтары, мәҫәлән, ижади миҙгелдәр менән йәшәй – һәр йыл яңы һулыштан башлана ла, йәй башына тантаналы рәүештә ябыу мәле лә етә. Был, әлбиттә, йыл уртаһындағы тамашалар уртаса була, тигәнде һис тә аңлатмай, һәр спектакль тамашасылар зауығын ҡәнәғәтләндерергә тейеш, әммә һәр нәмәнең башы менән аҙағы ҡыҙығыраҡ була түгелме?Хөрмәтле тамашасыларыбыҙ! Беҙҙе аңлаған, ҡабул иткән, һәр һулышыбыҙҙы тойған театр йәнле, зауыҡлы, мөбәрәковсыларҙың тоғро дуҫтары, һеҙҙе өс көн дауамында барасаҡ ижади миҙгелде ябыу тамашаларына саҡырабыҙ.13 июндә Салауат Әбүзәровтың әҫәре буйынса режиссер Дамир Ғәлимовтың “Ғүмерлек ғазап” спектакле булсаҡ. Сәхнәләге күренештәр XX быуаттың 70-80-се йылдарын һүрәтләй. Әҫәрҙә һүҙ Бөйөк Ватан һуғышында ҡатнашып, әсирлек яҙмышын үҙ елкәһендә татыған һәм шул арҡала тормошо ғүмерлек ғазапҡа әйләнгән Сәлмән исемле кеше тураһында бара. Кеше яҙмышы, ғаилә яҙмышы аша авторҙар тотош система ҡоролошон күрһәтеп бирергә ирешкән. Режиссер автор менән берлектә спектакль аша бәлә килгәндә рух ныҡлығы кәрәклеге тураһында ла иҫкәртә.14 июндә буласаҡ “Һағыштарым тулы ғазаптарым” спектакленең төп героиняһы – Эльза. Яҙмышы еңелдән булмаған был ханым төрлө михнәттәр менән ғүмер юлының етенсе тиҫтәһенә аяҡҡа баҫҡанда Хоҙай уға тағы ла бер һынау ебәрә – Эльза ғашиҡ була... Спектаклдең ҡуйыусы-режиссеры – Башҡортостандың халыҡ, Рәсәй Федерацияһының атҡаҙанған артисы Олег Ханов.15 июндә театр һеҙҙең өсөн “Мөхәббәтте ергә ҡарап түгел, йондоҙҙарға ҡарап көткәнмен” исемле театрлаштырылған концерт тәҡдим итә. Тамашаның төп маҡсаты – бөгөнгө ауыл тормошо шарттарында иң ҙур социаль проблема һаналған ғаилә ҡороу мәсьәләһен күтәреү. Бөтәбеҙгә лә мәғлүм: бөгөн ауыл ерендә өйләнмәгән егеттәр, кейәүгә сыҡмаған ҡыҙҙар күп. Сценарий буйынса, клуб директоры бөтә ауыл менән бергәләп йыр-бейеү бәйгеһендә ҡатнашырға тигән уй менән ауылдағы буйҙаҡтарҙы бергә йыя. Еңерҙәрме улар был конкурста?Гөлсәсәк Саламатованың уйын ҡуйыусы-режиссер Денис Нурғәлин тормошҡа ашырҙы.Өс көн дауамында барған, ижади миҙгелде ябыуға арналған тантаналы тамашаларҙан ситтә ҡалмағыҙ!",мәҙәниәт
"Ҡанаттарым булһа, осор инем, талғын елпеп тыуған яҡтарға.","Фотола Ишмулла Дилмөхәмәтовтың тыуған ере-Иҫке Яҡуп ауылындағы Таштуры ҡаяһынан күренештәр. Республикабыҙҙың билдәле ҡурайсылары, конкурста ҡатнашыусылар был ҡая башында Ишмулла ағайҙы иҫкә алып башҡорт көйҙәрен башҡарҙы.Таштурыға менеп (баҫып) ҡарар инем, Боролоп-боролоп аҡҡан Һаҡмарға.Ҡанаттарым булһа, осор инемТалғын елпеп тыуған яҡтарға.(Ишмулла Дилмөхәмәтов).",мәҙәниәт
Ҡурайсыларға уңыштар теләйбеҙ!,Төрлө ҡала һәм райондарҙан ҡурай уйнап уйнап ярышырға килгән ҡурайсыларға уңыштар теләйбеҙ!,мәҙәниәт
Нухҡа хәйерле юлдар теләйбеҙ!,"Бүләгенә ҡарағанда, халыҡ йырын башҡарыу ҙур оҫталыҡ талап итеүен аңларға була. Оҙон көйҙө һәр кем урын еренә еткереп йырлай алмай шул...Нухты тағы бер тапҡыр ҡотлайбыҙ һәм хәйерле юлдар теләйбеҙ!!!",мәҙәниәт
Нух Ҡотоев гран-при яуланы!," Шулай итеп, республика конкурстары лауреаты Нух Ҡотоев гран-при яуланы! Афарин, Нух! Уға Республика Башлығы Радий Хәбиров төп приз - «Лада Гранта» автомобиленең асҡысын тапшырҙыҠотлайбыҙ! Яңынан яңы үрҙәр теләйбеҙ!",мәҙәниәт
Музейға ҡомартҡы тапшыр,"Сибайҙың тарихты һәм тыуған яҡты өйрәнеү музейында март башында «Музейға ҡомартҡы тапшыр» сираттағы акция иғлан ителде. Акция сиктәрендә тарихҡа, үткәндәргә битараф булмаған ҡалалаштарыбыҙ ярҙамында совет осоронда балалар уйнаған төрлө уйынсыҡтар, ҡалабыҙҙы төҙөүгә ҙур өлөш индергән төҙөүселәрҙең, ер аҫты байлыҡтарын табыуҙа ҡатнашҡан шахтерҙарҙың, таусыларҙың документтары һәм фотолары, 1970-1990-сы йылдарҙа ҡулланылған мәктәп әсбаптары (көндәлек, пенал, китап, дәфтәрҙәр), көнкүреш әйберҙәре (һауыт-һаба, сәғәттәр, төрлө сувенирҙар), музыка ҡоралдары, сигелгән, һуғылған әйберҙәр (таҫтамалдар, ашъяулыҡтар, балаҫ, келәмдәр), милли кейемдәр, минералдар һәм минерология коллекцияларын тулыландырыу күҙаллана.
Ҡомартҡылар яйлап йыйыла. Баймаҡ районының 1-се Төркмән ауылында йәшәүсе Г.М.Баймурзина һәм М.Х.Баймурзин совет осоронда мәктәптәрҙә балалар ултырып уҡыған парта, яҙыусылар тураһында китаптар алып килде. Сибайҙан Ю.Н.Передельский «Siluet electro», «Смена 8» фотоаппараттары тапшырҙы. Хәҙерге көндәрҙә махсус хәрби операцияла ҡатнашыусы ир-азаматыбыҙ И.Р.Ҡурамшин дошман пуляһы тишкән һалдат фляжкаһын ҡалдырҙы. Р.Нагаева ғаиләлә ҡомартҡы итеп һаҡланған Бареев Александрҙың фронттан яҙған хатын алып килде. Йыл һайын һәр акцияға әүҙем ҡушылыусы М.Ғ.Шәфиев музей фондын совет осоронда ҡулланылған үтек, будильник, шыршы биҙәү уйынсыҡтары, комсомолецтарҙың документтары менән тулыландырҙы. Ветерандар советы рәйесе Р.Х.Иҙрисов танк ғәскәрҙәре хәрбиҙәре кейгән берет, «Социалистик ярышта еңеүсегә» вымпелы, 25 төрлө комсомол значоктарынан тупланған коллекцияһын бүләк итте.
Музейыбыҙҙың дуҫы Ф.З.Привалова совет осоронда ҡулланылған һауыттар һәм күп йылдар төҙөлөштә ташсы булып эшләгән әсәһе Хәйруллина Шәмғиәнең Почет грамоталарын алып килһә, А.М.Шәкиров тальян гармунын бирҙе. Сибай ҡалаһының Почетлы гражданы, билдәле мәғариф ветераны, Почетлы тыуған яҡты өйрәнеүсе Утәғолов Рамаҙан Исмәғил улының документтарын һәм наградаларын улы Утәғолов И.Р. музей фондына тапшырҙы.
Шулай уҡ Д.Н.Моратова, В.Т. Каплин, И.И.Мышинская, Р.А.Тимербулатова фонд туплауға тос өлөш индерҙе.
Бөйөк Еңеү көнө алдынан беҙҙең яҡташыбыҙ, хәҙерге ваҡытта Пермь крайының Оса ҡалаһында йәшәүсе Рафаэль Сырлыбаевтан хат килеп төштө. Ул һөйөклө атаһының Рәхмәт Исҡужа улының Бөйөк Ватан һуғышы алдынан алып барған көндәлеген һәм ғаилә архивынан фотолар ебәргән. Иң ҡиммәтле мәғлүмәт көндәлек биттәрендә йәбештерелгән фотоларҙа сағылған. Тағы ла беҙҙең яҡташыбыҙ, хәҙерге ваҡытта Өфө ҡалаһында йәшәүсе М.Исхаков Бөйөк Ватан һуғышы ветераны Скрябин Петр Кузьмичтың гармунын тапшырҙы.
Музейҙағы һәр бер экспонатты ҡәҙерләп һаҡлайбыҙ. Иғлан ителгән акцияларға халыҡтың ихлас ҡушылыуы киләсәккә ышанысты арттыра, дәртләндерә. Халҡыбыҙҙың тарихи үткәнен, ҡомартҡыларыбыҙҙы, милли йола-ғөрөф-ғәҙәттәребеҙҙе һаҡлап, уларҙы быуындан-быуынға ҡәҙерләп тапшырыу--беҙҙең бурыс.
«Музейға ҡомартҡы тапшыр» акцияһында ҡатнашыусы һәр кешегә шатбыҙ, рәхмәтлебеҙ.
Һеҙҙең ярҙамығыҙ менән мәҙәниәт усағыбыҙ тағы ла күркәмерәк, сағыуыраҡ булһын!
Рәзилә Ишбулатова, Сибай ҡалаһының тарих һәм тыуған яҡты өйрәнеү музейының баш һаҡлаусыһы.
 ",мәҙәниәт
"""Яҙгөл""гә - 10 йәш!","Ансамбль ҡатын-ҡыҙҙар йәмәғәт ойошмаһы эргәһендә барлыҡҡа килә. Ойошманың етәксеһе Вәлиуллина Мөслимә Тәхиә ҡыҙы ижади коллектив төҙөү идеяһы менән ауылдың гүзәл заттарына мөрәжәғәт итә. Ауылдың әүҙем, йыр-моңдо һөйөүсе 13 ҡатын-ҡыҙы ансамблгә берләшә.“Яҙгөл”дөң беренсе етәксеһе итеп музыка уҡытыусыһы Сәлихова Рәзилә Рәхмәтулла ҡыҙын билдәләйҙәр, һуңынан бер нисә йыл уны музыка мәктәбе уҡытыусыһы Гүзәл Харун ҡыҙы Янбаева етәкләй. 2013 йылдың яҙында уҡ ансамбль “Мәңгелек ут” йыры менән Еңеү көнөндә беренсе тапҡыр халыҡ алдында сығыш яһай.
Шул ваҡыттан алып “Яҙгөл” халыҡ фольклор ансамбле төрлө жанрҙағы йырҙарҙы оҫта башҡарыусы һәм һәр ерҙә сәхнә күрке булып танылды. Әлеге көндә коллективты Башҡортостан Республикаһы халыҡ мәғарифының атҡаҙанған хеҙмәткәре Әлфиә Ғәббәс ҡыҙы Ибраһимова етәкләй. Ансамблгә оло йәштәге дәртле һәм уңған 13 ҡатын-ҡыҙ йөрөй.
2021 йыл ансамбль өсөн бигерәк тә уңышлы булды. Мәҙәниәт йортонда бейеү түңәрәге алып барған хореограф Алһыу Хафизова “Байыҡ” телевизион бейеү конкурсында ҡатнашырға тәҡдим итә. Шулай итеп, “Яҙгөл” йыр-фольклор ансамбленә әүрелә. Бәйгенең 1-се турына бейеүҙе Башҡортостан Республикаһының атҡаҙанған артисы Рәис Низаметдинов ҡуя. Февралдә “Милләтем биҙәктәре” бейеүе менән Өфөлә сығыш яһап, 100 балл йыялар һәм 2-се турға үтәләр! 2021 йылда Баймаҡ районында киң билдәләнгән Сибай сәсәндең (Шәйәхмәт Сибаевтың) тыуыуына 200 йыл тулыуға арнап, бейеүҙе “Атайсалда дуҫлыҡ йыйыны” тип атайҙар.
Һуңғы йылдарҙа “Яҙгөл” йыр-фольклор ансамбленең уңыштары бигерәк тә күп, был ҡыуаныслы хәл! 2021 йылдың март айында район күләмендә үткәрелгән үҙешмәкәр коллективтар фестивалендә Гран-при яуланылар!
2021 йылдың 12 ноябрендә “Байыҡ” телевизион бейеү бәйгеһенең Гала-концертына барып, Өфөнән Гран-при алып ҡайтты.
Был уңыштар өсөн “Яҙгөл”дәр балетмейстер Фәнил Әсәҙуллинға, Алһыу Хафизоваға, ауыл биләмәһе башлығы Сибай Утарбаевҡа, ауыл клубы мөдире Миңнур Һунаршинаға, шәхси эшҡыуарҙар Юлай Ибраһимовҡа, Баймаҡтан Рәмзиә Яналинаға, район хакимиәтенең мәҙәниәт бүлегенә, Сибай концерт-театр берекмәһе етәкселегенә оло рәхмәттәрен белдерә.
Иҫке Сибай ауылы ике йыл рәттән “Айыҡ ауыл” республика конкурсында уңышлы ҡатнашты. Әлбиттә, конкурс сиктәрендә уҙғарылған сараларҙа ла “Яҙгөл” ансамбле әүҙем эш алып барҙы һәм 2022 йылда Иҫке Сибай ауыл хакимиәтенең Рәхмәт хаты менән бүләкләнде.
Ғөмүмән, халҡыбыҙҙың рухи байлығын һаҡлауҙа һәм таратыуҙа “Яҙгөл” халыҡ йыр-фольклор ансамбленең хеҙмәте ғәйәт ҙур. Уйлап ҡараһаң, ансамблгә һәр кем үҙенең күңел ҡушыуы буйынса йөрөй, уларға бер ниндәй ҙә аҡса түләнмәй. Әммә йөрәктәре йәш, дәрттәре ташып тора, үҙҙәре һәр саҡ үҫеш, эҙләнеү һәм камиллашыу өҫтөндә даими эшләй.
Йыр-моңға ғашиҡ гүзәл заттарҙың дәрт-дармандары һүнмәһен, һүрелмәһен!
Фирҙәүес Ибраһимова, мәғариф ветераны.",мәҙәниәт
ҺҮҘҺЕҘ ТОЙҒОЛАР,"Арыҫлан Мөбәрәков исемендәге Сибай дәүләт башҡорт драма театрында “Яу ҡупҡас...” исемле пластик спектаклдең премьераһы булды. Шунан, тиерһегеҙ... Эйе, премьералар булып тора – был күренеш һәр театрҙың йәшәү рәүеше, үҫеше, йә иһә бер кимәлдә тапаныуы. Әлеге премьераны театр өсөн тарихи ваҡиға булды, тип әйтергә була. Эйе, шулай! Сөнки туҡһан йылдан ашыу тарихы булған театрҙа тәүге тапҡыр пластик спектакль ҡуйылды. Был мәғлүмәт тә шаңҡытмаймы? Эйе, пластик спектаклдәр бөгөнгө театрҙар өсөн яңылыҡ түгел шул. Премьера бик уңышлы булды, тиһәм дә, иҫегеҙ китмәҫ, моғайын, сөнки уңышлы спектаклдәр ҙә йыш була. Әммә был юлы театрҙың тын алышында күптән көткән яңылыҡ һиҙелде, хатта ки бөгөнгө тынғыһыҙ заманда спектакль ниндәйҙер өмөт сатҡылары уятҡандай тойолдо, йәш актерҙар дыу ҡуптарып, беҙ – бар, беҙ булдырабыҙ, тип оран һалғандай тойолдо. Йәш, өмөтлө режиссер Залина Усманованың йәш актерҙар составы менән яңы жанрға мөрәжәғәт итеүен ҙур ҡыйыулыҡ тип һанарға була. Күҙ алдына килтерегеҙ, бер һүҙһеҙ, тик пластик хәрәкәттәр ярҙамында тамашасылар күңелен яуларға кәрәк. Беҙ, ғәҙәттә, ғашиҡтар, йә иһә ғаилә ҡороп, оҙаҡ йылдар бергә йәшәгәндәр генә бер-береһен ярты һүҙҙән аңлай, тип күнеккәнбеҙ. Ярты һүҙҙән... Ә был тамашала бер һүҙ ҙә юҡ! Хәрәкәттәр, музыка, яҡтыртыу саралары һәм төрлө тауыштарҙың эффекты ярҙамында ғына алдан уйланылған сюжетты, әҫәрҙең йөкмәткеһен аңлайышлы итеп тамашасыға алып барып еткерергә кәрәк. Күпме оҫталыҡ, ихласлыҡ талап ителгәнен аңлайһығыҙҙыр. Нимәһе ҡыуаныслы, һәләттәре, таһылдары етте йәштәрҙең! Маҡсаттарына ирештеләр!Спектакль, тәү ҡарамаҡҡа, Бөйөк Ватан һуғышы тураһында һымаҡ. Немец самолеттарының тауышы, бомбалар шартлауы, пулеметтар тырылдауы, сирена геүләүе – бөтәһе лә һуғыш тураһындағы киноларҙан таныш. Әммә былар барыһы ла сәхнә әҫәренә динамика биреүсе эффекттар ғына. Пластик спектаклдең төп темаһы – мөхәббәт! Мәңгелек мөхәббәт тураһында һөйләнелә был спектаклдә. Ниндәй генә ауыр замандар булмаһын – һуғышмы ул, аслыҡ-яланғаслыҡмы, йәшәй алмаҫлыҡ йәшәү шарттарымы – мөхәббәт үлмәй, ул мәңгелек! Бына нимә тураһында һөйләнә, дөрөҫөрәге, күрһәтелә был пластик спектаклдә. Бәлки шуғалыр ҙа тәүге тамашаны ҡарарға килгән студенттар уны тын да алмай ҡараны. Спектаклдең иң ҡыҙғаныс урындарында уҡытыусылары ла күҙҙәренә йәш алды. Был һоҡланғыс ижади тәүәкәллекте һөйләп аңлатыуы ауыр, спектаклде килеп ҡарарға кәрәк. Радик ӨМӨТҠУЖИН, театрҙың әҙәби-драматик бүлеге етәксеһе.",мәҙәниәт
Урал балаларының тауышы тынмаһын,"-Әсәйем мәрхүмә ейән-ейәнсәрҙәренә милли кейем тегеп кейҙерергә яратты, кес кенәнән уларҙа рух, халҡыбыҙға һөйөү тәрбиәләне. Лицейҙарында сәсәниә Асия Ғәйнуллинаның сығышын тыңлағандан һуң икәүләшеп эпос ятларға теләк белдерҙеләр. Теләктәренә ҡаршы төшмәнем, уны урын еренә еткереп өйрәттем. Һөҙөмтәһен үҙегеҙ күреп тораһығыҙ,--ти еңеүселәрҙең әсәһе Гөлнара Салауат ҡыҙы, ҡыуанып.
Әйткәндәй, Сибайҙа мәртәбәле сараны икенсе йыл рәттән Башҡортостандың атҡаҙанған мәҙәниәт хеҙмәткәре, Сибай сәнғәт колледжы ҡарамағындағы Сәсәндәр мәктәбе етәксеһе Асия Ғәйнуллина ойошторҙо.
-Быйылғы ярышҡа 45 заявка ҡабул иттек. Шуларҙың 9-ы призер булды. 4 кеше эпосты шиғыр кеүек ятлаһа, 5-әүһе тейешле кимәлдә һөйләп тә, һамаҡлап та, музыкаль инструментта уйнап та башҡарҙы. Тап шуларҙы ғына өлгө булараҡ конкурсты йомғаҡлау өлөшөнә саҡырҙыҡ та инде,--ти Асия Солтан ҡыҙы. -5 кешенең финалға сығыуы үҙе ҙур эш. Эпосты башҡарыу ул йыр йәки таҡмаҡ әйтеү түгел. Тап ошо ҡыҙҙар-егеттәрҙе—Хәйбулланан Батырхан Билаловты, Сибай сәнғәт колледжынан Батыр Дәүләтшин, Буранбай Исҡужинды, Нургизә һәм Искәндәр Раевтарҙы майҙа Өфөлә уҙасаҡ Халыҡ-ара йәш сәсәндәр бәйгеһенә әҙерләйем.
Йәш сәсәндәрҙең сығыштарын абруйлы жюри ағзалары—филология фәндәре докторы Гөлнур Хөсәйенова, “Истоки” гәзите мөхәррире Айҙар Хөсәйенов, башҡорт ҡатын-ҡыҙҙары йәмғиәте ағзаһы, “Башбланкиздат” йәмғиәте директоры Гөлсәсәк Әлибаева баһаланы. Гөлсәсәк Ҡадир ҡыҙы шулай уҡ конкурстың бағыусыһы булараҡ еңеүселәргә һәм уларҙы әҙерләүселәргә махсус приздарын да тапшырҙы.
-Яҡташым Асия Солтан ҡыҙы уҙғарған һәр сараны хуплап, уға ярҙам итергә тырышам. Сәсәниә халҡыбыҙ өсөн бик ҙур башҡара,--тине Гөлсәсәк Ҡадир ҡыҙы.
Конкурс һуңында Асия Ғәйнуллинанан сәсәнлек серҙәренә өйрәнгән уҡыусыһы Зөбәржәт Утарбаева остазына Башҡортостан Республикаһының мәҙәниәт министрлығының “Халыҡ сәсәне” дипломын тапшырҙы. Ул етәкләгән сәсәндәр мәктәбенә “Халыҡ коллективы” исемен раҫлаусы документ та бирелде.
 ",мәҙәниәт
"«Мин яратам һине, тормош!» ","Быйыл «Мин яратам һине, тормош!» республика фестивале бәләкәй ватан өсөн файҙалы эштәр йылына арналды һәм унда Межгорье, Сибай ҡалаларынан, Әбйәлил, Баймаҡ, Белорет, Бөрйән, Йылайыр, Күгәрсен, Учалы һәм Хәйбулла райондарынан килгән конкурсанттар сығыш яһаны. Дөйөм алғанда был көндө сәхнәлә 500-ҙән ашыу кеше сығыш яһаны.
Фестиваль «көмөш быуын» үҙешмәкәр артистары араһында иң популяр ваҡиғаларҙың береһе генә түгел, иң кәрәклеләре лә булып тора, тип ҡыйыу рәүештә раҫларға мөмкин, сөнки өлкән быуын кешеләренең ижади потенциалын асыуға, уларҙың социаль-әүҙем ролен күтәреүгә хеҙмәт итә. Иң яҡшы концерт номерҙарҙы сентябрь айында Өфөлә үтәсәк республика этабына һайлап алынды.",мәҙәниәт
ИЖАДИ ЭҘҘӘРЕ ҠАЛДЫ,"Хәтирәләр һәр кемдең артынан эйәреп йөрөмәй: күптәр туғандары хәтерендә ҡала, уҡытыусының эшен уҡыусыһы дауам итә, остаз данын шәкерттәре тарата, ижадсыларҙы ижади емештәре мәңгеләштерә. Йылайыр районы Юлдыбай ауылында билдәле режиссер Азат Нәҙерғоловтың хәтер кисәһе булып уҙҙы. Талантлы шәхесте иҫкә алыу тураһында һорашып, уҡыусыһы, Арыҫлан Мөбәрәков исемендәге Сибай дәүләт башҡорт драма театрының баш режиссеры Денис Нурғәлингә мөрәжәғәт иттек:- 2021 йылдың 2 декабрендә Арыҫлан Мөбәрәков исемендәге Сибай дәүләт башҡорт драма театрында “Тау артында ниҙәр бар?” спектакленең премьераһы булды. Ҡыҙғаныс, был ижад емеше Азат Әхмәҙулла улы Нәҙерғоловтың Урал аръяғында ҡуйған һуңғы сәхнә әҫәре булып хәтерҙә ҡаласаҡ. Ул театр менән һәр саҡ бәйләнештә булды, беҙҙә күп спектаклдәр сығарҙы. Сибайҙы ярата ине, бында килгәндә лә, Өфөгә ҡайтҡанында ла Белорет аша йөрөмәне, урау булһа ла, Стәрлетамаҡ, Ейәнсура, Йылайыр аша йөрөй торғайны. Йөҙ саҡрымға урау бит, ниңә ул юлдан йөрөйһөгөҙ, тип һораным бер мәл. Мин шул яҡтан йөрөрөгә яратам, үҙемдең тыуған ауылым Юлдыбай аша үтәм, килгән- ҡайтҡанда тыуған яҡ һауаһын һулайым, тип яуап бирҙе.Ҡайғылы хәбәр ишетеп, һуңғы юлға оҙатырға йыйынғанда, һауа шарттары арҡаһында, Өфөгә юлды япҡайнылар, матди ярҙамыбыҙҙы ебәрҙек, үҙебеҙ бара алманыҡ. Шунда ҡырҡына тыуған ауылы Юлдыбайҙа хәтер кисәһе үткәрергә, тигән уй килгәйне. Йылайырҙар теләгебеҙҙе ыңғай ҡабул иттеләр, билдәле режиссерҙың исемен мәңгеләштереү өсөн тыуған ауылындағы урамға уның исемен биреү ниәтен дә кире ҡаҡманылар.Ысынлап та, Азат Әхмәҙулла улы бындай иғтибарға лайыҡ шәхес. Ул бик универсаль кеше булды: йыр-бейеүгә оҫта ине, актер, режиссер булараҡ та тамашасылар күңелен күптән яулағайны. Хәтер кисәһен үткәргәндә уның йәш сағында башҡарған “Йондоҙло юл” тигән йыры төп лейтмотив булып күңелдәргә һағыш өҫтәне. Башҡортостандың халыҡ артисы Зифа Баязитова талантлы шәхестең ижад юлын бәйән итеүе мәрхүм хөрмәтенә доға кеүек яңғыраны. Азаттың атаһының бер туған апайы Шәмсинур Нәҙерғолова уның бала сағы тураһында һөйләгәндә күҙгә йәштәр төйөлдө. Спектакль тамамланғас, халыҡ экрандағы Азат Әхмәҙулла улы Нәҙерғоловтың фотоһына ҡарап, ҡул саба башланы. Ғәҙәттә, тамаша һуңынан актерҙар режиссерҙы сәхнәгә саҡыра. Был тетрәндергес күренеш шуға оҡшағайны: залдағылар илай, актерҙар ҙа күҙ йәштәрен тыя алмай – һәм бер туҡтауһыҙ алҡыштар!Азат Әхмәҙулла улы – минең уҡытыусым, ул беҙҙе режиссерлыҡ буйынса уҡытты. Беҙ уның менән һәр саҡ тығыҙ бәйләнештә булдыҡ, хәлдәрҙе белешеп торҙоҡ. Февралдәге ҡышҡы сессия ваҡытында һуңғы тапҡыр осрашҡанда уның эш кабинетында ике сәғәттәй һөйләшеп ултырҙыҡ. Сибайҙы һағындым, тип, театрҙа эшләгән һәр кемдең хәлен белеште. Мин Сибай театрын аңланым, ул бик үҙенсәлекле, ғүмерле театр, тине, уңыштар теләне. Шунан һуң телефон аша ғына аралашып торҙоҡ, бүтән күрешергә яҙманы. Ул ғүмерендә үҙенең яуаплы бурыстарын лайыҡлы атҡарғандыр, тип уйлайым – актер булараҡ та, режиссер булараҡ та, ғөмүмән, сәнғәт тормошона ҙур өлөш индергән шәхес булараҡ та. Башҡортостандың ниндәй театрын алһаң да, ул ҡуйған спектаклдәр бар – сәнғәттә уның эштәре, ижади эҙҙәре ҡалды. Радик ӨМӨТҠУЖИН, театрҙың әҙәби-драматик бүлеге етәксеһе.",мәҙәниәт
Башҡортостанға радиоэлектрон технопарк өсөн 504 миллион һумлыҡ федераль субсидия бүленә,"Башҡортостанға электрон сәнәғәт өлкәһендә сәнәғәт технопарктары инфраструктураһын үҫтереү өсөн 504 миллион һум күләмендә федераль аҡса йүнәлтелә. Финанслауҙы бүлеүҙе раҫлаған ҡарарға хөкүмәт рәйесе Михаил Мишустин ҡул ҡуйған.
Конкурс буйынса һайлап алыу һөҙөмтәләренә ярашлы, федераль бюджеттан Башҡортостанға  (504 миллион һум), Владимир өлкәһенә (900 миллион һум), Түбәнге Новгород өлкәһенә (632,7 миллион һум) һәм Татарстанға (241,8 миллион һум) аҡса бүленә.
Субсидиялар технопарктарҙың идара итеүсе компанияларына сәнәғәт инфраструктураһы объекттарын проектлау, төҙөү йәки модернизациялау, ҡорамалдар һатып алыу, шулай уҡ сәнәғәт корпустарын инженер селтәрҙәренә технологик тоташтырыу сығымдарын өлөшләтә ҡапларға мөмкинлек бирә.
Бынан алдараҡ «Башинформ» Өфөнөң Киров районында «РВ-1» радиоэлектрон технопарк асырға йыйыныуҙарын хәбәр иткәйне. Уны төҙөү өсөн 1,2 миллиард һум федераль һәм республика аҡсаһын йәлеп итеү планлаштырыла.
«РВ-1» радиоэлектрон технопаркы проекты электрон сәнәғәт өлкәһендә объекттар төҙөүҙе күҙ уңында тота. 2030 йылға 370 эш урыны булдырыу планлаштырыла, потенциаль резиденттарҙың радиоэлектрон сәнәғәте продукцияһын тулайым сығарыу 3,6 миллиард һумдан ашыу тәшкил итәәсәк.
https://www.bashinform.ru/news/economy/2023-10-16/bashkiriya-poluchit-504-mln-federalnyh-subsidiy-na-sozdanie-radioelektronnogo-tehnoparka-3479808",Иҡтисад
Радий Хәбиров Андрей Назаровҡа «Амкодор» заводы төҙөү идеяһы өсөн рәхмәт белдерҙе,"Башҡортостан Башлығы Радий Хәбиров республика хөкүмәте премьер-министры Андрей Назаровҡа Белоруссияның «Амкодор» холдингының иген таҙартыу-киптереү комплекстарын етештереү заводын төҙөү идеяһы һәм уның 9 ай эсендә ғәмәлгә ашырылыуы өсөн рәхмәт әйтте.
«Беҙ уны 9 айҙа төҙөргә һүҙ биргәйнек, бына хәҙер завод эшләй, продукция сығара. Бер йылдан республикала 41 мең квадрат метр майҙанда бульдозерҙар, экскаваторҙар, грейдерҙар етештереү заводын төҙөргә вәғәҙә итәләр. Әгәр был тормошҡа ашһа, яҡшы булыр ине. Һәр ваҡыт республиканың машиналар эшләү тармағында ошондай компетенциялар булыуы хаҡында хыялландым», - тине Радий Хәбиров.
Бынан алдараҡ «Башинформ» 10 октябрҙә Башҡортостанда Беларусь менән берлектә яңы предприятие - «Амкодор» заводы асылыуы тураһында хәбәр иткәйне.
https://www.bashinform.ru/news/economy/2023-10-16/radiy-habirov-poblagodaril-andreya-nazarova-za-ideyu-i-operativnoe-stroitelstva-zavoda-amkodor-3479688",Иҡтисад
Башҡортостан алдағы 2-3 йылда Беларусь менән миллиардлы тауар әйләнешенә сығырға мөмкин,"Ике-өс йылдан Башҡортостан менән Беларусь араһында үҙ-ара тауар әйләнеше бер миллиард долларға етеүе ихтимал. Шулай итеп, беҙҙең республика Рәсәйҙә Беларусь менән миллиардлы тауар әйләнешенә өлгәшкән етенсе төбәк булыуы мөмкин. Белоруссияның Рәсәйҙәге илсеһе Дмитрий Крутой «Беларусь-1» телеканалына интервьюһында ошо турала белдерҙе.
Уның һүҙҙәренсә, быйыл Белоруссияның Башҡортостан менән тауар әйләнешенең 500 миллион долларға етеүе көтөлә, ә республикаға экспорт һандарын әле үк башҡа илдәр, мәҫәлән, Азербайжан һәм Төркиә менән сағыштырырға була.
«Башинформ» Башҡортостанда Белоруссияның «Амкодор» холдингы предприятиеларын асыу тураһында ла хәбәр иткәйне.
https://www.bashinform.ru/news/economy/2023-10-16/bashkiriya-mozhet-dostich-milliardnogo-tovarooborota-s-belarusyu-v-blizhayshie-2-3-goda-3479550",Иҡтисад
Башҡортостанда капиталь ремонтлауға иғәнәләр берҙәм түләү ҡағыҙына индерелә,"Быйыл ноябрҙә республиканың муниципаль райондарында һәм ҡалаларында октябрь айы өсөн капиталь ремонтҡа квитанциялар торлаҡ милекселәренә берҙәм түләү документы формаһында ебәрелә. Был хаҡта «Башинформ»ға төбәк операторының матбуғат хеҙмәтенән хәбәр иттеләр.
Берҙәм түләү ҡағыҙында капиталь ремонтҡа иғәнә айырым юлда һәм айырым QR-код менән күрһәтелә. Иғәнәнең күләме, тәртибе һәм ваҡыты үҙгәрмәй. Айҙың 10-ына тиклем түләргә.
Әгәр капиталь ремонт өсөн иғәнәгә бәйле һорауҙар килеп тыуһа, төбәк операторының 8-800-775-69-77 номерына шылтыратырға кәрәк.
https://www.bashinform.ru/news/economy/2023-10-13/v-bashkirii-vznosy-na-kapremont-vklyuchat-v-edinuyu-platezhku-3477150",Иҡтисад
"Өфөлә бер бүлмәле фатирҙы ҡуртымға алыу хаҡы 6,5% артҡан","Өфөлә фатирҙы ҡуртымға алыу хаҡы артҡан, тип билдәләй «Фатирҙар донъяһы» федераль порталы аналитиктары. Эксперттар быны ихтыяждың артыуы менән бәйләй, сөнки ҡуртым ипотека менән сағыштырғанда арзанғараҡ төшә — айлыҡ ҡуртым хаҡы ипотека түләүенән байтаҡҡа аҙыраҡ.
Портал мәғлүмәттәренә ярашлы, баш ҡалала бер бүлмәле фатирҙы ҡуртымға алыу хаҡы 6,5% артҡан (айына 17,22 мең һум).
Ике бүлмәлеһе ғинуар айынан 8% ҡиммәтләнгән (22,85 мең һум).
Ә өс бүлмәле фатирҙың хаҡы йыл эсендә 7,6% артып, 30,8 мең һумға еткән.
Эксперттар әйтеүенсә, беренсел һәм икенсел баҙарҙа хаҡтарҙың артыуы торлаҡ һатып алыу мөмкинлеген кәметә.
«Күптәр өсөн ҡуртымға алыу торлаҡ мәсьәләһен хәл итеүҙең берҙән-бер ысулы булып тора. Шуға ярашлы, ихтыяж һәм ставкалар арта, баҙарҙа фатирҙар ҙа кәмей. Йыл аҙағына тиклем ҡуртым хаҡы тағы ла ҡиммәтләнер тип уйлайбыҙ», - тип белдерҙеләр «Фатирҙар донъяһы»нда.
https://www.bashinform.ru/news/economy/2023-10-12/v-ufe-arenda-odnokomnatnyh-kvartir-s-nachala-vyrosla-na-6-5-3475898",Иҡтисад
"Яҡташыбыҙ лотереяла 14,7 миллион һум суперприз отҡан","Башҡортостанда дәүләт лотереяһында ҡатнашыусы 14,7 миллион һум отҡан. «Столото»ның матбуғат хеҙмәте хәбәр итеүенсә, 11 октябрҙә «Рапидо» дәүләт лотереяһының суперпризы - 14 795 679 һум уйнатылған. 287711-се тираж һөҙөмтәләре буйынса яҡташыбыҙ еңеүсе булған.
«Әлеге ваҡытта уның мобиль ҡушымтала 300 һумлыҡ билет һатып алыуы ғына билдәле», - тип белдерҙеләр компанияла.
«Рапидо» ҡағиҙәләре буйынса, суперприз отор өсөн комбинацияларҙың бөтә һандарын тура килтереп яҙырға кәрәк. Отоштар 15 минут һайын үткәрелә.
https://www.bashinform.ru/news/economy/2023-10-12/zhitel-bashkirii-vyigral-v-lotereyu-superpriz-v-14-7-mln-rubley-3475830",Иҡтисад
Радий Хәбиров Башҡортостандың һуңғы биш йылдағы төп иҡтисади күрһәткестәре менән таныштырҙы,"«Башҡортостандың үҫеш нигеҙе – ныҡлы күп тармаҡлы иҡтисад. Бөгөн, ковидтан һуңғы ауыр йылдарға ҡарамаҫтан, беҙ сәнәғәт етештереүе күләмен арттырыуға өлгәштек. Биш йыллыҡта был күрһәткес 13,6% артты», - тине Радий Хәбиров Республика көнөнә арналған тантаналы йыйылышта.
«Өс йыл рәттән Башҡортостан – сәнәғәт сәйәсәте һөҙөмтәлелеге буйынса федераль рейтинг лидерҙары иҫәбендә. Ике йыл беренсе булдыҡ, хәҙер  өсөнсө урындабыҙ. Был ҡабул ителгән ҡарарҙарҙың юғары кимәлен күрһәтә. Предприятие етәкселәренә һәм хеҙмәт коллективтарына берҙәм эш өсөн ҙур рәхмәт.
Беҙ «Башнефть», «БСК», «Газпром нефтехим Салауат», Берләшкән двигателдәр эшләү корпорацияһы - Өфө моторҙар эшләү производство берекмәһе, «ПОЛИЭФ», Учалы тау-байыҡтырыу комбинаты, «Башҡорт баҡыры», «НЕФАЗ», Туймазы бетон ташыу машиналары заводы, «Витязь», «ОЗНА» һәм башҡа компанияларға рәхмәт белдерәбеҙ. Улар ҡатмарлы осорҙа ла етештереүҙе арттыра, күләмле проекттарҙы ғәмәлгә ашыра, иҡтисадтың үҫешенә йоғонто яһай.
Беҙ республиканы Волга буйы федераль округы төбәктәре араһында инвестицияларҙы арттырыу буйынса алдынғы урынға сығарҙыҡ. Инвестиция мөхите торошоноң милли рейтингында Башҡортостан 2018 йылда 23-сө урында булһа, быйыл дүртенсе баҡысҡа күтәрелде. 2019 йылдан инвестициялар 40% ашыуға артҡан, дөйөм күләме 1,6 триллион һумдан ашып киткән.
Инвесторҙар республикабыҙға ҙур теләк менән килә. Ике йыл рәттән беҙҙең «Алға» Рәсәйҙең әүҙем үҫешкән махсус иҡтисади зонаһы тип танылды. Кисә Беларусь премьер-министры Роман Александрович Головченко, Рәсәй хөкүмәте рәйесе урынбаҫары Александр Валентинович Новак менән «Амкодор-Ағиҙел» заводын астыҡ.
Аграрийҙарға ярҙам итеүгә ҙур иғтибар бүләбеҙ, ауыл хужалығы техникаһын яңыртыуға байтаҡ аҡса йүнәлтәбеҙ», - тине Радий Хәбиров.
https://www.bashinform.ru/news/economy/2023-10-11/radiy-habirov-ozvuchil-osnovnye-ekonomicheskie-pokazateli-bashkirii-za-poslednie-pyat-let-3474674",Иҡтисад
"Һуңғы биш йылда Башҡортостанда уртаса эш хаҡы 1,5 тапҡырға артҡан","2022 йылда Башҡортостанда бер хеҙмәткәрҙең уртаса айлыҡ эш хаҡы 49 460 һумға еткән. Уның кимәле 2018 йыл менән сағыштырғанда 1,5 тапҡырға артҡан (33 753 һум).
Республика —  илдең 2023 йылдың 1 ғинуарынан иҡтисадтың реаль секторы хеҙмәткәрҙәре өсөн минималь эш хаҡы федераль минимумдан 5,7% юғарыраҡ күләмдә билдәләнгән бер нисә төбәге араһында.
Уҙған йыл йомғаҡтары буйынса Башҡортостан тәүге тапҡыр хеҙмәт баҙарының федераль рейтингында 10 лидер иҫәбенә инде. Бынан тыш, хеҙмәт баҙарында көсөргәнешлекте кәметеүгә йүнәлтелгән федераль сараларҙы йәлеп итеү йәһәтенән өс төбәк араһында республикабыҙ ҙа бар. Әйтәйек, 2020-2023 йылдарҙа 2377 эш биреүсегә 2 миллиард һумлыҡ ярҙам күрһәтелгән. Был 40 меңдән ашыу граждандың мәшғүллеген һаҡлап ҡалырға һәм эшкә урынлаштырырға мөмкинлек биргән.
https://www.bashinform.ru/news/economy/2023-10-09/za-pyat-poslednih-let-srednyaya-zarplata-v-bashkirii-vyrosla-v-1-5-raza-3472355",Иҡтисад
Өфөлә бетон заводы төҙөргә йыйыналар,"Өфөлә тауар бетоны һәм тимер-бетон изделиелар етештереү буйынса универсаль завод төҙөү мөмкинлеген ҡарайҙар. Был хаҡта социаль селтәрҙә баш ҡаланың Дим районы хакимиәте етәксеһе Антон Тарасов хәбәр итте.
Инвестор объектты төҙөү өсөн 141 миллион һум аҡса һалырға әҙер булыуы көтөлә. Антон Тарасов билдәләүенсә, завод 30-ға яҡын эш урыны булдырырға, өҫтәмә инвестициялар йәлеп итергә һәм райондың иҡтисади үҫешен нығытырға мөмкинлек бирергә тейеш.
«Башинформ» мәғлүмәт агентлығы Ҡаҙағстан инвесторының Башҡортостанда вагон эшләү заводын төҙөргә йыйыныуы тураһында ла хәбәр иткәйне.
https://www.bashinform.ru/news/economy/2023-10-05/v-stolitse-bashkirii-planiruyut-postroit-betonnyy-zavod-3466720",Иҡтисад
"Республикала подъездарҙы ремонтлау планы 99,3% үтәлгән","Башҡортостанда подъездарҙы комплекслы ремонтлау программаһын тормошҡа ашырыу барышында 33 меңдән ашыу кеше йәшәү шарттарын яҡшыртырға тейеш. Был хаҡта республиканың Торлаҡ-коммуналь хужалыҡ министрлығы хәбәр итә.
Быйыл подъездарҙы комплекслы ремонтлау республика программаһы сиктәрендә 276 күп фатирлы йортта 759 подъезды тәртипкә килтереү ҡаралған. Ошо сараларға 744,4 миллион һум йүнәлтелгән.
Әле 149 йорттоң 398 подъезында ремонт эштәре бара, 125 йорттоң 340 подъезында эштәр тамамланған, план 99,3% тәшкил итә.
https://www.bashinform.ru/news/economy/2023-10-04/v-bashkirii-plan-remonta-pod-ezdov-uluchshayuschiy-usloviya-prozhivaniya-33-tysyach-chelovek-vypolnen-na-99-3-3465007
 ",Иҡтисад
"Яңы йылдан уртаса пенсияның күләме 23,2 мең һум була","Яңы йылдан уртаса пенсияның күләме айына 23,2 мең һум тәшкил итергә тейеш. Был хаҡта илдең финанс министры Антон Силуановтың һүҙҙәренә һылтанма менән «Российская газета» хәбәр итә.
Рәсәйҙең финанс министры билдәләүенсә, 1 ғинуарҙан пенсиялар 7,5% индексациялана (был фаразланған инфляция кимәле), шунан һуң уның уртаса күләме 23 244 һум булыр тип көтөлә. Бының өсөн бөтәһе 600 миллиард һум аҡса талап ителә.
Әлеге ваҡытта Башҡортостанда тәғәйенләнгән пенсияларҙың уртаса күләме 19 038 һумға етә. Был уҙған йылдың ошо уҡ осорона ҡарағанда 6,3%  күберәк, былтыр пенсия 17 910 һум тәшкил иткән.
2023 йылдың 1 июненә ҡарата Башҡортостанда 1 139 315 пенсионер иҫәпләнгән. 2022 йылдың ошо айы менән сағыштырғанда уларҙың һаны 13,7 мең кешегә кәмегән.
Шул уҡ ваҡытта 172 мең пенсионер һаман эшләп йөрөй.
https://www.bashinform.ru/news/economy/2023-10-03/s-novogo-goda-razmer-sredney-pensii-sostavit-23-2-tysyachi-rubley-3463838 ",Иҡтисад
Өфөлә икенсел баҙарҙа фатирҙарҙың уртаса хаҡы 2 процентҡа артҡан,"Рәсәйҙә өсөнсө кварталда икенсел баҙарҙа торлаҡҡа ихтыяж бер йылда 15% һәм уҙған квартал менән сағыштырғанда 11% артҡан. «Авито Күсемһеҙ милек» ошондай мәғлүмәттәр килтерә. Торлаҡҡа хаҡтар ҙа күтәрелә. Айырыуса Мәскәүҙә, Силәбелә һәм Һарытауҙа. Баш ҡалала икенсел торлаҡтың уртаса хаҡы 15,3 миллион һумға баһалана.
Өфөлә икенсел торлаҡҡа хаҡ бер йылда 9% артып, уҙған квартал менән сағыштырғанда үҫеш 2% тәшкил иткән. Шулай итеп, Өфөлә икенсел баҙарҙа фатирҙы уртаса 4,7 миллион һумға һатып алырға мөмкин.
Бынан алдараҡ «Башинформ» уҙған йылда Башҡортостанда ипотека алыу мөмкинлегенең артыуын хәбәр иткәйне.
https://www.bashinform.ru/news/economy/2023-10-03/srednyaya-stoimost-kvartir-na-vtorichnom-rynke-v-ufe-v-iii-kvartale-vyrosla-na-2-protsenta-3463331",Иҡтисад
"Михаил Мишустин хеҙмәткәрҙәрҙең айырым категорияларына эш хаҡын 5,5% индексациялау тураһында бойороҡҡа ҡул ҡуйҙы","Рәсәй хөкүмәте рәйесе Михаил Мишустин бюджет хеҙмәткәрҙәренә эш хаҡын арттырыу тураһында бойороҡҡа ҡул ҡуйҙы. Документ рәсми хоҡуҡи мәғлүмәт порталында баҫылған.
1 октябрҙән федераль ҡаҙна, бюджет һәм автономиялы учреждениелар, шулай уҡ дәүләт органдары, хәрби частар,  законда хәрби һәм уға тиңләштерелгән хеҙмәт ҡаралған башҡарма власть органдары учреждениелары һәм подразделениелары хеҙмәткәрҙәренең эш хаҡы 5,5% арттырыла, тиелә унда. Финанслау сығанағы - федераль бюджет.
https://www.bashinform.ru/news/economy/2023-10-03/mihail-mishustin-podpisal-rasporyazhenii-ob-indeksatsii-zarplat-na-5-5-otdelnym-kategoriyam-rabotnikov-3462809",Иҡтисад
3 октябрҙән республикала социаль учреждениеларға йылы бирелә башлай — Торлаҡ-коммуналь хужалыҡ министрлығы,"Башҡортостанда 3 октябрҙән социаль учреждениеларға йылы бирелә. Был хаҡта хөкүмәттең аҙналыҡ оператив кәңәшмәһендә Башҡортостандың торлаҡ-коммуналь хужалыҡ министры урынбаҫары Юрий Палтусов хәбәр итте.
«Көндөҙ һәм төндә һауа торошоноң ныҡ үҙгәреүсән булыуын иҫәпкә алып (ҡайһы бер биләмәләрҙә +1-гә тиклем түбәнәйә), 3 октябрҙән балалар баҡсаларын, мәктәптәрҙе һәм дауаханаларҙы йылыта башларға тәҡдим итәм», — тине Юрий Палтусов. 
https://www.bashinform.ru/news/economy/2023-10-02/v-bashkirii-s-3-oktyabrya-podadut-teplo-v-sotsuchrezhdeniya-minzhkh-3461889",Иҡтисад
Башҡортостан ипотека алыу мөмкинлеге буйынса Рәсәйҙең 30 төбәге иҫәбенә инде,"Уҙған йылда Башҡортостанда ипотека алыу мөмкинлеге һиҙелерлек артҡан. РИА Новости әҙерләгән төбәктәр рейтингы мәғлүмәттәре ошо турала һөйләй. Башҡортостан унда 26-сы урында тора, ә былтыр ошондай рейтингта 39-сы баҫҡыста ине.
Рейтингта тәүге өс урында – ЯНАО, Магадан өлкәһе һәм Чукотка. Бында ғаиләләрҙең 60% яҡыны кредитҡа ике бүлмәле фатир һатып алыу мөмкинлегенә эйә. Һуңғы урындарҙы Севастополь, Ҡарасәй-Черкес һәм Дағстан биләй (күрһәткестәр 10% артмай). Башҡортостанда бер йыл элек был күрһәткес 24,4% булһа, хәҙер 30,7 % процент тәшкил итә. Санкт-Петербург рейтингта, Башҡортостанды бер баҫҡысҡа уҙып китеп, 25-се урынды алды. Мәскәү иһә әлеге рейтингта 50-се урында тора. Ғөмүмән, Рәсәйҙә рәсми килеме һәм ипотека алыу мөмкинлеге булған ғаиләләрҙең өлөшө (2023 йылдың авгусына ҡарата) 27,8% кимәлендә.
«Башинформ» август айында Башҡортостанда 1,8 миллион квадрат метр торлаҡты файҙаланыуға тапшырыуҙары тураһында хәбәр иткәйне. Был һан былтырғы күрһәткестәрҙән 5% күберәк.
https://www.bashinform.ru/news/economy/2023-10-02/bashkiriya-voshla-v-top-30-rossiyskih-regionov-po-dostupnosti-ipoteki-3461563",Иҡтисад
Рәсәйҙә махсус хәрби операцияла ҡатнашыусыларҙы эш менән тәьмин иткән эшҡыуарҙарға ярҙам күрһәтелә,"Дәүләт Думаһы беренсе уҡыуҙа махсус хәрби операцияла ҡатнашыусыларҙы эш менән тәьмин иткән эшҡыуарҙарға ярҙам күрһәтеү тураһында закон проектын ҡабул итте. Документҡа ярашлы, махсус операцияла ҡатнашыусыларҙы, хәрби хәрәкәт ветерандарын эшкә алған бәләкәй һәм урта бизнесҡа социаль предприятие статусы, дәүләттән төрлө льготалар бирелә.
Бындай ҡарар, бер яҡтан, махсус хәрби операцияла ҡатнашыусыны эшкә урынлаштырыу эш биреүсе өсөн отошлораҡ булыр, икенсе яҡтан, эшҡыуарҙарға ярҙам итер, бизнесты үҫтереү өсөн өҫтәмә шарттар булдырыр тип күҙаллана.  
«Һалдат-офицерҙарыбыҙ фронттан ҡайтҡас лайыҡлы эш таба, ғаиләһен ҡарай алырына ышанырға тейеш», - тине парламент спикеры Вячеслав Володин.
«Махсус хәрби операция ветерандарына эшкә урынлашыуҙа, яңы һөнәр эҙләүҙә, үҙ эшен асыуҙа ярҙам итеү —  президент Владимир Путин ҡуйған бурыс», — тип иҫкә төшөрҙө ул.
Әйткәндәй, «Башинформ» 2023 йылда Башҡортостанда махсус хәрби операцияла ҡатнашыусыларға нисек ярҙам күрһәтеүҙәре тураһында материал баҫтырып сығарғайны. 
https://www.bashinform.ru/news/economy/2023-09-28/v-rossii-podderzhat-predprinimateley-trudoustraivayuschih-uchastnikov-svo-3457259",Иҡтисад
Үҙ теләге менән махсус хәрби операцияла ҡатнашыусыларҙың килемен физик шәхестәрҙең табышына һалымдан азат итеүҙәре ихтимал,"Үҙ теләге менән махсус хәрби операцияла ҡатнашыусыларҙың килемен физик шәхестәрҙең табышына һалымдан азат итеүҙәре мөмкин. Хөкүмәт депутаттарҙың һәм «Берҙәм Рәсәй»ҙән сенаторҙарҙың ошондай закон проектын хупланы, тип тип хәбәр итте «Известия».
Авторҙар әйтеүенсә, шул рәүешле улар операцияла ҡатнашыусыларҙың рухын күтәрергә, шулай уҡ яугирҙәрҙең ғаиләләренә социаль ярҙамды гарантияларға теләй. Башланғыс Дәүләт Думаһының башҡа фракцияларында ла хуплау тапты.
«Башинформ» яҙғанса, Башҡортостандан махсус хәрби операцияла ҡатнашыусылар һәм уларҙың ғаилә ағзалары транспорт һалымын түләмәйәсәк.
https://www.bashinform.ru/news/economy/2023-09-28/dohody-dobrovoltsev-svo-mogut-osvobodit-ot-naloga-na-dohod-fizicheskih-lits-3457031",Иҡтисад
Рәсәй Хөкүмәте бензиндың хаҡына бәйле хәлде төҙәтеү менән шөғөлләнә,"Рәсәй Президенты Владимир Путин ил хөкүмәтенең нефть продукттарына хаҡ тирәләй килеп тыуған хәл менән шөғөлләнеүе хаҡында хәбәр итте.
«Ошо хәлде төҙәтербеҙме? Әлбиттә, хөкүмәт бының менән шөғөлләнә, - тип ышандырҙы Владимир Путин, Владивостокта Көнсығыш иҡтисади форумында сығыш яһағанда. - Нефть продукттарын етештереүселәр хаҡлылыр тип уйлайым. Хөкүмәт ваҡытында иғтибар итергә тейеш ине».
«Башинформ» хәбәр иткәнсә, дәүләт башлығы Көнсығыш иҡтисади форумында Украинала Рәсәй менән һөйләшеүҙәрҙе тыйыу тураһында указды ғәмәлдән сығарыу диалогҡа тәүге аҙым булыуы ихтималлығы хаҡында ла белдерҙе.
https://www.bashinform.ru/news/politics/2023-09-12/pravitelstvo-rossii-zanimaetsya-situatsiey-s-tsenami-na-benzin-3432575",Иҡтисад
Республикала колледж студенттары өсөн академик стипендия нормативтары раҫланды,"Башҡортостанда колледж студенттары өсөн академик стипендия нормативтары раҫланды. Республика хөкүмәтенең «Стипендия фондын булдырыу тураһында» ҡарарына үҙгәрештәр Башҡортостандың рәсми хоҡуҡи мәғлүмәт интернет-порталында баҫылған.
Документҡа ярашлы, 2023 йылда республика бюджеты иҫәбенә стипендия фондын формалаштырыу өсөн норматив күләме (индексацияны һәм Урал коэффициентын иҫәпкә алып) түбәндәгесә була:
— академик стипендия алған урта махсус уҡыу йорттары студенттары өсөн айына 765 һум,
— социаль стипендия алған урта махсус уҡыу йорттары студенттары өсөн айына 1148 һум.
2024 йылда ул 796 һәм 1194 һумға тиклем арттырыла.
Бынан алдараҡ «Башинформ» Башҡортостанда һәләтле студенттар өсөн стипендия күләмен ике тапҡырға арттырыуҙары хаҡында яҙғайны.
https://www.bashinform.ru/news/economy/2023-09-12/v-bashkirii-utverdili-normativy-akademicheskoy-stipendii-dlya-studentov-kolledzhey-3432050",Иҡтисад
Башҡортостан Башлығы тәҡдиме менән Ирәндек һыртында ятҡылыҡтарҙы эшкәртеү тыйыла,"Радий Хәбиров Әбйәлил һәм Баймаҡ райондарындағы Фәйзулла майҙанында эҙләү эштәрен үткәреүҙе контролдә тотоу мәсьәләһе йәһәтенән ҡаҙылма байлыҡтарҙы файҙаланыу буйынса ведомство-ара комиссия эшенә ыңғай баһа бирҙе.
«Ошо райондарҙа һәм Башҡортостанда йәшәүселәрҙе әлеге биләмәлә ниндәй эштәр алып барыуҙары борсой ине. Ер аҫты байлыҡтарын файҙаланыу буйынса федераль агентлыҡ менән байтаҡ һөйләшеүҙәр үткәрелде, беҙҙе ишеттеләр. Әбйәлил һәм Баймаҡ райондары башлыҡтарынан халыҡҡа ошо мәғлүмәтте еткереүҙәрен һорайым. Республикала ятҡылыҡтарҙы эшкәртеү эштәре әүҙем бара, ләкин беҙ ниндәй урындарға бөтөнләй тейергә ярамағанлығын аңларға тейешбеҙ», - тип билдәләне Башҡортостан Башлығы аҙналыҡ оператив кәңәшмәлә.
Хөкүмәт премьер-министры урынбаҫары Азамат Абдрахманов һүҙҙәренсә, 1 мартта Ер аҫты байлыҡтарын файҙаланыу буйынса федераль агентлыҡ һәм подрядсы араһында Баймаҡ, Әбйәлил райондарындағы Фәйзулла майҙанында оксидлы марганец мәғдәндәрен эҙләү эштәре үткәреү өсөн контракт төҙөлдө.
«Килешеү шарттарына ярашлы, подрядсы 2025 йылға тиклем Фәйзулла майҙанының геологик төҙөлөшөн тикшерергә тейеш ине. Беҙҙең республикала марганец уҙған быуаттың 30-40-сы йылдарында уҡ асыҡланған. 60-70-се йылдарҙа геофизик, геологик һәм тематик тикшереүҙәр үткәрелгән. Дәүләт 30-40 йыл һайын тәбиғәт ресурстары тураһындағы мәғлүмәттәрҙе рәсмиләштереп тора. Шулай итеп, подрядсы был эштәрҙе Рәсәйҙең ер аҫты байлыҡтарын инвентаризациялау дөйөм дәүләт программаһы сиктәрендә башҡарған. Әлеге ваҡытта илдең 10 участкаһында,  шул иҫәптән Тымыҡ океанда шундай эштәр бара. Шуныһы мөһим: лицензия файҙалы ҡаҙылмалар табыуҙы күҙ уңында тотмай ине. Тикшереү һөҙөмтәләре буйынса геологик отчет бирелгән. Унда марганец мәғдәндәре сифатлы булмағас, артабанғы эштәрҙе башҡарыу мөмкин түгеллеге билдәләнгән. Шуға күрә, ҡануниәткә ярашлы, Ер аҫты байлыҡтарын файҙаланыу буйынса федераль агентлыҡ һәм подрядсылар менән ағымдағы йылдың 29 авгусынан яҡтарҙың үҙ-ара килешеүе буйынса дәүләт контрактын тарҡатыу тураһында ҡарар ҡабул ителде», - тип белдерҙе вице-премьер Азамат Абдрахманов.  
https://www.bashinform.ru/news/economy/2023-09-11/po-initsiative-glavy-bashkirii-na-hrebte-irandyk-zapreschena-razrabotka-mestorozhdeniy-3430480",Иҡтисад
 Һалым түләгән ваҡытта ла мутлашыусылар йоҡламай,"Рәсәй Федераль һалым хеҙмәте һалым бурысын түләгән ваҡытта мутлыҡ ҡылыуҙың тағы бер төрөнөң барлыҡҡа килеүе тураһында иҫкәртә. Баҡтиһәң, билдәһеҙ кешеләр Рәсәй Федераль һалым хеҙмәте исеменән һалым бурысын түләү талабы менән хәбәр ебәрә икән. Бурысты инспекцияға шәхсән килеп йәки һылтанма буйынса үтеп түләргә һәм ошо белдереү ҡағыҙын ебәргән инспекторға түләү тураһындағы чек күсермәһен ебәрергә тәҡдим итәләр. Заман “остап бендер”ҙары был бурыстың 2021 йылғы икәнлеген билдәләй, шуға күрә ул “Дәүләт хеҙмәттәре” порталында һәм түләүсенең шәхси кабинетында сағылыш тапмай, тип аңлата. Шуны хәтерегеҙҙән сығармағыҙ, Рәсәй Федераль һалым хеҙмәте бер ҡасан да бындай хаттарҙы ебәрмәй һәм бындай хаттарға уларҙың ҡағылышы юҡ. Иҫәпләп сығарылған һалымдар тураһында белдереү шәхси кабинетҡа йәки почта аша килә. Унда тик белдереү ҡағыҙы һәм, документты сервиста ҡарарға мөмкин, тигән хәбәр генә була. Тағы һалым түләүселәрҙең электрон адресына һалым органдары өҫтәмә рәүештә бер нәмә лә ебәрмәй. Бындай шикле хаттарҙы асмаҫҡа, һылтанмалар буйынса инеп ҡарамаҫҡа, киреһенсә, “спам” тип билдәләргә һәм юйып ташларға кәңәш итәбеҙ.  Әгәр һалым түләүсенең шәхси кабинетында йәки Дәүләт хеҙмәттәре аша алырға теләһәгеҙ, һалым тураһындағы белдереү ҡағыҙҙары ҡағыҙ форматта ебәрелмәй. Шунда уҡ бурысың бармы-юҡмы икәнлеге хаҡында мәғлүмәт алырға мөмкин. Тағы ла бурысты “Рәсәй Федераль һалым хеҙмәтенә мөрәжәғәт итергә” сервисы аша хат ебәреп йәки һалым инспекцияһына шәхсән барып тикшерергә була. Тулыраҡ мәғлүмәтте Рәсәй Һалым федераль хеҙмәте сайтында белергә мөмкин.
Фото: nalog.gov.ru",Сәйәсәт һәм хоҡуҡ
Башҡортостан етәксенән уңды,"Октябрҙә Башҡортостан Башлығы Радий Хәбировтың юғары вазифаға һайланыуына биш йыл тула. Бер йыл самаһы ул вазифаны ваҡытлыса башҡарҙы, аҙаҡ республикабыҙ халҡы күпселек  тауыш менән уға өҫтөнлөк бирҙе. Был осор Башҡортостан өсөн дә, етәксебеҙҙең үҙе өсөн дә ниндәй булды? Ошо ҙур булмаған юбилей ваҡиғаһы алдынан Башлыҡтың эшмәкәрлегенә байҡау яһарға йөрьәт иттек.
Тыныс йылдар тыныс булдымы икән?
Төптән уйлаһаң, Радий Фәрит улы властағы ваҡытының тәүге ике йылын ғына “тыныс” үткәрҙе. Әлбиттә, шул тиклем ҙур, ҡеүәтле республикаға, дүрт миллиондан ашыу халҡы булған төбәккә, етәкселек итеүҙе тыныс эш тип атау дөрөҫ тә түгелдер. Тик 2020 йылдан алып башланған хәл-ваҡиғаларҙы байҡап сыҡһаң, был фекер менән ризалашырға була.
Власҡа килеү менән энергияһы ташып торған етәксе бер аҙ “йоҡомһораған” республиканы уятып ебәрҙе. Иң тәүге айҙарҙа уҡ ул баш ҡаланың төп проблемаһының береһе – йәмәғәт транспорты тармағында тәртип урынлаштыра башланы. Күркәм республикабыҙҙы тағы ла матурыраҡ итеү өсөн төҙөкләндереү эштәре киңәйтелде. Шул саҡта барыбыҙ ҙа уның матурлыҡ, таҙалыҡ яратҡанын күрҙек. Баш ҡала ғына түгел, ә башҡа ҡалалар, район үҙәктәре һәм хатта ауылдар ҙа ил кимәлендәге конкурстарҙа ҡатнашып, биләмәләрен төҙөкләндереүгә аҡса ота башланы, бөгөн улар танымаҫлыҡ булып үҙгәрҙе. Республикала “Башҡортостан ихаталары”, подъездарҙы капиталь ремонтлау кеүек программалар эшләй башланы. Радий Хәбиров тәүге көндәрҙән үк “кешеләр уңайлы һәм матур урында йәшәргә тейеш” тигән фекер әйтте. Тирә-яғың матур булғанда ғына, күңел дә көрәйә, эштәр ҙә ыңғай бара. Һөҙөмтәлә, хәҙер беҙҙә төҙөклөк артты. Ремонт яһалған һәр ихата балалар өсөн дә, өлкәндәр өсөн дә уңайлы, ә иң мөһиме – хәүефһеҙ.
Ә күпме парк, скверҙар булдырылды һәм яңыртылды?! Уларҙың күптәрен танырлыҡ та түгел. Нисәмә йыл буйы машиналар ҡуйыу урыны булып торған Совет майҙанын һуңғы йылда күргәнегеҙ бармы? Унда Рәсәй Геройы Миңлеғәле Шайморатовҡа иҫ китмәле мөһабәт һәйкәл ҡуйылды. Балаларҙы ҡыуандырып фонтан эшләй. Янында патриотик һәм башҡа матур саралар үтә, хәрбиҙәр яуға оҙатыла һәм ҡаршы алына. Был урынға ысын мәғәнәһендә йән өрөлдө. Әйткәндәй, тап Радий Фәрит улының тырышлығы менән тарихи ғәҙеллек тантана итте һәм арҙаҡлы генералыбыҙ Миңлеғәле Шайморатовҡа ил Президенты Владимир Путиндың Указы менән Рәсәй Геройы исеме бирелде.
Парктарға әйләнеп ҡайтҡанда, хәҙер улар Өфөнөң һәр районында ла тиерлек яңыртылды. Сипайловолағы “Ҡашҡаҙан” паркында йырлаусы һәм бейеүсе фонтан эшләй, төҙөкләндерелгән был урындан кеше өҙөлмәй. Ошо көндәрҙә яңыртылған Аксаков баҡсаһы асыла. Димдә, Затонда, Черниковкала... Әллә ни ҙур булмаған майҙансыҡтар ҙа яңы төҫ алды һәм реконструкция эштәре дауам итә. Үрҙә әйтелгәнсә, был эш Өфөлә генә түгел, ә тотош республикала бара.
Яңы саҡырыуҙар яңы ҡараш талап итте
Ошолай бар тирә-яҡты матурлап, үҫешкә ҙур пландар ҡороп йәшәгәндә, 2020 йыл килде. Ә уның менән бергә бар донъяны һәм халыҡты тетрәндергән, быға тиклем булмаған саҡырыуҙар менән коронавирус тигән инфекция башланды. Өс йыл буйы беҙҙе хәүефле пандемия һынаны, һәм бөгөн дә, кешелек уны еңеп сыҡты тип әйтеп булмай әле. Инфекцияға ҡаршы көрәш бар тармаҡтарға ла зыян килтерҙе. Иҡтисад, социаль өлкә ҡатмарлы шарттарҙа эшләне, медицина тармағы күп көстө алды. Кешеләр билдәһеҙ вирус алдында баҙап ҡалды, сирләнеләр, эштән киттеләр, өйҙәренә бикләнделәр. Әммә республика етәкселеген былар ҡурҡытманы. Тиҙ генә иҡтисадты вирусҡа ҡаршы көрәш яғына борҙолар һәм мөмкин булғанса эшмәкәрлекте дауам иттеләр. Беҙ илдә тәүгеләрҙән булып ковид-госпиталдәр төҙөнөк, халыҡтың ғүмерен һәм һаулығын һаҡлау өсөн бар көстө һалдыҡ. Аҙаҡ Башҡортостан миҫалында күп кенә төбәктәр шундай уҡ объекттар төҙөнө, беҙҙең тәжрибәне өйрәнде. Рәсәй төбәктәрендә сикләүҙәр арҡаһында күрһәткестәр кәмегән саҡта, беҙ үҙебеҙҙекен күтәрергә тырыштыҡ һәм ҡайһы бер тармаҡтарҙа алға сыҡтыҡ.
Был афәтте инде еңеп сығып, еңел тын ала ғына башлағайныҡ, йәнә донъя кимәлендә сәйәси хәл-ваҡиғалар ҡыҙҙы. Илебеҙгә янаған хәүефте туҡтатыр өсөн Рәсәй Президенты Владимир Путин Украина ерендә махсус хәрби операция башларға мәжбүр булды. Әлбиттә, был һәр саҡ үҙенсә генә булғанын яратҡан АҠШ-ҡа, Көнбайыш Европа илдәренә оҡшаманы һәм Рәсәй иңенә һынауҙар төштө.
Донъяның ярайһы уҡ өлөшө илебеҙгә ҡаршы булған саҡта, быға тиклем сит илдәр менән әүҙем эшләгән, инвестициялар йәлеп итеп, иҡтисадын үҫтергән Башҡортостан да санкциялар баҫы­мында ҡалды. Тик был да ҡул ҡаушырып ултырыу өсөн сәбәп булманы. Радий Хәбиров үҙенең идара итеү командаһына яңыса эшләргә, яңы партнерҙар табырға ҡушты. Һәм улар табылды ла. Беларусь, Ҡаҙағстан, Үзбәкстан, ғөмүмән, БДБ илдәре менән эш бығаса булмағанса әүҙемләште. Беҙ Ҡытайға йөҙ бора башланыҡ, төрөктәр менән эшмәкәр­лекте әүҙемләштерҙек. Һөҙөмтә бар, республика әле һаман инвестициялар йәлеп итеүҙе тотороҡло алып бара. Күрше төбәктәрҙән, сит илдәрҙән яңынан-яңы инвесторҙар табыла, улар беҙҙең республикала ҙур проекттар башларға ҡурҡмай. Быйыл да яңы заводтар, етештереү цехтары асылды, бизнес-миссиялар ойошторолдо, ҙур-ҙур килешеүҙәр төҙөлдө. Нисек кенә булмаһын, беҙҙең ҡеүәтле иҡтисадыбыҙ аяғында ныҡлы баҫып тора.
Быйыл йәй Өфө ҙур сара ҡабул итте, Рәсәй һәм Беларусь төбәктәренең Х юби­лей форумы үтте. Был хоҡуҡ Баш­ҡорт­останға тик торғандан бирелмәне, әлбиттә. Беренсенән, ошо ил менән яйға һалынған бәйләнештәр, әүҙем иҡтисади эшмәкәрлек һәм дуҫтарса хеҙмәттәшлек булһа, икенсенән, республика юғары кимәлдәге саралар үткәрә белә. Һөҙөмтә булараҡ, беҙҙә Беларусь менән парт­нерлыҡта заводтар һәм етештереүҙәр асыла, уртаҡ инвестиция проекттары үҫешә. Хатта Башҡортостан урмандарында Беларусь зубрҙары йәшәй башланы.
Ә беҙҙә үҫеш!
Башҡортостан Стратегик башланғыс­тар агентлығы төҙөгән төбәктәрҙең инвестициялар йәлеп итеү рейтингында һуңғы йылдарҙа яҡшы һөҙөмтәләргә өлгәшә башланы. 2021-2022 йылдарҙа бишенсе урында булһаҡ, быйыл һөҙөмтәләрҙе йәнә яҡшырттыҡ һәм дүртенсе урынды яуланыҡ. Эксперттар аңлатыуынса, Стратегик башланғыстар агентлығы рейтингы – республика етәкселеге эшмәкәрлегенең төп күрһәткесе. Рәсәй Президенты Владимир Путин төбәктәге идара итеү командаһының заманса эшлекле мөхит булдырыуҙағы уңыштарын билдәләне.
Нисек кенә булмаһын, махсус хәрби операция яңы һынауҙар ҡуйҙы. Рәсәйгә хәүеф янағанда Башҡортостан халҡы ситтә ятып ҡала алманы, әлбиттә. Егеттәребеҙ доброволецтар тупланған батальондарға ла берләште, өлөшләтә мобилизациянан да ситтә ҡалманы. Республикабыҙҙан контракт нигеҙендә илебеҙҙе һаҡларға теләгәндәр артты. Батальондар “Башҡортостан” полкына берләште. Бөгөн унда беҙҙең егеттәрҙән ҡурҡып торалар. Батыр, ҡыйыу хәрбиҙәребеҙ араһында Рәсәй Геройҙары, юғары хәрби наградаларға лайыҡлы булғандар бик күп. Радий Хәбиров даими рәүештә шәхсән үҙе махсус хәрби операция биләмәһенә бара, яугирҙәр менән осрашып, күҙгә-күҙ ҡарап һөйләшә.
Республика етәкселеге, хәрбиҙәр матур хеҙмәт итһен, өйҙәгеләр өсөн тыныс булһын тип, уларҙың ғаиләләрен, балаларын үҙ ҡанатына алды. Башҡортостан Башлығы ҡарары менән бөгөн республикала хәрбиҙә­ребеҙгә һәм уларҙың ғаиләләренә 30-ҙан ашыу ярҙам төрө күрһәтелә. Уларҙың ҙур өлөшө балалы ғаиләләргә ҡағыла. Ул да булһа – белем биреү учреждениеларында бушлай туҡланыу, унда сиратһыҙ урынлаштырыу, юл йөрөү, колледждарҙа дәүләт иҫәбенә уҡыу, балаларҙың һаулығын нығытыу һәм башҡалар. Ярҙам саралары араһында сүп-сарҙы сығарыу өсөн түләмәү, ҡайһы бер төр һалымдарҙан азат ителеү, “Һөт кухняһы” ризыҡтарынан файҙаланыу, газ үткәреү өсөн сертификаттар ҙа бар.
Көндәлек бурыстар үтәлә
Көнбайыш Европаның ҡайһы бер илдәренең санкциялары беҙҙең бик күп матур пландарға ҡамасау булды, әлбиттә. Әммә көндәлек бурыстарыбыҙ онотолманы. Дауаханалар, мәктәптәр, балалар баҡсалары, фельдшер-акушерлыҡ пункттары төҙөлә. Республика ҙур инфраструктура проекттарын тормошҡа ашырыуҙы ла туҡтатманы. Мәҫәлән, ҡасандыр башлап ташланған Өфөнән Көнсығыш сығыу юлы. Һис шикһеҙ, проект бик ҙур һәм тейешле сығымдар талап итә. Тик Радий Фәрит улы бер тотонғас, ауырлыҡтарға ҡарамайынса, проектты туҡтатманы. Ошо арала ул файҙаланыуға тапшырылыр тип көтөлә.
Ғөмүмән, юлдарҙы, күперҙәрҙе ремонтлау киң ҡолас алды. Баш ҡалала юлдар киңәйтелә, был хәүефһеҙлек һәм тығындарҙы бөтөрөү өсөн кәрәк. Кешеләр ваҡытлыса уңайһыҙлыҡтарҙы аңлап ҡабул итә, сөнки шунһыҙ үҫеш булмаясаҡ. Өфө – Стәрлетамаҡ юлы яҡтыртылды, бында авариялар кәмене. Башҡортостан М-12 федераль трассаһы төҙөлөшөндә лә ҡатнаша.
Башҡортостанда өлкән йәштәге кешеләргә иғтибар артты. Радий Фәрит улы улар республиканы, илде, донъяны барып күрһен тип тырыша. “Башҡорт­останда оҙон ғүмер” проекты ҙур популярлыҡ менән файҙалана, уның ярҙамында төбәктә өлкән йәштәгеләр өсөн танып белеү программаларында, физкультура-һауыҡтырыу һәм ял сараларында ҡатнашыуға 2 мең һумлыҡ сертификаттар барлыҡҡа килде. Хәҙер беҙҙең пенсионерҙар ошо програм­маның “Туризм” йүнәлеше буйынса бик әүҙем сәйәхәт итә башланы. Тәүҙә улар баш ҡалаға йәки республиканың төрлө ҡыҙыҡлы һәм матур урындарына бара ала ине. Быйылдан иһә программа тағы ла киңәйҙе. Хәҙер беҙҙең пенсионерҙар сит илдәргә лә сыға башлай. Программа бөгөндән Беларусь Республикаһында ғәмәлдә. Яҡын арала Абхазияға, Ҡаҙағстанға сәфәрҙәр ойошторолор тип көтөлә, был турала әле һөйләшеүҙәр алып барыла.
Беҙҙе хәҙер таныйҙар
Радий Фәрит улы Башҡортостанды Рәсәй кимәлендә генә түгел, донъяла танылыу яулаған төбәккә әйләндереү өсөн тырыша. Ошо маҡсатта һуңғы йылдарҙа ­респуб­ликабыҙҙың йөҙөн билдәләрлек, үҙебеҙгә генә хас саралар, ҙур форумдар үтә башланы. Быйылғы йәй-көҙ мәлендә ойошторолғандарын ғына алып ҡарайыҡ. “Китап байрамы”, “Әйҙә, уйнарға!”, “Башҡорт аты”. Тәүге ике ҙур байрам Өфөнөң үҙәгендә, Рәсәй Геройы Миңлеғәле Шайморатов һәйкәле янындағы майҙанда өс-биш көн дауамында барҙы. Был көндәрҙә унда йөҙәр мең самаһы өфөләр һәм ҡунаҡтар килде. Балалар өсөн дә, өлкәндәр өсөн дә бик ҡыҙыҡлы, шул уҡ ваҡытта файҙалы, кәрәкле саралар үтте. Уларҙа ҡатнашҡан кешеләр әле һаман йылы иҫтәлектәр һаҡлай һәм киләһе байрамдарға ла барырға теләй. Эйе, төбәк етәксеһе башланғысы менән улар республикала йыл һайын үткәреләсәк.
“Башҡорт аты” сараһы ла респуб­лика­быҙ брендына әйләнеп өлгөрҙө. Быйыл унда башҡорт тоҡомло аттар патент алды. Радий Фәрит улы Башҡорт­остандың үҙенсәлекле, башҡа­ларҙа булмаған яҡтарын күрә һәм унан бренд яһай белә. Баймаҡ районында үткән был сараға бик күп төбәктәрҙән ҡунаҡтар, ҡатнашыусылар килде. Улар республикабыҙға һоҡланып таралды.
Радий Хәбиров — илебеҙҙәге көслө, тәжрибәле, абруйлы сәйәсмәндәрҙең, төбәк башлыҡтарының береһе. Был һүҙҙәр халыҡ-ара кимәлдәге рейтинг агентлыҡтарының баһалары, йәмәғәт­селек фекерен өйрәнеү үҙәктәренең тикшеренеүҙәре менән әленән-әле дәлилләнеп тора.
Радий Хәбировтың тәүге ҡатмарлы биш йылы уның компетентлығын, тиҙ арала дөрөҫ ҡарар ҡабул итә белеүен раҫланы. Уға ышаныс һәм ихтирам артҡандан-арта. Ғөмүмән, Башҡорт­остан етәксеһенән уңды. Уға ошо эшендә уңыштар, ныҡлы һаулыҡ теләйбеҙ!
Әлфиә МИНҒӘЛИЕВА",Сәйәсәт һәм хоҡуҡ
"Ассоциация рәйесе булыу – ғорурлыҡ та, ғәйәт ҙур яуаплылыҡ та","Өфө ҡалаһы башлығы Ратмир Мәүлиев Волга буйы ҡалалары ассоциацияһы рәйесе итеп һайланды. Шулай итеп, ул ойошманың тарихында әлегә иң йәш етәксеһе булып тора.
Ратмир Мәүлиев был вазифала Ҡазан ҡалаһы мэры Илсур Метшинды алмаштырҙы. Бындай ҡарар 6 октябрҙә Пермдә үткән Волга буйы ҡалалары ассоциацияһы ағзаларының отчет-һайлау дөйөм йыйылышында ҡабул ителде.
Ратмир Мәүлиев, Волга буйы ҡалалары ассоциацияһы рәйесе булыу – ғорурлыҡ та, ғәйәт ҙур яуаплылыҡ та, тип билдәләне. Ул үҙенә һәм бөтә Өфөгә күрһәтелгән ышаныс өсөн рәхмәт әйтте.
- Ошо трибунанан дуҫым һәм өлкән иптәшем Илсур Рәйес улына (Метшинға) рәйес вазифаһында һөҙөмтәле эшләгәндәре, рәйес урынбаҫарҙарына һәм Идара ағзаларына байтаҡ закон сығарыу башланғыстарын федераль кимәлгә күрһәткәндәре өсөн рәхмәт белдерәм. Шулай уҡ Игорь Анатольевич Комаровҡа (Волга буйы федераль округындағы тулы хоҡуҡлы вәкил) Ассоциация менән даими хеҙмәттәшлеге һәм һәр яҡлап ярҙам иткәне өсөн рәхмәт белдерәм, – тине Ратмир Мәүлиев.
Ассоциация Волга буйы федераль округының муниципаль берәмектәрен берләштерә һәм уларҙың хоҡуҡтарын һәм мәнфәғәттәрен һөҙөмтәлерәк тормошҡа ашырыу өсөн эшмәкәрлекте координациялай. Өфө уның составына 2015 йылда инде. Бөгөн Волга буйы ҡалалары ассоциацияһы - 14 миллиондан ашыу кеше йәшәгән 26 ҡала. Ассоциацияның үҙендә билдәләүҙәренсә, әлеге ваҡытта ҡала хужалығының иң проблемалы мәсьәләләрен хәл итеү буйынса мәғлүмәтте һәм эш методикаларын ваҡытында уртаҡлашыу айырыуса мөһим.
Волга буйы ҡалалары ассоциацияһы составына ингән ҡалаларҙы бер нисә юбилей саралары берләштерә: түбәнге Новгородтың 800 йыллығы һәм быйыл Пермдең 300 йыллығы, Чебоксарҙың 555 йыллығы һәм, әлбиттә, киләһе йылда Өфөнөң 450 йыллығы.
Ассоциация рәйесе өс йылға сикләнмәгән һанда ҡабаттан һайланыу хоҡуғы менән һайлана. Был ваҡыт эсендә ул ултырыштар алып бара, Идара ҡарарҙарына ҡул ҡуя, Ассоциацияның бөтә бүлексәләренең эшен координациялай.
Был вазифала Ратмир Мәүлиев Ассоциацияның потенциалын асыуҙы һәм иң яҡшы тәжрибәләрҙе башҡа ҡалаларға таратыуҙы үҙенең маҡсаты тип атай.
Фото: vk.com/ratmir.mavliev",Сәйәсәт һәм хоҡуҡ
Бөгөн Рәсәй Президенты Владимир Путиндың тыуған көнө,"Рәсәй Президенты Владимир Путин бөгөн 71 йәшен билдәләй. Быйыл уның тыуған көнө ялға тура килһә лә, был көн Президент өсөн эш көнө буласаҡ. Кремлдең матбуғат хеҙмәтендә хәбәр итеүҙәренсә, Рәсәй лидеры Ҡаҙағстан һәм Үзбәкстан башлыҡтары Ҡасым-Жомарт Токаев һәм Шавкат Мирзиеев менән бергә Ҡаҙағстан аша Үзбәкстанға Рәсәй газы ебәреү тантанаһында ҡатнашасаҡ.
Владимир Путин белдереүенсә, бындай газды ташыу “был транспорт системалары тарихында тәүге тапҡыр ғәмәлгә ашырыла, Рәсәйҙән Урта Азия йүнәлешендә бер ҡасан да Рәсәй газы ебәрелмәгән”.
Владимир Путин ғүмер байрамын, ғәҙәттә, яҡындары араһында үткәрә. Президент фекеренсә, һәр кешегә “шәхси” йылды “хеҙмәт вазифаһына ҡарамай"" шулай башлау яҡшыраҡ. Владимир Путин әйтеүенсә, уның тыуған көнө милли байрам түгел. ""Миңә был ваҡиғаның әһәмиәтен арттырып күрһәтеү әҙәпһеҙлек кеүек тойола”, – тип иҫәпләй ул. Президент вазифаһында эшләгән ваҡытта (2000 - 2008 йылдарҙа һәм 2012 йылдан), шулай уҡ премьер-министр булған саҡта (1999 йылда һәм 2008 - 2012 йылдарҙа) Владимир Путин тыуған илендә: ғәҙәттә, Мәскәүҙә йәки Петербургта тыуған көнөн билдәләгән. Әммә, мәҫәлән, ил Президенты 50 йәшен Кишиневта билдәләй, унда был көндө 2002 йылда БДБ саммиты үтә, ә 61 йәше 2013 йылда Балиҙа АТЭС саммиты ваҡытына тура килә.
Шул уҡ ваҡытта 2014 йылда дәүләт башлығы юғары дәүләт вазифаһында эшләгән ваҡытта тәүге тапҡыр үҙенең тыуған көнөндә ял ала һәм уны тайгала үткәрә. Бер йылдан һуң Владимир Путин боҙҙа 63 йәшен билдәләй, төнгө Хоккей лигаһы командалары “Милли хоккей лигаһы йондоҙҙары” һәм “Милли хоккей лигаһы йыйылма командаһы” араһындағы матчта уйнай.
Рәсәй халҡы Президенттан уңды. Дөйөм һорау алыуҙар һөҙөмтәләре буйынса ла ил халҡының күпселеге уның эшмәкәрлеген хуплауын белдерә.
Владимир Путин илебеҙҙең хәүефһеҙлеге һәм суверенитеты тураһында ҡайғырта. Иң мөһиме – илдә иҡтисади-социаль тотороҡлолоҡ урынлашты.
Уның етәкселегендә Рәсәй халыҡ-ара аренала көслө һәм үҙ һүҙен әйтерлек илгә әйләнде, үҙ мәнфәғәттәрен һәм милли бойондороҡһоҙлоҡто яҡлай ала. Ул илебеҙҙең тотороҡло үҫешен тәьмин итте. Әле лә Президент Рәсәйҙең территориаль сиктәрен һәм милли мәнфәғәттәрен яҡлау йүнәлешендә ҙур көс һала.
Президентыбыҙҙың Рәсәйҙе үҫтереү, күтәреү йүнәлешендә башлаған эшен, бар башланғыстарын аҙағына еткереүен теләйбеҙ. Рәсәй кеүек ҙур территориялы һәм күп милләтле, донъялағы иң ҙур Дәүләт менән идара итеүе еңелдән түгел, әммә Владимир Владимирович иңенә алған йөкләмәне лайыҡлы алып бара.
Ил Президентына иҫәнлек-һаулыҡ, оҙон ғүмер, ныҡлыҡ теләйбеҙ!
Фото: foto-onlain.ru",Сәйәсәт һәм хоҡуҡ
Дәүләт Йыйылышы - Ҡоролтайҙа туғыҙ комитет эшләйәсәк,"Етенсе саҡырылыш Башҡортостан Республикаһы Дәүләт Йыйылышы – Ҡоролтайҙың беренсе пленар ултырышында депутаттар Дәүләт Йыйылышы - Ҡоролтайҙың даими комитеттары, шулай уҡ уларҙың һан һәм персональ составы тураһында Положение раҫланы.
Дәүләт Йыйылышы – Ҡоролтайҙа бөтәһе туғыҙ комитет ойошторолған. Дәүләт Йыйылышы – Ҡоролтай Рәйесе һәм уның урынбаҫарҙарынан башҡа бөтә депутаттар ҙа даими комитеттар составына инә. Комитеттар рәйестәре, рәйес урынбаҫарҙары кандидатуралары Парламент фракциялары тәҡдиме буйынса Дәүләт Йыйылышы - Ҡоролтай Рәйесе Константин Толкачев тарафынан тауыш биреүгә индерелде.
Тауыш биреү һөҙөмтәләре буйынса Дәүләт төҙөлөшө һәм урындағы үҙидара буйынса комитетты Владимир Нагорный етәкләй. Уның беренсе урынбаҫары – Гөлнара Ғәлимова, урынбаҫары итеп Сергей Мережко тәғәйенләнгән.
Йәмәғәт именлеге, хоҡуҡ тәртибе һәм суд мәсьәләләре буйынса комитет рәйесе – Фәрит Ғүмәров. Беренсе урынбаҫары – Виктор Гурьев, урынбаҫарҙары - Фәнит Моратбакиев һәм Ринат Нагаев.
Граждандар йәмғиәте институттарын үҫтереү, мәғлүмәт сәйәсәте һәм дин эштәре буйынса комитет рәйесе – Рөстәм Ишмөхәмәтов. Беренсе урынбаҫары - Шамил Вәлиев, урынбаҫары – Юнир Ҡотлоғужин.
Бюджет, һалым, инвестиция сәйәсәте һәм мөлкәт мөнәсәбәттәре буйынса комитет рәйесе – Рузалия Хисмәтуллина. Урынбаҫарҙары - Илһам Ғәлин һәм Юрий Рудаков.
Сәнәғәт, инновацион үҫеш, сауҙа, эшҡыуарлыҡ һәм туризм буйынса комитет рәйесе – Алексей Шмелев. Беренсе урынбаҫары – Эльза Мансурова. Төп эшмәкәрлектән айырылмайынса вәкәләттәрен башҡарыусы урынбаҫарҙар – Денис Назаров һәм Тимур Хәкимов.
Торлаҡ сәйәсәте һәм инфраструктура үҫеше буйынса комитет рәйесе – Александр Андреев. Беренсе урынбаҫары – Елена Родина. Урынбаҫары – Флүр Нурлығаянов. Төп эшмәкәрлектән айырылмайынса вәкәләттәрен башҡарыусы рәйес урынбаҫары - Юлай Ҡыҙрасов.
Аграр мәсьәләләр, экология һәм тәбиғәттән файҙаланыу буйынса комитет рәйесе – Илшат Вәзиғәтов. Беренсе урынбаҫары – Раил Әбдрәхимов. Урынбаҫары – Руфина Шаһапова. Төп эшмәкәрлегенән айырылмайынса рәйес урынбаҫарҙары – Тимур Ғилмийәров һәм Вадим Соколов.
Фән, мәғариф, мәҙәниәт, йәштәр сәйәсәте һәм спорт буйынса комитет рәйесе – Айбулат Хажин. Беренсе урынбаҫары - Рөстәм Әхмәҙинуров. Урынбаҫары – Заһир Хәкимов. Төп эшмәкәрлегенән айырылмайынса рәйес урынбаҫары – Аделина Заһиҙуллина.
Һаулыҡ һаҡлау, социаль сәйәсәт һәм ветерандар эштәре буйынса комитет рәйесе – Салауат Харасов. Беренсе урынбаҫары - Шамил Тимербулатов. Төп эшмәкәрлегенән айырылмайынса рәйес урынбаҫары – Валентин Павлов.
Дәүләт Йыйылышы – Ҡоролтай Рәйесе урынбаҫарҙары вазифаһында Илшат Тажетдинов, Тамара Танһыҡҡужина һәм Салауат Хөсәйенов эшләйәсәк.
Фото һәм мәғлүмәт сығанағы: gsrb.ru/ru/press-center",Сәйәсәт һәм хоҡуҡ
"Владимир Путин: ""Дәүләт йөкләмәләрҙе тулыһынса үтәй""","Рәсәй Президенты Владимир Путин 5 октябрҙә Сочиҙа үткән “Валдай” халыҡ-ара дискуссия клубының пленар сессияһында сығыш яһаны. Сараның темаһы - күп полярлы донъя ҡоролошо мәсьәләләре. 
""Валдай"" халыҡ-ара дискуссия клубында ҡатнашыусылар 20-се тапҡыр йыйылды. Унда донъяның 42 иленән 140-тан ашыу ҡунаҡ ҡатнашты. Юбилей форумы дүрт көн, 2 – 5 октябрҙә, барҙы һәм пленар ултырыш менән тамамланды.
– “Валдай” форумы традиция буйынса донъяның күп илдәренән эксперттар йыя, был талап ителгән интеллектуаль майҙансыҡтың статусын раҫлай. “Валдай” дискуссиялары – XXI быуат донъя сәйәсәтенең иң мөһим процестарының тулы һәм ҡатмарлы сағылышы. Бөгөн дә шулай булыр, тип ышанам.
Клуб эшләгән йылдарҙа етди үҙгәрештәр булды. Тарихи үлсәмдәр буйынса 20 йыллыҡ ваҡыт ҙур түгел, әммә ул бөтә донъя ҡоролошо емерелгән дәүергә тура килһә, ваҡыт ҡыҫҡара кеүек. Был сифатлы үҙгәрештәр халыҡ-ара мөнәсәбәттәр системаһын ҡайтанан ҡарауҙы талап итә. Беҙҙең алда, асылда, яңы донъя төҙөү бурысы тора, – тине сығышында Владимир Владимирович.
 
Украина көрсөгө  
""Киев режимы көнбайыштың әүҙем, туранан-тура ярҙамы менән башлаған һуғыш унынсы йыл бара, ә махсус хәрби операция уны туҡтатыуға йүнәлтелгән, – тип белдерҙе Владимир Путин. – Һәм ул бер яҡлы аҙымдар, кем генә эшләмәһен, мотлаҡ яуап саралары менән осрашасағын иҫкә төшөрә. Эш, билдәле булыуынса, ҡаршылыҡ тыуҙыра. Һәр яуаплы дәүләт, суверенлы, үҙ аллы һәм үҙен хөрмәт иткән ил шулай эшләй.
Украина көрсөгө территориаль конфликт түгел, быны һыҙыҡ өҫтөнә алырға теләйем. Рәсәй – донъялағы иң ҙур. Беҙҙә ниндәйҙер өҫтәмә ерҙәрҙе яулап алыу йәһәтенән бер ниндәй ҙә ҡыҙыҡһыныу юҡ. Беҙгә Себерҙе, Көнсығыш Себерҙе һәм Алыҫ Көнсығышты үҙләштерергә лә үҙләштерергә. Был территориаль конфликт түгел һәм хатта төбәк геосәйәси балансын билдәләү ҙә түгел. Мәсьәлә күпкә киңерәк һәм фундаменталь: һүҙ яңы донъя төҙөлөшө нигеҙләнәсәк принциптар тураһында бара.
Ныҡлы тыныслыҡ тик барыһы ла хәүефһеҙлек тойғоһо кисергәндә генә урынлаша, уларҙың фекере хөрмәт ителә һәм донъяла тигеҙлек барлығын аңлай, бер кем дә үҙ теләге менән башҡаларҙы гегемон теләгәнсә йәшәргә мәжбүр итә, көсләп таға алмай, хатта был суверенитетҡа, халыҡтарҙың һәм дәүләттәрҙең ысын мәнфәғәттәренә, традицияларына, нигеҙҙәренә ҡаршы килһә лә.
 
Санкциялар тураһында
 “Әлегә беҙ хәл итәбеҙ, һәм киләсәктә лә хәл итә алырбыҙ тип уйларға нигеҙ бар, – тип белдерҙе Рәсәй Президенты. – Ағымдағы йылдың өсөнсө кварталында беҙҙең профицит 660 миллиард һумдан ашыу ине. Был беренсе.
 Икенсеһе. Йыл һөҙөмтәләре буйынса беҙҙә билдәле бер дефицит буласаҡ – бер процент тирәһендә. Алдағы йылдарҙа – 2024 һәм 2025 йылдарҙа – дефицит бер процент тирәһендә булыр тип иҫәпләйбеҙ. Беҙҙә рекордлы түбән эшһеҙлек – өс процент – урынлашты һәм тотороҡланды.
Һәм был бик мөһим – был төп момент, бәлки, беҙ быға тағы бер тапҡыр әйләнеп ҡайтырбыҙ, әммә быны иҡтисадыбыҙҙа мөһим, фундаменталь күренеш тип иҫәпләйем, – беҙҙә иҡтисадтың структур үҙгәртеп ҡороуы тәбиғи рәүештә башланды. Сөнки элек Европа илдәренән импорт буйынса алғандарыбыҙ беҙҙең өсөн күп нәмәне япты, һәм беҙ, 2014 йылдағы кеүек үк, Көнбайыш Европа тәү сиратта ауыл хужалығы тауарҙарын һатып алыуға билдәле бер сикләүҙәр индереп, ил эсендә ауыл хужалығы етештереүен үҫтереүгә аҡса һалырға мәжбүр булдыҡ. Эйе, инфляция күтәрелде, әммә беҙ етештереүселәребеҙҙең кәрәкле тауарҙар етештереү әйләнешен арттырыуына өлгәштек. Бөгөн, беләһегеҙме, бөтә төп ауыл хужалығы тауарҙары буйынса үҙебеҙҙе тулыһынса тәьмин итәбеҙ.
Әле сәнәғәттә ғәмәлдәге етештереү өлкәһендә лә шул уҡ хәл, һәм төп үҫеште эшкәртеү тармаҡтары бирә. Нефть һәм газ табышы кәмей, әммә улар ҙа +өс процент бирә, ә нефть һәм газ булмаған килемдәр, һәм тәү сиратта эшкәртеү тармаҡтарында, +43 процент һәм был тәү сиратта ҡорос сәнәғәте, оптика, электроника. Микроэлектроника өлкәһендә күп нәмә эшләргә кәрәк. Беҙ әле юлдың башында, әммә ул алға үҫә. Бөтәһе бергә +43 процент бирә.
Логистиканы үҙгәрттек, машиналар эшләү үҫешә һәм башҡалар. Дөйөм алғанда, беҙҙә тотороҡло хәл. Илгә ҡарата санкциялар индерелгәндән һуң килеп тыуған бөтә мәсьәләләрҙе еңеп сыҡтыҡ һәм үҫештең киләһе этабын башланыҡ – был бик мөһим.
Был йүнәлеште һаҡлап ҡалыу, юғалтмау бик мөһим. Беҙҙә проблемалар ҙа бар, шул иҫәптән улар эшсе көстәр етешмәүгә ҡағыла. Унан һуң башҡа ҡайһы бер һорауҙар ҙа тыуа. Әммә беҙҙә халыҡтың реаль килеме арта. Әгәр Европала улар кәмеһә, беҙҙә 12 проценттан ашыуға артҡан.
Бында инфляция менән бәйле һорауҙар тыуа, ә ул беҙҙә үҫкән – әле 5,7 процент. Әммә Үҙәк банк, Хөкүмәт был кире эҙемтәләрҙе бөтөрөү өсөн килешелгән саралар күрә”.
 
Ҡытай менән дуҫлыҡ
""Беҙ яңы логистик маршруттар булдырыу менән ҡыҙыҡһынабыҙ, Ҡытай ҙа ҡыҙыҡһына. Тауар әйләнеше күләме арта. Хәҙер беҙ “Төньяҡ – Көньяҡ” коридоры тураһында һөйләйбеҙ. Ҡытай Урта Азия дәүләттәренән ҡайһы бер маршруттар төҙөй. Беҙ быны хуплау маҡсатында, талап ителгән автомобиль һәм тимер юлдар һалабыҙ. Быларҙың барыһы ла беҙҙең һөйләшеүҙәрҙең темаһы булып тора. Был беренсенән.
Икенсенән, быларҙың барыһы ла реаль етештереү өлкәһе тип аталған нәмә менән тулыландырыла. Ҡытай Халыҡ Республикаһына кәрәкле тауарҙар ебәрәбеҙ, улар беҙгә кәрәкле тауарҙар килтерә һәм шундай логистик һәм етештереү сылбырҙарын төҙөйбөҙ. Улар, һис шикһеҙ, Рәйес Си Цзиньпин Ҡытай иҡтисады алдына ҡуйған маҡсаттарға, беҙҙең үҫеш бурыстарыбыҙға – айырыуса хәҙерге донъяла – иҡтисадыбыҙға һәм башҡа илдәр менән уҙаҡташлыҡ мөнәсәбәттәренә тура килә. Был бер-береһен тулыландыра”, – тине Владимир Путин.
 
Дәүләт йөкләмәләре
“Беҙҙә оборонаға сығымдар артты, әммә оборонаға ғына түгел, ә оборонаға һәм хәүефһеҙлеккә. Улар ике тапҡырға артҡан: өс процент самаһы булған, хәҙер улар алты процент самаһы-оборона һәм хәүефһеҙлек өсөн. Әммә шул уҡ ваҡытта, быны һыҙыҡ өҫтөнә алырға теләйем, мин инде әйттем һәм ҡабатларға мәжбүрмен: өсөнсө кварталда бюджет профициты 660 миллиард һумдан ашыу, ә быйыл дефицит буласаҡ, әммә бер процент ҡына. Был сәләмәт бюджет һәм сәләмәт иҡтисад. Шуға күрә, беҙ пушкаларға артыҡ күп аҡса сарыф итәбеҙ һәм май тураһында онотабыҙ, тип әйтеү дөрөҫ түгел. Шуны һыҙыҡ өҫтөнә алырға теләйем: элек иғлан ителгән бөтә үҫеш пландары, стратегик маҡсаттарға өлгәшеү һәм халыҡ алдындағы дәүләт үҙ өҫтөнә алған бөтә социаль йөкләмәләр тулыһынса үтәлә”, – тип билдәләне Президент.
Фото: aif.ru",Сәйәсәт һәм хоҡуҡ
Республика Башлығы яңы саҡырылыш депутаттарын ҡотланы,"5 октябрҙә Өфөлә Башҡортостан Башлығы Радий Хәбиров республиканың етенсе саҡырылыш Дәүләт Йыйылышы – Ҡоролтайҙың беренсе ултырышында ҡатнашты.
Төбәк етәксеһе депутаттарҙы парламенттың яңы составында эш башлауҙары менән ҡотланы, закондар сығарыу эшмәкәрлегенең өҫтөнлөклө йүнәлештәрен билдәләне.
 “Хәйерле көн, хөрмәтле депутаттар! Бөгөн барыбыҙ өсөн дә мөһим көн.
Һайлауҙар эш мөхитендә, үҙ-ара ихтирам һәм ғәҙел сәйәси көрәш шарттарында үтте. Бөгөнгө сәйәси ысынбарлыҡта бергә эшләүҙең мөһимлеген аңлаған өсөн бөтә сәйәси көстәргә рәхмәт белдерәм.
Үткән саҡырылыш эшмәкәрлеге ауыр ваҡытҡа тура килде. Алтынсы саҡырылыш Ҡоролтайҙың бөтә сәйәси көстәренең төплө позицияһы республика халҡы мәнфәғәтендә команда эшенең яҡшы өлгөһөнә әүерелде.
Тәүге саҡырылыштар баҙар иҡтисадына күсеү шарттарында яңыртылған Башҡортостан ҡануниәтенең һөлдәһен формалаштырҙы. Артабанғы саҡырылыштар уны федераль саҡырылыштарға ярашлы итте, илде һәм республиканы нығытты.
Һеҙҙең бурыс – республиканың киләсәк үҫешенең ҡануни нигеҙҙәрен камиллаштырыу.
Булдырылған базаға, һуңғы йылдарҙағы мөһим ҡаҙаныштарға таянып, Беҙ Башҡортостан 3.0 төҙөлөшөнә күсәбеҙ. Икенсе төрлө әйткәндә, беҙҙең идара итеү командаһы бөгөн республиканың 2030 йылға тиклемге үҫеш йүнәлештәрен планлаштыра. Етенсе саҡырылыштың ""биш йыллығы"" 2028 йылда тамамланасаҡ, тимәк, беҙ һеҙҙең менән Башҡортостандың киләсәге контурҙарын формалаштырырға, артабан алдыбыҙға ҡуйылған ышаныслы аҙымдар менән барырға тейешбеҙ.
Дәүләт Йыйылышына үҙ эш төркөмөн булдырырға тәҡдим итәм. Беҙ һеҙҙең тәҡдимдәрегеҙҙе стратегик пландар өҫтөндә эшләүҙә мотлаҡ иҫәпкә аласаҡбыҙ. Күптәрегеҙ үҙ биләмәләрендә оҙаҡ эшләй, урындағы әүҙемселәр, төркөмдәр һәм берләшмәләр менән тығыҙ аралаша. Кешеләр һеҙҙе белә, хөрмәт итә, тыңлай. Хөрмәтле депутаттар, һеҙҙән был йүнәлеште артабан үҫтереүегеҙҙе һорайым.
Кешеләрҙе инициативалы бюджетлау проекттары тураһында фекер алышыуға һәм тормошҡа ашырыуға әүҙемерәк йәлеп итергә, “Аныҡ эштәр” һәм “Урындағы башланғыстарға булышлыҡ итеү” кеүек проекттарға яңы һулыш өрөргә кәрәк. Шулай уҡ “Башҡорт ихаталары”, “Фельдшер-акушерлыҡ пункттарын төҙөү”, “Подъездарҙы ремонтлау” һәм башҡа проекттарҙы тормошҡа ашырыуҙы контролдә тотоуға күберәк иғтибар бүлегеҙ. Һәр тотонолған бюджет һумы файҙа килтерергә тейеш. Һайлаусыларҙың наказдарын, халыҡтың фекерҙәрен һәм теләктәрен иҫәпкә алып, проекттарҙы һөҙөмтәле тормошҡа ашырыу буйынса тәҡдимдәр көтәбеҙ.
Һеҙҙе ҡатмарлы эҙмә-эҙлекле мәсьәләләрҙе хәл итеүгә федераль коллегаларығыҙҙы – Дәүләт Думаһы депутаттарын йышыраҡ йәлеп итергә саҡырам.
Киләһе йылда беҙгә мөһим һайлау кампанияларын – тәү сиратта, яҙғыһын Рәсәй Президентын һайлауҙы, шулай уҡ көҙгөһөн республика Башлығын, район һәм ҡала советтары депутаттарын һайлауҙы лайыҡлы үткәрергә тура киләсәк. Төп бурысыбыҙ – илде, иҡтисадыбыҙҙы, оборона ҡеүәтен нығытыуға, кешеләрҙең йәшәү сифатын яҡшыртыуға йүнәлтелгән курсты дауам итеү.
Һеҙҙең ҡараштарығыҙҙы, партия һәм сәйәси платформағыҙҙы ихтирам итеүгә ҡарамаҫтан, хәҙер беҙҙә бер партия һәм бер фракция – Рәсәйҙе һәм уның киләсәген һаҡлау партияһы, Башҡортостанды үҫтереү фракцияһы бар, тип иҫәпләйем. Тап һеҙҙең саҡырылышҡа балаларыбыҙ һәм ейәндәребеҙ йәшәйәсәк “Башҡортостан 3.0”-ға  нигеҙ һалырға тура киләсәк.
Яңы саҡырылышҡа уңыштар теләйем!” – тине Башҡортостан Башлығы.
Фото: glavarb.ru",Сәйәсәт һәм хоҡуҡ
Өс вазифалы кеше эшенән бушатылды ,"Башҡортостан Башлығы Радий Хәбиров бөгөн республика Хөкүмәте Премьер-министры урынбаҫары Илшат Тажетдиновты, мәғариф һәм фән министры Айбулат Хажинды һәм Ғәҙәттән тыш хәлдәр буйынса дәүләт комитеты рәйесе Фәрит Ғүмәровты вазифаларынан бушатыу тураһындағы указға ҡул ҡуйҙы. Уларҙың барыһы ла республика Дәүләт Йыйылышы — Ҡоролтай депутаттары итеп һайланыуға бәйле вазифаларынан китә. Төбәк башлығы указдары 4 октябрҙә көсөнә инде.
Фәрит Ғүмәров, Илшат Тажетдинов һәм Айбулат Хажин парламентта “Берҙәм Рәсәй” партияһы фракцияһын күрһәтәсәк. Илшат Тажетдинов кандидатураһы Дәүләт Йыйылышы – Ҡоролтай Рәйесе урынбаҫары вазифаһына тәҡдим ителде. Айбулат Хажиндың – Фән, мәғариф, мәҙәниәт, йәштәр сәйәсәте һәм спорт буйынса парламент комитетын, ә Фәрит Ғүмәровтың Йәмәғәт именлеге, хоҡуҡ тәртибе һәм суд мәсьәләләре буйынса комитетын етәкләүе планлаштырыла.
Шулай уҡ Башҡортостан Башлығы указына ярашлы, республиканың мәғариф һәм фән министрының беренсе урынбаҫары Илдар Мәүлетбирҙин - Башҡортостандың мәғариф һәм фән министры вазифаһын башҡарасаҡ, ә Ғәҙәттән тыш хәлдәр буйынса дәүләт комитеты рәйесе вазифаһын – Кирилл Первов.
Мәғлүм булыуынса, “Берҙәм Рәсәй” Башҡортостандан сенатор итеп Ирек Ялалов урынына Благовещен район хакимиәте башлығы Олег Головты тәҡдим итә. Ошо көндәрҙә район депутаттары уның ваҡытынан алда отставкаға китеүен ҡабул итте һәм башлыҡ урынбаҫары, бизнес-шәриф Анна Карабанованы район хакимиәте башлығы вазифаһын башҡарыусы итеп тәғәйенләне.
Фото: vk.com",Сәйәсәт һәм хоҡуҡ
Ошо ҡатынды эҙләйҙәр,"Башҡортостанда полиция 15 миллион һум самаһы аҡса урлауҙа ғәйепләнгән банк хеҙмәткәрен эҙләү тураһында иғлан итте
Башҡортостан Эске эштәр министрлығы 15 миллион һум самаһы аҡса урлауҙа шиккә алынған 1963 йылғы Тахаутдинова Лилиә Вәғиз ҡыҙын эҙләй. Тикшереү мәғлүмәттәре буйынса, кредит-финанс ойошмаларының береһенең юридик шәхестәргә операция хеҙмәтләндереүе төркөмө етәксеһе банк клиенттарының һәм үҙенең таныштарының аҡсаһын алдаҡ юл менән үҙләштерә.
«27 сентябрҙә Рәсәй Эске эштәр министрлығының Өфө буйынса идаралығының тәфтиш идаралығы айырыуса ҙур күләмдә аҡсаны үҙләштереү йәки тотоноу тураһында енәйәт эше ҡуҙғатты. Банк вәкилдәренең ғаризаһы буйынса үткәрелгән тикшереү барышында юридик шәхестәргә операциялар башҡарыу төркөмө етәксеһе — Өфөлә йәшәүсе 1963 йылғы ҡатындың бер нисә граждандан ҙур сумма аҡса алыуы асыҡланды. Ул аҡсаны килем проценты арттырылған банк проекттарына һалырға вәғәҙә итә, әммә алынған аҡсаны банк кассаһына индермәйенсә үҙләштерә. Әлеге ваҡытта булған мәғлүмәттәр буйынса, дүрт гражданға килтерелгән зыян суммаһы 15 миллион һум самаһы тәшкил итә», — тип хәбәр иттеләр ""Башинформ""ға БР буйынса Эске эштәр министрлығының матбуғат хеҙмәтенән.
Әле енәйәттең сәбәптәре, зыян күреүселәр һаны һәм килтерелгән зыян күләме асыҡлана.
Эҙләнеүсенең билдәләре: 55-60 йәштәрҙә, буйы 170 сантиметр, тығыҙ кәүҙәле, оҙонса йөҙлө, зәңгәр күҙле, тура ҡыҫҡа сәсле. Ҡара-зәңгәр өҫ кейеме, ҡара классик салбар, аҡ күлдәк, ҡара жилет кейгән, үҙе менән көрән төҫтәге сумка йөрөтә.
«Әгәр Лилиә Тахаутдинованың ҡайҙалығын белһәгеҙ, һеҙҙән был хаҡта БР буйынса Эске эштәр министрлығының дежур часы телефоны: 8 (347) 279-39-02, БР буйынса Эске эштәр министрлығының ышаныс телефоны буйынса 8 (347) 279-32-92 йәки яҡындағы полиция бүлексәһенә хәбәр итеүегеҙҙе һорайбыҙ», — тип мөрәжәғәт иттеләр ведомствола граждандарға.
Башинформ. ",Сәйәсәт һәм хоҡуҡ
Ике республика араһында хеҙмәттәшлек нығынасаҡ,"“Абхазия Республикаһы Еңеү һәм Бойондороҡһоҙлоҡ көнөн билдәләй. 30 йыл элек абхаз халҡы азатлыҡ хоҡуғын яҡлай. Был мөһим аҙым дәүләттең үҙаллы үҫешенә һәм халыҡ-ара берләшмәнең тиң хоҡуҡлы ағзаһы сифатында формалашыуына юл аса.
Шул ваҡыттан алып Абхазия Республикаһы ҙур юл үтә, төбәктең төп тармаҡтарында ҙур уңыштарға өлгәшә, һәм беҙҙең ил менән берлектә үҙенең киләсәген уңышлы төҙөүен дауам итә.
Республика Башлығы менән бергә ошо мөһим датаға арналған тантаналы сараларҙа ҡатнашам. Бөтә Башҡортостан һәм Хөкүмәт исеменән ҡояшлы Абхазиянан дуҫтарыбыҙҙы һәм партнерҙарыбыҙҙы ҡотлайым һәм планлы үҫеш һәм сәскә атыу теләйем.
Баш ҡалаларыбыҙ, туғандаш ҡалалар Өфө менән Сухуми араһындағы ара - 2500 саҡрым самаһы, әммә был картала ғына. Ысынлап та, абхаз халҡы беҙгә үҙенең рухы менән бик яҡын, иҡтисади, эшлекле һәм мәҙәни өлкәләрҙәге мөнәсәбәттәребеҙ йылдан-йыл нығыныуы осраҡлы түгел. Һуңғы ваҡытта ғына рәсми визиттар һәм эш осрашыуҙары үтә, улар үҙ-ара сауҙаны һәм инвестицияларҙы алға ебәреүҙә, кооперация бәйләнештәрен нығытыуҙа, эшҡыуарлыҡ берләшмәләренең тура диалогын киңәйтеүҙә ҙур практик роль уйнай.
Уңайлы климатлы, матур тәбиғәтле, ҡыҙыҡлы аш-һыулы һәм үҙенсәлекле традициялы бАбхазияға бөгөн меңәрләгән Рәсәй турисы килә. Республикабыҙҙы шулай уҡ ҡунаҡсыллыҡ өлкәһендәге ҡыҙыҡлы проекттар бәйләй. «Башҡорт-абхаз оҙон ғүмерлелеге» программаһы эшләй башланы, уның сиктәрендә киләһе аҙнала 46 кешенән торған төркөм өсөн танышыу туры ойоштороласаҡ. Сәфәр тамамланғас, унда ҡатнашыусылар менән осрашасаҡбыҙ, сәфәрҙе тикшерәсәкбеҙ һәм проектты артабан тормошҡа ашырыу тураһында ҡарар ҡабул итәсәкбеҙ.
Ике республика араһында тауар әйләнеше әлегә ҙур түгел, әммә уны арттырыу өсөн бөтә мөмкинлектәребеҙ бар. Һәм беҙ ошо йүнәлештә эшләйбеҙ. Экспортты үҫтереүҙең өҫтөнлөклө йүнәлештәре химия сәнәғәте продукцияһы, технологик ҡорамалдар, металдар, төҙөлөш материалдары. Башлыҡтың ҡушыуы буйынса Абхазия Республикаһында Башҡортостандың Сауҙа йортон асыу буйынса әҙерлек эштәре алып барыла.
Тағы ла бер тапҡыр байрам менән!” – тип яҙҙы социаль селтәрҙәге сәхифәһендә Башҡортостан Республикаһы Хөкүмәте Рәйесе Андрей Назаров.",Сәйәсәт һәм хоҡуҡ
Бөгөн Берләшеү көнө билдәләнә,"Бөгөн тәүге тапҡыр ҙур тарихи әһәмиәткә эйә булған ваҡиғаға арналған иҫтәлекле дата – Берләшеү көнө билдәләнә. Теүәл бер йыл элек Рәсәй составына дүрт көньяҡ төбәк – Донецк һәм Луганск халыҡ республикалары, шулай уҡ Херсон һәм Запорожье өлкәләре кире ҡайта. Уларҙың халҡы референдумдарҙа үҙ ихтыярын белдерә.
Башҡортостан менән Новороссияны яҡын, йылы һәм ысын мәғәнәһендә туғанлыҡ мөнәсәбәттәре бәйләй. Беҙҙең дуҫлыҡтың тарихи тамырҙары бар. Тап Донбасс ерендә Миңлеғәле Шайморатов етәкселегендә легендар 112-се Башҡорт кавалерия дивизияһы фашистар менән һуғыша. Ҡурҡыу белмәгән генерал 1943 йылда хәҙерге Луганск янындағы алыштарҙа һәләк була.
Һәм Башҡортостан тәүгеләрҙән булып Луганск Халыҡ Республикаһына ярҙам ҡулы һуҙыуы осраҡлы түгел. Ә Красный Луч ҡалаһы менән күптәнге тарихи бәйләнештәрҙе иҫәпкә алып, килешеүгә ҡул ҡуйыла, уға ярашлы республика уның өҫтөнән шефлыҡ итә.
Бөгөн беҙ эшләгән бурыстар даирәһе бик киң – коммуналь инфраструктураны, энергетика объекттарын тергеҙеү, күп фатирлы йорттарҙы, юлдарҙы һәм магистралдәрҙе капиталь ремонтлау, алдағы ҡышҡы миҙгелгә әҙерлек. Башҡортостан Республикаһының бер Торлаҡ-коммуналь хужалыҡ министрлығына ғына 36 төрлө объект беркетелгән. Социаль учреждениеларға айырыуса ҙур әһәмиәт бирелә – беҙҙең белгестәр Красный Лучта мәктәптәрҙе һәм балалар баҡсаларын тергеҙә. Башҡортостан төҙөүселәре көсө менән шулай уҡ ЛХР-ҙың Петровское ҡалаһында Миңлеғәле Шайморатов исемендәге 22-се мәктәп реконструкцияланды. Яңы төбәктәрҙә йәшәүселәр өсөн даими рәүештә гуманитар ярҙам ебәрелә, төҙөлөш материалдары, медицина препараттары, ҡорамалдар, аҙыҡ-түлек, бөтәһе 38 гумконвой ойошторола.
ДХР, ЛХР, Запорожье һәм Херсон өлкәләренең Рәсәй Федерацияһы менән берләшеү көнө менән илебеҙҙең бөтә халҡын ҡотлайым. Бергәләп бөтә һынауҙарҙы ла еңеп сығырбыҙ, тип ышанам. Яңы субъекттар сәскә атһын, Рәсәйҙең башҡа төбәктәре менән дуҫлыҡ һәм теләктәшлек бәйләнештәрен нығынһын.
Сығанаҡ: https://vk.com/wall555400080_9061",Сәйәсәт һәм хоҡуҡ
Судьяларға маҡтаулы исемдәр тапшырылды,"22 сентябрҙә Башҡортостан Республикаһы Хөкүмәте Премьер-министры Андрей Назаров Башҡортостан Республикаһы Юғары Судының 100 йыллығына арналған тантаналы сарала ҡатнашты.
Андрей Назаров үҙенең ҡотлау телмәрендә берҙәм суд практикаһын формалаштырыуҙа Башҡортостан Юғары Судының төп ролен, уның төп, мөһим суд реформаларын алға этәреүҙә әүҙем ҡатнашыуын билдәләне.
Республика фемидаһының төп учреждениеһы тарихында республика һәм ил осраған бөтә ваҡиғалар сағылыш тапҡан, тип билдәләне Премьер-министр. Мәҫәлән, XVII быуат аҙағында батша Рәсәйенең уставтары һәм шәриғәт закондары нигеҙендә эшләгән административ һәм суд власының уникаль симбиозы барлыҡҡа килә. XVIII быуат башында ғына 1782 йылғы батша указына ярашлы енәйәт һәм гражданлыҡ судтары палаталары булдырыла.
1923 йылда нигеҙ һалынғандан алып БАССР-ҙың Юғары Суды ҡатмарлы сәйәси һәм тарихи шарттарҙа дәүләт төҙөлөшө процестарында әүҙем ҡатнаша. Ә Бөйөк Ватан һуғышы башланыу менән судьялар корпусының күпселек өлөшө мантияларын гимнастеркаларға алмаштыра.
– Шундайҙарҙың береһе Батырлыҡ һәм ҡаһарманлыҡ өсөн миҙалдар һәм ордендар менән бүләкләнгән Шакир Ҡазыхан улы Вәхитов була. Һуңынан ул 27 йыл дауамында Юғары Судҡа етәкселек итә. Тап элекке фронтовиктар суд системаһына намыҫһыҙлыҡҡа һәм ике йөҙлөлөккә түҙеп торғоһоҙ рух, тормош ғәҙеллегенә ҡаршы көрәш тойғоһо индерҙе, - тип һыҙыҡ өҫтөнә алды Андрей Назаров.
Хөкүмәт Рәйесе 90-сы йылдар башында хоҡуҡи системаны үҙгәртеүҙең ҡатмарлы осорон иҫкә төшөрҙө, ул саҡта судья һөнәре юридик оҫталыҡ һәм тәжрибә генә түгел, ә юғары әхлаҡи сифаттар, закон рухына эйәреү һәләтен талап итте. Башҡортостандың Юғары Суды процессуаль ҡануниәтте формалаштырыуҙың ҡатмарлы этабының турбулентлығын уңышлы үтеп сыҡты, тип билдәләне ул.
– Юғары Суд органында ҡаралған эштәр һаны йыл һайын бер нисә меңгә арта. Сағыштырыу өсөн: 2020 йылда 26 350 эш һәм 2023 йылдың I ярты йыллығында ғына 15 193 эш. Был мәғлүмәттәр республика халҡының судтарға ышаныс кимәле юғары булыуын күрһәтә. Беҙҙә үҙ бурысына һәм фемидаға хеҙмәт итеүгә тоғро профессионалдарҙан торған көслө судьялар корпусы барлыҡҡа килде. Һеҙ бөтә ғүмерегеҙҙе закон һәм ғәҙеллек тантанаһына бағышланығыҙ. Ошоноң арҡаһында Башҡортостан ғәҙәттәгесә ғәҙеллек сифаты буйынса Рәсәйҙең иң яҡшы төбәктәре иҫәбенә инә, — тине Премьер-министр.
Андрей Назаров граждандарҙың социаль яҡланмаған категорияларын яҡлауҙы тәьмин итеүҙә һәм махсус хәрби операцияла ҡатнашыусылар менән бәйле мәсьәләләрҙе хәл итеүҙә судтың ҡаҙаныштарын айырыуса билдәләне.
Сара йомғаҡтары буйынса Башҡортостан Хөкүмәте Премьер-министры тармаҡтың иң яҡшы вәкилдәрен дәүләт һәм ведомство наградалары менән бүләкләне.
Башҡортостан Республикаһы Башлығы указы менән Башҡортостан Республикаһында Суд департаменты идаралығы начальнигы Фәрит Хәмит улы Фазыловҡа Салауат Юлаев ордены тапшырылды.
Бер төркөм Башҡортостан Республикаһы Юғары Суды судьяларына – Наталья Александровна Александроваға,  Василий Владиславович Белоярцевҡа, Асҡар Абдулнасир улы Дашкинға, Фәйез Фәрүәз улы Ҡасҡынбаевҡа,  Зәлиә Ғарфетдин ҡыҙы Латиповаға, Зөлфиә Әлтәф ҡыҙы Нәүширбановаға “Башҡортостан Республикаһының атҡаҙанған юрисы"" тигән маҡтаулы исем бирелде.
Шулай уҡ Башҡортостан Юғары Судының отставкалағы судьяларына – Галина Федоровна Васильеваға, Марина Юрьевна Хомечкоға, Дөйөм юрисдикциялы алтынсы кассация суды судьяһы  Зәкәриә Әнүәр улы Ваһаповҡа, Өфө ҡалаһының Совет район суды рәйесе Рөстәм Рәйес улы Ғәйнетдиновҡа, Өфө ҡалаһының Совет район судының отставкалағы рәйесе Азат Зәки улы Муллануровҡа “Башҡортостан Республикаһының атҡаҙанған юрисы"" тигән маҡтаулы исем бирелде.
Башҡортостан Республикаһы Хөкүмәте бойороғо менән суд системаһын үҫтереүгә ҙур өлөш индергәне, ғәҙеллекте нығытыуға булышлыҡ иткәне һәм Башҡортостан Республикаһы Юғары Судының 100 йыллыҡ юбилейын байрам итеүгә бәйле Башҡортостан Республикаһы Хөкүмәтенең Почет грамотаһы менән Рәсәй Федерацияһы Юғары Суды ҡарамағындағы Суд департаментының генераль директоры урынбаҫары Юрий Михайлович Органов, Рәсәй Федерацияһы Юғары Суды судьяһы Александр Сергеевич-Червоткин бүләкләнде.
Фото: http://vs.bkr.sudrf.ru",Сәйәсәт һәм хоҡуҡ
Ярҙам саралары 37-гә етте,"Башҡортостанда махсус хәрби оперцияла ҡатнашыусыларға һәм уларҙың ғаилә ағзаларына республика яңы ярҙам саралары ҡабул итте. Хәҙер Башҡортостан Башлығы Радий Хәбировтың бойороғо буйынса ғәмәлдәге саралар исемлеге 37-гә тиклем арттырылды.
Был яңы ярҙам саралары исемлеге:
– коммуналь хеҙмәттәр өсөн түләү ваҡытында түләнмәгән осраҡта пеняларҙан азат итеү;
– гранттар алыуҙа эшмәкәрлектең план күрһәткестәренә өлгәшмәгән өсөн яуаплылыҡтан азат итеү;
– “Башҡортостан Республикаһының Ауыл биләмәләрен комплекслы үҫтереү"" программаһында ҡатнашыусыларға торлаҡ шарттарын яҡшыртыуға социаль түләүҙәр биреү;
– балаларҙы йәшәү урынына иң яҡын балалар баҡсаларына күсереүгә өҫтөнлөк биреү;
– физкультура-спорт ойошмаларына беренсе сиратта ҡабул итеү хоҡуғын биреү;
– мәҙәниәт һәм күңел асыу өлкәһендәге ойошмаларға льготалы йөрөү хоҡуғын биреү.
Махсус хәрби операцияла ҡатнашыусыларҙың ғаилә ағзаларына түбәндәгеләр ҡарай:
– уның менән теркәлгән никахта торған ир (ҡатын);
– эшкә яраҡһыҙ йәштәге (уллыҡҡа алыусылар) ата-әсәләре;
– эшкә яраҡһыҙ йәштәге олатай һәм (йәки) өләсәй, әгәр улар уны ата-әсәһе булмау сәбәпле өс йылдан кәм булмаған ваҡыт тәрбиәләгән һәм (йәки) аҫраған булһа;
– эшкә яраҡһыҙ йәштәге үгәй ата һәм (йәки) үгәй әсә, әгәр улар уны биш йылдан кәм булмаған ваҡыт тәрбиәләһә һәм (йәки) аҫраһа;
– бәлиғ булмаған балалар,
– 18 йәшкә тиклем инвалид булып ҡалған18 йәштән өлкән балалар;
– белем биреү ойошмаларында көндөҙгө бүлектә уҡыған 23 йәшкә тиклемге балалар.
Тейешле документты республиканың Ғаилә, хеҙмәт Һәм халыҡты социаль яҡлау министрлығында әҙерләгәндәр (https://t.me/mintrud_rb), (https://t.me/mintrud_rb), шулай уның менән рәсми хоҡуҡи мәғлүмәт интернет-порталында ҡарарға мөмкин (https://npa.bashkortostan.ru/39761/).
Фото сығанағы: Башҡорт батальоны.",Сәйәсәт һәм хоҡуҡ
Махсус хәрби операцияла ҡатнашҡандарға төҙөлөш ағасы биреләме?,"Республиканың Урман хужалығы министрлығы тәҡдиме менән махсус хәрби операцияла ҡатнашыусыларҙың ғаиләләренә ярҙам күрһәтеү маҡсатында “Башҡортостан Республикаһында урман мөнәсәбәттәрен көйләү тураһында”ғы законға үҙгәрештәр индерелде.
Мәҫәлән, махсус хәрби операцияла ҡатнашыусыларҙың ғаиләләренә, шәхси йорттарҙы һәм башҡа йорт ҡаралтыларын йылытыу өсөн социаль ярҙам күрһәтеүгә йүнәлтелгән ҡабул ителгән Законға ярашлы, Донецк Халыҡ Республикаһы, Луганск Халыҡ Республикаһы, Херсон һәм Запорожье өлкәләре, Украина биләмәләрендә үткәрелгән махсус хәрби операцияла ҡатнашҡан Башҡортостан Республикаһы граждандарының ғаиләләренә һәм Башҡортостан Республикаһынан һәләк булған (үлгән) граждандарҙың ғаиләләренә түләү килешеү буйынса 0,1 түбәнәйтеү коэффициенты менән льготалы ставка буйынса билдәләнә.
Шулай уҡ тол ҡатындар йәки ата-әсәләр, һәләк булған яугирҙарҙы уллыҡҡа алыусылар, торлаҡ төҙөү йәки шәхси ярҙамсы хужалыҡ алып барыу өсөн тораҡ пункттарҙа ер участкалары булғандар, үҙ ихтыяждары өсөн ағас әҙерләүҙә өҫтөнлөклө хоҡуҡҡа эйә.
Иҫегеҙгә төшөрәбеҙ, ғәмәлдәге ҡануниәткә ярашлы, 25 йылға бер тапҡыр 110 кубометрға тиклем төҙөлөшкә ағас алырға мөмкин. Торлаҡ йортто ремонтлауға биш йылға бер тапҡыр 25 кубометрға тиклем ағас ҡаралған. Йорт яны ҡоролмаларын төҙөүгә - биш йылға бер тапҡыр 50 кубометрға тиклем.
Халыҡтың уңайлы булһын өсөн Башҡортостан Урман хужалығы министрлығы сайтында түбәндәге һылтанма буйынса үҙ ихтыяждары өсөн ағас әҙерләү тәртибе һәм ғариза биреү формаһы урынлаштырылған: https://forest.bashkortostan.ru/documents/active/15810/, шулай уҡ, һылтанма буйынса үтеп, ведомство ҡарамағындағы ойошмаларҙың адрестары менән танышырға мөмкин: https://forest.bashkortostan.ru/about/suborg/?nav-suborg=page-4
Тағы бер тапҡыр иҫегеҙгә төшөрәбеҙ, үҙ ихтыяждарына ағас алыуға сиратҡа тороу өсөн, уны әҙерләү уңайлы булған урмансылыҡҡа ғариза менән мөрәжәғәт итергә тейештәр. Ғаризаны Күп функциялы үҙәк, республика дәүләт хеҙмәттәре порталы аша бирергә мөмкин: https://gosuslugi.bashkortostan.ru/# / йәки берҙәм дәүләт хеҙмәттәре порталы https://www.gosuslugi.ru/600230/1/form
Ғаризаға шәхесте раҫлаусы документтың күсермәһе; ИНН күсермәһе; ғариза биреүсенең һәм уның ғаилә ағзаларының йәшәгән йәки йәшәгән урыны буйынса теркәлеүен раҫлаусы документтарҙың күсермәһе; Рәсәй федерацияһы Оборона министрлығының (Башҡортостан Республикаһы Хәрби комиссариатының) махсус хәрби операцияла ҡатнашыуын раҫлаусы белешмә (мәғлүмәт) ҡушып бирелә.
Фото һәм мәғлүмәт сығанағы: forest.bashkortostan.ru",Сәйәсәт һәм хоҡуҡ
"""Беҙгә депутаттарҙың, халҡыбыҙҙың хөрмәтен һәм ышанысын яулаған кеше кәрәк""","Өфөлә “Берҙәм Рәсәй” Бөтә Рәсәй сәйәси партияһының Башҡортостан төбәк бүлексәһе конференцияһының икенсе этабы үтте. Унда бөтә республиканан 200-гә яҡын делегат - урындағы бүлексә вәкилдәре, Башҡортостан Дәүләт Йыйылышы -Ҡоролтайҙың етенсе саҡырылыш депутаттары, партияның төбәк башҡарма комитеты ағзалары, шул иҫәптән “Берҙәм Рәсәй”ҙең төбәк бүлексәһе секретары, Башҡортостан Башлығы Радий Хәбиров, партияның төбәк бүлексәһе секретары урынбаҫары, Дәүләт Йыйылышы – Ҡоролтай Рәйесе Константин Толкачев, партияның Волга буйы төбәк-ара координация советы етәксеһе урынбаҫары, Башҡортостанда һайлауҙарҙа “Берҙәм Рәсәй”ҙең вәкиле, Дәүләт Думаһы депутаты Олег Димов, партияның төбәк башҡарма комитеты етәксеһе Руслан Насретдинов ҡатнашты.
Конференцияның көн тәртибендә ике мәсьәлә ҡаралды: Башҡортостан Республикаһының етенсе саҡырылыш Дәүләт Йыйылышы – Ҡоролтай депутаттарын һайлау йомғаҡтары һәм етенсе саҡырылыш Дәүләт Йыйылышы - Ҡоролтай Рәйесе вазифаһына кандидатура тураһында.
Конференцияла ҡатнашыусыларҙы Радий Хәбиров сәләмләне. Ул, Дәүләт Йыйылышы – Ҡоролтайға һайлауҙарҙа “Берҙәм Рәсәй” һайлаусыларҙың 68,9 процент тауышын алып, ышаныслы еңеү яуланы, тип билдәләне.
– Һис шикһеҙ, был юғары һөҙөмтә. Шуныһы мөһим, ул үткән һайлауҙар менән сағыштырғанда юғарыраҡ, был партиябыҙҙың эш динамикаһын күрһәтә. Барыбыҙҙы ла ошо ышаныслы еңеү менән ҡотлайым! Был еңеүҙең сәбәбе яҡшы аңлашыла. Партиябыҙҙың бөтә элекке эш осоро ҡатмарлы ваҡытҡа тура килде: ковид, махсус хәрби операция, санкция баҫымы. Был ваҡыт эсендә партия кешеләр менән бергә булды, уларға ғәмәлдә ярҙам күрһәтте. Кешеләр быны күрҙе һәм белә. Был беҙҙең төбәк бүлексәһенең, тиҫтәләрсә мең партия ағзаларының ҙур хеҙмәте, улар ошо һөҙөмтәгә килтерҙе. Ул беҙгә алдағы биш йылда республика менән ышаныслы идара итеү мөмкинлеген бирә. Иң яҡшы һүҙҙәр – Дәүләт Йыйылышы – Ҡоролтайҙың элекке составы адресына. Ҡатмарлы ҡарарҙар ҡабул итергә кәрәк булған осорҙа беҙ уларҙы бергә эшләнек. Киләсәктә лә шулай булырына ышанам. Әммә һайлауҙар үтте, һәм беҙ биргән вәғәҙәләр ҙә үтәлергә тейеш. Алда хәл итеү талап иткән мәсьәләләр күп, әммә эшмәкәрлектең алдағы осоро ҡатмарлы шарттарҙа ла быны эшләй алыуыбыҙҙы күрһәтте, - тип билдәләне ул.
Радий Хәбиров Башҡортостан Дәүләт Йыйылышы – Ҡорлтай Рәйесе вазифаһына Константин Толкачевты тәҡдим итте.
– Был төплө ҡарар. Мин Константин Борисовичҡа был вазифала эшләүҙе һорап мөрәжәғәт иттем. Төрлө мәнфәғәттәрҙе яҡлаған ҙур Дәүләт Йыйылышы – Ҡоролтай башында беҙгә депутаттарҙың, халҡыбыҙҙың хөрмәтен һәм ышанысын яулаған кеше кәрәк. Константин Борисович – аҡыллы һәм көслө етәксе, ул Дәүләт Йыйылышы – Ҡоролтайҙың яйға һалынған эшен ойошторор, тип ышанам, - тине Радий Хәбиров.
Конференция делегаттарын һайлауҙа еңеүҙәре менән ҡотлаған “Берҙәм Рәсәй”ҙең Генераль советы секретары Андрей Турчактың сәләмләүен Олег Димов уҡып ишеттерҙе.
""Был Радий Хәбиров етәкселегендәге партиябыҙҙың бөтә командаһының яйға һалынған эше һөҙөмтәһендә мөмкин булды. Республика халҡы партиябыҙҙың халыҡ программаһын тормошҡа ашырыуҙы лайыҡлы баһаланы һәм вәкилдәребеҙгә яңы биш йыллыҡ мөҙҙәткә ышаныс мандаты бирҙе. Һуңғы өс йылда ғына төбәктә 11 ҙур медицина объекты, 258 фельдшер-акушерлыҡ пункты төҙөлгән. ""Яңы мәктәп"" партия проекты сиктәрендә былтыр республикала 63 мәктәп капиталь ремонтланған, 5500 урынлыҡ биш мәктәп төҙөлгән, дүрт балалар баҡсаһы файҙаланыуға тапшырылған һәм мәктәпкәсә учреждениеларҙың 100 процентын тәьмин итеү бурысы ваҡытынан алда үтәлгән. Һайлау һөҙөмтәһе –ул республика халҡының үҙ депутаттарына йөкмәткән яуаплылығы. Был ышанысты аҡлау мөһим, – тиелә ҡотлауҙа.
Олег Димов Радий Хәбировҡа берлектәге эше өсөн рәхмәт әйтте.
– Һайлау кампанияһының башынан уҡ республика командаһының нисек эшләүен, Радий Фәрит улының был һайлауҙарҙа партияны ни тиклем ышаныслы алып барыуын күрҙем. Үҙемдән һеҙҙе шәхсән ҡотлайым, барығыҙға ла уңыштар теләйем. Еңеү өсөн рәхмәт, – тине Олег Димов.
Дәүләт Йыйылышы – Ҡоролтай Рәйесе вазифаһына кандидаттар альтернатив нигеҙҙә тәҡдим ителде. Конференция делегаты, Дәүләт Йыйылышы - Ҡоролтай депутаты Рөстәм Ахунов был вазифаға Башҡортостандың Ғәҙәттән тыш хәлдәр буйынса дәүләт комитеты рәйесе, парламентҡа депутат итеп һайланған Фәрит Ғүмәровтың кандидатураһын тәҡдим итте.
Йәшерен тауыш биреү йомғаҡтары буйынса, конференция делегаттары күпселек тауыш менән Константин Толкачев кандидатураһын хупланы. Хәҙер етенсе саҡырылыш Дәүләт Йыйылышы – Ҡоролтайға “Берҙәм Рәсәй” фракцияһы уны депутат корпусын раҫлау өсөн тәҡдим итәсәк. Константин Толкачев депутаттарға күрһәткән ышаныстары өсөн рәхмәт әйтте.
Рөстәм Ахунов тауыш биреү һөҙөмтәһенә ҡарата фекере менән уртаҡлашып, “Константин Толкачевтың тәжрибәһе һәм аҡыллылығы еңде” тине.
""Радий Фәрит улы Константин Толкачев етәкләгән алтынсы саҡырылыш Дәүләт Йыйылышы – Ҡоролтай эшен юғары баһаланы. Һайланған траектория дауам итер тип ышанам, һәм беҙ кешеләр мәнфәғәте өсөн етди һәм ҙур мәсьәләләрҙе хәл итербеҙ», – тип аңлатты Рөстәм Ахунов.
Бынан тыш, конференция сиктәрендә күп йыллыҡ хеҙмәте һәм партия төҙөлөшөндә уңыштары өсөн партияның әүҙем ағзаларын “20 йыл ""Берҙәм Рәсәй” иҫтәлекле миҙалдары менән бүләкләү тантанаһы үтте.
Фото: Башҡортостан Башлығының матбуғат хеҙмәтенән.",Сәйәсәт һәм хоҡуҡ
Дүрт округта үҙҙәрен үҙҙәре күрһәткән кандидаттар еңеүгә өлгәшкән,"Дәүләт Йыйылышы - Ҡоролтай депутаттар һайлау йомғаҡтары буйынса республика Үҙәк һайлау комиссияһы ултырышы үтте.
Башҡортостан Республикаһының етенсе саҡырылыш Дәүләт Йыйылышы – Ҡоролтай депутаттарын һайлау һөҙөмтәләрен Башҡортостандың Үҙәк һайлау комиссияһы рәйесе Илона Макаренко иғлан итте.
Йомғаҡ яһар алдынан комиссия ағзалары Башҡортостандың Үҙәк һайлау комиссияһы рәйесе урынбаҫары Марат Ғәҙеловтың Башҡортостан Республикаһының етенсе саҡырылыш Дәүләт Йыйылышы – Ҡоролтай депутаттарын һайлау буйынса үҙәк һайлау комиссияһына килгән мөрәжәғәттәр тураһында мәғлүмәтен тыңланы һәм иғтибарға алды.
Ултырыштың көн тәртибенең икенсе мәсьәләһе буйынса Башҡортостандың Үҙәк һайлау комиссияһы рәйесе Илона Макаренко сығыш яһаны. Берҙәм республика округы буйынса депутаттар һайлау үткәрелгән һәм ғәмәлдә тип танылды.
Кандидаттар исемлегенең һәр береһе алған һайлаусыларҙың тауыштары түбәндәгесә бүленгән:
Рәсәй Федерацияһының Коммунистар партияһы – 180 696 (11,71 процент);
“Ғәҙел Рәсәй – Патриоттар – Хәҡиҡәт өсөн” социалистик сәйәси партияһы – 114 056 (7,39 процент);
“Яңы кешеләр” сәйәси партияһы – 52 688 (3,41%);
Рәсәйҙең Либераль-демократик партияһы – 119 373 (7,73 процент);
“Берҙәм Рәсәй” Бөтә Рәсәй сәйәси партияһы – 1 063 631 (68,92 процент).
Һөҙөмтәлә берҙәм округ буйынса тауыш биреү һөҙөмтәһендә сәйәси партиялар алған мандаттар һаны:
Рәсәй Федерацияһының Коммунистар партияһы – алты;
“Ғәҙел Рәсәй – Патриоттар – Хәҡиҡәт өсөн” социалистик сәйәси партияһы – дүрт;
Рәсәйҙең Либераль-демократик партияһы – дүрт;
“Берҙәм Рәсәй” Бөтә Рәсәй сәйәси партияһы – 41.
Артабан Илона Макаренко етенсе саҡырылыш Дәүләт Йыйылышы – Ҡоролтайға депутаттар һайлау буйынса һайлау кампанияһының дөйөм йомғаҡтарын иғлан итте. Берҙәм республика округы һәм 55 бер мандатлы округ буйынса депутаттар һайлау үткәрелгән һәм ғәмәлдә тип таныла, 110 депутат һайлана: 55 берҙәм республика округы буйынса, 55 бер мандатлы округтар буйынса.
Бер мандатлы округтар буйынса биш партия вәкилдәре еңеү яулай. Был дүрт Дума партияһы:”Берҙәм Рәсәй” – 46, Рәсәй Федерацияһының Коммунистар партияһы – ике, “Ғәҙел Рәсәй – Патриоттар – Хәҡиҡәт өсөн” социалистик сәйәси партияһы – бер, “Яңы кешеләр” партияһы – бер,  Рәсәй “Йәшелдәр” экологик партияһы – бер. Бынан тыш дүрт округта үҙҙәрен үҙҙәре күрһәткән кандидаттар еңеүгә өлгәшкән.
Мәғлүмәт һәм фото сығанағы: cikrb.ru",Сәйәсәт һәм хоҡуҡ
Хәрбиҙәрҙең пенсияһы һаҡланасаҡ ,"Рәсәй Президенты Владимир Путин махсус хәрби операцияла ҡатнашҡан хәрби пенсионерҙарҙың пенсияһын тулыһынса түләү тураһында указға ҡул ҡуйҙы.
Был указға ярашлы, хәҙер хәрби пенсионерҙар һәм тәртип һаҡлау органдары хеҙмәткәрҙәре махсус хәрби операцияла ҡатнашыу тураһында контракт төҙөһә лә, төп түләүҙәрҙән тыш пенсия аласаҡ. Быға тиклем ташламалы стажы буйынса пенсияға киткән хәрби хеҙмәткәр кире хәрби хеҙмәт буйынса контракт төҙөһә, уның пенсияһы туҡтатыла ине.
Фото: Башҡортостан Башлығының матбуғат хеҙмәте.",Сәйәсәт һәм хоҡуҡ
Егет ике сараны ла иғтибарынан ситтә ҡалдырмаған,"10 сентябрҙә Рәсәйҙә яугир-танкистар һөнәри байрамын билдәләй. Был көндө танкистар сәйәси ваҡиғанан да ситтә ҡалмаған. Мәҫәлән, Әлшәй районының Сураҡай ауылынан Ғәзим Ғаяз улы ике байрамды бер итеп ҡушып, һайлау участкаһына хәрби кейемдә һәм танкистарҙың флагын тотоп килеп, тауыш биргән.
2016-2018 йылдарҙа ул Сыбаркүл ҡалаһында 90-сы танк дивизияһында хеҙмәт итә. Үҙен хөрмәт иткән яугир-танкист булараҡ, ул танк ғәскәрҙәрендә хеҙмәт иткән һәр кем өсөн изге байрамды билдәләп, хеҙмәттәштәрен ҡотлай. Шулай уҡ һайлауҙы ла ҡалдырмай. Йәғни егет ике ҡуяндың ҡойроғон тотҡан.
Автор: Фанүзә Сәләмова, ""Альшеевские вести"" гәзите.",Сәйәсәт һәм хоҡуҡ
"""Барыһына ла рәхмәт!"" ","11 сентябрҙә Башҡортостан Башлығы Радий Хәбиров уҙғарған оператив кәңәшмәлә Берҙәм тауыш биреү көнө йомғаҡтары тикшерелде. Был хаҡта тулыраҡ төбәк Үҙәк һайлау комиссияһы рәйесе Илона Макаренко һөйләне.
10 сентябрҙә республикала Башҡортостан Дәүләт Йыйылышы - Ҡоролтай, шулай уҡ ауыл биләмәләре депутаттарын һайлау уҙҙы, тип хәбәр итте ул. Һайлауға килеү 51,82 процент тәшкил иткән.
Һайлау буйынса бюллетендәрҙең 97 процентын эшкәртеү йомғаҡтары буйынса “Берҙәм Рәсәй” – 68,96 процент, Рәсәй Федерацияһының Коммунистар партияһы – 11,68 процент, Рәсәйҙең Либераль-демократик партияһы – 7,77 процент, “Ғәҙел Рәсәй – дөрөҫлөк өсөн” – 7,35 процент, “Яңы кешеләр” 3,4 процент алды. Бер мандатлы округтар буйынса “Берҙәм Рәсәй” - 46, КПРФ - 2, “Ғәҙел Рәсәй - дөрөҫлөк өсөн” - 1, “Яңы кешеләр” - 1, “Йәшелдәр” - 1 һәм үҙҙәрен үҙҙәре күрһәтеүселәр 4 мандат алды.
Үткән һайлауҙар 2023 йылдың төп сәйәси ваҡиғаһы булды, тип билдәләне Башҡортостан Башлығы.
– Беҙ башҡарырға тейеш беренсе нәмә – ул тауыш биреүҙә ҡатнашҡан Башҡортостан халҡына рәхмәт әйтеү. Шул уҡ ваҡытта беҙ башҡа сәйәси көстәр өсөн тауыш биргән һәр кешегә рәхмәт белдерәбеҙ. Төбәк бүлексәһе секретары булыуымды һәм “Берҙәм Рәсәй”ҙән булыуымды беләһегеҙ. Әммә беҙ һайлауға килгән кешеләргә, уларҙың кемде һайлауына ҡарамаҫтан, рәхмәт белдерәбеҙ. Был бик дөрөҫ.
Икенсеһе. Халыҡтың 50 проценттан ашыуы тауыш бирергә килгән. Ғәҙәттәгесә, электораль традиция буйынса тауыш биреүҙең юғары кимәле ауыл райондарында билдәләнә. Әммә шул уҡ ваҡытта ҙур ҡалалар ҙа әүҙем ҡатнашты тип әйтә алам. Парламентыбыҙҙың йәмғиәтебеҙҙең структураһын мөмкин тиклем сағылдырыуы беҙҙең өсөн бик мөһим, – тине ул.
Радий Фәрит улы һайлау һөҙөмтәләре буйынса ла фекерен әйтте.
– Бында “Берҙәм Рәсәй”ҙең еңеп сығыуы аңлашыла. Кем һәм нисек ҡатнашыуы тураһында фекер йөрөтөү минең эшем түгел. Был эште политологтар башҡарасаҡ. Шуны әйтә алам: “Берҙәм Рәсәй” кешеләр күҙенә ғәҙел ҡарай ала, сөнки ул бөтә ҡатмарлы осорҙа ла кешеләр эргәһендә булды. Улар – “Берҙәм Рәсәй”ҙең ирекмәнлеге, МХО-ла ҡатнашыусыларға ярҙам, коронавирусҡа ҡаршы көрәштә мохтаждарға ярҙам итеү. Был тауыш биреүҙә лә сағылды, – тине ул. – Мин, һис шикһеҙ, һайлау кампанияһында ҡатнашҡан барлыҡ сәйәси көстәргә, сәйәси партияларға рәхмәт белдерәм. Һәр һайлауҙың конфликт һәм ауыр конкуренция булыуына ҡарамаҫтан, барыһы ла аҡыллы ҡараш һәм сәйәси грамоталылыҡ йәһәтенән юғары кимәлдә булыуын күрһәтте. Бының өсөн ҙур рәхмәт.
Радий Фәрит улы белдереүенсә, ул парламентта партияларҙың киң спектры тәҡдим ителеүенә шат.
– Һис шикһеҙ, был Рәсәй Федерацияһында көстәрҙең дөйөм сәйәси ҡуйылышын сағылдыра. Бөтә парламент партиялары ла республиканың Дәүләт Йыйылышы – Ҡоролтайҙа тәҡдим ителгән. Һайланған бөтә депутаттарға ла уңыштар теләйбеҙ. Беҙҙә 50 проценттан ашыуға яңыртылыу хаҡында әйткәйнем инде. Байтаҡ сағыу ҡыҙыҡлы кешеләр барлыҡҡа килде. Яңы саҡырылыш Башҡортостан Республикаһы Ҡоролтайының беренсе ултырышы 2023 йылдың 5 октябрендә була, тигән документҡа ҡул ҡуйҙым, – тине ул.
Етәксе бөтә һайлау комиссиялары системаһына һәм Үҙәк һайлау комиссияһына, уның етәксеһенә, бөтә структураларға, хакимиәт башлыҡтарына рәхмәт әйтте.
Фото: Башҡортостан Башлығы сайты. ",Сәйәсәт һәм хоҡуҡ
" Күпселек тауышты ""Берҙәм Рәсәй"" йыйған","10 сентябрҙә республиканың ижтимағи-сәйәси тормошонда мөһим көн булды – Башҡортостан халҡы Дәүләт Йыйылышы – Ҡоролтайға һәм урындағы үҙидаралыҡтың вәкәләтле органдарына депутаттар һайланы. Берҙәм тауыш биреүҙә республика халҡы әүҙемлек күрһәтте һәм республиканың киләсәге өсөн үҙ өлөшөн индерҙе.
11 сентябрҙә Башҡортостандың Үҙәк һайлау комиссияһы рәйесе Илона Макаренко 2023 йылдың 10 сентябрендә Башҡортостан Республикаһы Дәүләт Йыйылышы-Ҡоролтай депутаттарын һайлауҙа тауыш биреүҙең яҡынса йомғаҡтары менән таныштырҙы.  
– Берҙәм тауыш биреү көнөндә Башҡортостан Республикаһында Башҡортостан Республикаһының етенсе саҡырылыш Дәүләт Йыйылышы – Ҡоролтай депутаттарын һайлау һәм урындағы һайлауҙар үтте, бөтәһе 778 һайлау кампанияһы. Дәүләт Йыйылышы – Ҡоролтайға һайлауҙа кандидаттар биш партиянан сығыш яһаны. Был парламент партиялары: “Берҙәм Рәсәй”, ЛДПР, Рәсәйҙең Либераль-демократик партияһы, “Яңы кешеләр”, Ғәҙел Рәсәй – Патриоттар – Хәҡиҡәт өсөн, Рәсәй Федерацияһының Коммунистар партияһы.
Улар берҙәм округ һәм бер мандатлы округтар буйынса кандидаттар тәҡдим итте. Тағы ла ике кандидат бер мандатлы округтарҙа “Йәшелдәр” Рәсәй экологик партияһы һәм “Родина” партияһынан сығыш яһаны. Дөйөм алғанда, Дәүләт Йыйылышы – Ҡоролтайға һайлауҙа 110 мандатҡа ете партиянан 844 кандидат һәм үҙ-үҙен күрһәтеүсе дәғүә итте. Урындағы үҙидара органдарына һайлауҙарҙа 7 025 мандатҡа 14 меңдән ашыу кандидат теркәлде. Улар биш парламент партияһын, шулай уҡ “Йәшелдәр” Рәсәй экологик партияһын, Пенсионерҙар партияһын, “Граждандар Платформаһы” партияһын күрһәтте. Бөтә кимәлдәге һайлауҙарҙа бөтәһе туғыҙ партия ҡатнашты, – тине Илона Макаренко.
Республика Үҙәк һайлау комиссияһының Мәғлүмәт үҙәге мәғлүмәттәре буйынса, 2023 йылдың 11 сентябрендә иртәнге сәғәт 10-ға ҡарата берҙәм округ буйынса Дәүләт Йыйылышы – Ҡоролтай депутаттарын һайлауҙа протоколдарҙың 94,90 проценты эшкәртелгән. Яҡынса мәғлүмәттәр буйынса, һайлаусыларҙың 52,48 проценты тауыш биреүҙә ҡатнаша. Илона Макаренко әйтеүенсә, етенсе саҡырылыш Дәүләт Йыйылышы – Ҡоролтай депутаттарын һайлауҙа тауыш биреү 49,08 процент тәшкил иткән.
10 сентябргә ҡарата мәғлүмәттәр буйынса иң юғары күрһәткестәр Тәтешле, Благовар, Баҡалы, Балтас, Благовар, Ейәнсура райондарында, Сибай, Стәрлетамаҡ, Салауат, Октябрьский ҡалаларында билдәләнгән. Өфө ҡалаһында һайлаусыларҙың күбеһе Дим һәм Орджоникидзе райондарындағы участкаларҙа булған.
Эшкәртелгән протоколдар һөҙөмтәләре буйынса сәйәси партиялар киҫегендә һайлаусыларҙың тауыштары түбәндәгесә бүленгән:
“Берҙәм Рәсәй” – 69,11 процент, КПРФ – 11,65 процент, ЛДПР – 7,74 прцент, Ғәҙел Рәсәй хәҡиҡәт өсөн – 7, 31 процент,  “Яңы кешеләр” – 3,37 процент.
Тауыш биреү барышын күҙәтеүселәр күҙәтте. Территориаль һәм участка һайлау комиссияларында бөтәһе 14 121 күҙәтеүсе булған, шуларҙың 65-е – территориаль һайлау комиссияһында. Иң күп күҙәтеүселәрҙе сәйәси партиялар тәғәйенләгән – 7 572, йәмәғәт контроле субъекттарынан һайлауҙы – 5 050, кандидаттарҙан  – 1 500 кеше күҙәтеү алып барҙы.
Күҙәтеүселәрҙән тыш, тауыш биреү барышын киң мәғлүмәт саралары вәкилдәре күҙәтә, һайлау участкаларында 75 киң мәғлүмәт сараһы редакцияһынан – 215 кеше.
Һайлау кампанияһының башынан алып бөгөнгө көнгә тиклем Үҙәк һайлау комиссияһының телефон “ҡыҙыу линияһы” эшләй. “Ҡыҙыу линия”ға бөтәһе 321 мөрәжәғәт килгән, шул иҫәптән 280-е – Дәүләт Йыйылышы – Ҡоролтайға һайлау буйынса, 41-е – урындағы үҙидараның вәкиллекле органдарына һайлау буйынса. Берҙәм тауыш биреү көнөндә 95 мөрәжәғәт килгән. Шуларҙың 90-ы – Башҡортостан Республикаһы Дәүләт Йыйылышы – Ҡоролтайға һәм 5-е урындағы үҙидара органдарына һайлауҙарға ҡағыла.
Шылтыратыуҙарҙың төп өлөшө – 88-е һайлау өлкәһендә мәғлүмәт алыуға (һайлауҙар тураһында ҡануниәт нормаларын аңлатыу, һайлауҙар тураһында ҡануниәтте ҡулланыу практикаһына (шул иҫәптән «мобиль һайлаусы» механизмына), белешмә мәғлүмәт алыуға (адрестар, бәйләнештәр, һайлау комиссияларының эш режимы, сайттар буйынса навигация), яҙма мөрәжәғәт тәртибен аңлатыуға ҡағылған. Шулай уҡ һайлау комиссияларының ҡарарҙарына, ғәмәлдәренә (сара күрмәүенә) – дүрт ялыу, һайлаусылар исемлеген төҙөү, һайлауҙарҙы мәғлүмәт менән тәьмин итеү, һайлау ҡануниәтен камиллаштырыу мәсьәләләре буйынса бер  бер ялыу килгән. “Ҡыҙыу линия” 11 һәм 12 сентябрҙә иртәнге сәғәт 10-дан көндөҙгө 14-кә тиклем эшләй.
– Берҙәм округ буйынса һайлауҙарға Башҡортостан Республикаһының Үҙәк һайлау комиссияһы, бер мандатлы округтар буйынса округ һайлау комиссиялары йомғаҡ яһай. Комиссияларҙың йомғаҡлау ултырыштарынан һуң республикабыҙ граждандарының Башҡортостан Республикаһы етенсе саҡырылыш Дәүләт Йыйылышы – Ҡоролтай депутаттары итеп кемде һайлағандары билдәле буласаҡ, – тине Илона Макаренко.
Фото: vk.com/erbashkortostan",Сәйәсәт һәм хоҡуҡ
Беренсе этап еңеүселәре билдәле,"11 октябрҙән  баш ҡаланың Спорт һарайында конькиҙа фигуралы шыуыу буйынса Бөтә Рәсәй “Ростелеком Рәсәйҙең Гран-приһы – Ҡурай иле” тип исемләнгән сара, тағы юниорҙар араһында Бөтә Рәсәй “Ҡурай иле” ярыштары бара.
Ярыштарҙың беренсе этабы тамамланды. Рәсәйҙең Конькиҙа фигуралы шыуыу буйынса федерацияһы генераль президенты Александр Коган һәм Башҡортостандың спорт министры урынбаҫары Артем Новиков призлы урын яулағандарҙы ҡотланы. Ир-егеттәр араһында беренсе урынды – Евгений Семенко, икенсене – Роман Савосин һәм өсөнсөнө Андрей Мозалев яуланы. Ҡатын-ҡыҙҙар араһында беренсе урынға - Аделия Петросян, икенсегә - Анна Фролова, өсөнсөгә Елизавета Куликова сыҡты. Парҙар араһында иң яҡшыһы тип Елизавета Хоҙайбирҙиева менән Егор Базин тип танылды. Икенсе урынды – Ирина Хавронина менән Девид Нарижный, өсөнсөнө Софья Леонтьева менән Даниил Горелкин яуланы.
Фото: БР Спорт министрлығы.",Спорт
Хаҡлы ялдағылар бушлай сәйәхәт итә,"Бына өс йыл инде Башҡортостан Башлығы тәҡдиме менән башланғыс алған “Башҡортостанда оҙон ғүмерлелек. Туризм” проекты уңышлы дауам итә. Яңауыл пенсионерҙары ла был мөмкинлекте ҡулдан ысҡындырмай республика буйынса социаль турҙарға сыға. Ошо ваҡыт эсендә хаҡлы ялдағы 473 кеше 14 турҙа ҡатнашҡан. Һәр сәфәр үҙенсә мауыҡтырғыс, тәьҫораттарға бай, тип яҙа “Яңауыл таңдары”.  
Социаль турҙарҙа ҡатнашыу өсөн  тәүҙә “Башҡортостанда оҙон ғүмерлелек. Туризм” сайтында (""Башкирское долголетие. Туризм"" тип яҙһағыҙ, шунда уҡ килеп сыға) теркәлергә кәрәклеген яңауылдар яҡшы белә. Октябрь башында сираттағы төркөм Өфөгә сәйәхәткә барып ҡайтҡан. Туристар баш ҡаланың иҫтәлекле урындары буйлап ике ҡатлы автобуста сәйәхәт иткән, Милли музейҙа булған, Өфө лимонарийы менән танышҡан.
Оло йәштәгеләрҙе сәфәрҙә оҙатып йөрөгән  район хакимиәтенең баш белгесе Марина Соснина билдәләүенсә, туристар баш ҡала менән танышыуҙан бик ҡәнәғәт ҡалған. Сәйәхәттә ҡатнашыусы Альбина Әүхәҙиева файҙалы проект өсөн Башҡортостан Башлығына һәм турҙы ойоштороусыларға ҙур рәхмәт белдергән: “Экскурсоводтар Эльвира һәм Татьянаға рәхмәтлебеҙ, ҙур ҡыҙыҡһыныу менән уларҙы тыңланыҡ. Автобус водителдәре шау-гөр килеп торған ҡалала беҙҙе тыныс, яҡшы итеп йөрөттө, хәүефләнмәнек тә. Тыуған республикабыҙҙа ниндәй матур иҫтәлектәргә бай урындар бар икән! Программа артабан да эшләһен ине!”
 Альбина Әүхәҙиева фотолары.
 ",Спорт
"Яңы үрҙәр, оло еңеүҙәр алда әле","Йыл һайын Башҡортостанда спорт өлкәһен финанслау артҡандан-арта. 2018 йылда был маҡсатта 4,4 миллиард һум аҡса бүленгән, быйыл был сумма 8,8 миллиард һум тәшкил итә. Беҙҙә ике миллион кеше даими рәүештә физкультура һәм спорт менән шөғөлләнә. Был – республикалағы халыҡтың 56,1 проценты. Биш йыл элек был һан 42,6 процент тәшкил итә ине.
Рәсәйҙә спорт ҡоролмалары һаны буйынса ла Башҡортостан, Мәскәүҙән ҡала, алдынғы урындарҙың береһен – икенсе баҫҡысты – биләй. Ә 2019 йылда милли спорт премияһы йомғаҡтары буйынса республика физкультураны һәм спортты үҫтереү буйынса Рәсәйҙең иң яҡшы төбәге тип танылды.
2010 – 2018 йылдарҙа республикабыҙҙа 1729 спорт объекты сафҡа индерелгән. Һуңғы биш йылда был күрһәткестәр артты һәм 1401 объект тәшкил итте. Башгҡортостан ҡалаларында һәм райондарында спорт объекттарының төҙөлөүе һәм яңыртылыуы сәләмәт тормош алып барыусылар һанының артыуына ла булышлыҡ итә. Мәҫәлән, Ҡырмыҫҡалы районында 177 спорт ҡоролмаһы бар. Йыл һайын районда 200-ҙән ашыу спорт сараһы үткәрелә. Төбәктә балалар һәм йәштәр араһында зыянлы ғәҙәттәрҙе булдырмауҙың, сәләмәт тормош алып барыуҙың һәр кем өсөн мөһим икәнлеген аңлатыу буйынса етди эш алып барыла.  Ә бының өсөн барлыҡ уңайлыҡтар булдырылған. Район үҙәгендә спорт мәктәбе, физкультура-һауыҡтырыу һәм спорт-һауыҡтырыу комплекстары эшләп килә. Бында, балалар һәм үҫмерҙәр менән бер рәттән, ололар ҙа төрлө спорт уйындарына йәлеп ителә.  Ҡырмыҫҡалы районы хакимиәтенең йәштәр сәйәсәте, физкультура һәм спорт бүлегенә Руслан Хәйертдинов (һүрәттә. – автор) етәкселек итә.
 – Әле Ҡырмыҫҡалы районында спорттың 20 төрө ныҡлап үҫешә. Беҙҙә бигерәк тә футбол, волейбол, хоккей, лапта менән яратып шөғөлләнәләр. Тағы көрәш, өҫтәл теннисы, тхэквондо менән мауығыусылар күп. Спорттың милли төрҙәре – көрәш, уҡ атыу, ат сабыштары үҫешенә айырым иғтибар бүленә. Йыл һайын һабантуйҙарҙа был спорт төрҙәре буйынса ярыштар үткәрелә. Тағы һыбайлыларыбыҙ “Терра-Башҡортостан” ат спорты турнирында даими ҡатнаша, - тип белдерҙе Руслан Илдус улы.
Ҡырмыҫҡалы ауылдындағы балалар һәм үҫмерҙәр спорт мәктәбенең физкультура-һауыҡтырыу комплексында ГТО (Хеҙмәткә һәм оборонаға әҙер!) комплексы үҙәге уңышлы эшләй. “Сәләмәт быуын – көслө төбәк” республика спорт һәм мәғариф проектын ғәмәлгә индереү буйынса ла бында әүҙем эш алып барыла. Быйыл, был проектҡа ярашлы, Һәүәләй, Ефремкин, Ҡырмыҫҡалы ауылындағы Чугункин исемендәге мәктәптәрҙә һәм Ҡырмыҫҡалы ауылындағы гимназияла спорт-һауыҡтырыу йүнәлешендәге беренсе махсус кластар асылды. Ғөмүмән, проект Ҡырмыҫҡалы районының 12 мәктәбендә тормошҡа ашырыла, 22 башланғыс класс – 498 уҡыусы – йәлеп ителгән.
Ҡырмыҫҡалы районының спорт тармағы тарихы бай ғына. Йыл һайын төрлө ҡаҙаныштарға өлгәшәләр. Мәҫәлән, Ҡырмыҫҡалы районының Олокүл ауылынан Марат Хәсәнов  биш йәшендә йәрәхәтләнә һәм оҙаҡ йылдар дауалана. XI класты тамамлағандан һуң, егет Өфөләге “Ғәлиә” мәҙрәсәһенә уҡырға инә. Тап унда Марат пауэрлифтинг менән шөғөлләнә башлай. Беренсе күнекмәнән һуң уҡ ошо спорт төрө оҡшай. “Пауэрлифтинг тураһында урамда осраған кешеләр һөйләгәйне. Шулай итеп, 2012 йылда көтмәгәндә әйтелгән тәҡдим буйынса күнекмәгә барырға ҡарар иттем”, – ти ул хәҙер, шул осорҙағы хәл-ваҡиғаларҙы иҫкә алып.
Бөгөн Марат Хәсәнов –ошо спорт төрө буйынса Рәсәйҙең Паралимпия уйындары буйынса йыйылма командаһы лидерҙарының береһе. Ул – спорт мастеры. Яҡын арала егеткә 49 килограмға тиклемге ауырлыҡ үлсәмендә халыҡ-ара класлы спорт мастеры исемен бирәсәктәр. Тағы шуны әйтергә кәрәк, Марат Айрат улы Башҡортостандағы ошо уҡ ауырлыҡ үлсәмендәге спортсыларҙан беренсе булып халыҡ-ара класлы спортсы нормативтарын үтәгән. Ул  күп тапҡыр Рәсәй чемпионаттарында көмөш миҙал яулаған. Бынан тыш, Ҡырмыҫҡалы егете – пауэрлифтинг буйынса халыҡ-ара ярыштарҙа көмөш миҙал хужаһы. Ә рейтинг буйынса ул – туғыҙынсы урында. Мараттың ихтыяр көсөнә, тырышлығына таң ҡалырлыҡ!
Ҡырмыҫҡалы районынан тағы Арсен Мкртчян тхэквондо буйынса “Рәсәй йәшлеге” Бөтә Рәсәй ярыштарында икенсе урын яуланы. Ошо уҡ спорт төрө буйынса Солтан Алаҡаев, Азамат Ғәҙелшин, Руслан Вәлиев Волга буйы федераль округында үткәрелгән ярштарҙа беренсе урынға лайыҡ булғайны... 
Руслан Хәйертдинов ниндәй генә вазифа биләһә лә, ваҡыты ни тиклем тар булһа ла, футболды бер ҙә ташламай, һаман да район командаһында уйнауын дауам итә. Тормошон ул физкультура менән спорттан тыш күҙ алдына килтерә алмай. Руслан Илдус улы бик күп маҡтау ҡағыҙҙарына лайыҡ булған, 2017 йылда уға “Башҡортостан Мәғариф министрлығының футбол буйынса иң яҡшы тренеры” исеме бирелгән. Тап бына ошондай үҙ эшен яратып башҡарғандар ҙур уңыштарға өлгәшә лә инде. Әйткәндәй, беҙҙә тренерҙарға – остаздарға – барлыҡ кимәлдә ярҙам итеүҙең комплекслы системаһы булдырылған. Был йәһәттән Башҡортостан – Рәсәйҙең 2020 йылдан “Ауыл тренеры” проекты тормошҡа ашырылған беренсе төбәге. Ул республика райондарына белгестәрҙе йәлеп итеү өсөн барлыҡҡа килгән. Был проект нигеҙендә 104 тренер 600-әр мең һум аҡса алды. Хәҙер был тәжрибә Рәсәйҙең 24 төбәгендә ҡулланыла. 2023 йылдан түләүҙәр 1 миллион һум тәшкил итә. Бынан тыш, спортсыларға һәм уларҙың тренерҙарына өлгәшелгән һөҙөмтәләре өсөн матди дәртләндереү ҡаралған.
Ҡыҙҙар һәм егеттәр спорт менән кинәнеп шөғөлләнһен, маҡсаттарын бойомға ашырһын, тренерҙар тәрбиәләнеүселәрен процесҡа йәлеп итһен һәм һөҙөмтәләр тағы ла яҡшырһын өсөн үҙенсәлекле конкурс та үткәрелә. Быларҙың барыһы ла спорт тармағының үҫешенә булышлыҡ итмәй ҡалмай, әлбиттә. Быйыл республикабыҙҙың 100 йыллыҡ юбилейын билдәләгән Спорт министрлығының һуңғы йылдарҙағы ҡаҙаныштары шулай  бик тос. Яңынан-яңы үрҙәр, оло еңеүҙәр алда әле, тип яшанабыҙ.",Спорт
Олимпия чемпиондары - Өфөлә! ,"Спорт йәшәү нормаһына әйләнергә тейеш. “Демография” милли проекты федераль проекттарының береһе лә тиккә генә “Спорт – йәшәү нормаһы” тип аталмай. Мөмкин тиклем күберәк кеше спорт менән шөғөлләнә икән, тимәк, халыҡта сәләмәт тормошҡа ынтылыш та көсәйә һәм һөҙөмтәлә кешеләрҙең һаулығы ла нығына. Ә Башҡортостанда был ике тармаҡҡа етди иғтибар бүленә.
Республика ҡалаларында ғына түгел, ауыл ерендәге мәктәптәрҙә физкультура һәм спорт менән шөғөлләнеү өсөн шарттар тыуҙырыу – Башҡортостан Хөкүмәте эшмәкәрлегенең өҫтөнлөклө йүнәлештәренең береһе. Һуңғы йылдарҙа мәктәптәрҙә балаларҙы физкультура менән спортҡа ылыҡтырыу өсөн төрлө саралар ойошторола, өҫтәүенә, спорт объекттары үҙгәртеп ҡорола, яңылары барлыҡҡа килә.
Башҡортостандан йәшәгән ике миллиондан ашыу кеше даими рәүештә спорт менән шөғөлләнә. Республикала барлығы 13 меңдән ашыу спорт ҡоролмаһы бар һәм төбәктә спорттың 120 төрө үҫешә. Тағы республикабыҙҙа йыл һайын 15 меңдән ашыу спорт һәм физик культура сараһы ойошторола: “Спорт ун көнлөгө”, “Өмөтөбөҙ боҙо”, “Рәсәй саңғы юлы”, “Рәсәй азимуты”, “Олимпия көнө” кеүек тематик сара үткәрелә. Бынан тыш, 2022 йылдан вуздар араһында Башҡортостан Башлығы Кубогына йәйге һәм ҡышҡы спорт төрҙәре буйынса универсиада уҙғарыла.
Шуныһы һөйөнөслө: беҙҙә һаулыҡ мөмкинлектәре сикләнгәндәр спортына ла ҙур иғтибар бүленә. Республикала барлығы 248 меңдән ашыу инвалид йәшәй. 2022 йыл һөҙөмтәләренә ҡарағанда, адаптив физкультура һәм спорт менән даими шөғөлләнеүселәр өлөшө 27 проценттан ашҡан. Беҙҙә һаулыҡ мөмкинлектәре сикләнгәндәр өсөн 561 спорт ойошмаһы эшләй. 78 спорт мәктәбендә Паралимпия һәм Сурдлимпия спортының дүрт төрө һәм 30 дисциплина буйынса 42 меңдән ашыу инвалид, шул иҫәптән 17 меңдән ашыу бала шөғөлләнә. Әйткәндәй, былтыр Башҡортостанда Адаптив спорт үҙәге булдырылды һәм уға бассейнлы “Нефтсе” спорт комплексы тапшырылды. Үҙәктең зона бүлексәләре тотош республика буйынса асылды.
Тағы шуныһы һөйөнөслө: республикабыҙҙа төрлө кимәлдәге спорт саралары даими үткәрелә. Бөгөн, 11 октябрҙә – Башҡортостан Республикаһы көнөндә  –  баш ҡаланың Спорт һарайында конькиҙа фигуралы шыуыу буйынса Бөтә Рәсәй Ростелеком Рәсәйҙең Гран-приһы – Ҡурай иле” тип исемләнгән сара асылды, тағы юниорҙар араһында Бөтә Рәсәй “Ҡурай иле” ярыштары бара.
Спортсыларҙы, судьяларҙы, тренерҙарҙы һәм тамашасыларҙы Башҡортостан Башлығы Радий Хәбиров исеменән республика Хөкүмәте Премьер-министры урынбаҫары Ирек Сәғитов сәләмләне һәм уңыштар теләне. Сарала шулай уҡ 13 тапҡыр паралимпия чемпионы, Рәсәй Дәүләт Думаһы депутаты Рима Баталова, республиканың спорт министры Руслан Хәбибов, Рәсәйҙең Конькиҙа фигуралы шыуыу буйынса федерацияһының генераль директоры Александр Коган ҡатнашты.
Бөгөн Башҡортостан – Рәсәйҙең спорт буйынса әйҙәүсе төбәктәренең  береһе. Фигуралы шыуыу  –  спорттың иң популяр һәм яратҡан төрҙәренең береһе. Уның менән республикала 1200-ҙән ашыу кеше кеше даими шөғөлләнә.
Спортсыларҙы боҙҙа фигуралы шыуыуҙың титуллы вәкилдәре – Олимпия уйындары чемпиондары Алина Заһитова, Виктория Синицина, Никита Кацалапов, Марк Кондратюк, Анна Щербакова һәм башҡалар сәләмләне.
Фигуристарҙың сығыштарын 14 октябргә тиклем ҡарарға мөмкин. Ярыштарҙа спорт мастерлығына кандидаттар ҡатнаша. Программала яңғыҙ һәм парлы шыуыу, шулай уҡ боҙҙа бейеүҙәр ҡаралған.
Айрат Нурмөхәмәтов фотолары.
Автор видеоһы.
 ",Спорт
"Аслан Бжания: ""Миңә Башҡортостан бик яҡшы тәьҫир итә""","11 октябрҙә Республика йортонда Башҡортостан Башлығы Радий Хәбиров һәм Абхазия Президенты Аслан Бжания эш осрашыуы үткәрҙе. Көн тәртибендә - иҡтисадта һәм туризм тармағында хеҙмәттәшлекте артабан үҫтереү буйынса пландар.
– Бергәләп беҙҙең күршеләрсә мөнәсәбәттәр үҫешенә яңы этәргес бирәбеҙ, – тине Радий Хәбиров. – Һеҙ беҙҙә ҡунаҡта булғанда, шундай әһәмиәтле көндә беҙ Абхазияға яңы “Башҡорт-абхаз оҙон ғүмерлеге. Туризм” программаһы буйынса беренсе пенсионерҙар төркөмөн ебәрҙек. Беҙҙе һеҙҙең шифахана-курорт һәм туристик мөмкинлектәрегеҙ ҡыҙыҡһындыра. Сауҙа-иҡтисади мөнәсәбәттәрҙе ла яйға һалыуҙы дауам итәсәкбеҙ.
Аслан Бжания Башҡортостан халҡына Республика көнө менән ҡотлауҙар тапшырҙы һәм төбәктең Абхазия менән күптәнге һәм ныҡлы бәйләнештәрен билдәләне.
– Мин Башҡортостанда икенсе тапҡыр. Өфө заманса, хәрәкәтсән, ҡала тормошо өсөн бик уңайлы тәьҫораттар ҡалдыра. Былар барыһы ла халыҡтың хеҙмәте арҡаһында, – тине Аслан Бжания. – Әлбиттә, бәйләнештәрҙе нығытыу менән ҡыҙыҡһынабыҙ. Бәйләнештәребеҙ һөҙөмтәһендә асылған потенциалды күрәм. Беҙ үҙ-ара килешеп эш итеүҙең яңы йүнәлештәрен тикшерергә әҙербеҙ.
Журналистар менән аралашыу барышында Башҡортостан Башлығы Радий Хәбиров һәм Абхазия Президенты Аслан Бжания артабанғы хеҙмәттәшлек перспективалары тураһында һөйләне.
Журналистар Аслан Георгиевичтан Абхазия менән Башҡортостан араһында иҡтисади, эшлекле, гуманитар хеҙмәттәшлек кимәлен нисек баһалайһығыҙ тип һоранылар
– Тәү сиратта гүзәл республикағыҙҙың барлыҡ халҡын байрам менән ҡотлайым. Әлбиттә, иҡтисади үҙ-ара эш итеү ҙур әһәмиәткә эйә. Һеҙҙең республика был йәһәттән бик үҫешкән, беҙҙең бер нисә уртаҡ урын бар. Бөгөн Радий Фәрит улы “Башҡорт-абхаз оҙон ғүмерлелек” программаһы буйынса тәүге 50 кешенең беҙгә Абхазияға ял итергә барыуы хаҡында һөйләне.
Әлбиттә, беҙ башҡа йүнәлештәрҙе лә үҫтерәсәкбеҙ, сөнки был Абхазия халҡы өсөн дә, һеҙҙең республика халҡы өсөн дә отошло һәм ҡыҙыҡлы. Ҡайһы бер ҡатмарлыҡтар бар, тик беҙ уларҙан ҡурҡмайбыҙ.
Радий Фәрит улы пландар тураһында һөйләне.
– Бөгөн беҙ колоннада нигеҙенә тәүге таш һалдыҡ, ул Сухуми ярында торған колоннаданы ҡабатлай. Был ысын архитектура шедевры. Һәм уны үҙебеҙҙә төҙөргә уйлағас, мин Аслан Георгиевичҡа беҙгә проект-смета документтарын тапшырыуҙы һорап мөрәжәғәт иттем, сөнки был – ҡатмарлы объект. Әммә иң мөһиме – уның әһәмиәте. Был Абхазия менән Башҡортостандың дуҫлыҡ символы, ата-бабаларыбыҙға, беҙҙең алда эшләгән, бер-береһенә ярҙам иткән кешеләргә хөрмәт һәм рәхмәт белдереү билдәһе, – тине ул. – Башҡа дәүләттәр менән хеҙмәттәшлектә беҙ һәр саҡ иҡтисади мәнфәғәттәрҙән һәм кешеләрҙең ихтыяждарынан сығып эш итәбеҙ. Аслан Георгиевичҡа рәхмәт, Абхазиялағы коллегаларыбыҙ менән бик тиҙ эшләнек. Беренсе туристар төркөмө бөгөн сәфәргә сыҡты ла.  Абхазияның әүҙем үҫешеүен күрәбеҙ. Ул бик ҡатмарлы осор кисерҙе. Әле инфраструктура әүҙем үҫешә, шифахана-курорт өлкәһе яңыртыла башланы. Был беҙгә бик ҡыҙыҡлы. Хөкүмәт линияһы буйынса үҙ-ара аҙыҡ-түлек менән тәьмин итеү буйынса һөйләшеүҙәр үткәрҙек. Абхазияның ауыл хужалығы продукцияһы - халыҡ араһында ихтыяжлы, сифатлы һәм яратҡан.
Аслан Бжаниянан Сухумда аэропорт асылғас, туристир артырмы тип һоранылар.
– Беҙ быға иҫәп тотабыҙ. Аэропортты асыу ял индустрияһын үҫтереү йәһәтенән өҫтәмә импульс бирәсәк. Әлбиттә, беҙ тағы ла яҡыныраҡ буласаҡбыҙ. Һауа бәйләнеше һеҙҙең республикағыҙ менән дә юлға һалыныр, тип ышанам.
Үҙ тәьҫораттарым менән уртаҡлашам. Был матур һүҙҙәр генә түгел – ысынлап та Башҡортостан Рәсәй Федерацияһы субъекттары араһында лайыҡлы урын биләй. Республика иҡтисади планда көслө, уның ҡеүәте ҙур, ул йылдан-йыл асыла. Өфө – ул заманса, тиҙ үҫешкән ҡала. Барыһы ла эштең дөрөҫ ойошторолғаны өсөн шулай. Етәкселәр иң мөһимен билдәләй, һәм бөтә республика уның өҫтөндә эшләй. Бөтә өлкәләр ҙә – спорт, фән, мәҙәниәт, иҡтисад - яҡшы үҫешә. Миңә Башҡортостан бөтә яҡтан да бик яҡшы тәьҫир итә, – тине ул.
Фото: Башҡортостан Башлығы сайты.",Спорт
Башҡортостан тураһында тағы ла күберәк кеше беләсәк ,"Бөгөн, 11 октябрҙә, Республика көнөнә арналған сараларға ярашлы, Өфөлә Башҡортостан Башлығы Радий Хәбиров һәм Абхазия Президенты Аслан Бжания Шәйехзада Бабич һәм Салауат Юлаев һәйкәлдәренә сәскәләр һалды.
Башҡорт шағиры һәм йәмәғәт эшмәкәре Шәйехзада Бабичҡа һәйкәл 2019 йылдың июнендә Телеүҙәк алдында асылды. Уның авторы – скульптор, Рәсәйҙең халыҡ рәссамы Андрей Ковальчук. Монументтың дөйөм бейеклеге – 6 метр тирәһе.
Башҡортостандың милли геройы Салауат Юлаевҡа һәйкәл 1967 йылда асыла. Ул скульптор Сосланбәк Тавасиевтың проекты буйынса булдырылған. Рәсәйҙәге һәм Европалағы иң ҙур атлы һәйкәл гранит менән йөҙләнгән 10 метрлыҡ постаменттан һәм бейеклеге 9,6 метр булған статуянан тора. Ул Ленинградтың “Монументскульптура” заводында ҡойолған.
Бөгөн республикабыҙ үҙенең ҙур дәүләт байрамын билдәләй. Унда дәрәжәле ҡунаҡтарҙың килеүе беҙгә булған хөрмәт һәм ихтирам тураһында һөйләй. Абхазия Президенты Аслан Бжания ла осраҡлы килмәне, был ил менән эшлекле килешеүҙәр, туризм йүнәлешен үҫтереү ҡаралған.
Әйткәндәй, тап ошо көндәрҙә Радий Хәбировтың республикабыҙға етәкселек итә башлауына биш йыл тула. Ошо ваҡыт эсендә байтаҡ ыңғай үҙгәрештәр булды, уларҙың бер тармағы – туризм. Ошо турала беҙ республиканың туриндустрия һәм ҡунаҡсыллыҡты ойоштороу союзы рәйесе Илдар Бикҡужин менән һөйләштек. Ул һуңғы йылдарҙа республикала туризм тармағының нисек үҫешеүе тураһында фекерҙәре менән уртаҡлашты.
– Минең туризм тармағындағы эш тәжрибәм ҙур һәм сағыштыра алам. Бынан биш йыл элек республика менән Радий Фәрит улы етәкселек итә башланы. Ошо осорҙа беҙҙең тармаҡта ҙур үҫеш булды. Был ябай һүҙҙәр генә түгел, ә аныҡ күрһәткестәр. Башҡа төбәктәргә йыш барабыҙ, күргәҙмәләрҙә ҡатнашабыҙ. Беҙҙе күреү менән, “О, Башҡортостан!” тип ҡарайҙар, көнләшәләр, – ти ул.
Илдар Рәшит улы “Башҡортостанда оҙон ғүмер. Туризм” проекты тураһында ентекләберәк һөйләне.
– 2020 йылда республика етәкселеге уны хупланы һәм шул осорҙан ҙур үҫеш башланды. Дөрөҫөн әйтәм, тәүҙә туроператорҙар уның уңышына бик ышанып етмәгәйне. Тик ул бик кәрәкле һәм ҡыҙыҡлы булып сыҡты. Тәүге йылда уҡ 20 мең самаһы пенсионер бушлай республикабыҙ буйлап сәйәхәт ҡылды. Артабан һандар артты ғына. Шуныһы – өлкән йәштәгеләр бушлай ял итеп ҡайтты ла, сәйәхәт итеүгә ҡыҙыҡһыныуы тыуҙы. Улар үҙ-ара берләшеп, артабан сәйәхәт итә башланы, был да тармаҡтың үҫешенә килтерҙе, - ти ул.
Иғтибарға лайыҡ булған тағы бер проект – “Мәктәп туризмы” программаһы. Уның буйынса ла беҙҙең балалар сәйәхәт итергә ярата. Илдар Рәшит улы әйтеүенсә, Башҡортостан унда икенсе йыл рәттән ҡатанаша. Һандар, сифат буйынса илдә алдынғы төбәктәр исемлегендәбеҙ.
– Был проекттар эске туризмды үҫтереүгә булышлыҡ итә. Мәҫәлән, ташыусылар, ҡунаҡханалар асыҡ эшләй башланы, күләгәнән сыҡты. Туроператорҙар яңынан-яңы ҡыҙыҡ маршруттар тәҡдим итә башланы, улар ҙа сифат өсөн тырыша. Тәүҙә башлағанда биш кенә маршрут бар ине, хәҙер уларҙы һанап та бөтөрлөк түгел. Кешеләр үҙҙәре һайлай, ә беҙ тәҡдим итәбеҙ. Шуға сифат өсөн тырышалар, – тине ул.
Быйыл пенсионерҙар ялы проекты Башҡортостан менән генә сикләнмәй, сит илдәргә лә сыҡты. Тәүҙә Башҡортостан – Беларусь йүнәлеше буйынса эш башланды. Операторҙар тәүҙә был проекттың да уңышына бик ышанып етмәй, әммә ул көтөлгәнгә ҡарағанда ла яҡшыраҡ булып сыға. Һөҙөмтәлә апрелдән октябргә тиклем 1300-ҙән ашыу пенсионер Белоруссияла булып ҡайтты.
– Ә ошо көндәрҙә 46 пенсионерыбыҙ Абхазияға ялға китте. Был - әлегә һынау варианты. Әгәр ул уңышлы үтһә, шулай уҡ таратыласаҡ һәм өлкән йәштәге кешеләр ул республиканы ла барып күрә аласаҡ. Шуны әйтәм: ҡыҙыҡһыныу бик ҙур. Тур тураһында иғлан итеү менән 10 минут эсендә төркөм йыйылды, әле лә сират торалар, барырға теләгәндәр бик күп. Минеңсә, был проект та беҙҙә бик уңышлы эшләр, – тине Илдар Бикҡужин.
Илдар Рәшит улы әйтеүенсә, хәҙер беҙҙә туризм тармағы өсөн Башҡортостан Башлығы гранттары программаһы эшләй башлаған.
– Элек төрлө программаларҙа ҡатнаша инек, тик ярҙам булманы. Ә Башлыҡ гранты - эске туризмды үҫтереү өсөн бик шәп мөмкинлек. Ул туристик маршруттар булдырыу, глэмпингтар асыу, һаулыҡ йәһәтенән мөмкинлеге сикләнгән кешеләр сәйәхәт итә алһын өсөн ҡорамалдар алыу һәм башҡа эштәр өсөн биреләсәк. Был тармаҡҡа тағы ла яңы һулыш өрә. Беҙҙең Башҡортостан тураһында тағы ла күберәк кеше беләсәк, – тине ул.
Фото: Башҡортостан Башлығы сайты. ",Спорт
Туристар өсөн шарттар яҡшыра ,"2023-2024 йылдарҙа туристик инфраструктураны үҫтереү өсөн Башҡортостан федераль грант ярҙамының рекордлы күләмен – 1,5 миллиард һум самаһын йәлеп итә. Был күрһәткес буйынса республика - Рәсәй төбәктәре араһында лидер. Башҡортостандың эшҡыуарлыҡ һәм туризм министры Рөстәм Афзалов аҙналыҡ оператив кәңәшмә барышында ошо хаҡта һөйләне.
2023 йылдың һигеҙ айында Башҡортостанға туристар ағымы уҙған йылдың ошо уҡ осоро менән сағыштырғанда 31,2 процентҡа артҡан һәм 1,7 миллион сәфәр тәшкил иткән. Был Волга буйы федераль округында – икенсе, илдә 12-се урын. Рөстәм Афзалов әйтеүенсә, туристарҙы йәлеп иткән республиканың уникаль тәбиғәт үҙенсәлектәре менән бер рәттән министрлыҡ тейешле инфраструктура булдырыу өҫтөндә лә эш алып бара.
Федераль гранттар өс йүнәлеш буйынса бүленә. Мәҫәлән, модулле капиталь булмаған урынлаштырыу сараларын булдырыуға 930,6 миллион һум бүлгәндәр. Ошо суммаға 25 муниципаль берәмектә 58 инвестиция проектын тормошҡа ашырыу күҙаллана.
Киләһе йүнәлеш – “Туризм һәм ҡунаҡсыллыҡ индустрияһы” милли проекты сиктәрендә туристик инфраструктура булдырыуға һәм уны үҫтереүгә конкурстар еңеүселәренә ярҙам итеү.
– 2023 йылдың июненән авгусына тиклем өс конкурс үткәрҙек һәм бизнес яғынан берлектә финанслау шарттарында 92 инвестиция проектын хупланыҡ, – тип хәбәр итте Рөстәм Афзалов. – Дөйөм күләме 335,6 миллион һумлыҡ федераль субсидия еңеүселәргә йүнәлтелгән дә инде.
Һүҙ 25 кемпинг булдырыу, 23 пляжды төҙөкләндереү, 24 туристик локациялар өсөн ҡорамалдар һатып алыу, электрон белешмәләр булдырыу, яңы туристик маршруттар әҙерләү, сәләмәтлек мөмкинлектәре сикләнгән кешеләр өсөн проекттарҙы тормошҡа ашырыу хаҡында бара.
–- Ошо ике дәүләт ярҙамы төрө буйынса республиканың 36 муниципалитетында йәмғеһе 150 инвестиция проекты тормошҡа ашырыла, уларҙың 2,29 миллиард һумы – инвесторҙар аҡсаһы, – тине министр. – Еңеүсе проекттарҙың күбеһе Өфө биләмәһендә, шулай уҡ Нуриман, Белорет, Бөрйән, Баймаҡ, Ишембай, Әбйәлил, Ғафури, Ҡариҙел райондарында.
Өсөнсө йүнәлеш – Өфөнөң туристик үҙәген төҙөкләндереү. Был маҡсатҡа федераль бюджеттан 208,8 миллион һум йүнәлтелгән.
Радий Хәбиров республиканың Эшҡыуарлыҡ һәм туризм министрлығына федераль гранттар йәлеп итеү өлкәһендә һөҙөмтәле эшләгәндәре өсөн рәхмәт белдерҙе. Төбәк етәксеһе “Янғантау” геопаркында “Салауат ере” тарихи-мемориаль комплексына юлды төҙөкләндереү, шулай уҡ Торатау тирәләй ҡулса һуҡмағын төҙөү һәм “Шихан итәгендә” этнокомплексын төҙөкләндереү мәсьәләләрен контролдә тоторға ҡушты.
Фото: Башҡортостан Башлығы сайты. ",Спорт
Быуындар сылбыры өҙөлмәһен,"Заман башҡа – заң башҡа, тиһәләр ҙә, ниндәй генә осор булмаһын, һәр заман өсөн көнүҙәк һәм мөһим төшөнсәләр бар. Уларҙың береһе – халыҡ һаулығы. Был йәһәттән физкультураның һәм спорттың йоғонтоһо бик ҙур: улар һәммәһен дә сәләмәт тормошҡа ылыҡтыра, кешене сыныҡтыра һәм хеҙмәткә дәртләндерә. Өҫтәүенә спорт айырым төбәктең данын да барлыҡ ҡитғаларға тарата. Төрлө халыҡ-ара ярыштарҙа еңеү яулаған спортсылар бына ошондай ҙур ҡеүәткә эйә.
 
Шарттар бар, ынтылыш ҡына булһын
 
Спорт йәшәү нормаһына әйләнергә тейеш. “Демография” милли проекты федераль проекттарының береһе тиккә генә “Спорт – йәшәү нормаһы” тип аталмай. Мөмкин тиклем күберәк кеше спорт менән шөғөлләнә икән, тимәк, халыҡта сәләмәт тормошҡа ынтылыш та көсәйә, һөҙөмтәлә кешеләрҙең һаулығы ла нығына. Ә Башҡортостанда был ике тармаҡҡа етди иғтибар бүленә.
Республика ҡалаларында ғына түгел, ауыл ерендәге мәктәптәрҙә лә физкультура һәм спорт менән шөғөлләнеү өсөн шарттар тыуҙырыу – Башҡортостан етәкселеге эшмәкәрлегенең өҫтөнлөклө йүнәлеш­тәренең береһе. Һуңғы йыл­дарҙа мәктәп­тәрҙә балаларҙы физкультура менән спортҡа ылыҡтырыу өсөн төрлө саралар ойошторола, спорт объекттары үҙгәртеп ҡорола, яңылары бар­лыҡҡа килә. Быйыл да белем усаҡта­рында киләсәк быуын вәкилдәре физкультура һәм спорт менән шөғөлләнһен өсөн матди-техник база яңыртыла. Был маҡсатта федераль бюджеттан 25 миллион һум тирәһе аҡса бүленгән. 43 мәктәптә спорт залдары кәрәк-яраҡ, ҡорамалдар менән йыһазланды­рыла. “Башҡортостан Рес­пуб­ликаһында мәғариф үҫеше” дәүләт программаһына үҙгәрештәр индереү тураһындағы ҡарар проектын тормошҡа ашырыу дәрестәрҙән тыш ваҡытта балаларҙың белем биреү ойошмаларында физкультура һәм спорт менән шөғөлләнгән уҡыусылар һанын арттырыуға булышлыҡ итә.

Халҡын хәстәрләгән илдең киләсәге бар
 
Башҡортостанда йәшәгән ике миллиондан ашыу кеше даими рәүештә спорт менән шөғөлләнә. Республикала барлығы 13 меңдән ашыу спорт ҡо­ролмаһы бар һәм төбәктә спорттың 120 төрө үҫешә. Республикабыҙҙа йыл һайын 15 меңдән ашыу спорт һәм физик культура сараһы ойошторола.
Шуныһы һөйөнөслө: беҙҙә һаулығы буйынса мөмкинлектәре сикләнгәндәр спортына ла ҙур иғтибар бүленә. Республикала барлығы 248 меңдән ашыу инвалид йәшәй. 2022 йыл һөҙөмтәләренә ҡарағанда, адаптив физкультура һәм спорт менән даими шөғөлләнеүселәр өлөшө 27 проценттан ашҡан. Беҙҙә һаулығы буйынса мөмкинлектәре сик­ләнгәндәр өсөн 561 спорт ойошмаһы эшләй. 78 спорт мәктәбендә Паралимпия һәм Сурдлимпия спортының дүрт төрө һәм 30 дисциплина буйынса 42 меңдән ашыу инвалид, шул иҫәптән 17 меңдән ашыу бала шөғөлләнә. Әйткәндәй, былтыр Башҡортостанда Адаптив спорт үҙәге булдырылды һәм уға бассейнлы “Нефтсе” спорт комплексы тапшырылды. Үҙәктең зона бүлексәләре тотош республика буйынса асылды.
Йылдан-йыл төрлө спорт ҡоролма­ларының сынъяһау итеп үҙгәртелеүе йәки төҙөлөүе, парктарҙың физкультура менән иркенләп шөғөлләнеү өсөн уңайлы итеп ҡоролоуы һәм башҡа ошо юҫыҡтағы ғәмәлдәр сәләмәт тормош алып барыусылар һанын арттырыуға булышлыҡ итмәйенсә ҡалмай. Һуңғы йылдарҙа ғына Рима Баталова исемендәге Спорт әҙерлеге, Светлана Хоркина исемендәге гимнастика үҙәктәре, ябыҡ футбол манежы асылды. Өфөләге Инорс биҫтә­һендә Ишкәкле слалом үҙәге һәм канал төҙөлөшө дауам итә. Ҡоролмалар Йылы күленең көньяҡ өлөшөндә хасил буласаҡ. Объекттың тәүге сиратын төҙөүҙе 2023 йыл аҙағына тамамламаҡсылар. Комплекста старт һәм финиш өсөн бассейндар, 250 метр оҙонлоғондағы, 1,75 метр тәрәнлегендәге ярыштар һәм күнекмәләр каналы барлыҡҡа киләсәк. Үҙәк үҙе тотош Рәсәйҙән спортсыларҙы ҡабул итерлек заманса стандарттар буйынса йыһаз­лан­дырыласаҡ. Һөҙөмтәлә төрлө кимәл­дәге ярыштар үткәреләсәк. Бынан тыш, Өфөләге Көрәш  һарайы ла баш ҡаланың 450 йыллығына арналған юбилей объекттарының береһе буласаҡ. Фехтование үҙәгенең асылыуын да спорт һөйөүселәр түҙемһеҙләнеп көтә.
 
Ҙур спортҡа юл бәләкәй залдарҙан башлана
 
Республикала спорт өлкәһендәге юғары ҡаҙаныштары өсөн спортсыларға һәм уларҙың тренерҙарына ярҙам саралары күрһәтелә. Йыл һайын спорт­сыларыбыҙ Башҡортостандың юғары спорт абруйын раҫлай. Былтыр ғына 19 спортсыға “Рәсәйҙең халыҡ-ара класлы спорт мастеры” тигән исем бирелде, 128 спортсы – “Рәсәйҙең спорт мастеры”, ике спортсы “Рәсәйҙең атҡаҙанған спорт мастеры” исеменә лайыҡ булды.
Арҙаҡлы спортсылар – үҫеп килгән быуын вәкилдәре өсөн асыҡ миҫал. Төрлө дәртләндереү саралары ла ҡаралған. Мәҫәлән, былтыр юғары спорт һөҙөмтәһен күрһәткән 18 йәшкә тиклемге 222 спортсыға спорт стипендияһы бирелгәйне. Быйыл 231 спортсыға стипендия тәғәйенләнгән, түләүҙәр өсөн 34,4 миллион һум бүленгән.
Республика спортсыларының Олимпия, Паралимпия һәм Сурдлимпия хәрәкәттәрендә ҡатнашыу тарихында тренерҙарыбыҙ 80-гә яҡын чемпионды һәм призлы урын яулаған спортсы әҙерләгән. Тренерҙар составын һаҡлап ҡалыу мөһим, сөнки тап уларҙың фиҙакәр хеҙмәте һөҙөмтәһендә генә спортсылар уңышҡа өлгәшә ала. Тап шуның өсөн беҙҙә остаздарға барлыҡ кимәлдә ярҙам итеүҙең комплекслы системаһы формалаштырыла.
Был йәһәттән Башҡортостан – Рә­сәйҙең 2020 йылдан “Ауыл тренеры” проекты тормошҡа ашырылған беренсе төбәге. Ул республика райондарына белгестәрҙе йәлеп итеү өсөн барлыҡҡа килгән. Был проект нигеҙендә 104 тренерға 600-әр мең һум аҡса тапшырылды. Хәҙер был тәжрибә Рәсәйҙең 24 төбәгендә ҡулланыла. 2023 йылдан түләүҙәр бер миллион һум тәшкил итә. Бынан тыш, спортсыларға һәм уларҙың тренерҙарына өлгәшелгән һөҙөмтәләре өсөн матди дәртләндереү ҡаралған.
Ҡыҙҙар һәм егеттәр спорт менән кинәнеп шөғөлләнһен, маҡсаттарын бойомға ашырһын, тренерҙар тәрбиә­ләнеүселәрен процесҡа йәлеп итһен һәм һөҙөмтәләр булһын өсөн үҙенсәлекле конкурс та булдырылды. Унда ҡатнашыу һәм премияға лайыҡ булыу өсөн ғаризаны спортсылар, тренерҙар, спорт ветерандары, спорт журналистары, шулай уҡ спорт мәктәптә­ре һәм федерациялар тапшыра ала.
Биш номинация билдәләнгән. Һәр береһендә – берәр, тағы муниципаль райондар һәм ҡала округтары, физкультура-спорт ойошмалары (спорт мәктәп­тәре, спорт федерациялары) өсөн ике номинация булдырылған.
 
Бер быуатлыҡ тарихы
 
Әйткәндәй, быйыл Башҡортостандың Спорт министрлығына – 100 йыл. Ведомствоның бер быуатлыҡ тарихы 1923 йылдың 17 июлендә башлана. Тап ошо көндә Башҡортостандың Үҙәк башҡарма комитеты Президиумы тарафынан Физик культура һәм спорт юғары советы барлыҡҡа килә. Ойошманың беренсе етәксеһе Бәләбәйҙә тыуып үҫкән, өс һуғышта ҡатнашҡан 24 йәшлек Али Тереғолов була.
Бер быуат эсендә Башҡортостанда бихисап спортсы әҙерләнгән. Уларҙың күбеһенең исем-шәрифе донъя спорт йылъяҙмаһына индерелгән. Төрлө спорт төрҙәре буйынса меңдәрсә миҙал яуланған, байтаҡ призлы урын алынған.
Бөгөн дә физик культура һәм спорт – илдең киләсәген билдәләгән майҙансыҡ­тарҙың береһе. Ә Башҡортостан иһә спорт яратҡан төбәк. Республикабыҙҙа йәшәүселәрҙең сәләмәт тормошҡа ынтылышы ҙур, тимәк, төбәктең киләсәге лә бар. Һөҙөмтәлә быуын сылбырҙары өҙөлмәҫ, тигән ышаныс ҙур.
Айһылыу НИЗАМОВА",Спорт
Меңдәрсә кеше  килде,"Бөгөн Өфөләге “Ҡашҡаҙан” паркы бөтөнләй икенсе төҫ алды. Бында  Бөтә Рәсәй йәйәү йөрөү көнө үткәрелде. Был сара октябрҙең беренсе ял көндәрендә тотош донъя буйлап Халыҡ-ара “Спорт барыһы өсөн” эгидаһы аҫтында уҙғарыла. Рәсәйҙә был форум 2015 йылдан илдең Олимпия комитеты тарафынан тормошҡа ашырыла. Әйткәндәй, ике йыл элек был сара баш ҡаланың Ағиҙел буйында үткәрелгәйне.
Был спорт сараһының төп маҡсаты – мөмкин тиклем күберәк ҡатнашыусыларҙы физик йәһәттән әүҙем булырға, спорт менән шөғөлләнергә өндәү, физик әүҙемлектең өҫтөнлөктәре тураһында хәбәрҙар булыуҙы арттырыу, әүҙем тормош алып барыуҙың төрлө төрҙәре хаҡында бәйән итеү.
Башҡортостан Хөкүмәте Премьер-министры урынбаҫары Ирек Сәғитов Башҡортостан Башлығы Радий Хәбиров исеменән сарала ҡатнашыусыларҙы сәләмләне.
Спорт байрамы флешмоб – чемпион менән зарядка, сәләмәт тормошто яратыусыларҙың 2 мең 23 метр арауыҡты үтеүе, ижади, спорт-һауыҡтырыу программаһы, физик культура һәм спорт тармағындағы атҡаҙанған хеҙмәткәрҙәрҙе бүләкләү кеүек сараларҙы үҙ эсенә алды.
Матур йола буйынса сараға өфөләр менән бергә билдәле спортсылар, Олимпия уйындары чемпиондары ҡушылды. Быйыл иһә мәртәбәле ҡунаҡ - фехтование буйынса дүрт тапҡыр Олимпия уйындары чемпионы, Рәсәйҙең Олимпия комитеты президенты Станислав Поздняков ҡатнашты.
- Башҡортостанда, шулай уҡ Рәсәйҙә йәшәгәндәрҙең барыһын да Бөтә Рәсәй йәйәү йөрөү көнө менән ҡотлайым. Өфөләр ошондай спорт байрамына лайыҡ тип уйлайым. Был байрамдың төп идеяһын – спорт, сәләмәт тормош һөҙөмтәһендә берләшеүҙе– 10 меңләгән кеше бер юлы тормошҡа ашырҙы, - тип белдерҙе Станислав Поздняков.
Көндөң бер аҙ болоҡһоп тороуы, көҙгө һалҡын спорт һөйөүселәрҙең күңелен һис тә төшөрә алманы, киреһенсә, спорт, берҙәмлек һөҙөмтәһендә улар көс-дәрт туплап таралды.",Спорт
Иҫке Бәшир ауылында яңы спорт майҙансығы асылды,"Спорт майҙансығын асыу тантанаһында Саҡмағош районы хакимиәте башлығы Реканс Ямалиев, Башҡортостандың Спорт министры урынбаҫары Артем Новиков, Башҡортостандың волейбол буйынса физкультура-һауыҡтырыу федерацияһының башҡарма директоры Сергей Кирпичников, Башҡортостандың Дәүләт Йыйылышы – Ҡоролтай депутаты Фәрит Ғиндуллин, Өфө ҡалаһының элекке мэры Өлфәт Мостафиндың тормош иптәше Венера Мостафина, ағаһы Мансур Мостафин, туғандары, яҡындары ҡатнашты.
Әйтергә кәрәк, Саҡмағош районында етәкселәр физик культура һәм спорт өлкәһе үҫешенә ныҡлы иғтибар бирә. Бөгөнгө көнгә районда 19 спорт майҙаны, 22 хоккей командаһы һәм 70 спорт ҡоролмаһы бар.
- Яҡташыбыҙ Өлфәт Мансур улы спортты, волейболды, тыуған илен яратты. Бигерәк тә балалар һәм йәштәр спортын үҫтереүгә иғтибарын йүнәлтте, - тип билдәләп үтте район хакимиәте башлығы Реканс Ямалиев.
Спорт майҙансығын асыу тантанаһынан һуң Өлфәт Мансур улы иҫтәлегенә арналған волейбол буйынса район турниры үтте.
Әйтергә кәрәк, был спорт майҙансығы ""Башнефть"" йәмғиәте ярҙамы менән төҙөлгән.
 
Текст һәм фото авторы Лиана Ханмурзина.",Спорт
Йөҙ йыллыҡ спорт еңеүҙәребеҙ бар,"Бөгөн Өфөләге “Башҡортостан” дәүләт концерт залында республикабыҙҙың Спорт министрлығының 100 йыллыҡ юбилейына арналған тантаналы сара булды. Унда төрлө спортсылар, чемпиондар, спорт ветерандары һәм башҡалар йыйылғайны. Улар өсөн спорт тарихын яҡтыртҡан бай күргәҙмә ойошторолғайны. 
- Бөгөн – айырыуса үҙенсәлекле көн: Башҡортостан министрлыҡтарының береһе – Спорт министрлығы – 100 йыллыҡ юбилейын билдәләй, – тине сығышында Башҡортостан Башлығы Радий Хәбиров.  – Бөгөн беҙҙә - “йондоҙҙар” төшөүе – Олимпия уйындарында призлы урындар яулаған 40-тан ашыу чемпион, тағы тренерҙарыбыҙ һәм ветерандарыбыҙ килгән.
Республика Башлығы спорттың тормошобоҙҙа мөһим өлөш алып тороуы, төрлө осорҙарҙа был тармаҡ министрҙарының эшмәкәрлеге тураһында әйтеп үтте, айырыуса бөгөн республиканың спорт министры булған, спортты яратҡан  Руслан Хәбибовҡа рәхмәт белдерҙе. Башҡортостан Башлығы Радий Хәбиров спорт өлкәһендә ҙур ҡаҙаныштарға өлгәшкәндәргә дәүләт наградаларын да тапшырҙы. Рәсәйҙең Олимпия комитеты президенты, дүрт тапҡыр Олимпия уйындары, күп тапҡыр донъя һәм Европа чемпионы, фехтование буйынса атҡаҙанған спорт  мастеры Станислав Поздняков Халыҡтар дуҫлығы орденына лайыҡ булды. Рәсәйҙең спорт гимнастикаһы буйынса йыйылма командаһы өлкән тренеры, СССР-ҙың, Рәсәйҙең  атҡаҙанған тренеры, спорт гимнастикаһы буйынса спорт мастеры Валентина Родионенкоға “Башҡортостан Республикаһы алдындағы ҡаҙаныштары өсөн” ордены тапшырылды. Салауат Юлаев ордены Р. Баталова исемендәге Спорт әҙерлеге үҙәгенән Башҡортостандың йыйылма командаһы баш тренеры Геннадий Алексеевҡа бирелде. “Хеҙмәт ҡаһарманлығы өсөн” миҙалы Октябрьский ҡалаһындағы 4-се спорт мәктәбе тренеры Римир Әхтәмовҡа, спорт ветерандары Владимир Иванушкинға, Геннадий Кутузовҡа, Людвиг Прошкинға тапшырылды. Башҡортостан Республикаһының Почет грамотаһы республиканың Страйкбол федерацияһы судьяһы, махсус хәрби операцияла ҡатнашыусы, штурмлау взводы командиры, гуманитар ярҙам йыйыу буйынса ирекмән Александр Киршҡа тапшырылды. Стәрлетамаҡтан 2-се балалар һәм үҫмерҙәр спорт мәктәбе тренеры Альберт Ғөбәйҙуллин, Ҡариҙел районы хакимиәтенең физкультура һәм спорт комитеты рәйесе Вячеслав Симиряков һәм башҡалар “Башҡортостан Республикаһының атҡаҙанған физик культура хеҙмәткәре” тигән маҡтаулы исемгә лайыҡ булды. Әйткәндәй, сараны алып барыусы Дмитрий Губерниевтың бөгөн тыуған көнө.
Башҡортостанда йәшәгән ике миллиондан ашыу кеше даими рәүештә спорт менән шөғөлләнә. Республикала барлығы 13 меңдән ашыу спорт ҡоролмаһы бар һәм төбәктә спорттың 120 төрө үҫешә. Тағы республикабыҙҙа йыл һайын 15 меңдән ашыу спорт һәм физик культура сараһы ойошторола: “Спорт ун көнлөгө”, “Өмөтөбөҙ боҙо”, “Рәсәй саңғы юлы”, “Рәсәй азимуты”, “Олимпия көнө” кеүек тематик саралар үткәрелә. Бынан тыш, 2022 йылдан вуздар араһында Башҡортостан Башлығы Кубогына йәйге һәм ҡышҡы спорт төрҙәре буйынса универсиада уҙғарыла.
Шуныһы һөйөнөслө: беҙҙә һаулыҡ мөмкинлектәре сикләнгәндәр спортына ла ҙур иғтибар бүленә. Республикала барлығы 248 меңдән ашыу инвалид йәшәй. 2022 йыл һөҙөмтәләренә ҡарағанда, адаптив физкультура һәм спорт менән даими шөғөлләнеүселәр өлөшө 27 проценттан ашҡан. Беҙҙә һаулыҡ мөмкинлектәре сикләнгәндәр өсөн 561 спорт ойошмаһы эшләй. 78 спорт мәктәбендә Паралимпия һәм Сурдлимпия спортының дүрт төрө һәм 30 дисциплина буйынса 42 меңдән ашыу инвалид, шул иҫәптән 17 меңдән ашыу бала шөғөлләнә. Әйткәндәй, былтыр Башҡортостанда Адаптив спорт үҙәге булдырылды һәм уға бассейнлы “Нефтсе” спорт комплексы тапшырылды. Үҙәктең зона бүлексәләре тотош республика буйынса асылды.
Йылдан-йыл төрлө спорт ҡоролмаларының сынъяһау итеп үҙгәртелеүе йәки төҙөлөүе, парктарҙың физкультура менән иркенләп шөғөлләнеү өсөн уңайлы итеп ҡоролоуы һәм башҡа ошо юҫыҡтағы ғәмәлдәр сәләмәт тормош алып барыусылар һанын арттырыуға булышлыҡ итмәйенсә ҡалмай. Һуңғы йылдарҙа ғына Рима Баталова исемендәге Спорт әҙерлеге, Светлана Хоркина исемендәге гимнастика үҙәктәре, ябыҡ футбол манежы асылды. Өфөләге Инорс биҫтәһендә Ишкәкле слалом үҙәге һәм канал төҙөлөшө дауам итә. Ҡоролмалар Йылы күленең көньяҡ өлөшөндә хасил буласаҡ. Объекттың тәүге сиратын төҙөүҙе 2023 йыл аҙағына тамамламаҡсылар. Комплекста старт һәм финиш өсөн бассейндар, 250 метр оҙонлоғондағы, 1,75 метр тәрәнлегендәге ярыштар һәм күнекмәләр каналы барлыҡҡа киләсәк. Үҙәк үҙе тотош Рәсәйҙән спортсыларҙы ҡабул итерлек заманса стандарттар буйынса йыһазландырыласаҡ. Һөҙөмтәлә төрлө кимәлдәге ярыштар үткәреләсәк. Бынан тыш, Өфөләге Көрәш һарайы ла баш ҡаланың 450 йыллығына арналған юбилей объекттарының береһе буласаҡ. Тағы Фехтование үҙәгенең асылыуын да спорт һөйөүселәр түҙемһеҙләнеп көтә.
Республикала шулай уҡ спорт өлкәһендәге юғары ҡаҙаныштары өсөн спортсыларға һәм уларҙың тренерҙарына ярҙам саралары күрһәтелә. Өҫтәүенә, йыл һайын спортсыларыбыҙ Башҡортостандың юғары спорт абруйын раҫлай. Былтыр ғына 19 спортсыға ""Рәсәйҙең халыҡ-ара класлы спорт мастеры” исеме бирелде, 128 спортсы ""Рәсәйҙең спорт мастеры"" тип танылды, ике спортсы “Рәсәйҙең атҡаҙанған спорт мастеры” исеменә лайыҡ булды. Арҙаҡлы спортсылар – үҫеп килгән быуын вәкилдәре өсөн асыҡ миҫал. Тағы төрлө дәртләндереү саралары ла ҡаралған. Мәҫәлән, былтыр 18 йәшкә тиклемге юғары спорт һөҙөмтәһен күрһәткән 222 спортсы спорт стипендияһы алған. Быйыл 231 спортсыға стипендия тәғәйенләнгән, түләүҙәр өсөн 34,4 миллион һум бүленгән.
Республика спортсыларының Олимпия, Паралимпия һәм Сурдлимпия хәрәкәттәрендә ҡатнашыуының барлыҡ тарихында тренерҙарыбыҙ 80-гә яҡын чемпионды һәм призлы урын яулаған спортсыны әҙерләгән. Тренерҙар составын һаҡлап ҡалыу мөһим, сөнки тап уларҙың фиҙакәр хеҙмәте һөҙөмтәһендә генә спортсылар уңышҡа өлгәшә ала. Тап шуның өсөн беҙҙә остаздарға барлыҡ кимәлдә ярҙам итеүҙең комплекслы системаһы формалаштырыла. Был йәһәттән Башҡортостан – Рәсәйҙең 2020 йылдан “Ауыл тренеры” проекты тормошҡа ашырылған беренсе төбәге. Ул республика райондарына белгестәрҙе йәлеп итеү өсөн барлыҡҡа килгән. Был проект нигеҙендә 104 тренер 600-әр мең һум аҡса алды. Хәҙер был тәжрибә Рәсәйҙең 24 төбәгендә ҡулланыла. 2023 йылдан түләүҙәр 1 миллион һум тәшкил итә. Бынан тыш, спортсыларға һәм уларҙың тренерҙарына өлгәшелгән һөҙөмтәләре өсөн матди дәртләндереү ҡаралған.
Ҡыҙҙар һәм егеттәр спорт менән кинәнеп шөғөлләнһен, маҡсаттарын бойомға ашырһын, тренерҙар тәрбиәләнеүселәрен процесҡа йәлеп итһен һәм һөҙөмтәләр булһын өсөн үҙенсәлекле конкурс та булдырылды.
Быйыл Башҡортостандың Спорт министрлығына – 100 йыл. Ведомствоның бер быуатлыҡ тарихы 1923 йылдың 17 июлендә башлана. Тап ошо көндә Башҡортостандың Үҙәк башҡарма комитеты Президиумы тарафынан Физик культура һәм спорт юғары советы барлыҡҡа килә. Ойошманың беренсе етәксеһе Бәләбәйҙә тыуып үҫкән, өс һуғышта ҡатнашҡан 24 йәшлек Али Тереғолов була.
Бер быуат эсендә Башҡортостанда бихисап спортсылар әҙерләнгән. Уларҙың күбеһенең исем-шәрифе донъя спорт йылъяҙмаһына индерелгән. Төрлө спорт төрҙәре буйынса меңләгән миҙалдар яуланған, әллә күпме призлы урындар алынған. Бөгөн дә физик культура һәм спорт – илдең киләсәген билдәләгән майҙансыҡтарҙың береһе. Ә Башҡортостан иһә спорт яратҡан төбәк. Республикабыҙҙа йәшәүселәрҙең сәләмәт тормошҡа ынтылышы ҙур, тимәк, төбәктең киләсәге лә бар. Һөҙөмтәлә быуын сылбырҙары өҙөлмәҫ, тигән ышаныс ҙур.
Айрат Нурмөхәмәтов фотолары.",Спорт
Өфөлә Олимпия советтары форумы бара,"8 октябргә тиклем Өфөлә Бөтә Рәсәй Олимпия советтары форумы үткәрелә. Бөгөн сара Өфөләге “Торатау” конгресс-холында башланды. Унда Рәсәйҙең 84 төбәгенән Олимпия советтары етәкселәре һәм ағзалары ҡатнаша. Быйыл шул иҫәптән Луганск һәм Донецк халыҡ республикаларының, Запорожье һәм Херсон өлкәләренең Олимпия советтары ла барлыҡҡа килде. Спорт һәм Олимпия хәрәкәте үҫешенең көнүҙәк темалары, Рәсәйҙең Олимпия комитеты булышлығында юғары ҡаҙаныштар һәм күпләп кеше ҡатнашҡан спортҡа бәйле хеҙмәттәшлекте киңәйтеү, Рәсәй спорт үҫеше һәм башҡалар тураһында һөйләшеүҙәр бара.
Сараны Башҡортостан Хөкүмәте Премьер-министры урынбаҫары Ирек Сәғитов асты һәм сарала ҡатнашыусыларға Башҡортостан Башлығы Радий Хәбировтың ҡотлау сәләмен еткерҙе. Ул сығышында шулай уҡ республикала ҙур спорт сараларының үткәрелеүе, яңы спорт объекттарының төҙөлөүе, булғандарының үҙгәртеп ҡоролоуы тураһында һөйләне һәм форумда ҡабул ителгән ҡарарҙарҙың спорт үҫешенә ҙур этәргес буласағына ышаныс белдерҙе.
Рәсәйҙең Олимпия комитеты рәйесе Станислав Поздняков, комитеттың генераль директоры Владимир Сенглеев, Луганск Халыҡ Республикаһының спорт министры вазифаһын башҡарыусы Олег Шеренешев сығыш яһаны.
- Мин Башҡортостанда икенсе тапҡырмын. Спортсыларбыҙ һеҙҙең балаҫтарҙа призлы урын яулағайны. Луганск Халыҡ Республикаһы туғыҙ йыл Олимпия хәрәкәтенән ситләтелгәйне. Олимпия советының барлыҡҡа килеүе тураһындағы хәбәрҙе спортсылар ҡыуанып ҡабул итте. Беҙҙә тармаҡтың 70-тән ашыу төрө менән шөғөлләнәлр. Уларҙың 30-ы – Олимпия төрҙәре, - тип белдерҙе Олег Шеренешев.
Быйыл иһә Башҡортостандың Спорт министрлығы 100 йыллыҡ матур юбилейын билдәләй. Республиканың спорт министры Руслан Хәбибов был форумдың Башҡортостанда үткәрелеүенең беҙҙең өсөн мөһим икәнлеген һыҙыҡ өҫтөнә алды, төбәктә спортҡа ҙур иғтибар бүленеүе тураһында һөйләне.
 Башҡортостанда йәшәгән ике миллиондан ашыу кеше даими рәүештә спорт менән шөғөлләнә. Республикала барлығы 13 меңдән ашыу спорт ҡоролмаһы бар һәм төбәктә спорттың 120 төрө үҫешә. Тағы республикабыҙҙа йыл һайын 15 меңдән ашыу спорт һәм физик культура сараһы ойошторола: “Спорт ун көнлөгө”, “Өмөтөбөҙ боҙо”, “Рәсәй саңғы юлы”, “Рәсәй азимуты”, “Олимпия көнө” кеүек тематик сара үткәрелә. Бынан тыш, 2022 йылдан вуздар араһында Башҡортостан Башлығы Кубогына йәйге һәм ҡышҡы спорт төрҙәре буйынса универсиада уҙғарыла.
Иртәгә форумда ҡатнашыусылар Өфөлә үтәсәк Бөтә Рәсәй йәйәү йөрөү көнөндә ҡатнаша. Был сара октябрҙең беренсе ял көндәрендә тотош донъя буйлап Халыҡ-ара “Спорт барыһы өсөн” эгидаһы аҫтында уҙғарыла. Рәсәйҙә был форум 2015 йылдан илдең Олимпия комитеты тарафынан тормошҡа ашырыла. Әйткәндәй, ике йыл элек был сара баш ҡаланың Ағиҙел буйында үткәрелгәйне.
Төп маҡсат – мөмкин тиклем күберәк ҡатнашыусыларҙы физик йәһәттән әүҙем булырға, спорт менән шөғөлләнергә өндәү, физик әүҙемлектең өҫтөнлөктәре тураһында хәбәрҙар булыуҙы арттырыу, әүҙем тормош алып барыуҙың төрлө төрҙәре хаҡында бәйән итеү.
Спорт байрамы үҙ эсенә флешмоб – чемпион менән зарядканы, сәләмәт тормошто яратыусыларҙың 2 мең 23 метр арауыҡты үтеүе, ижади, спорт-һауыҡтырыу программаһын, физик культура һәм спорт тармағындағы атҡаҙанған хеҙмәткәрҙәрҙе бүләкләүҙе ала.
Сарала ҡатнашыусыларҙы теркәү шәмбе 10 сәғәттә башлана, ә ярыштар 11 сәғәт 30 минутта старт ала. Финишҡа килгән һәр кемгә шоколадлы миҙал һәм диплом тапшырыла. Йола буйынса өфөләр менән бергә билдәле спортсылар, Олимпия уйындары чемпиондары ҡатнапша. Быйыл иһә фехтование буйынса дүрт тапҡыр Олимпия уйындары чемпионы, Рәсәйҙең Олимпия комитеты президенты Станислав Поздняков ҡатнаша. 
Айрат Нурмөхәмәтов фотолары.",Спорт
Ғаилә командалары Бөрөлә йыйыла,"7 октябрҙә 10.00 сәғәттә Бөрө ҡалаһында, Бөтә Рәсәй “Ғаилә командаһы” спорт проектына ярашлы, “Ғаилә хәрәкәттә” республика акцияһы була. Сараны дөйөм Рәсәй “Беренселәр хәрәкәте” ижтимағи-дәүләт балалар һәм йәштәр хәрәкәтенең төбәк бүлексәһе ойоштора.
Акцияның маҡсаты – үҫеп килгән быуын вәкилдәренең, йәштәрҙең сәләмәтлеген нығытыу, йәштәрҙе һәм уларҙың ғаиләләрен физик культура һәм спорт менән шөғөлләнеүгә йәлеп итеү, ғаилә ҡиммәттәренең баһаһын арттырыу.
Сарала ике кешенән кәм булмаған ғаилә командалары ҡатнаша. Команда 18 йәштән өлкән кешенән һәм 10 -17 йәшлек бәлиғ булмаған баланан торорға тейеш. Акция ваҡытында өс километр арауыҡҡа велосипедтарҙа уҙыштар үткәрелә. Барлыҡ еңеүселәргә лә приздар, дипломдар әҙерләнгән. Ҡатнашыусыларҙың барыһына ла сарала ҡатнашыу тураһындағы сертификат биреләсәк. Еңеүселәр “Иң ҙур ғаилә командаһы”, “Иң сағыу ғаилә”, “Иң етеҙ ғаилә” номинациялары буйынса билдәләнәсәк.
Акцияла ҡатнашыу өсөн 7 октябргә тиклем https://рдш.рф/competition/4629 һылтанмаһы буйынса сайтта теркәлергә кәрәк.
Фото: БР Спорт министрлығы.",Спорт
Был саранан ситтә ҡалмағыҙ!,"2018 йылдан Бөтә Рәсәй йәйәү йөрөү көнө үткәрелә. Башҡортостан да был сарала әүҙем ҡатнаша һәм быйыл ул республикала икенсе тапҡыр ойошторола. Тәүгеһе ике йыл элек Ағиҙел буйында үткәрелгәйне.
7 октябрҙә баш ҡалалағы “Ҡашҡаҙан” паркында Рәсәйҙең Олимпия комитеты рәйесе Станислав Поздняков, Олимпия һәм Паралимпия уйынддары чемпиондары, Башҡортостандың спорт йәмәғәтселеге вәкилдәре һәм башҡа маҡтаулы ҡунаҡтар ҡатнашлығында Бөтә Рәсәй йәйәү йөрөү көнө була. Сарала ҡатнашыусыларға үҙенсәлекле шоколадлы миҙалдар һәм дипломдар ҡаралған.
Фото: БР Спорт министрлығы.",Спорт
Ҡурҡмайынса упҡын өҫтөнән үткән,"Үткән ял көндәрендә Өфөнән Сергей Шилов Айғыр ҡаялары аша һуҙылған арҡандан йөрөгән. Экстремал был трюкты ерҙән 70 метр бейеклектә страховка ярҙамында башҡарған. Арҡандың оҙонлоғо — 80 метр. Үҙенең әйтеүенсә, ул был юлды тәүгә генә үтмәй.Сергей Шилов слэклайн менән ете йыл шөғөлләнә. Ул бындай трюктарҙы үҙебеҙҙә генә түгел, ә Рәсәйҙең башҡа билдәле урындарында, Төркиәлә һәм Кипрҙа башҡарғаны булған.
Айғыр ҡаяһына ял итергә барыусылар Сергей Шиловты ҡыҙыҡһынып та, бер аҙ борсолоп та күҙәткән.
Видео: ""Башкирия Online"" төркөмөнән.",Спорт
Өфөгә чемпиондар килә,"Өфөлә конькиҙа фигуралы шыуыу буйынса Рәсәй ярыштары үтәсәк. Сара юниорҙар араһында ла ойошторола. 
Турнирҙы асыу тантанаһы 11 октябрҙә – Башҡортостан Республикаһы көнөндә Спорт һарайында үтә. Спортсыларҙы боҙҙа фигуралы шыуыуҙың титуллы вәкилдәре – Олимпия уйындары чемпиондары Алина Заһитова, Камила Вәлиева, Виктория Синицина һәм башҡалар сәләмләйәсәк.
Фигуристарҙың сығыштарын 10 – 14 октябрҙә ҡарарға мөмкин. Ярыштарҙа спорт мастерлығына кандидаттар ҡатнаша. Программала яңғыҙ һәм парлы шыуыу, шулай уҡ боҙҙа бейеүҙәр ҡаралған.
Сара тураһында тулыраҡ https://www.bashinform.ru/news/sport/2023-09-29/v-ufu-na-sorevnovaniya-po-figurnomu-kataniyu-na-konkah-priedut-alina-zagitova-i-kamila-valieva-3459507 сайтында бирелгән.
Фото: bashinform.ru",Спорт
Спорт көрәше көслөләрҙе йыя,"1 октябрҙә Өфөлә Рима Баталова исемендәге Спорт әҙерлеге үҙәгендә спорт көрәше буйынса республика турниры үткәрелә. Шулай уҡ унда Рәсәй кубогына һайлап алыу ҙа ойошторола.
Ярыштарҙа 2012-2013 , 2010-2011 йылғы малайҙар һәм ҡыҙҙар, 2008-2009, 2006-2007 йылғы үҫмер егеттәр һәм ҡыҙҙар, 2003  йылғы һәм унан да өлкәнерәк  ирҙәр һәм ҡатын-ҡыҙҙар ҡатнаша.
Был сараның маҡсаты йәштәр араһында панкратионды популярлаштырыуға йүнәлтелгән. Шулай уҡ спорт оҫталығын күтәреү, һаулыҡты нығытыу һәм республикабыҙ муниципалитеттары спортсылары араһында дуҫлыҡ ептәрен көсәйтеүгә маҡсатланған. Ошо спорт төрөндә шөғөлләнеүсе иң көслөләрҙе йыйған ярыш бик сәмле булмаҡсы.
Фото һәм сығанаҡ: Башҡортостандың Спорт министрлығы.
 ",Спорт
"Башҡортостанда ""А-нан Я-ға тиклем” бизнес-туры тамамланды","Башҡортостан Республикаһының Бәләкәй эшҡыуарлыҡты үҫтереү һәм яҡлау фонды тарафынан төбәктең эшҡыуарҙары һәм үҙмәшғүлдәре өсөн ойошторолған “А-нан Я-ға тиклем” бизнес-тур Яңауылда тамамланды. Дүрт ай эсендә бизнес-тур республиканың шартлы рәүештә бүленгән бөтә алты төбәгендә лә булды: көньяҡ, үҙәк, Урал аръяғы, көнбайыш, төньяҡ-көнсығыш һәм төньяҡ-көнбайыш. Һуңғыһы Яңауылда үтте һәм республиканың төньяҡ-көнбайышындағы 11 муниципалитетты: Асҡын, Балтас, Борай, Дүртөйлө, Ҡалтасы, Краснокама, Мишкә, Тәтешле, Яңауыл райондарын, шулай уҡ Нефтекама һәм Ағиҙел ҡалаларын берләштерҙе.
– “А-нан Я-ға тиклем” бизнес-туры – төбәктең бизнес-берләшмәһе менән диалогты яңы кимәлгә сығарырға мөмкинлек биргән ҙур проект. Эшҡыуарҙар менән аралашҡанда беҙ үҙ-ара хеҙмәттәшлектең һайланған форматының бөгөнгө көндә иң кәрәкле һәм көнүҙәк булыуын күрәбеҙ. Шуға күрә киләһе йылда был проектты тормошҡа ашырыуҙы дауам итеү планлаштырыла, – тип белдерҙе Башҡортостан Республикаһының эшҡыуарлыҡ һәм туризм министры Рөстәм Афзалов.
“А-нан Я-ға тиклем” бизнес-турын Башҡортостан Республикаһының Эшҡыуарлыҡ һәм туризм министрлығы, “Башҡортостан Республикаһының бәләкәй һәм урта эшҡыуарлыҡты үҫтереү буйынса агентлығы” автономлы коммерцияға ҡарамаған ойошмаһы һәм “Минең бизнесым” үҙәге ярҙамында “Бәләкәй һәм урта эшҡыуарлыҡ һәм шәхси эшҡыуарлыҡ башланғысына ярҙам” милли проектын тормошҡа ашырыу сиктәрендә Башҡортостан Республикаһының Бәләкәй эшҡыуарлыҡты үҫтереү һәм уға ярҙам итеү фонды ойошторҙо.
Сараның маҡсаты – ҡатнашыусыларға бизнесты уңышлы алып барыу өсөн файҙалы булған дәүләт ярҙамы саралары һәм сығанаҡтары тураһында мәғлүмәт биреү. Бизнес-тур сиктәрендә ҡатнашыусылар эшҡыуарлыҡтың төрлө аспекттары менән танышыу мөмкинлегенә эйә булды: бизнесты теркәүҙән алып масштаблауға тиклем. Бизнес өлкәһендәге белгестәр һәм эксперттар үҙҙәренең тәжрибәһе һәм белеме менән уртаҡлаша, ҡатнашыусыларға эшҡыуарлыҡ эшмәкәрлегенең үҙенсәлектәрен яҡшыраҡ аңларға ярҙам итә. Төрлө дәүләт органдары һәм эшҡыуарлыҡты үҫтереү институттары вәкилдәре эшҡыуарҙар өсөн финанс ярҙамы, гранттар һәм льготалы кредиттар алыу мөмкинлектәре тураһында мәғлүмәт менән уртаҡлашты.
– Беҙ 1000-дән ашыу кешене “А-нан Я-ға тиклем” бизнес-турҙа ҡатнашыуға йәлеп итә алдыҡ. Был асыҡ диалог форматына ихтыяж булыуын, бөгөнгө көндә ғәмәлдә булған дәүләт ярҙамы сараларына һәм беҙҙең төбәктә бизнесты үҫтереү мәсьәләләренә ҙур ҡыҙыҡһыныу булыуын дәлилләй. Эшҡыуарҙарҙың бөтә эшләнмәләре һәм теләктәре анализлана һәм бизнес өсөн дәүләт ярҙамының һөҙөмтәлелеген һәм асыҡлығын арттырырға ярҙам итәсәк тәҡдимдәр нигеҙенә һалына, – тине Башҡортостан Республикаһының Бәләкәй эшҡыуарлыҡты үҫтереү һәм яҡлау фондының генераль директоры, бизнес-тур модераторы Элиана Сәйетова.
“А-нан Я-ға тиклем” бизнес-туры Башҡортостан Республикаһы Эшҡыуарҙары өсөн мөһим ваҡиғаға әүерелде һәм иҡтисадтың был мөһим секторына ярҙам күрһәтеүҙең мөһимлеген раҫланы. Ойоштороусылар сарала алынған мәғлүмәт һәм белем ҡатнашыусыларға үҙ бизнесын үҫтерергә һәм төбәктең иҡтисади үҫешенә ярҙам итер, тигән ышаныс белдерҙе.
Фото һәм мәғлүмәт сығанағы: pravitelstvorb.ru",Спорт
Башҡорт егете – донъялағы иң йәш гроссмейстер! ,"Йәп-йәш кенә булыуына ҡарамаҫтан, Башҡортостан егете яңыраҡ ҡына Батумиҙа булып үткән Донъя кубогының йомғаҡлау этабында еңеүгә өлгәште. Урал мөмкин булған 60 мәрәйҙең 58-ен йыйып, башҡа илдәрҙән килгән 76 спортсыны уҙып китте.
Батумиҙа яҡташыбыҙ шахмат композициялары буйынса 46-сы шәхси һәм команда донъя чемпионатында ла  ҡатнашты, уның һөҙөмтәләре уға норманы үтәргә мөмкинлек бирҙе, һөҙөмтәлә Урал Хәсәнов хәҙер – шахмат композицияһы буйынса донъялағы иң йәш гроссмейстер!
Иҫегеҙгә төшөрөп үтәбеҙ, был исем, донъя чемпионынан тыш, шахматсы үҙ карьераһында ирешә торған иң юғары титул. Ул Халыҡ-ара шахмат федерацияһы тарафынан бирелә.
Бына ниндәй иҫ киткес һөҙөмтәгә ирешкән йәш кенә башҡорт егете! Ғорурланырға, ә йәш спортсыларыбыҙға унан үрнәк алырға ҡала. Уралдың исемен әле бер тапҡыр ғына ишетмәҫбеҙ әле, алда уны яңы уңыштары көтөп торһон! 
Фото: bashkortostan102.ru/sport/",Спорт
Стәрлетамаҡта «БСК Забег» ярыммарафоны үтәсәк,"17 сентябрҙә Стәрлетамаҡта «БСК Забег» спорт хәйриә ярыммарафоны үтә. Сараны ойоштороусы - «Башҡортостан сода компанияһы» акционерҙар йәмғиәте. Был - спорт һөйөүселәр өсөн ҙур байрам. Һәр ҡатнашыусы үҙенә яраҡлы арауыҡ - 2, 5, 10 йәки 21,1 саҡрымды һайлай ала.
«Башҡортостан сода компанияһы» ярыммарафонының дөйөм приз фонды 4 миллион һумдан ашыу тәшкил итә. 21 саҡрым арауыҡты беренсе булып яулағандарҙы - 200 мең һум, “Башҡортостан сода компанияһы” хеҙмәткәрҙәрен 150 мең һум күләмендә бүләк көтә.
10 километр арауыҡ еңеүселәренә - 150 мең һәм 100 мең һум. 5 километр арауыҡҡа иң ҙур бүләк - 50 мең һум һәм 40 мең һум, 2 километр арауыҡ еңеүселәренә - 12 мең һәм 10 мең һум. Иң яҡшы һөҙөмтәләр өсөн ҡатнашыусыларҙы 6-сы урынға тиклем бүләкләү ҡаралған. Дистанциялар бөтә йәштәгеләр һәм һәр физик әҙерлек өсөн дә асыҡ.
Сара барышында балалар старттары ла уҙғарыла: 4 йәшкә тиклем - 50 м; 5-6 йәшлектәргә - 100 м; 7-9 йәш - 200 метр. 9 йәшкә тиклемге балалар өлкәндәр оҙатыуында йүгерә.
Бөтә ҡатнашыусылар (балалар стартында кескәйҙән тыш) медицина белешмәһен - рөхсәт биреүҙе күрһәтергә тейеш. Ярышта ҡатнашыусыларҙы шулай уҡ ҡыҙыҡлы күңел асыуҙар, фудкорт, профессиональ фотографтар, приздар һәм бүләктәр көтә.
Саранан һеҙ ҙә ситтә ҡалмағыҙ, йүгерегеҙ һәм бүләктәр отоғоҙ!
Фото: ""БСК Забег"" төркөмөнән.",Спорт
Хоккей буйынса  КХЛ беренселегенең  «Салауат Юлаев»  командаһы  ҡатнашлығында 2023/2024 миҙгел  уйындары календары,"Сентябрь
18.09 «Салауат Юлаев» - «Торпедо»20.09 «Салауат Юлаев» - «Нефтехимик»22.09 «Салауат Юлаев» - «Автомобилист»24.09 «Аҡ Барыҫ» - «Салауат Юлаев»27.09 «Салауат Юлаев» - «Трактор»29.09 «Салауат Юлаев» - «Металлург» Мг
Октябрь
02.10 «Лада» - «Салауат Юлаев»04.10 «Трактор» - «Салауат Юлаев»06.10 «Металлург» Мг - «Салауат Юлаев»08.10 «Металлург» Мг - «Салауат Юлаев»10.10 «Салауат Юлаев» - «Автомобилист»13.10 «Салауат Юлаев» - «Витязь»15.10 «Салауат Юлаев» - «Динамо» Мн20.10 «Северсталь» - «Салауат Юлаев»22.10 «Динамо» Мн - «Салауат Юлаев»24.10 «Торпедо» - «Салауат Юлаев»26.10 «Авангард» - «Салауат Юлаев»28.10 «Салауат Юлаев» - «Динамо» М31.10 «Салауат Юлаев» - «Амур»
Ноябрь
02.11 «Салауат Юлаев» - «Аҡ Барыҫ»04.11 «Салауат Юлаев» - «Сибирь»06.11 «Салауат Юлаев» - «Нефтехимик»07.11 «Салауат Юлаев» - «ХК Сочи»12.11 «Салауат Юлаев» - «Локомотив»14.11 «Трактор» - «Салауат Юлаев»16.11 «Спартак» - «Салауат Юлаев»18.11 «Аҡ Барыҫ» - «Салауат Юлаев»21.11 «Нефтехимик» - «Салауат Юлаев»23.11 «Салауат Юлаев» - «Авангард»25.11 «Салауат Юлаев» - «Трактор»30.11 «Салауат Юлаев» - «Лада»
Декабрь02.12 «Салауат Юлаев» - «Спартак»05.12 «Витязь» - «Салауат Юлаев»07.12 «Автомобилист» - «Салауат Юлаев»19.12 «Салауат Юлаев» - «Барыҫ»22.12 «Салауат Юлаев» - «Адмирал»25.12 «ЦСКА» - «Салауат Юлаев»28.12 «ХК Сочи» - «Салауат Юлаев»30.12 «Аҡ Барыҫ» - «Салауат Юлаев»
Ғинуар
03.01 «Авангард» - «Салауат Юлаев»05.01 «Сибирь» - «Салауат Юлаев»07.01 «Салауат Юлаев» - «Барыҫ»09.01 «Салауат Юлаев» - «Куньлунь РС»12.01 «Нефтехимик» - «Салауат Юлаев»14.01 «Куньлунь РС» - «Салауат Юлаев»16.01 «Барыҫ» - «Салауат Юлаев»18.01 «Сибирь» - «Салауат Юлаев»21.01 «Салауат Юлаев» - «Амур»24.01 «Амур» - «Салауат Юлаев»26.01 «Амур» - «Салауат Юлаев»28.01 «Адмирал» - «Салауат Юлаев»29.01 «Адмирал» - «Салауат Юлаев»
Февраль
01.02 «Салауат Юлаев» - «Лада»04.02 «Салауат Юлаев» - «СКА»06.02 «Салауат Юлаев» - ЦСКА10.02 «Салауат Юлаев» - «Аҡ Барыҫ»13.02 «Салауат Юлаев» - «Авангард»15.02 «СКА» - «Салауат Юлаев»17.02 «Локомотив» - «Салауат Юлаев»19.02 «Динамо» М - «Салауат Юлаев»21.02 «Салауат Юлаев» - «Адмирал»24.02 «Салауат Юлаев» - «Сибирь»26.02 «Салауат Юлаев» - «Северсталь»",Спорт
Яңы миҙгелде – яңы өмөттәр менән,"“Салауат Юлаев” командаһы тәүге осрашыуын Ҡаҙағстан боҙонда “Барыс” командаһы менән уҙғарҙы. Беҙҙекеләр ялдан дәртләнеп сыҡҡан, ахыры: уйындың тәүге минутында уҡ уҡтай дәғүәсе ҡапҡаһына ябырылды. Һөҙөм­тә оҙаҡ көттөрмәне – Александр Хмелевский тәүге шайбаны индереп тә ҡуйҙы.Икенсе миҙгелде беҙҙекеләр күпсе­лектә башланы. Вячеслав Лещенко менән Михаил Науменков биргән пасты Владислав Ефремов һә тигәнсә ҡаҙаҡтарҙың ҡапҡаһына сойорғотто. Уйындың 45-се минутында Шмелев менән Хафизуллин биргән шайбаны Шаров та оҫта ғына Паскаленың ҡапҡаһына елләне.Бөтәһе лә беҙ теләгәнсә барған кеүек ине лә... Хужалар һис тә өфө­ләргә бирешергә теләмәнеме әллә юлаевсылар, еңеү беҙҙә, тип тынысландымы, 3:0 иҫәбенә еңеп барғанда, “ҡаҙаҡтар” Гайтамиров менән Оберг ике тапҡыр өфөләрҙең ҡапҡаһын “сылатты”. Самонов һалҡын ҡанлы – бар көсөн һалып, иҫәпте тигеҙләргә бир­мәне. Уйын беҙҙең файҙаға – 3:2!Тәүге осрашыуҙағы тәүге еңеү хок­кейсыларҙы ла, көйәрмәндәрҙе лә дәртләндерҙе. Шуға күрше Екатерин­бургтың “Автомобилист” командаһын беҙҙең егеттәр еңел генә еңер кеүек тойолғайны. Әлеге лә баяғы тәртип яғы был юлы ла аҡһаны. Әүҙем генә башланған уйын боҙолдо.Владислав Ефремовтың Алексей Махеевты йығып, штраф эскәмйәһенә ултырыуы булды, Григорий Панин шайбаны яңылыш Анатолий Голышевҡа бирҙе. Ул инде бындай көтөл­мәгән “бүләк”те беҙҙең ҡап­ҡасыға бүләк итте. Урал егет­тәре был голдан һуң дәрт­ләнеберәк уйнарға тотондо. Беҙҙекеләр  әҙме-күпме уйын­ды тигеҙләне. Сергей Шмелев күпселекте файҙа­ланып, гол индерҙе. Михаил Науменков Степан Хрипуновты этеп, ярты минуттан Евгений Тимкин ме­нән штраф эскәмйәһенә эләк­те. Ҡапҡасы Александр Самонов менән боҙҙағы егеттәр хәл­дәренән килгәнсә тырышты. Күпселектә саҡта Хмелевский Алексей Пустозеровҡа биргән пасты уныһы файҙалана алманы. Өфөләр күпме генә алға бар­маһын, күршеләр уйын теҙгенен ныҡлы тотто. Өсөнсө миҙгел баш­ланғас, беҙҙекеләр йәнә яңылышты.  Панин борт янында көрәшкәндә ҡапҡабыҙ эргәһендәге Василевский Сергей Широковтағы шайбаны тартып алмай, китеүе булды, уныһы Голы­шевҡа пас биргәйне, икенсе шайбаны индереп, еңеүҙе беҙҙән тартып алды.Екатеринбургтағы осрашыу, беҙҙе­келәр тырышыуға ҡарамаҫтан, 2:1 иҫәбенә тамамланды. Әлеге лә баяғы дисциплина аҡһауы арҡаһында күр­ше­ләр күпселектә иҫәпте асыуға өлгәште.Уйын уртаһында дәғүәселәр боҙҙа өсәү генә ҡалғас, беҙҙекеләр иҫәпте тигеҙләне. Өсөнсө миҙгелдә иһә Широков менән Голышевтың оҫта ком­бинацияһы хужаларға еңеү килтерҙе.6 сентябрҙә юлаевсылар ҡабат КХЛ-ға ҡайтҡан “Лада”ға ҡунаҡҡа барҙы. Бында ла Хмелевский һынатманы. Тәүге миҙгелдә ул Михаил Науменков биргән шайба менән иҫәпте асты. Икенсе миҙгелдә лә Саша иҫәпте арттырҙы. Өсөнсө миҙгелдә Трой Джозеф беҙҙең ҡапҡаны “асты”. Бер минут та үтмәне, йәнә Хмелевский Паниндың пасын оҫта файҙаланды.Алексей Пустозеров – дүртенсе, Вячислав Лещенко бишенсе шайбаны индереп, иҫәпте 5:1-гә еткерҙе. Дәғүәсе еңел генә еңелергә теләмәне. Трой Джозеф уйын бөтөп килгәндә Жоков ҡапҡаһына икенсе шайбаһын ырғытты.Афарин, юлаевсылар! Үҙебеҙҙең боҙҙа ла еңеүҙәр көтәбеҙ.Башҡа командаларға килгәндә, күр­шеләрҙән Магнитогорскиҙың “Металлург”ы быйыл Гагарин кубогын яулаған ЦСКА-ны 4:2 иҫәбенә ҡый­ратты. Һөҙөмтәлә ул ике уйындағы өс очкоһы менән Көнсығыш кон­ферен­цияһының турнир таблица­һының – 3-сө, ә ЦСКА Көнбайыш конференцияһының һиге­ҙенсе баҫҡысында урынлашты.СКА иһә “Лада”ла ҡунаҡта булып, уны 3:0 иҫәбенә еңде. Был – төньяҡ баш ҡала  клубының төп ваҡытта яулаған 500-сө еңеүе. Ошо уңышҡа өлгәшеү өсөн команда 864 матч үткәргән.

Ә. ХЫЗЫРОВА.",Спорт
“Өфө”нө ҡапҡа һаҡсыһы ҡотҡара...,"Төп ваҡыт 0:0 иҫәбенә тамамланғас, пенальти серияһында хужалар мәргәнерәк булып сыҡты. “Өфө”нөң ҡапҡа һаҡсыһы  ҡунаҡтар сойорғотҡан дүрт туптың өсәүһен ҡаҡлыҡтыра һәм осрашыуҙың төп геройына әйләнә.
Шулай итеп беҙҙекеләр 1/64 финалға сыҡты.
фото: ТАСС",Спорт
27-се һанын мәңгелләштермәкселәр,"Команданың генераль директоры Ринат Баширов та уның тәҡдимен ҡеүәтләп, ошо арала ҡарар сығарын белдергән. Шулай уҡ август аҙағында үҫмерҙәр араһында уҙасаҡ турнирҙы, “Родион Әмиров кубогы” тип атамаҡсылар.
фото: ТАСС. ",Спорт
«Һин мәңге беҙҙең йөрәктә»,"«Беҙҙең иптәш, йәш талантлы уйынсының бик иртә донъянан китеүе, СКА уйынсыларын, треренҙарын дер һелкетте. Шуға беҙ, әҙме-күпме ярҙам йөҙөнән ярҙам итмәксе булдыҡ. – Родион иптәш, һин мәңге беҙҙең йөрәктә», тип яҙған Ротенбер Teleqram-каналда.
Белеүегеҙсә, ""Салауат Юлаев"" командаһы тәрбиәләнеүсеһе 21 йәшлек Родион Әмиров, ике йыл элек яман шеш сире менән ауырып китеп, 14 августа вафат булды.
фото: ТАСС.",Спорт
Бишенсе еңеүсе билдәле булсаҡ,"Бөгөн уның финалсылары билдәле булды. Испания командаһы шведкаларҙы 2:1 иҫәбенә еңеп, тәүгә финалға сыҡһа, шулай уҡ Англия уйынсылары ла үҙ тарихында өсөнсө мәртәбә ярымфиналда уйнап, ниһайәт был юлы маҡсатына иреште. Улар беренселек хужаларының береһе – Австралия футболсыларын 3:1 иҫәбенә отоп, испанклар кеүек беренсе тапҡыр чемпионды билдәләйәсәк.
Чемпионаттың тарихына килгәндә, ул 1991 йылдан башлап, хәҙер туғыҙынсыға үтә. Шул арауыҡта дүрт кенә ил чемпионлыҡты яулай. АҠШ футболсылары ғына дүрт мәртәбә (1991, 1999, 2015, 2019 йылдар) еңеүсе була. Шулай уҡ немкалар – ике һәм Япония менән Норвегия ҡатын-ҡыҙҙары берәр тапҡыр Кубокты күккә сөйә.
Рәсәй уйынсылары ике тапҡыр ғына беренселектә уйнай һәм сирекфиналдан үтә алманы.
фото: ТАСС. ",Спорт
Захарян Испания чемпионатына юлланды,"20 йәшлек ярымһаҡсы Испания чемпионатына юлланып, “Реал Сосьедад” клубы намыҫын яҡлаясаҡ. “Динамо” етәкселеге уны 13 миллион евроға һатып ебәргән. Шулай итеп, Европаның топ-командаларында Рәсәйҙән биш футболсы уйнаясаҡ. Захаряндан тыш, Италия беренселегендә Миранчук менән Кокорин сығыш яһаһа, Францияла Головин менән Кузяев уйнай.
Ғөмүмән, беҙҙең футболсыларҙың трансферҙар тарихына килгәндә, иң ҡиммәтлеһе булып Александр Головин һынала. “Монако” клубы уның өсөн ЦСКА-ға 30 миллион евро түләй. Икенсе урында, карьераһына нөктә ҡуйған Юрий Жирков тора. 2009 йылда “Челси” етәкселеге уны ЦСКА-нан 21 миллион евроға алғайны. Шулай уҡ ҙур футболдан китеп, әммә Рәсәйҙең түбәнге лигаһында көн күргән Роман Павлюченконы, “Тотенхем” командаһы заманында 17,4 миллион евроға һатып алғайны. Англия беренселегендә ҙур эҙ ҡалдырған Андрей Аршавинды “Арсенал” клубы заманында 16,5 миллион евроға тиңләй. Ә инде бишенсе баҫҡыста Антон Миранчук. “Аталанта” етәкселеге уға 14,5 миллион евроһын йәлләмәне.
Ә инде Захарянға килгәндә, ул был исемлектә алтынсы булып, Испания чемпионатында элек-электән уйнаған Рәсәй футболсыларынан 28-се уйынсы булып китте.
фото: ТАСС.",Спорт
Дүрт тур һәм бер отставка,"Грозный ҡалаһы командаһы ошо осорҙа бер генә еңеү  яулап, турнир таблицаһында 11-се баҫҡысты биләй ине. Хәлде төҙәтергә ваҡыт та бар ине, әммә етәкселек нишләптер ашыҡҡан кеүек, сөнки Сергей Тушуев етәкселегендә, “Әхмәт” былтырғы миҙгелдә бишенсе урын алып, үҙ тарихында иң яҡшы һөҙөмтәгә өлгәшкәйне.
Ғөмүмән, башҡа һөҙөмтәләргә килгндә, бер “Краснодар” ғына дүрт уйында дүрт еңеү яуланы. Шулай уҡ “Урал” менән “Крылья Советов” командалары ла еңелеү кисергәне юҡ. Ә бына өс миҙгел рәттән чемпион булған “Зенит” клубы быйылғы миҙгелде әллә ни уңышлы башламаны. Ул  ете мәрәй яулап, алтынсы тора.
фото: ТАСС.",Спорт
Канада Әмировты юҡһына…,"«Мейпл Лифс»  берләшмәһе ошо ауыр яңылыҡтан һуң, үҙенә урын тапмай», тип белдергән клуб президенты. – Торонтоға   бер нисә тапҡыр килеп китеүенә ҡарамаҫтан, талантлы хоккейсы үҙенең көләс йылмайыуы һәм дә тормошҡа ыңғай ҡарашы менән беҙҙе һәм клубтың көйәрмәндәрен әсир итте. Әлбиттә, йәл шундай талантлы, йәш уйынсыны юғалтыу… Беҙ бергә ата-әсәһенең һәм туғандарының ауыр ҡайғыһын уртаҡлашабыҙ».
«Салауат Юлаев» клубы тәрбиәләнеүсеһе былтыр «Торонто Мейпл Лифс»  командаһы тарафынан драфтланғайны. Уға 2 октябрҙә бары 22 йәш тулыр ине.
фото: ХК Торонто.",Спорт
“Өфө” футболсылары тәүгә өс мәрәйле булды,"Ул әлегә биш турҙан һуң алты мәрәй яулап, хатта бишенсе баҫҡысҡа күтәрелде.
Киләһе турҙа йәнә тағы бер лидерҙарҙың береһе – “Краснодар-2” уйынсылары менән уның яланында уйнаясаҡ.
фото: ТАСС.",Спорт
Родион Әмиров китеп барған…,"Ул яман сир ауырыуы менән ауырыһа ла, киләсәккә өмөт бағлап, һәр ваҡыт иптәштәре янында булды. Уларҙың еңеүенә бер шатланып, еңелеүенә бергә көйөндө. Уға НХЛ-дың «Торонто Мейпл Лифс» командаһы ла ышаныс белдереп, киләсәккә йәлеп итмәксе булғайны. Күрәһең, яҙмышы ҡушыуы буйынса уйнарға яҙмаған. Йәл. 21 йәшендә генә яҡты донъянан китеп барҙы…
фото: ХК ""СалаватЮлаев"".",Спорт
Ике тапҡыр еңеүсе булған немкалар төшөп ҡалды,"Һигеҙ төркөмгә бүленгән 32 команда араһынан 16-һы юлын дауам итәсәк. Бразилия, Италия, Аргентина, Португалия кеүек командалар икенсе раундҡа сыға алманы. Бигерәк тә Бразилия йәл. Команда Ямайка уйынсыларынан еңелеп, ғәрлегенән көйәрмәндәре алдында ғәфү үтенде. Ә бына 1991, 1999, 2015, 2019 йылдарҙа уҙған чемпионатта еңеүсе булған АҠШ футболсылары быйыл да төп призға дәғүә итәсәген белдерҙе. Шулай уҡ берәр тапҡыр Кубокты күккә сөйгән Норвегия менән Япония ҡатын-ҡыҙҙары ла өмөтөн юғалтмаған. Ә бына АҠШ-тан ҡала ике мәртәбә донъя чемпионы булған немкалар, һуңғы төркөм осрашыуында мәрәй юғалтып, плей-оффҡа сыға алманы.
Шулай итеп, сирекфиналға сығыу өсөн Швейцария командаһы Испания менән осрашһа, японкалар Норвегия уйынсыларына һынау тотоп, береһе бәйгенән төшөп ҡаласаҡ. Англия футболсылары Нигерия командаһы менән уйнаһа, Австралия ҡатын-ҡыҙҙары Данияға һынау тотасаҡ. Нидерланды командаһы Көньяҡ Африка менән, ә Швеция ҡатын-ҡыҙҙары АҠШ командаһы менән көс һынашасаҡ. Шулай уҡ Ямайка уйынсылары Колумбия менән һәм Франция командаһы Марокко  менән уйнаясаҡ.
фото: ТАСС.",Спорт
Бында ла кимәле самалы...,"Уға тиклем беҙҙекеләр  Волгоградта билдәле «Ротор» командаһы менән 1:1 иҫәбенә таралышҡайны. Ғөмүмән, өс тур һөҙөмтәһе буйынса «Өфө» футболсылары ике мәрәй яулап,  икенсе лиганың «Алтын» төркөмөндә,  ун команда араһынан һигеҙенсе баҫҡыста урынлашҡан.
фото: ТАСС.",Спорт
Үҙҙәре үҙенең башына етеп...,"Унда Рәсәйҙән бары ете спортсыға ғына ҡатнашырға рөхсәт бирелгән. Әйтәйек Олимпия уйындары чемпионы, билдәле Софья Великаяны, София Позднякованы һәм Ян Егорянды халыҡ-ара фехтование федерацияһы турнирға саҡырманы. Шуға ҡарамаҫтан әҙме-күпме беҙҙекеләр нейтраль статуста ярышҡа юлланды. Беренсе ярыш көнөндә үк  Рәсәй спортсыһы Вадим Анохин Украина шпажисы менән алышырға тейеш ине. Әммә тегеһе көрәштән баш тартты һәм беҙҙең спортсы тура 1/16 финалға сыҡты.
Украина вәкилдәре алдан уҡ сәйәсәткә таянып, Рәсәй менән Белоруссия булған турнирҙарҙа ҡатнашмаясағын белдергәйне. Әммә нишләптер, белә күреп ярышҡа килгәндәр...  
фото: ТАСС. ",Спорт
Түбәнге лигала ла ҡыуандыра алмай,"Уҙған аҙнала ул үҙ майҙанында Владимир өлкәһенең Муром ҡалаһынан «Муром» клубын ҡабул итте һәм осрашыу барышында ҡунаҡтарға 1:2 иҫәбенә отола килеп, саҡ еңелеүҙән ҡотолдо. Киләһе уйынын беҙҙекеләр Волгоградта билдәле «Ротор» командаһы менән уҙғарасаҡ.
Бындай һөҙөмтәһе менән улар моғайын киләсәктә шунда тапаныр...
фото: ТАСС. ",Спорт
Яңылыштан еңеү яуланы,"Донъя рейтингында 246-сы урынды биләгән 19 йәшлек тенниссы төп уйынға үтә алмай, квалификация бәйгеһендә отола. Әммә, ойоштороусылар Марияға төп сеткала ҡатнашырға мөмкинлек бирәләр.  Икенсе төрлө итеп әйткәндә, лаки-лузер (бәхетле билет) тип атала.  Һәм беҙҙең спортсы әйләнештән-әйләнешкә дәғүәселәрен еңеп, финалға барып етә. Төп бәйгелә ул Украинанан тәжрибәле Катерина Байндльде өс партияла отоп, беренсе тапҡыр  WTA турнирында ҡатнаша һәм тәүгеһендә үк еңеү яулай.
фото: ТАСС. ",Спорт
Призер еңелеүҙән старт алды,"Беренсе булып футбол яланына “Динамо” клубы менән “Краснодар” командаһы сығып, ҡунаҡтар Мәскәү уйынсыларын 3:1 иҫәбенә еңеп, чемпионатты уңышлы башланы. Кисә тағы дүрт уйын уҙҙы. Элитаға ҡайтҡан “Рубин” футболсылары “Локомотив” менән 2:2 иҫәбенә таралышһа, “Урал” иһә, уҙған миҙгел призеры - ЦСКА клубын 2:1 иҫәбенә еңеп ҡайтарҙы. Былтырғы чемпион – “Зенит” уйынсылары “Пари НН”  командаһын уның яланында 0:2 иҫәбенә отто. Шулай уҡ “Крылья Советов” командаһы ла Грозныйҙан өс мәрәй менән ҡайтты.
фото: ТАСС. ",Спорт
"Туғандары аҡса йыйып, чемпионтҡа оҙатҡан","Һигеҙ төркөмгә бүленгән 32 команда дүрт йылға бер тапҡыр уҙғарылған бәйгелә көс һынашасаҡ. Әлбиттә, беренселек ҡытыршылыҡтарһыҙ ҙа булманы. Әйтәйек, Ямайка уйынсылары чемпионатҡа барыр өсөн туғандарынан аҡса йыйып барған. Ә бына уҙған беренселек призеры Нидерланды командаһына күнекмәләр уҙғарыр өсөн футболға яраҡһыҙ майҙансыҡ биргәндәр. Шуға ҡарамаҫтан әлеге ваҡытта төркөм уйындары башланып, Австралия менән Ирландия футболсылары осрашыуына 70 меңдән артыҡ көйәрмән барған. Был үҙенсәлекле рекорд булып тора. Ҡалған уйындар ошондай иҫәпкә тамамланған: Англия – Гаити – 1:0, Дания – Ҡытай – 1:0, Япония – Замбия – 5:0,  АҠШ – Вьетнам – 3:0, Испания – Коста-Рика – 3:0, Филиппины – Швейцария – 0:2, Нигерия – Канада – 0:0, Яңы Зеландия – Норвегия- 1:0.
Чемпионаттың тарихына килгәндә, ул 1991 йылдан башлап, хәҙер туғыҙынсыға үтә. Шул арауыҡта дүрт кенә ил чемпионлыҡты яулай. АҠШ футболсылары ғына дүрт мәртәбә (1991, 1999, 2015, 2019 йылдар) еңеүсе була. Шулай уҡ немкалар – ике һәм Япония менән Норвегия ҡатын-ҡыҙҙары берәр тапҡыр Кубокты күккә сөйә.
Рәсәй уйынсылары ике тапҡыр ғына беренселектә уйнай һәм сирекфиналдан үтә алмаған.
фото: ТАСС. ",Спорт
Иртәгә сираттағы беренселек башлана,"Уны «Динамо» клубы «Краснодар» уйынсылары үҙ-ара осрашыуы менән башлай. Быйылғы бәйгелә «Зенит», ЦСКА, «Спартак», «Ростов», «Ырымбур», «Краснодар», «Сочи», «Әхмәт», «Ырымбур», «Локомотив», «Динамо», «Урал», «Крылья Советов», «Пари НН», «Факел», «Рубин» һәм «Балтика» командалары ҡатнаша. Уҙған миҙгелдә «Зенит» футболсылары чемпион булып, ЦСКА менән «Спартак» командалары икенсе-өсөнсө урынды яулағайны.
фото: ТАСС. ",Спорт
Ауыл малайҙарына еңелделәр,"Улар Ростов өлкәһенең Песчанокопское ауылына барып, урындағы  “Чайка” уйынсыларына 2:1 иҫәбенә отолдо. Күҙ алдына ла килтереүе ауыр. Нисек инде ул яңыраҡ ҡына  элитала сығыш яһаған команда, урам малайҙары шайым да уйнай алмай...
фото: ТАСС.",Спорт
