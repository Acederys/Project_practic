url,title,lead,content,data,category,tags
https://ye102.ru/articles/obschestvo/2023-07-28/yabay-auyl-malayynan-m-sk-universitety-inzheneryna-3363153,Ябай ауыл малайынан – Мәскәү университеты инженерына!,,"Мәскәү политехник университетында Баймаҡ егете Ғәзим Мөхәмәдйәнов «Веломоторс» (STELS) компанияһы өсөн электр квадроциклы эшләгән! Телеграм-каналыбыҙҙа ошондай шатлыҡлы хәбәр еткергәс, ул бер төндә бөтә интернетты айҡап сыҡты, тотош республика Ғәзимгә ҡарата һоҡланыуын белдерҙе. Баймаҡтан бит ул, булдырыр, тиештеләр. Был башлы егетте Америка ғына урлап ҡуймаһын, тип хафаланыусылар ҙа булды. Борсолорға урын юҡтыр, яҡташыбыҙ «Йәшлек» гәзитенә биргән интервьюһында үҙебеҙҙә ҡалырға теләүен белдерҙе. Баймаҡ районының Әбделкәрим ауылы егете, Мәскәү политехник университетының инженер-конструкторы Ғәзим Мөхәмәдйәнов менән яҡындан таныштырабыҙ.
Барыһы ла – бала саҡтан
Ғәзимдең оҫталығы, үҙе әйтеүенсә, бала сағынан килә.  Техникаға ылығып үҫә ул. Кескәй генә ҡулдары менән мотоцикл, машина, күрше-күләне килтергән көнкүреш ҡорамалдарын күҙ асып йомған арала йүнәтеп бирә. Ҡырҡ йылға яҡын балалар баҡсаһы мөдире булып эшләгән Зөлфиә апай һәм ауыл хакимиәте хеҙмәткәре, оҫта ҡуллы Хәлфитдин ағай ҙа улының һәләтен күреп, уны үҫтерергә тырыша. Ғаилә күпләп гәзит-журнал алдыра. Әсәһе Зөлфиә Муса ҡыҙы 3 йәшлек кенә Ғәзимдең журналдан ҡарап, парашют эшләүен йылмайып хәтерләй.
– Тыштан тимерҙәр индереп, полиэтилендан үҙе эшләне, барыбер осам мин, тип иҙәндә ултырғанын әле лә көлөп иҫкә алабыҙ. Үҫә килә гараждан сыҡманы, ихатала булған запас частарҙан мотоцикл ҡороп алды, шәкәр мамығы аппараты, электр гитараһы эшләне, – ти Зөлфиә апай.
Ғәзим Баймаҡ лицей-интернатында уҡыған йылдарҙа уҡытыусыһы Рәфил Бәҙретдин улы Атанғолов менән физика буйынса район, республика ярыштарында сығыш яһай. Ошо бала саҡтан килгән ынтылышы, таланты егетте Мәскәүҙәге “политех”ҡа илтә. Ғәзим бында үҙен һыуҙа йөҙгән балыҡ кеүек хис итә, тәүге йылда уҡ һабаҡташтары менән бергә электр мотоциклы эшләй һәм Испанияла ярышта еңеү яулап ҡайта. 
Ғәзим эшләгән мотоцикл донъя рекорды ҡуя
– Тәүге курстан «Проект эшмәкәрлеге» тигән фәнде уҡыныҡ. Студенттар командаларға бүленеп, бер йылда ниндәйҙер техника ҡорорға тейеш. Мин мотоциклдар төркөмөн һайланым һәм шунда һайлау конкурсынан үттем. Иң ҡыҙығы – беҙҙең команда үҙе эшләгән техника менән Испанияға ярышҡа барып ҡайтырға тейеш ине. Әлбиттә, электр мотоциклын нулдән башлап ҡороу еңелдән булманы, – ти Ғәзим.
Испаниялағы уҙыш алдынан мотоциклдың бер детале боҙолғас, яҡташыбыҙҙың оҫталығы команданы ҡотҡара. Ул кәрәкле деталде ҡала буйлап эҙләп табып, тиҙ арала алмаштыра. Өҫтәүенә, үҙе пилот булараҡ, ажғырып торған техниканың руленә ултырыуҙан да ҡурҡмай. Өс йыл рәттән Германия, Польша, Испания университеттары араһында беренселек яулай. Дүртенсе курста Ғәзим төркөмдәштәре менән боҙҙа йөрөй торған мотоцикл яһай. Был матай Байкал күлендә сәғәтенә 210 саҡрым менән елдереп үтә һәм донъя рекорды ҡуя.
Былтыр Ғәзим ике хеҙмәттәше менән эшләгән «Smart шаттл» пилотһыҙ универсаль транспорт системаһы «Армия – 2022» форумында күргәҙмәлә тәҡдим ителә. Был эше өсөн яҡташыбыҙ  университеттың «ПИК» йыллыҡ премияһына лайыҡ була.
Ғәзимдең үҙ эшен яратҡаны күренеп тора
– Бишенсе курста диплом эше итеп STELS квадроциклын электрлаштырыуҙы алдым. Уны уңышлы тапшырғас, университеттағы алдынғы инженер мәктәбенә инженер-конструктор итеп эшкә саҡырҙылар. Бында диплом проекты итеп башлаған эшемде тамамлап, презентацияһын үткәрҙек. Хәҙер ике төрлө пилотһыҙ электр машинаһы эшләйбеҙ. Уларҙың береһе парк биләмәһендә кеше ташыу, экскурсиялар үткәреү өсөн булһа, икенсеһе йөк машинаһы, заводтарҙа, парктарҙа ауыр йөктәр күсереүгә тәғәйенләнгән. Бер пассажир прототибы Мәскәүҙең ВДНХ территорияһы буйлап йөрөнө һәм әле уның маршрут көйләүҙәрен серия алды өлгөһөнә күсереү буйынса эшләйбеҙ. Йөк машинаһының да прототибы әҙер, оҙаҡламай презентацияһы буласаҡ.
Һоҡланғыс, шулай бит? Әлбиттә, егеттең тырышлығы ла бар һәм ул бушҡа китмәй. Тәүге уҡыу йылдарында кәрәкле мәғлүмәтте интернеттан, хатта магазинда торған электр мотоциклына ҡарап та өйрәнгәнебеҙ булды, тип уртаҡлаша Ғәзим эшенең үҙенсәлектәре менән. Ә хәҙер яҡташыбыҙ үҙе студенттарҙы техника серҙәренә төшөндөрә, конструктор булараҡ, барыһын да үҙ тәжрибәһендә өйрәтә. Шулай уҡ яңыраҡ алдынғы инженер мәктәбе командаһы менән электр машинаһы, һепереү-вакуум техникаһы проектын әҙерләй башлаған.
Ул һәр саҡ мотоциклда
Ғәзимдең эше бөтә йәшәү рәүешендә лә сағыла. Ҡайҙа ғына бармаһын, ул һәр саҡ мотоцикл өҫтөндә. Студент йылдарында уның менән бөтә Башҡортостанды урап сыҡҡан, Ҡырымға, Карелия республикаһына, Мурманск, Санкт-Петербург ҡалаларына барып ҡайтҡан. Киләсәктә хатта Һиндостан, Вьетнам кеүек илдәргә сәйәхәт итергә ниәтләй. Иң мөһиме, уның һәр башланғысын хуплап, терәк-таяныс булған йәре бар – былтыр Ғәзим Ҡырмыҫҡалы районының Мөкәй ауылы ҡыҙы Зөһрә менән сәстәрен сәскә бәйләгән. Зөһрә Мәскәү мәктәптәренең береһендә рус теле һәм әҙәбиәте уҡытыусыһы булып эшләй. Алыҫ ара тип тормай, ата-әсәләре янына йыш ҡайтырға тырыша йәштәр.
Бығаса Баймаҡ районының Юлыҡ ауылынан сыҡҡан тәүге компьютерҙы уйлап табыусы ғалим Бәшир Рәмиев менән ғорурланһаҡ, хәҙер яҡташыбыҙ, Мәскәү политехник университеты белгесе Ғәзим Мөхәмәтйәнов менән дә хаҡлы ғорурлана алабыҙ. Афарин, Ғәзим! Еңеүҙәрең алда булһын! 
И. ХӘЙҘӘРОВ","28 Июль , 19:35",Йәмғиәт,Na
https://ye102.ru/articles/obschestvo/2023-01-22/militsioner-olatayym-3114601,Милиционер олатайым,"Тормошта һәр кемдең өлгө алыр, һәр саҡ миҫал итеп ҡуйыр кешеһе була. Олатайым Иршат Зәйнәғәбдин улы Хужабиргәнов – минең өсөн шундай
маяҡтарымдың береһе. ","Тормошта һәр кемдең өлгө алыр, һәр саҡ миҫал итеп ҡуйыр кешеһе була. Олатайым Иршат Зәйнәғәбдин улы Хужабиргәнов – минең өсөн шундай маяҡтарымдың береһе. Ғүмер баҡый хоҡуҡ һаҡлау органдарында фиҙакәр хеҙмәт иткән, етәксе урындарҙы биләгән, яҡташтарына һәр саҡ ярҙамға атлыҡҡан олатайымды Баймаҡта белмәгән кеше һирәктер.
Сығышы менән Баймаҡ районының Әбдрәхмән ауылынан ул. Ошонда һуғыш һәм хеҙмәт ветерандары Рауза һәм Зәйнәғәбдин Хужабиргәновтарҙың ғаиләһендә тәүге бала булып донъяға килгән. Уның бала сағы уйын-көлкө менән үтмәй. Һуғыштан һуңғы михнәтле йылдар, етмәһә, ҡаты яраланып концлагерға эләккән атаһы Зәйнәғәбдинде районға йыш саҡырталар, тикшерәләр. Илебеҙгә еңеү килтергән яугирға тыныс йәшәргә ирек бирәһе ине лә бит.
Хужабиргәновтар бирешеп ҡалмай,  колхозда эшләй, тырыша. Бер-бер артлы ун балаға ғүмер бирәләр. 1969 йылда ҡартатайыбыҙ ауыр яу яраларынан мандый алмай вафат булғанда иң кесе ҡыҙҙары йүргәктә ятып ҡала.
Булыр ир алты йәшендә лә башмын тиер, булмаҫ ир алтмыш йәшендә лә йәшмен тиер. Егет ҡорона ингән Иршат, баш бала булараҡ, ғаилә дилбегәһен үҙ ҡулына ала. Ул үҙенән кесе туғыҙ туғанына һәм әсәһе Рауза Ибраһим ҡыҙына ныҡлы терәк-таяныс була. Һигеҙенсе класта уҡ колхозда эшләй башлай, ат менән бесән тырмата, күбә өйә. Унынсыны бөткәс, тракторға ултыра. Ул арала халыҡҡа ярҙам итә. Ауыр эш көнөнән һуң ауылдаштарының бесәнен тырматып-күбәләп бирергә лә өлгөрә. Ҡыштарын күрше ауыл мәктәбендә физик культура, йыр дәрестәренән уҡыта. Атаһы бүләк иткән тальян гармунда һыҙҙырып уйнарға ла өйрәнә.
– Әсәй кәңәш итеүенсә, ете малайҙың барыһы ла тиерлек гармун, ҡурай тартырға өйрәнде. Әсәйебеҙ үҙе сәсән телле, йомарт һүҙле кеше булды, ауылда почтальон булып эшләгәнендә кешегә гәзит-журналды таҡмаҡлап тапшырыр ине. Һабантуйҙарҙа сығыш яһаны, – ти ҡәҙерле кешеһе хаҡында хәтирәләре менән уртаҡлашып Иршат Зәйнәғәбдин улы.
Армияла хеҙмәт итеп ҡайтҡас, олатай Баймаҡ районының төрлө ауылында уҡытыусы булып эшләй.  Тырыш, баҫалҡы егеттең хеҙмәтен районда күрмәй ҡалмайҙар, милиция бүлексәһенә эшкә саҡыралар. Республиканың Эске эштәр министрлығы бүлеген етәкләгән олатаһы Нуретдин Буранбаевтың өгөт-нәсихәттәре уның ҡарарына ныҡлы нигеҙ була. Иршат Зәйнәғәбдин улы 1981 йылда Өфө ҡалаһының милиция мәктәбендә уҡып сыҡҡандан һуң, Баймаҡтың милиция бүлексәһендә эшләй, хаҡлы ялға сыҡҡансы үҙенең хеҙмәтенә тоғро ҡала. Төрлө йылдарҙа ваҡытлыса тотоу изоляторы начальнигы, райондың өлкән участка уполномоченныйы, дежур бүлек начальнигы ярҙамсыһы вазифаларын биләй. Фиҙакәр хеҙмәте өсөн «Совет милицияһы отличнигы» исеме, I, II, III дәрәжә «Хеҙмәт өсөн» миҙалы һәм башҡа бик күп награда менән бүләкләнгән.
– Совет осоронда милицияның абруйы ҙур ине. Ҡарауһыҙ йөрөгән үҫмерҙәр эш боҙа торғайны. Хәтерләйем, ҙур урлашыуҙа ғәйепләнгән бер егетте Дондағы Ростов ҡалаһына тиклем эҙәрлекләп барып алып ҡайттыҡ. Тағы ла берәүһен Ҡаҙағстандың Аҡтүбә ҡалаһына барып ҡулға алдыҡ. Тынғыһыҙ эш менән хаҡлы ялға сыҡҡанды ла һиҙмәй ҡалдым. Хәҙер инде 25 йыл үтеп киткән. Хеҙмәттәштәрем менән йыш осраша инек. Бөгөн күптәре гүр эйәһе булып бөттө, – тип хәтирәләргә бирелә Иршат олатай.
Иршат Зәйнәғәбдин улы ҡатыны, Шырмай ауылы һылыуы Банат менән өс балаға ғүмер биргән. Атай юлын уртансы улы Илгиз дауам итә: бөгөн ҡатыны Гөлфиә менән икәүләп Сибайҙағы полиция бүлексәһендә эшләп, хаҡлы ялға сыҡҡандар. Шулай уҡ Хужабиргәндәрҙең был хеҙмәт династияһын Фәнис, Артур һәм Әлфирә исемле туғандары ла дауам итә.
– Ғаиләбеҙҙәге ете малай ҙа ил алдындағы бурысын лайыҡлы үтәп ҡайтты. Улдарыбыҙ Төньяҡ Кавказдағы «ҡыҙыу нөктә»ләрҙә хеҙмәт итте. Әле Рәдиф улым махсус хәрби операцияла ҡатнаша, ялға ҡайтаралар, ти ине, контракты тамамланмаймы икән? – тип борсолоп ала олатай.
Ғүмер баҡый Баймағына хеҙмәт иткән, тыуған төйәге өсөн янған олатайымды бөгөнгө ваҡиғалар ҙа борсомай ҡалмай. Элекке милиция майоры уларҙы баһалай, уйлана.
Быйыл сираттағы юбилейын, 75 йәшен Иршат олатай Банат инәйһеҙ ҡаршы алды, ике йыл самаһы элек ул мәрхүмә булды. Шулай ҙа олатай яҙмыш үкенестәренә бирешмәй. Йылдар үтһә лә һаҡланған егеттәрсә ныҡлы баҫып йөрөүе, ысын командирҙарға хас булған һөйләшеүе менән һоҡландыра. Уның Баймаҡ үҙәгендәге йортонан кеше өҙөлмәй тиерлек. Сөнки һәр ҡайһыһына кәңәш-төңәш итергә әҙер олатай. Үҙ баҡсаһында үҫкән йәшелсә-емештән эшләгән тоҙланма һәм ҡайнатмалары телеңде йоторлоҡ. Шулай ихатаһына саң ҡундырмай гөрләтеп йәшәй. Тағы ла оҙаҡ, имен йәшә, милиционер олатайым!
М. ХӘЙҘӘРОВ. ","22 Ғинуар , 13:30",Йәмғиәт,Na
https://ye102.ru/articles/obschestvo/2022-12-09/atyn-y-don-ya-tot-a-y-3063676,Ҡатын-ҡыҙ – донъя тотҡаһы,"Йәмғиәттә ҡатын-ҡыҙҙарҙың абруйын күтәреү, улар ҡатнашлығында эштәрҙе әүҙемләштереү, халҡыбыҙҙың рухи-әхлаҡи ҡиммәттәрен һаҡлау, үҫтереү, гүзәл зат вәкилдәре эшмәкәрлегенең һөҙөмтәһен барлау маҡсатында Башҡорт ҡатын-ҡыҙҙары йәмғиәтенең бишенсе съезы үтте. Был мөһим сара  ойошманың барлыҡҡа килеүенә 30 йыл тулыуға арналды.
 "," Бында республикабыҙҙан ғына түгел, күрше төбәктәрҙән дә – Ырымбур, Силәбе, Һамар өлкәләренән, Татарстан Республикаһынан, Пермь крайынан, Ханты-Манси автономиялы округынан, шулай уҡ Мәскәү, Санкт-Петербург, Сочи ҡалаларынан 200-гә яҡын делегат онлайн рәүештә ҡушылды. Ә «Берҙәм Рәсәй» сәйәси партияһының Башҡортостан өлкә бүлексәһе бинаһына иһә ойошма идараһының төп составы, ветерандар советы, саҡырылған ҡунаҡтар, бүлексә етәкселәре – Халыҡ дауалаусылары мәктәбе, Өләсәйҙәр мәктәбе, Ирҙәр советы, Батырҙар мәктәбе һәм үҙ-ара хеҙмәттәшлек хаҡында килешеүҙәр төҙөлгән ойошма етәкселәре йыйылды.
Әйткәндәй, Башҡорт ҡатын-ҡыҙҙары йәмғиәте  эшләү дәүерендә Нәжибә Мәҡсүтова, Фирҙәүес Хисаметдинова, Гөлфиә Юнысова, Гүзәл Ситдиҡова, Розалия Солтангәрәева, Гөлназ Ҡотоева кеүек тел белгесе ғалимдары, ижади һәм сәйәси эшмәкәрҙәр төрлө йылда рәйес була. 2017 йылдан алып уны Башҡортостан Республикаһының Дәүләт Йыйылышы – Ҡоролтай депутаты, филология фәндәре докторы Гөлнур Ҡолһарина етәкләй.

– Юридик статусыбыҙ республика кимәле булыуға ҡарамаҫтан, сараларыбыҙға башҡа төбәктәрҙә йәшәүсе ватандаштарыбыҙҙы ла йәлеп итәбеҙ. Улар менән әүҙем бәйләнеш булдырғанбыҙ. Бөгөнгө сарала милләттәштәребеҙҙең дә ҡатнашыуы быға асыҡ дәлил. Сөнки телебеҙ, мәҙәниәтебеҙ, халҡыбыҙ мәнфәғәтендәге эштә улар ҙа беҙҙән ярҙам көтә, – тип Гөлнур Ғәлинур ҡыҙы, биш йыллыҡ башҡарған эштәрҙе лә барланы.

 Һуңғы съезд биш йыл элек ойошторолған. Ошо ваҡыт эсендә заманға тап килгән, йәмғиәткә файҙалы һәм ҡыҙыҡлы булған 100-ҙән ашыу проект тормошҡа ашырылған. Шулар араһынан «Бәндәбикә» социаль-хәйриә уҙышы, «Урал батыр байрамы», «Өләсәй әкиәттәре»  тигәндәрен атау ҙа етә.  Милли көрәш һәм билбау көрәшен үҫтереүгә йүнәлтелгән «Батырҙар мәктәбе», «Халыҡ дауаланыусылары мәктәбе» уңышлы эшләй.
Коронавирус пандемияһы осоронда ла Башҡорт ҡатын-ҡыҙҙары йәмғиәте ағзалары өйҙә тик ултырмай, ирекмәндәр булып,  мохтаждарға ярҙам күрһәтеү буйынса Ирекмәндәр штабында эшләй, әлеге көндә Миңлеғәле Шайморатов исемендәге ирекмәндәр штабында ла әүҙем эш алып барыла. Илебеҙ өсөн ауыр осорҙа йәмғиәт эргәһендә махсус хәрби операцияла ҡатнашыусы хәрбиҙәрҙең әсәләре һәм ҡатындары комитеты ойошторолған.
Башҡорт ҡатын-ҡыҙҙары йәмғиәтенең иң ҙур проекттарының береһе – «Ҡатын-ҡыҙ – милләт әсәһе» 2014 йылда Гөлнур Ҡолһарина башланғысы менән ойошторолған. Унда төрлө номинацияла 5 меңдән ашыу ҡатын-ҡыҙ ҡатнашып, шуларҙың йәмәғәт эшендә әүҙем ҡатнашҡан, өлгөлө балалар тәрбиәләп үҫтергән 200-ҙән ашыуы юғары наградаға – Рабиға Ҡушаева исемендәге миҙалға лайыҡ була.  
Съезға килеүселәр менән һөйләшеп, аралашып алдыҡ.
– Башҡорт ҡатын-ҡыҙҙар йәмғиәте район-ҡалаларҙа үҙенең эшен шул тиклем матур алып бара. Бына беҙгә алмашсылар килде, тип ҡыуанып  бөтә алмайым. Ҡатын-ҡыҙҙар йәмғиәте республикабыҙға  ауыр ваҡытта – пандемия, әлеге махсус хәрби операция осоронда ла ир-егеттәр һәм  ҡатын-ҡыҙҙарҙы берләштерҙе, – ти хөрмәтле ил инәһе Ләлә Биишева.

– Йәмғиәттә гүзәл заттарҙың бәҫен күтәреү, ғаилә ҡиммәттәрен һаҡлау, ғөрөф-ғәҙәт, йолаларҙы тергеҙеү, үҫтереү, киләсәк быуынға еткереү йәһәтенән Ҡырмыҫҡалы районында ҡатын-ҡыҙҙар — әсәләр менән киң күләмле эштәр алып барабыҙ.  Өлкән быуын кешеләре, ауыр хәлдә ҡалғандар, махсус хәрби операцияла ҡатнашҡандарға ярҙам итәбеҙ, акцияларҙа әүҙем ҡатнашабыҙ. Ҡатын-ҡыҙҙар менән байтаҡ байрам үткәрҙек. Районыбыҙ ҡатын-ҡыҙҙары «Ҡатын-ҡыҙ — милләт әсәһе» конкурсында ҡатнашып, төрлө номинацияла еңеүсе булды, диплом, кубоктар менән бүләкләнде. Ибраһим ауылынан Фәүзиә Латипова, Ҡабаҡ ауылынан Хәлисә Әхмәтшина «Ҡатын-ҡыҙ — милләт әсәһе» миҙалына лайыҡ булды. Бергәләп район ҡатын-ҡыҙҙарының эшен әүҙемләштерергә тырышабыҙ, – ти йәмғиәт ағзаһы, Ҡырмыҫҡалы районының Бишауыл-Уңғар ауылының старостаһы Фәһимә Абдрафиҡова.

– Рус мөхитендә үҫеп, үҙ мәҙәниәтен йүнләп белмәгән балаларҙы тәрбиәләү эше еңелдән түгел, әлбиттә. Бәлки, халҡыбыҙҙың тарихын, мәҙәниәтен өйрәткәндә информацион технологиялар, интернет селтәре ресурстарын киңерәк ҡулланырға кәрәктер. Мәҫәлән, балалар оҡшатҡан йәнһүрәттәрҙе башҡортсаға тәржемә итеү йәки һәләтле рәссамдар, программалаусыларҙы төрлө конкурс, грантҡа йәлеп итеп, йәнһүрәттәр эшләү, компьютер уйындарын да үҙебеҙҙең милли һыҙаттарға  нигеҙләнеп яҙыу, башҡортса төрлө ҡушымталар булдырыу, боттарҙы башҡортсаға әйләндереү.
Бөгөнгө заманда теүәл фәндәр генә түгел, башҡа фәндәр буйынса ла уҡытыусылар етмәй, 5 – 10 йылдан хәлдең тағы ла  киҫкенерәк булыуы бар. Мәктәп һәм юғары уҡыу йорттары уҡытыусылары бергәләшеп ата-әсәләр, мәктәп уҡыусылары менән һөнәр һайлау буйынса һөйләшеүҙәр, аңлатыуҙар алып барһа, бик яҡшы булыр ине, –  тигән теләк-тәҡдимдәрен белдерҙе  Стәрлетамаҡ ҡалаһындағы башҡорт ҡатын-ҡыҙҙары йәмғиәте етәксеһе, доцент Зөлфиә Йәғәфәрова.
Съезда мәғариф, мәҙәниәт, йәш быуынды патриотик  рухта тәрбиәләү, халыҡ сәләмәтлеген нығытыу һәм һаҡлау, махсус хәрби операцияла ҡатнашыусыларҙың ғаиләләренә,  әсәләренә ярҙам күрһәтеү  кеүек төрлө көнүҙәк мәсьәләләр ҙә тикшерелде. Мәртәбәле сарала Бөтә Рәсәй «Ҡатын-ҡыҙ – милләт әсәһе» проектын ғәмәлгә ашырыу буйынса ла һөйләшеү алып барылды. Яңы идара составы һәм совет структураһы һайланды, 2027 йылға тиклем Башҡорт ҡатын-ҡыҙҙары йәмғиәтенең эш планы тикшерелде.
 
Юлай КӘРИМОВ фотолары.
 ","9 Декабрь 2022, 07:17",Йәмғиәт,Na
https://ye102.ru/articles/obschestvo/2022-12-04/ysh-babay-a-hat-ya-yr-a-tel-3056682, Ҡыш бабайға хат яҙырға теләһәң...,Башҡортостанда Ҡыш бабай почтаһы эшләй.,"
Төп тылсымсыға  хатыңды ебәреү өсөн конверт тышына ошо адресты яҙырға кәрәк: 162390, Россия, Вологодская область, город Великий Устюг, «Дом Деда Мороза». Хатты 31 декабргә тиклем ебәрергә була.

Хатты Бөйөк Устюгҡа ғына түгел, Башҡортостандағы Ҡыш бабайға ла ебәрергә мөмкин.
«Әгәр йәш хат яҙыусыға ярҙам кәрәк булһа, почта хеҙмәткәрҙәре хатты нисек дөрөҫ тултырырға өйрәтәсәк.  Конвертта кире адресыңды ла күрһәтергә кәрәк», - тип асыҡлыҡ индерәләр Федераль почта элемтәһенең Башҡортостан буйынса идаралығында.
 
Фото: Т. АМАНОВ.
 ","4 Декабрь 2022, 11:25",Йәмғиәт,Na
https://ye102.ru/articles/obschestvo/2022-12-03/a-sa-birep-tor-le-k-rshe-3056025,"«Аҡса биреп тор әле, күрше»","– Аҡса биреп тор әле, күрше, иртәгә үк индереп бирәм. Бик ашығыс кәрәк ине.
Был һүҙҙәр яҡшы танышмы? Кешене ышандырып алып, иртәгеһенә индермәй, әллә нисә йыллап көттөргәндәр ҙә йәки бөтөнләй түләмәй ҡасып йөрөгәндәр ҙә бар.
Шулай аҡса һорап ингән кешене нисек рәнйетмәй генә яуап бирергә һуң? Беҙҙең кәңәштәргә ҡолаҡ һалығыҙ.","
Һеҙҙән, ярҙам итергә әҙерһегеҙме, тип кенә һорайҙар. Баш тартҡан осраҡта мөнәсәбәттәр боҙолмаясаҡ, ә әлеге ваҡытта ярҙам күрһәтергә әҙер булмауығыҙҙы ғына күрһәтерһегеҙ. Шуға күрә ҡыйыу рәүештә үтенескә «юҡ» тип әйтегеҙ.
Кеше һеҙҙең ниндәйҙер һаҡлыҡҡа йыйылған аҡсағыҙ барлығын белә, ти. Был осраҡта нимә эшләргә? Был аҡсаларҙы ниндәйҙер отошло эшкә тотондоғоҙ йәки уны банкка кире алыу мөмкинлегенән тыш һалдығыҙ, тип әйтегеҙ.
Кемгәлер биреп торҙоғоҙ, әле артыҡ аҡсағыҙ юҡ, тип әйтә алаһығыҙ. Бының өсөн бер аҙ артистлыҡ һәләтегеҙҙе лә егергә тура килер.
Һуңғараҡ мөрәжәғәт итеүен һорағыҙ. Шулай итеп һеҙ яуап биреүҙән ҡаса алаһығыҙ һәм ярҙам итеүгә аныҡ ышаныс бирмәйһегеҙ. Аҡсағыҙ килеп сығыуын ул көтөп тормаясаҡ, башҡа ерҙән табасаҡ.
Күршегеҙ аҡса һорап мөрәжәғәт итһә, унан эштең нимәлә икәнлеген һорағыҙ. Уның эш таба алмауы ла ихтимал. Финанс яҡтан ярҙам итергә әҙер булмауығыҙҙы әйтегеҙ, әммә быны башҡаса эшләргә мөмкин. Шулай эшләп, һеҙ үҙегеҙҙең ярҙам итергә әҙер булыуығыҙҙы башҡараҡ аңларһығыҙ. Өҫтәүенә, киҫкен «юҡ» тип әйтергә тура килмәйәсәк.

 
Фото: Т. АМАНОВ.
  
 ","3 Декабрь 2022, 10:30",Йәмғиәт,Na
https://ye102.ru/articles/obschestvo/2022-11-25/m-kt-pt-tu-lanyu-nisek-g-rg-n-3046044,Мәктәптә туҡланыу нисек үҙгәргән?,"Балалар һаулығына ҡағылышлы бөтә нәмә кеүек үк, мәктәптә туҡланыу мәсьәләһе лә бик көнүҙәк."," Башҡортостанда был мәсьәлә 2019 йылдан системалы хәл ителә башланы – мәктәптә туҡланыуға тулы аудит үткәрелде, республика хөкүмәте яғынан күҙәтеү көсәйтелде. Балаларҙың һәм уларҙың ата-әсәләренең мөрәжәғәттәренә тиҙ арала яуап бирә башланылар. Район һәм ҡала башлыҡтары менән видеоселекторҙар уҙғарыла, хакимиәттәр ҡарамағында туҡланыуҙы күҙәтеүҙә тотоу буйынса ата-әсәләр комитеттары булдырылған, уҡыусыларҙың ата-әсәләре меню төҙөүҙә ҡатнаша, дегустацияларҙа даими ҡатнаша.
Республиканың барлыҡ мәктәптәре өсөн туҡланыуҙы ойоштороу буйынса стандарт раҫланған. Уҡыусылар өсөн ике аҙналыҡ берҙәм меню индерелгән.
Шуның менән бергә мәктәп ашханаларының матди-техник базаһын нығытыу дауам итә. Быйыл федераль программа буйынса уҡыу йылы башына 59 мәктәп бинаһында мәктәп туҡланыу блоктары һәм ашханалар ремонтланған һәм технологик ҡорамалдар менән йыһазландырылған. Бынан тыш, туҡланыу операторҙарын коммуналь түләүҙәрҙән бушатылған - бушатылған аҡса шулай уҡ етештереүҙе яңыртыуға, технологик ҡорамалдар һатып алыуға йүнәлтелгән.
Республиканың 300 меңгә яҡын уҡыусыһы бушлай туҡлана. Улар – башланғыс синыф уҡыусылары, сәләмәтлеге мөмкинлеге сикләнгән балалар, күп балалы аҙ тәьмин ителгән ғаиләләрҙән балалар, махсус хәрби операцияла ҡатнашыусыларҙың ғаиләләре.
«2019 йылда, республикала мәктәп туҡланыуы мәсьәләһен хәл итә башлағанда, хәл ҡатмарлы булды. Ялыуҙар күп булды, балаларҙы ситтән килтерелгән аҙыҡ-түлек менән һыйланылар. Беҙ хәлде үҙгәртә алдыҡ. Айырым категориялар буйынса урындағы аҙыҡ-түлек, мәҫәлән, ит өлөшө 90 процентҡа еткән. Иҫке һауыт-һабаны алмаштырҙыҡ, ашханаларҙы һәм аҙыҡ-түлек блоктарын яңыртырға теләнек, ҡорамалдар һатып ала башланыҡ. Был йәһәттән ҙур эштәр башҡарылды, әммә алда әле», - тип билдәләне республика Башлығы Радий Хәбиров социаль селтәрҙәге сәхифәһендә.
 
 
Фото: Т. АМАНОВ.","25 Ноябрь 2022, 14:49",Йәмғиәт,Na
https://ye102.ru/articles/obschestvo/2022-11-17/esh-yuar-ar-y-ho-u-y-ya-lana-3035051,Эшҡыуарҙарҙың хоҡуғы яҡлана,Республикабыҙҙа Эшҡыуарҙарҙың хоҡуҡтарын яҡлау буйынса вәкилдең йәмәғәт ҡабул итеү бүлмәһендә Башҡортостан Республикаһы прокуратураһы ҡарамағындағы Эшҡыуарҙарҙың хоҡуҡтарын яҡлау мәсьәләләре буйынса ведомство-ара эшсе төркөм ултырышы үткәрелде. ,"Бында  прокуратура, контроль-күҙәтеү органдары вәкилдәре, Башҡортостандың бизнес-омбудсмены ҡатнашты.  Кәңәшмәлә ҡатнашыусылар тикшереү саралары барышында бизнесҡа административ баҫымды кәметеү мәсьәләләрен, административ комиссияларҙың эшмәкәрлеген, төҙөкләндереүгә күҙәтеү үткәреү барышында эшҡыуарҙарҙың проблемаларын, уларҙы яуаплылыҡҡа тарттырыу тәртибе һәм яза биреү формалары тикшерелде. Ултырыш барышында контроль-күҙәтеү органдары вәкилдәре лә үҙ эше тураһында үҙ фекерен белдерҙе. Уларҙың мәғлүмәттәре буйынса, ведомстволарҙа иҫкәртеү сараларын индереү буйынса эш алып барыла һәм дауам ителәсәк.
 
 
Фото: Т. АМАНОВ.","17 Ноябрь 2022, 17:33",Йәмғиәт,Na
https://ye102.ru/articles/obschestvo/2022-11-17/asarba-tar-a-e-yar-am-it-ala-y-y-3035014,Асарбаҡтарға һеҙ ҙә  ярҙам итә алаһығыҙ,"Төрлө сәбәптәр менән урамда ҡалған йортһоҙ кешеләргә һеҙ ҙә ярҙам итә алаһығыҙ,теләүселәр кейем-һалым, аяҡ кейеме килтерә ала. Шәфҡәтлелек акцияһы Өфөлә 2 декабрҙә үтәсәк.","Яңыраҡ баш ҡалабыҙҙың Совет районында үткән шәфҡәтлелек акцияһын республика комплекслы социаль үҙәк белгестәре ойошторған. Ярҙам һорап 33 кеше мөрәжәғәт иткән. Мохтаждарға шулай уҡ юғалған документтарҙы тергеҙеү, инвалидлыҡты теркәү тәртибе, эшкә урынлашыу мәсьәләләре буйынса консультациялар бирелгән, юридик һәм психологик ярҙам күрһәтелгән.
Ә киләһе акция Өфө ҡалаһының Оржоникидзе районында көндөҙгө сәғәт 12-нән 1-гә тиклем ойошторола (Ҡулса урамы ( Кольцевая), 65-се йорт, «Меркурий» сауҙа үҙәге эргәһендә).
Бәйләнеш өсөн телефон: (347) 287–28–66; [email protected]
 
Фото: Т. АМАНОВ.","17 Ноябрь 2022, 17:15",Йәмғиәт,Na
https://ye102.ru/articles/obschestvo/2022-11-07/62-y-sht-ge-ir-e-ola-ynda-tara-an-rseg-n-3018050,62 йәшлек ирҙең ҡолағында тараҡан үрсегән,"Аллам һаҡлаһын, шундай хәл дә була икән. Был ир-ат ҡолағы ауыртыуға зарланып, табипҡа мөрәжәғәт иткәс, унда тараҡан үрсеүе асыҡланған.","Әлеге ваҡиға Мәскәү өлкәһендә була. Ҡолағы ауырта башлағас, өйҙә үҙ аллы соҡоп та ҡарай. Тик ауыртыуы бөтмәгәс,  табипҡа мөрәжәғәт итә. Бында уға ярҙам күрһәтеп, ҡолағын таҙарталар.
 
 
 
Фото: Т. АМАНОВ.
 
 
 ","7 Ноябрь 2022, 09:00",Йәмғиәт,Na
https://ye102.ru/articles/obschestvo/2022-11-04/izhadi-kollektivtar-a-aktsiyanan-sitt-almay-3016027,Ижади коллективтар ҙа акциянан ситтә ҡалмай,"Кушнаренко районының ижади коллективтары «Һалдатҡа посылка» акцияһына ҡушылып, махсус хәрби операцияла ҡатнашҡан ир-егеттәргә йөн ойоҡбаштары бәйләгән.
 
 ","
«22 пар йөн ойоҡбаш бәйләп, Кушнаренко ауылындағы Миңлеғәле Шайморатов исемендәге ирекмәндәр штабына тапшырҙыҡ. Беҙ бының менән генә туҡталып ҡалырға йыйынмайбыҙ, яугирҙарыбыҙ өсөн йылы әйберҙәр әҙерләүҙе дауам итәсәкбеҙ»,- ти «Соловушки» ансамбленең етәксеһе Гөлназ Ханнанова.

Кушнаренко районының мәҙәниәт бүлеге начальнигы Александр Десяткин әйтеүенсә, «Һалдатҡа посылка» акцияһына райондың башҡа ижади коллективтары ла ҡушыла. Хәтерегеҙгә төшөрәбеҙ, был акцияла теләге булған һәр кем ҡатнаша ала.
 
 
Фото: Т.АМАНОВ.","4 Ноябрь 2022, 15:00",Йәмғиәт,Na
https://ye102.ru/articles/obschestvo/2022-11-03/k-n-ayyn-345-me-600-bala-auaz-ala-3015755,Көн һайын 345 мең 600 бала ауаз һала,"Һәр секунд һайын донъяға 4 бала донъяға килә.
 ","Әйҙәгеҙ, тиҙ генә һанап ҡарайыҡ әле. Тимәк, һәр минут һайын 240 бала тыуа, һәр сәғәт һайын – 14 мең 400, көн һайын - 345 мең 600. 
Был мәғлүмәт ҡыҙыҡлы булһа, лайк ҡуйырға онотма. Һәр бала үҙ бәхете менән тыуһын.
 
 
Фото: Т. АМАНОВ.","3 Ноябрь 2022, 19:02",Йәмғиәт,Na
https://ye102.ru/articles/obschestvo/2022-11-01/lg-l-atay-ar-a-layy-ly-ba-a-3012034,Өлгөлө атайҙарға –  лайыҡлы баһа,"20 октябрҙә ""Торатау"" конгресс-холында ""Атайлыҡ даны"" йәмәғәт наградаһы лауреаттарын бүләкләү тантанаһы үтте. Мәртәбәле бүләккә республикабыҙҙан иң яҡшы 38 атай лайыҡ булды. 
","Ғаиләлә атай һүҙе, атай абруйы, атай тәр­биәһе ҙур роль уйнай. 2020 йылда Баш­ҡортостандың Йәмәғәт палатаһы булдырған “Атай­лыҡ даны” премияһы йәм­ғиәте­беҙҙә атайҙарҙың абруйын күтәреүгә, ғаилә ҡим­мәттәрен һәм йолаларын тергеҙеүгә, балаларҙы тәр­биәләүҙә атай­ҙарҙың ролен көсәйтеүгә йүнәлтелгән.Конкурс өсөнсө тапҡыр үткәрелде. Быйыл унда 218 ғаилә башлығы ҡатнаш­ҡан. ""Беҙҙең республикала шундай өлгөлө  атайҙар булыуы һоҡ­ландыра. Уларҙың ҡайһы бе­реһе бөгөнгө тан­танаға үт­мәһә лә, конкурста ҡатна­шыусы һәр атай – еңеүсе"", – тине, сарала ҡатнашыусы­лар­ҙы тәбрикләп, конкурс комис­сияһы рәйесе, БР Йә­мәғәт палатаһы рәйесе урын­баҫары Рәмил Рәхимов. Бү­ләкләнеү­селәр араһында күп балалы атайҙар ҙа, тәрбиәгә бала алыу­сылар ҙа, үҙҙәренең хеҙ­мәте, йәмәғәтселек эше менән башҡаларға өлгө булып тороусылар ҙа бар. Мәҫәлән, Йылайыр районынан балалар-үҫмерҙәр спорт мәктәбендә тренер булып эшләүсе  Даян Аҡҡужин – биш бала атаһы. Әбйәлил районынан Рөстәм Баймөхәмәтовтың берҙәм һәм татыу ғаиләһендә һигеҙ бала тәрбиәләнә. Янғын һүндереүсе булып эшләүсе атайҙары улар өсөн ысын ҡаһарманлыҡ өлгөһө булып тора. Баймаҡ районынан 85 йәшлек Ғибәтулла Туйсин – иң күп балалы атайҙарҙың бе­реһе, улар ҡатыны менән ун балаға ғүмер биреп, оло тормош юлына сығарған. Шулай ҙа иң күп балалы атай – Краснокама районынан   Аис Маликов. Улар ҡатыны Гөлсирен менән 39 балаға атай-әсәй   булып иҫәпләнә. Шуның ал­тауһы үҙҙәренеке булһа, 33-өн тәрбиәгә алғандар. Балалар йортонан бала алыу теләге үҙҙәренең ҡыҙ һәм улдары үҫеп, тыуған йортонан сығып киткәс бар­лыҡҡа килә. Тәүҙә дүртәүҙе генә алырға уйла­һалар, ата-әсә ҡарауы­нан мәхрүм бала­ларҙы күреп,  уларҙың яҙмы­шына битараф ҡала алмайҙар. Һөҙөмтәлә Башҡортостанда иң ҙур ғаилә барлыҡҡа килә. Ҙур йортта һәр балаға урын да, күңел йылыһы ла, хәс­тәрлекле мө­нәсәбәт тә табыла. Хужалыҡ эштәрендә  лә ихлас ярҙам итә улар. Эшлә­гәндең ашы бар, тигәндәй, ғаилә башлығы бал ҡорттары ла тота, мал да үр­сетә, баҡса ла үҫтерәләр.  Лауреаттар араһында гәзи­тебеҙҙең күптәнге дуҫы, Белорет районынан әүҙем авто­рыбыҙ Нурулла Миһранов та бар. Әйткәндәй,  ул – “Атай­лыҡ даны” премияһына лайыҡ булыусы иң оло атайҙарҙың береһе. 86 йәшен тултырған аҡһаҡал үҙенең тормошо, хеҙ­мәте, балалары менән күп­тәргә өлгө булырлыҡ. Улар ҡатыны Мөнирә Ғәрифйән ҡыҙы  менән 35 йылдан ашыу татыу ғүмер кисереп, алты балаға ғүмер биргәндәр һәм улар янына тағы бер  баланы тәрбиәгә алып, оло тормош юлына сығарғандар. Ғүмерен балаларға белем биреүгә бағышлаған ветеран, оло йәштә булыуына ҡарамаҫтан, әүҙем тормош алып бара: ауылда ветерандар советын етәкләй, мәктәп тормошо менән дә ҡыҙыҡһынып тора. Үҙе төҙөткән һәм ғүмер буйы эшләгән мәктәбендә уның һәм шулай уҡ уҡытыусы булып эшләүсе ҡатынының тырыш­лығы менән тыуған яҡты өйрәнеү музейы асыла. Әйт­кәндәй, быйыл ул матбуғат баҫмаларына  яҙылған  уҡыу­сыларға үҙенең шәхси пре­мияһын да булдырған.  50 йыллап матбуғат баҫмала­рына яҙышҡан кеше булараҡ,  гәзит-журналдарға яҙылыуҙы ойоштороуҙы үҙенең төп бурысы тип иҫәпләй.Бихисап грамотаһы, “Ал да нур сәс халҡыңа!” миҙалы, Белорет районының почетлы гражданы һәм почетлы ветераны тигән маҡтаулы исем­дәргә лайыҡ булыуы ла  уның  йәмғиәтебеҙҙең әүҙем гражданы булыуын раҫлай.Әлбиттә, үҙенең төп ҡаҙа­нышы итеп ул балаларын иҫәпләй. Ә балалары ата­һының исеменә тап төшөрмәй. Барыһы ла юғары белем алып, хеҙмәт урынында ҙур уңыш­тарға өлгәшкәндәр. Нурулла Мөхөтдин улы әле 18 ейән-ейәнсәргә, туғыҙ бүлә-бү­лә­сәргә яратҡан ҡартатай ҙа. – Атайымдың  өйҙә бер ҡа­сан да тауыш күтәргәне булманы. Балаларҙы бик яратты, шул уҡ ваҡытта талапсан да булды. Ғаиләлә һәр бере­беҙҙең үҙ эше була торғайны, шуны ҡабатлап әйттермәй генә һәр кем эшләп ҡуя ине.  Тәрбиәгә алған ҡыҙҙы ла улар үҙҙәренеке кеүек күреп үҫ­терҙе. Ул ваҡытта ҡыҙ­лыҡҡа йәиһә опекунға алыу тигән нәмә булманы, өләсәһе үлгәс, әсәйем менән атайым алып ҡайтты ла, Шамилә беҙҙә йәшәй башланы. Атайымдың уҡыусыһы ине ул, – тип һөй­ләй Өфөлә йәшәүсе ҡыҙы Миләүшә Моратшина. Тантанала иң тулҡынлан­дырғыс мәл  хәрби операция­ла улдарын юғалтҡан атай­ҙарҙы тәбрикләү бул­ғандыр. Һалмаҡ ҡына сәхнәгә күтә­релгән атайҙарҙың йөҙ­ҙәре уйсан, күҙҙәре моңһоу.  Ғәзиз улдарын юғалтыуға бер йыл да тулмаған бит... Кеме­һелер – мартта, кемеһелер майҙа ғына Украиналағы хәр­би операцияла тыуған илебеҙ тыныс­лығын һаҡлап һәләк булған...  Илебеҙҙе һаҡлап үҙ ғүмерен аямаған 10 батырҙың атаһына “Атайлыҡ даны”  премияһы тапшырылды. Ысын геройҙар тәрбиәләгән   был атайҙар, әлбиттә, иң оло хөрмәткә лайыҡ. Улар араһында Миәкә районынан Илфат Фәтихов, Шишмә районынан Исмәғил Нурлығаянов, Учалы районынан Абрар Хәйруллин, Миәкә районынан Хәбир Йәны­шев  бар. Илфат Рәүеф улы Фәти­хов Стәрлетамаҡта “Газпром” асыҡ акционерҙар йәмғиә­тендә иретеп-йә­бештереүсе булып эшләгән, әле хаҡлы ялда. Уларҙың бәхетле ғаи­ләһендә ике бала донъяға килгән. Улдары Айрат һәм ҡыҙҙары Ҡәҙриәгә үҙҙә­ренең миҫалында матур тәрбиә биргәндәр. Ғәҙел, эшһөйәр һәм илһөйәр булып үҫкән Айрат килешеү буйынса һауа-десант ғәскәрҙәрендә командир булып хеҙмәт иткән.  Ҡыҙғанысҡа ҡаршы, Украинала махсус операцияла хәрби бурысын үтәгән ва­ҡытта уның  ғүмере өҙөлә. Ҡыйыулығы һәм   күрһәткән батырлығы өсөн өлкән сержант Айрат Фәтихов үлгәндән һуң  Ҡаһар­манлыҡ ордены менән  бүләк­ләнеүгә тәҡдим ителгән. Учалы районынан Абрар Кирам улы Хәйруллин да –  өлгөлө ғаилә башлығы. Ҡа­тыны менән улар өс улға ғүмер биреп, ысын ир-егет итеп тәрбиәләгәндәр. Бәлә­кәй улдары Ирек өсөн атаһы һәм ағайҙары өлгө булып тора.  Өлкән улдары Артур Өфө политехник техникумын тамамлап, Ульяновск ҡалаһында килешеү буйынса хеҙмәт ит­кән. Уртансы улдары Тимур Белорет  металлургия техникумында белем алған, 2016 йылда килешеү буйынса хәр­би хеҙмәткә киткән.  2022 йыл­дың 10 майында Украинала хәрби операцияла ба­тырҙарса һәләк булған. Үл­гәндән һуң Ҡаһарманлыҡ ордены менән бүләкләнгән. Финалсыларҙың һәр бере­һенә “Атайлыҡ даны” билдәһе,  “Асы” шифаханаһына ял көнө турына сертификат, унау­һына өҫтәмә рәүештә ете көнгә республика шифаханаларына юллама тапшырылды. Бынан тыш, сарала ҡат­на­шыусы атайҙар төрлө ойош­маның ҡиммәтле бүләктәрен дә алды. Рес­пуб­ликабыҙҙа ошондай атай абруйын күтә­реүсе матур са­раның ойошторолоуы, һис шикһеҙ, ҙур әһәмиәткә эйә.
Сажиҙә ЛОТФУЛЛИНА.Валерий ШАХОВ фотолары.","1 Ноябрь 2022, 14:56",Йәмғиәт,Na
https://ye102.ru/articles/obschestvo/2022-10-30/ba-alylar-a-l-sh-n-inder-3009577,Баҡалылар ҙа үҙ өлөшөн индерә,"Бөтә донъя башҡорттары ҡоролтайы башҡарма комитеты иғлан иткән «Йөрәк йылыһы» акцияһынан баҡалылар ҙа ситтә ҡалмай. Район уҡытыусылары ла үҙ өлөшөн индереп, мобилизацияға алынғандарға ярҙам ҡулы һуҙырға тырыша.","
– Махсус хәрби операцияла ҡатнашҡандарға hәм уларҙың ғаиләләренә ярҙам итеү өсөн районда булдырылған фондҡа аҡса йыйҙылар, йылы кейем-hалым, аҙыҡ-түлек, мөһим кәрәк-яраҡ әйберҙәр тапшырҙылар. Мәктәп уҡыусылары хәрби операцияла ҡатнашҡандарға хат яҙып ебәрҙе. Гуманитар ярҙам ҡабул итеү дауам итә, – тип хәбәр итә Баҡалы районы башҡорттары ҡоролтайы төркөмө.

 
Фото: Т. АМАНОВ.","30 Октябрь 2022, 16:35",Йәмғиәт,Na
https://ye102.ru/articles/obschestvo/2022-10-30/yuandyraby-3009293,«Ҡыуандырабыҙ»,Республикабыҙҙа балалар баҡсаһына түләү хаҡы арта.,"Был турала  Башҡортостан Хөкүмәте проект-ҡарарын Мәғариф һәм фән министрлығы әҙерләгән.  Унда район-ҡалалар айырым күрһәтелгән.
Проект ҡарары буйынса,  иң юғары хаҡ Өфө ҡалаһында буласаҡ, бер көнгә 166 һум тәшкил итә. Унан  – Өфө районы, түләү хаҡы – 163 һум.  Өсөнсө урында – Стәрлетамаҡ, 159 һум тәшкил итәсәк. Шаран районда иң түбән хаҡ – 119 һум  ҡуйылған.
 
Фото: Т. АМАНОВ.
 
 ","30 Октябрь 2022, 08:31",Йәмғиәт,Na
https://ye102.ru/articles/obschestvo/2022-10-28/mobilizatsiyalan-andar-a-ular-y-ail-l-ren-t-m-yar-am-saralary-3008530,"Мобилизацияланғандарға, уларҙың ғаиләләренә – өҫтәмә ярҙам саралары",Республика Башлығы Радий Хәбиров республикабыҙҙың мобилизацияға алынғандарға һәм уларҙың ғаиләһенә өҫтәмә ярҙам саралары тураһындағы бойороҡҡа ҡул ҡуйҙы.,"Документҡа ярашлы, махсус хәрби операцияла ҡатнашыусылар һәм уларҙың ғаилә ағзалары йортҡа газ үткәреү өсөн сертификат алыу хоҡуғына эйә. Мобилизация осоронда улар шулай уҡ ҡаты коммуналь ҡалдыҡтар менән эш итеү буйынса хеҙмәттәргә түләүҙән азат ителә.
Тағы ла бер ярҙам сараһы – махсус хәрби операцияла ҡатнашҡандарҙың ғаиләләренә торлаҡ йорттарҙы һәм башҡа йорт-ҡаралтыларҙы йылытыу өсөн һатып алынасаҡ урман ағастарына ташламалы  хаҡ билдәләнә.
 
 
Фото: Т. АМАНОВ.","28 Октябрь 2022, 20:20",Йәмғиәт,Na
https://ye102.ru/articles/obschestvo/2022-10-28/k-g-kanikulda-lugansk-haly-respublika-ynan-balalar-yal-it-s-k-3008005,Көҙгө каникулда Луганск Халыҡ республикаһынан балалар ял итәсәк,Көҙгө каникулда  Башҡортостан Луганск Халыҡ Республикаһы уҡыусыларын ҡаршылай. Барлығы 50 бала  Илеш районының «Орленок» балалар сәләмәтләндереү лагерында ял итәсәк. ,"Был лагерҙа балаларҙың сифатлы һәм яҡшы ялын ойоштороу өсөн бөтә шарттар ҙа булдырылған: заманса кластар, уңайлы бүлмәләр, йәмле ашхана, ябыҡ бассейн, спорт майҙансыҡтары.
Өҫтәмә белем биреү ойошмалары, мәҙәниәт һәм спорт учреждениелары көсө менән балалар өсөн мәғариф, мәҙәни, тәрбиәүи һәм ял итеү программалары, оҫталыҡ дәрестәре, квестар, ҡыҙыҡлы кешеләр менән осрашыуҙар әҙерләнгән.
Хәтерегеҙгә төшөрәбеҙ, йәйге каникул осоронда республика Луганск Халыҡ Республикаһының 1468 балаһын ҡабул итте. Улар Башҡортостан Республикаһының ҡаланан ситтәге 7 лагерында ял итте.
 
 
Фото: Т. АМАНОВ.","28 Октябрь 2022, 14:58",Йәмғиәт,Na
https://ye102.ru/articles/obschestvo/2022-10-28/haly-tar-ber-mlege-k-n-u-ayynan-fleshmobta-atnashy-y-3007917,Халыҡтар берҙәмлеге көнө уңайынан флешмобта ҡатнашығыҙ!,"4 ноябрҙә был байрамды Рәсәйҙәге бөтә халыҡ байрам итә. Халыҡтар берҙәмлеге көнө яҡты киләсәккә, дуҫлыҡҡа өндәй.  Был байрам уңайынан «Беҙ бергә» флешмобы ла иғлан ителде.","Унда ҡатнашыу өсөн туған телеңдә «Беҙ бергә» тип әйтеп, [email protected] электрон почтаһына  видеояҙма ебәрергә кәрәк. Исем-шәрифеңде, фразаның ниндәй телдә әйтелеүен дә күрһәтергә онотма.  Видеояҙманы 3 ноябргә тиклем ебәрергә кәрәк. Иң үҙенсәлеклеләре Халыҡтар берҙәмлеге көнөндә күрһәтеләсәк.
 
 
Фото: Т. АМАНОВ.","28 Октябрь 2022, 14:35",Йәмғиәт,Na
https://ye102.ru/articles/obschestvo/2022-10-28/ura-a-a-kanikul-bashlana-3007194,Ура-а-а! Каникул башлана!,"Балаларҙан бигерәк ата-әсәйҙәр быға ҡыуанып бөтә алмайҙыр. Ни тиһәң дә, улар ҙа көндәлек өйгә эштәрҙән бер аҙға арынып тора.","Мәктәп уҡыусыларының көҙгө каникулы 29 октябрҙән 6 ноябргә тиклем дауам итә. Уҡыусыларға матур ял теләйбеҙ, уҡыуға көс һәм дәрт йыйып килегеҙ .
 
 
 
Фото: Т. АМАНОВ.
 ","28 Октябрь 2022, 11:00",Йәмғиәт,Na
https://ye102.ru/articles/obschestvo/2022-10-26/ebe-ekel-r-e-tashlamayby-3003363,«Үҙебеҙҙекеләрҙе ташламайбыҙ»,Ейәнсура районының Абзан ауылы биләмәһендә мобилизацияланған ир-егеттәрҙең ғаиләләре  хаҡында хәстәрлек күрелә.," Был ял көндәрендә ауылдың әүҙем кешеләре  уларға утын әҙерләгән. «Беҙ үҙебеҙҙекеләрҙе ташламайбыҙ», тиҙәр улар. Афариндар, башҡарған эшегеҙ үҙегеҙгә меңләтә изгелек булып ҡайтһын!
 
 
Фото: Т. АМАНОВ.","26 Октябрь 2022, 08:25",Йәмғиәт,Na
https://ye102.ru/articles/obschestvo/2022-10-25/be-e-ige-konkurs-proekty-prizly-uryn-al-an-3003122,Беҙҙең һигеҙ конкурс проекты призлы урын алған,"Республикабыҙҙың финанс министрлығынан хәбәр итеүҙәренсә, 2022 йылда граждандар өсөн ҡаҙнаны күрһәтеү буйынса проекттарҙың федераль конкурсына йомғаҡ яһалған. Унда Рәсәйҙең 56 төбәгенән 386 проект ҡатнашҡан. Беҙҙең Башҡортостандан еңеү өсөн 35 проект эше көрәшкән.","Шулай итеп конкурс комиссияһы тарафынан 28 конкурс эше һайлап алынып, икенсе турҙа ҡатнашырға ебәрелгән. Ә ете конкурс проекты федераль конкурстың икенсе этабына үҙ аллы үткән. Беҙҙең республиканан 8 конкурс проекты ете номинацияла призлы урын алған.
 
 
Фото: Т. АМАНОВ.","25 Октябрь 2022, 18:07",Йәмғиәт,Na
https://ye102.ru/articles/pl/2019-11-02/radiy-h-birov-bash-ortostan-hal-y-s-n-bik-m-im-arar-abul-ittek-tine-720338,Радий Хәбиров Башҡортостан халҡы өсөн бик мөһим ҡарар ҡабул иттек тине,Бөгөн республика Башлығы социаль селтәрҙәрҙәге сәхифәләрендә газ үткәреү буйынса һорауға аныҡлыҡ индерҙе. Ни өсөн тигәндә Башҡортостанда күптәр зәңгәр яғыулыҡ ҡуллана алмай. Сәбәбе - тоташтырыу хаҡы бик юғары.,"Радий Фәрит улы үҙ яҙмаһында газификация буйынса сертификат системаһы индереләсәк тигән. Улар башлыса социаль яҡтан яҡланмаған граждандарға ҡағыласаҡ һәм тоташтырыуҙың хаҡын 60 мең һумға тиклем ҡаплаясаҡ. Ә бына Бөйөк Ватан һуғышында ҡатнашыусылар һәм инвалидтары, хәрби бәрелештәр инвалидтары, инвалидтар, мөмкинлектәре сикләнгән балаларҙы тәрбиәләүсе ғаиләләр һәм күп балалы ғаиләләргә сертификат күләме 100 мең һумға етәсәк.","2 Ноябрь 2019, 18:06",Сәйәсәт,Na
https://ye102.ru/articles/pl/2019-09-19/radiy-h-birovty-inauguratsiya-yn-ara-y-719482,Радий Хәбировтың инаугурацияһын ҡарағыҙ!,Бөгөн Радий Фәрит улы тантаналы рәүештә үҙенең һайланған эшенә - Башҡортостан Республикаһы Башлығы вазифаһына тотонасаҡ!,Бөгөн Радий Фәрит улы тантаналы рәүештә үҙенең һайланған эшенә - Башҡортостан Республикаһы Башлығы вазифаһына тотонасаҡ!,"19 Сентябрь 2019, 13:31",Сәйәсәт,Na
https://ye102.ru/articles/pl/2019-09-09/ber-m-tauysh-bire-k-n-a-a-yna-ya-ynlasha-719219,Берҙәм тауыш биреү көнө аҙағына яҡынлаша,"Башҡортостандың Үҙәк һайлау комиссияһы рәйесе урынбаҫары Марат Ғәҙелов журналистар менән сираттағы осрашыуында белдереүенсә, 18 сәғәткә бөтә һайлаусыларҙың 57,02 проценты, йәғни бер миллион 722 меңдән ашыуы тауыш биргән.","Башҡортостандың Үҙәк һайлау комиссияһы рәйесе урынбаҫары Марат Ғәҙелов журналистар менән сираттағы осрашыуында белдереүенсә, 18 сәғәткә бөтә һайлаусыларҙың 57,02 проценты, йәғни бер миллион 722 меңдән ашыуы тауыш биргән.","9 Сентябрь 2019, 00:16",Сәйәсәт,Na
https://ye102.ru/articles/pl/2019-08-13/operativnoe-soveschanie-v-pravitelstve-respubliki-bashkortostan-pryamaya-translyatsiya-13-avgusta-2019-god-719109,Оперативное совещание в Правительстве Республики Башкортостан: прямая трансляция 13 августа 2019 год,"Во вторник, 13 августа 2019 года, в 10.00 смотрите прямую трансляцию оперативного совещания в Правительстве Республики Башкортостан. Врио Главы Республики Башкортостан Радий Хабиров проведёт очередное оперативное совещание с руководителями республиканских органов исполнительной власти и территориальных органов федеральных министерств и ведомств.","Во вторник, 13 августа 2019 года, в 10.00 смотрите прямую трансляцию оперативного совещания в Правительстве Республики Башкортостан. Врио Главы Республики Башкортостан Радий Хабиров проведёт очередное оперативное совещание с руководителями республиканских органов исполнительной власти и территориальных органов федеральных министерств и ведомств.","13 Август 2019, 14:04",Сәйәсәт,Na
https://ye102.ru/articles/pl/2019-08-09/radiy-h-birov-1-sentyabrg-bash-ortostandy-barly-rayon-kt-re-avtobus-marshruttary-men-n-totashtyryla-719105,Радий Хәбиров: 1 сентябргә Башҡортостандың барлыҡ район үҙәктәре автобус маршруттары менән тоташтырыла,"Бөгөн «Башавтотранс» предприятиеһы халыҡ-ара, ҡала һәм ҡала яны маршруттарын хеҙмәтләндереү өсөн 110 «Форд Транзит» маркалы автобус алды. Уларҙың 55-е халыҡ-ара маршруттарҙы хеҙмәтләндерә һәм республиканың баш ҡалаһын бөгөнгә тиклем даими автобус бәйләнеше булмаған район үҙәктәре менән тоташтыра, тағы 55-е ҡала янында эшләй.","Бөгөн «Башавтотранс» предприятиеһы халыҡ-ара, ҡала һәм ҡала яны маршруттарын хеҙмәтләндереү өсөн 110 «Форд Транзит» маркалы автобус алды. Уларҙың 55-е халыҡ-ара маршруттарҙы хеҙмәтләндерә һәм республиканың баш ҡалаһын бөгөнгә тиклем даими автобус бәйләнеше булмаған район үҙәктәре менән тоташтыра, тағы 55-е ҡала янында эшләй.    «Беҙ «Башавтотранс»ҡа 1 сентябргә дәүләт ташыусыһы автобустары республиканың барлыҡ райондарын Өфө менән тоташтырырға тейеш тигән бурыс ҡуйғайныҡ. Тап «Башавтотранс» социаль ташыуҙарҙы тәьмин итә һәм коммерция автобустарынан айырмалы рәүештә ул хатта ике пассажирҙы ла йөрөтә. «Башавтотранс»ты ни өсөн һаҡлап ҡалыуыбыҙҙың мәғәнәһе лә шунда. Уларға ҙур автобустарҙың тәүге партияларын тапшырҙыҡ та инде. Бөгөн — 110, киләһе аҙнала тағы ла 100 автобус бирәбеҙ. Дөйөм алғанда, яҡынса 550 автобус. Был халыҡ өсөн ҡыуанысла ваҡиға. Бөгөн 16 Өфө пассажир автотранспорт предприятиеһы автобуслы була», — тине Радий Хәбиров, журналистарҙың һорауҙарына яуап биреп.","9 Август 2019, 18:59",Сәйәсәт,Na
https://ye102.ru/articles/pl/2019-07-12/radiy-h-birov-bash-ortostan-buyynsa-eske-esht-r-ministrly-yny-kinologiya-gen-asyu-a-atnashty-718603,Радий Хәбиров Башҡортостан буйынса Эске эштәр министрлығының Кинология үҙәген асыуҙа ҡатнашты,"Бөгөн Өфөлә БР буйынса Эске эштәр министрлығының Кинология хеҙмәте үҙәге комплексы асылды. Ул баш ҡаланың Октябрь районындағы урманлы зонаһында 7 гектар майҙанда урынлашҡан. Үҙәкте төҙөгәндә унда эшләйәсәк хеҙмәткәрҙәргә, аҫраласаҡ эттәргә шарттар талаптары иҫәпкә алынған.","Бөгөн Өфөлә БР буйынса Эске эштәр министрлығының Кинология хеҙмәте үҙәге комплексы асылды. Ул баш ҡаланың Октябрь районындағы урманлы зонаһында 7 гектар майҙанда урынлашҡан. Үҙәкте төҙөгәндә унда эшләйәсәк хеҙмәткәрҙәргә, аҫраласаҡ эттәргә шарттар талаптары иҫәпкә алынған.    ","12 Июль 2019, 21:04",Сәйәсәт,Na
https://ye102.ru/articles/pl/2019-06-21/haly-ty-ber-m-r-zh-te-l-i-tibar-y-aldyrylmayasa-718321,Халыҡтың бер мөрәжәғәте лә  иғтибарһыҙ ҡалдырылмаясаҡ,Рәсәй Президенты Владимир Путин: “Кешенең йәшәү кимәлен яҡшыртыу өсөн милли проекттар булдырылды ла инде”,Рәсәй Президенты Владимир Путин: “Кешенең йәшәү кимәлен яҡшыртыу өсөн милли проекттар булдырылды ла инде”,"21 Июнь 2019, 18:21",Сәйәсәт,Na
https://ye102.ru/articles/pl/2019-05-21/vladimir-putin-a-d-rt-trillion-umdy-nisek-totonasa-taryn-yl-nel-r-717928,Владимир Путинға дүрт триллион һумды нисек тотонасаҡтарын һөйләнеләр,"Рәсәй Президенты Владимир Путин РФ тәбиғәт ресурстары һәм экология министры менән осрашып, “Экология” милли проекты тураһында һөйләште.","Рәсәй Президенты Владимир Путин РФ тәбиғәт ресурстары һәм экология министры менән осрашып, “Экология” милли проекты тураһында һөйләште.","21 Май 2019, 14:27",Сәйәсәт,Na
https://ye102.ru/articles/pl/2019-05-20/vladimir-putindy-k-r-tm-l-re-nis-protsent-a-t-lg-n-717918,Владимир Путиндың күрһәтмәләре нисә процентҡа үтәлгән?,Кремлдә Рәсәй Президентының һуңғы ете йыл эсендәге күрһәтмәләрен үтәү буйынса һығымта яһалған.,Кремлдә Рәсәй Президентының һуңғы ете йыл эсендәге күрһәтмәләрен үтәү буйынса һығымта яһалған. ,"20 Май 2019, 20:05",Сәйәсәт,Na
https://ye102.ru/articles/pl/2019-05-18/vladimir-putin-osho-byuatta-y-t-p-oralyby-y-atany-717835,Владимир Путин ошо быуаттағы төп ҡоралыбыҙҙы атаны,"Аҙна дауамында оборона темаһына күп сара үтте. Президент Владимир Путин хәрби ҡоралдарыбыҙҙы тикшерҙе. Сочиҙағы кәңәшмәлә алдағы йылға ғына түгел, ә бөтә быуат дауамына маҡсат ҡуйыу тураһында белдерҙе.","Аҙна дауамында оборона темаһына күп сара үтте. Президент Владимир Путин хәрби ҡоралдарыбыҙҙы тикшерҙе. Сочиҙағы кәңәшмәлә алдағы йылға ғына түгел, ә бөтә быуат дауамына маҡсат ҡуйыу тураһында белдерҙе.","18 Май 2019, 19:04",Сәйәсәт,Na
https://ye102.ru/articles/pl/2019-05-16/vladimir-putin-helirussia-k-rg-m-e-m-tl-bashlan-ystar-a-start-bir-s-k-717791,Владимир Путин: HeliRussia күргәҙмәһе өмөтлө башланғыстарға старт бирәсәк,Бөгөн Мәскәүҙә вертолет индустрияһы буйынса халыҡ-ара күргәҙмә асылды. Был - 12-сеһе. Беҙҙең маҡтанырлыҡ вертолеттар бар.,Бөгөн Мәскәүҙә вертолет индустрияһы буйынса халыҡ-ара күргәҙмә асылды. Был - 12-сеһе. Беҙҙең маҡтанырлыҡ вертолеттар бар.,"16 Май 2019, 19:01",Сәйәсәт,Na
https://ye102.ru/articles/pl/2019-05-09/kesheg-abstrakt-v-k-r-km-y-ular-a-mt-k-renerg-teyesh-717665,"Кешегә абстракт вәғәҙә кәрәкмәй, уларға һөҙөмтә күренергә тейеш","Рәсәй Президенты Владимир Путин кисә Стратегик үҫеш һәм өҫтөнлөклө проекттар буйынса Совет ултырышы үткәрҙе. Ил етәксеһе маҡсаттарға ынтылыштан ҡәнәғәт түгел, шикелле.","Рәсәй Президенты Владимир Путин кисә Стратегик үҫеш һәм өҫтөнлөклө проекттар буйынса Совет ултырышы үткәрҙе. Ил етәксеһе маҡсаттарға ынтылыштан ҡәнәғәт түгел, шикелле.","9 Май 2019, 21:55",Сәйәсәт,Na
https://ye102.ru/articles/pl/2019-05-09/vladimir-putin-radiy-h-birovty-e-e-k-n-men-n-otlany-717657,Владимир Путин Радий Хәбировты Еңеү көнө менән ҡотланы,Рәсәй Федерацияһы Президенты Владимир Путин Башҡортостан Башлығы вазифаһын ваҡытлыса башҡарыусы Радий Хәбировҡа Еңеү көнө айҡанлы ҡотлау ебәрҙе. Унда ошолай тиелә:,Поздравляю Вас с Днём Победы.,"9 Май 2019, 13:24",Сәйәсәт,Na
https://ye102.ru/articles/pl/2019-05-08/b-g-n-putin-milli-proekttar-buyynsa-sovet-tk-r-s-k-717611,Бөгөн Путин Милли проекттар буйынса совет үткәрәсәк,"Дәүләт башлығы алдында Антон Силуанов, Ольга Голодец, Максим Акимов һәм Юрий Борисов доклад менән сығыш яһаясаҡ.","Дәүләт башлығы алдында Антон Силуанов, Ольга Голодец, Максим Акимов һәм Юрий Борисов доклад менән сығыш яһаясаҡ. ","8 Май 2019, 14:34",Сәйәсәт,Na
https://ye102.ru/articles/pl/2019-04-26/ukrainala-ya-y-prezident-717336,Украинала – яңы Президент,"Комик актер, КВН-сы, туйҙар һәм корпоративтар алып барыусы Владимир Зеленскийҙың Украина Президенты һайлауҙарында еңеп сығыуы көтөлмәгән хәл булды. Бындай күренеш донъя практикаһында тәүге тапҡыр: бер ниндәй сәйәси тәжрибәһе булмаған кеше тотош ил менән идара итәсәк.  Америка Ҡушма Штаттарының 40-сы Президенты Рональд Рейган да актерлыҡтан оло сәйәсәткә килгән булған. Тик ул ил башлығы булыр алдынан Сенатҡа һайланған, Калифорния штаты губернаторы булып эшләгән. Бөгөнгө Президент Дональд Трамптың да сәйәси багажы һәлмәк кенә ине.","Комик актер, КВН-сы, туйҙар һәм корпоративтар алып барыусы Владимир Зеленскийҙың Украина Президенты һайлауҙарында еңеп сығыуы көтөлмәгән хәл булды. Бындай күренеш донъя практикаһында тәүге тапҡыр: бер ниндәй сәйәси тәжрибәһе булмаған кеше тотош ил менән идара итәсәк.  Америка Ҡушма Штаттарының 40-сы Президенты Рональд Рейган да актерлыҡтан оло сәйәсәткә килгән булған. Тик ул ил башлығы булыр алдынан Сенатҡа һайланған, Калифорния штаты губернаторы булып эшләгән. Бөгөнгө Президент Дональд Трамптың да сәйәси багажы һәлмәк кенә ине. ","26 Апрель 2019, 12:00",Сәйәсәт,Na
https://ye102.ru/articles/pl/2019-03-23/vladimir-putin-pozdravil-zhiteley-bashkortostana-so-100-letiem-obrazovaniya-respubliki-716484,Владимир Путин поздравил жителей Башкортостана со 100-летием образования республики,"В поздравлении, в частности, говорится:[quote]﻿«Дорогие друзья!Поздравляю вас со знаменательным юбилеем — 100-летием образования Республики Башкортостан.",Na,"23 Март 2019, 18:56",Сәйәсәт,Na
https://ye102.ru/articles/pl/2019-03-12/radiy-h-birov-chehiyany-r-s-y-ge-ilse-e-vitezslav-pivonka-men-n-osrashyu-tk-r-e-716204,Радий Хәбиров Чехияның Рәсәйҙәге илсеһе Витезслав Пивонька менән осрашыу үткәрҙе,11 мартта Республика Йортонда Башҡортостан Башлығы вазифаһын ваҡытлыса башҡарыусы Радий Хәбиров Чехия делегацияһы менән осрашты. Делегацияны илдең Рәсәйҙәге Ғәҙәттән тыш һәм Тулы хоҡуҡлы илсеһе Витезслав Пивонька етәкләй.,11 мартта Республика Йортонда Башҡортостан Башлығы вазифаһын ваҡытлыса башҡарыусы Радий Хәбиров Чехия делегацияһы менән осрашты. Делегацияны илдең Рәсәйҙәге Ғәҙәттән тыш һәм Тулы хоҡуҡлы илсеһе Витезслав Пивонька етәкләй.,"12 Март 2019, 13:05",Сәйәсәт,Na
https://ye102.ru/articles/pl/2019-03-04/respublikala-tyu-an-uram-programma-y-eshl-y-bashlay-715957,Республикала «Тыуған урам» программаһы эшләй башлай,Республика Башлығы вазифаһын ваҡытлыса башҡарыусы Радий Хәбиров Башҡортостан Хөкүмәтендәге оператив кәңәшмәлә төбәктә «Тыуған урам» программаһын ғәмәлгә ашыра башлауҙары хаҡында белдерҙе., Республика Башлығы вазифаһын ваҡытлыса башҡарыусы Радий Хәбиров Башҡортостан Хөкүмәтендәге оператив кәңәшмәлә төбәктә «Тыуған урам» программаһын ғәмәлгә ашыра башлауҙары хаҡында белдерҙе.,"4 Март 2019, 19:56",Сәйәсәт,Na
https://ye102.ru/articles/pl/2019-03-01/ari-el-rayonynda-eksport-a-ta-ta-yaryu-tsehyn-asalar-715803,Ҡариҙел районында экспортҡа таҡта ярыу цехын асалар,"Башҡортостан Башлығы вазифаһын ваҡытлыса башҡарыусы Радий Хәбировтың Ҡариҙел районына эш сәфәре Александровка ауылында башланды. Бында экспорт сифатлы пиломатериалдар етештереү цехын төҙөү буйынса инвестиция проектын тормошҡа ашырырға әҙерләнәләр. Проект етәксеһе Рөстәм Хисмәтуллин һөйләүенсә, планлаштырылған инвестициялар күләме — 10 миллион һум. Цехта автоматлаштырылған механик линия һатып алғандан һуң 1000 кубометрға тиклем продукция етештереү күҙаллана. 2003 йылдан бында ағас әҙерләү предприятиеһы — «Нур» яуаплылығы сикләнгән йәмғиәте эшләй.","Башҡортостан Башлығы вазифаһын ваҡытлыса башҡарыусы Радий Хәбировтың Ҡариҙел районына эш сәфәре Александровка ауылында башланды. Бында экспорт сифатлы пиломатериалдар етештереү цехын төҙөү буйынса инвестиция проектын тормошҡа ашырырға әҙерләнәләр. Проект етәксеһе Рөстәм Хисмәтуллин һөйләүенсә, планлаштырылған инвестициялар күләме — 10 миллион һум. Цехта автоматлаштырылған механик линия һатып алғандан һуң 1000 кубометрға тиклем продукция етештереү күҙаллана. 2003 йылдан бында ағас әҙерләү предприятиеһы — «Нур» яуаплылығы сикләнгән йәмғиәте эшләй.","1 Март 2019, 18:28",Сәйәсәт,Na
https://ye102.ru/articles/pl/2019-02-26/radiy-h-birov-respublika-s-n-tsel-ren-ene-tura-telefon-nomeryn-bir-e-715705,Радий Хәбиров республика сәнәғәтселәренә үҙенең тура телефон номерын бирҙе,Өфөлә Рәсәй сәнәғәт форумы барышында Башҡортостан Республикаһы Башлығы вазифаһын ваҡытлыса башҡарыусы төбәктең ҙур сәнәғәт предприятиелары етәкселәре менән осрашты., Өфөлә Рәсәй сәнәғәт форумы барышында Башҡортостан Республикаһы Башлығы вазифаһын ваҡытлыса башҡарыусы төбәктең ҙур сәнәғәт предприятиелары етәкселәре менән осрашты.,"26 Февраль 2019, 17:19",Сәйәсәт,Na
https://ye102.ru/articles/ek/2019-08-07/radiy-h-birov-d-rt-yl-rayonynda-to-omsolo-zavodynda-y-h-l-torosh-men-n-tanyshty-718971,Радий Хәбиров Дүртөйлө районында тоҡомсолоҡ заводындағы хәл-торош менән танышты,Башҡортостан етәксеһе Радий Хәбировтың Дүртөйлө районына эш сәфәре саф тоҡомло эре малдарҙы үрсетеүгә һәм юғары продуктлы ауыл хужалығы культураларын үҫтереүгә махсуслашҡан Ленин исемендәге тоҡом малы заводы менән танышыуҙан башланды.,Башҡортостан етәксеһе Радий Хәбировтың Дүртөйлө районына эш сәфәре саф тоҡомло эре малдарҙы үрсетеүгә һәм юғары продуктлы ауыл хужалығы культураларын үҫтереүгә махсуслашҡан Ленин исемендәге тоҡом малы заводы менән танышыуҙан башланды.,"7 Август 2019, 16:47",Иҡтисад,Na
https://ye102.ru/articles/ek/2019-07-30/elk-i-n-bul-a-amyt-tabyla-718805,"Елкәң иҫән булһа, ҡамыт табыла","Ишембай районы крәҫтиәндәре, бесәнде тамамлап, ураҡҡа төшкән","Ишембай районы крәҫтиәндәре, бесәнде тамамлап, ураҡҡа төшкән","30 Июль 2019, 10:00",Иҡтисад,Na
https://ye102.ru/articles/ek/2019-03-19/radiy-h-birov-st-rletama-ta-stroymash-tehnoparky-predpriyatielary-men-n-tanyshty-716420,Радий Хәбиров Стәрлетамаҡта «Строймаш» технопаркы предприятиелары менән танышты,"Башҡортостан Башлығы вазифаһын ваҡытлыса башҡарыусы Радий Хәбировтың Стәрлетамаҡҡа эш сәфәре Башҡортостан быяла компанияһының эше менән танышыуҙан башланды. Предприятие 2010 йылда ойошторолған. Компания директоры Василий Космынин һөйләүенсә, уларҙың фирмаһы табаҡ быяланың бөтә төрҙәрен, мебель фабрикалары өсөн көҙгөлө япманы эшкәртеү менән шөғөлләнә, көнкүреш техникаһын етештереүселәр, автомобиль сәнәғәте өсөн деталдәр, архитектура, дизайн өсөн быялалар яһай.","Башҡортостан Башлығы вазифаһын ваҡытлыса башҡарыусы Радий Хәбировтың Стәрлетамаҡҡа эш сәфәре Башҡортостан быяла компанияһының эше менән танышыуҙан башланды. Предприятие 2010 йылда ойошторолған. Компания директоры Василий Космынин һөйләүенсә, уларҙың фирмаһы табаҡ быяланың бөтә төрҙәрен, мебель фабрикалары өсөн көҙгөлө япманы эшкәртеү менән шөғөлләнә, көнкүреш техникаһын етештереүселәр, автомобиль сәнәғәте өсөн деталдәр, архитектура, дизайн өсөн быялалар яһай.","19 Март 2019, 20:44",Иҡтисад,Na
https://ye102.ru/articles/ek/2019-01-23/radiy-habirov-razdelnyy-sbor-musora-eto-vysshiy-pilotazh-dlya-munitsipalitetov-714471,Радий Хабиров: Раздельный сбор мусора – это «высший пилотаж» для муниципалитетов,"Жителям надо разъяснять плюсы раздельного сбора мусора, и они должны понимать свою выгоду. Об этом врио главы Башкортостана Радий Хабиров сказал во время общения с жителями многоквартирного дома №80 по улице Гоголя в Уфе. По мнению руководителя Башкортостана, раздельный сбор мусора – это своего рода «высший пилотаж» для муниципалитетов."," Жителям надо разъяснять плюсы раздельного сбора мусора, и они должны понимать свою выгоду. Об этом врио главы Башкортостана Радий Хабиров сказал во время общения с жителями многоквартирного дома №80 по улице Гоголя в Уфе. По мнению руководителя Башкортостана, раздельный сбор мусора – это своего рода «высший пилотаж» для муниципалитетов.","23 Ғинуар 2019, 20:21",Иҡтисад,Na
https://ye102.ru/articles/ek/2019-01-21/na-vsemirnoy-vystavke-v-indii-prezentovali-torgovyy-i-investitsionnyy-potentsial-bashkirii-714254,На Всемирной выставке в Индии презентовали торговый и инвестиционный потенциал Башкирии,"Делегация представителей торговых сетей из Башкортостана приняла участие во Всемирной продовольственной выставке IndusFood, которая прошла на днях в Дели. Ее организаторами выступили Совет по содействию торговли Индии, министерства торговли и пищевой промышленности Индии. Выставка свела вместе 500 лучших индийских производителей продовольствия и около 800 международных байеров — представителей оптовых компаний, мировых сетевых супермаркетов, магазинов, предприятий общепита из 80 стран. В их числе на выставке, организованной с целью расширения экспорта продовольствия из Индии, побывало и 70 предпринимателей из России, а представители Башкортостана стали на ней самой крупной региональной делегацией.","Делегация представителей торговых сетей из Башкортостана приняла участие во Всемирной продовольственной выставке IndusFood, которая прошла на днях в Дели. Ее организаторами выступили Совет по содействию торговли Индии, министерства торговли и пищевой промышленности Индии. Выставка свела вместе 500 лучших индийских производителей продовольствия и около 800 международных байеров — представителей оптовых компаний, мировых сетевых супермаркетов, магазинов, предприятий общепита из 80 стран. В их числе на выставке, организованной с целью расширения экспорта продовольствия из Индии, побывало и 70 предпринимателей из России, а представители Башкортостана стали на ней самой крупной региональной делегацией.","21 Ғинуар 2019, 13:59",Иҡтисад,Na
https://ye102.ru/articles/ek/2019-01-20/radiy-h-birov-kemde-auly-y-s-n-ny-k-r-k-tik-shular-yna-yrym-a-barasa-714245,"Радий Хәбиров: «Кемдең һаулығы өсөн ныҡ кәрәк, тик шулар ғына Ҡырымға барасаҡ»","БР Башлығы вазифаһын ваҡытлыса башҡарыусы Радий Хәбиров социаль селтәрҙәрҙә үҙенең зитына тейгән нәмә менән уртаҡлашты. Ҡырым башлығы Сергей Аксенов Сибай балаларын санаторийға саҡырғандан һуң, кешеләр интернетта кемдәрҙең балалары диңгеҙгә ял итәсәк тип һорау алыу ҡуйғандар.","БР Башлығы вазифаһын ваҡытлыса башҡарыусы Радий Хәбиров социаль селтәрҙәрҙә үҙенең зитына тейгән нәмә менән уртаҡлашты. Ҡырым башлығы Сергей Аксенов Сибай балаларын санаторийға саҡырғандан һуң, кешеләр интернетта кемдәрҙең балалары диңгеҙгә ял итәсәк тип һорау алыу ҡуйғандар.","20 Ғинуар 2019, 00:39",Иҡтисад,Na
https://ye102.ru/articles/ek/2019-01-18/sibay-balalary-yrymda-bushlay-yal-it-s-k-714161,Сибай балалары Ҡырымда бушлай ял итәсәк,"Башҡортостан Башлығы вазифаһын ваҡытлыса башҡарыусы Радий Хәбиров Ҡырым Башлығы Сергей Аксенов менән осрашты. Осрашыу барышында социаль, мәҙәни һәм сауҙа - иҡтисади өлкәлә хеҙмәттәшлек итеү мәсьәләләре тикшерелде. Ике көнлөк эш сәфәрендә Ҡырым етәксеһе Өфөнөң сауҙа һәм социаль объекттары менән таныша.","Башҡортостан Башлығы вазифаһын ваҡытлыса башҡарыусы Радий Хәбиров Ҡырым Башлығы Сергей Аксенов менән осрашты. Осрашыу барышында социаль, мәҙәни һәм сауҙа - иҡтисади өлкәлә хеҙмәттәшлек итеү мәсьәләләре тикшерелде. Ике көнлөк эш сәфәрендә Ҡырым етәксеһе Өфөнөң сауҙа һәм социаль объекттары менән таныша.","18 Ғинуар 2019, 15:46",Иҡтисад,Na
https://ye102.ru/articles/ek/2019-01-15/radiy-habirov-zaslushal-doklady-i-razdal-porucheniya-po-smogu-v-sibae-713984,Радий Хабиров заслушал доклады и раздал поручения по смогу в Сибае,"В ходе рабочей поездки в Сибай руководитель Башкирии Радий Хабиров провел заседание Комиссии по чрезвычайным ситуациям (КЧС) в связи с тем, что с ноября прошлого года здесь действует режим повышенной готовности. Из-за окисления руды в неэксплуатируемом карьере по добыче медной руды возникла сильная загазованность воздуха.","В ходе рабочей поездки в Сибай руководитель Башкирии Радий Хабиров провел заседание Комиссии по чрезвычайным ситуациям (КЧС) в связи с тем, что с ноября прошлого года здесь действует режим повышенной готовности. Из-за окисления руды в неэксплуатируемом карьере по добыче медной руды возникла сильная загазованность воздуха.На заседании создан межведомственный штаб по предотвращению последствий ЧС в Сибае. Его работу возглавит Александр Лапухов — зам руководителя Госкомитета РБ по ЧС.","15 Ғинуар 2019, 21:04",Иҡтисад,Na
https://ye102.ru/articles/ek/2019-01-15/r-habirov-mer-predprinimaemyh-ugokom-v-sibae-nedostatochno-713974,"Р.Хабиров: Мер, предпринимаемых УГОКом в Сибае, — недостаточно","15 января в ходе рабочей поездки в Сибай врио главы Башкирии Радий Хабиров жестко раскритиковал руководство УГОКа (Сибайского филиала АО «Учалинский горно-обогатительный комбинат») и руководство города за то, что они не предпринимают должных мер по обеспечению экологического благополучия в городе."," 15 января в ходе рабочей поездки в Сибай врио главы Башкирии Радий Хабиров жестко раскритиковал руководство УГОКа (Сибайского филиала АО «Учалинский горно-обогатительный комбинат») и руководство города за то, что они не предпринимают должных мер по обеспечению экологического благополучия в городе.","15 Ғинуар 2019, 18:54",Иҡтисад,Na
https://ye102.ru/articles/ek/2019-01-11/radiy-habirov-provel-pervuyu-v-2019-godu-vstrechu-s-investorami-713857,Радий Хабиров провел первую в 2019 году встречу с инвесторами,В Доме республики 10 января врио главы Башкортостана Радий Хабиров провёл первую в 2019 году встречу с инвесторами в формате «Инвестчаса». Состоялось обсуждение четырех инвестиционных проектов.,"В Доме республики 10 января врио главы Башкортостана Радий Хабиров провёл первую в 2019 году встречу с инвесторами в формате «Инвестчаса». Состоялось обсуждение четырех инвестиционных проектов.В пресс-службе главы РБ сообщили, что речь шла о создании экспортно ориентированного направления сельхозпредприятия «Шаранагрогаз». По словам инициатора проекта Мансура Латыпова, предполагается развитие уже существующего производства за счёт увеличения посевных площадей, внедрения полной переработки сырья и обеспечения устойчивого сбыта. Продукцию переработки зерна предполагается направлять партнерам из китайской провинции Чунцин, а мясное сырье – на перерабатывающее предприятие в Уфимском районе. Общий объём инвестиций составит 225 млн рублей.","11 Ғинуар 2019, 14:30",Иҡтисад,Na
https://ye102.ru/articles/ek/2019-01-10/bash-ortostan-et-kse-e-radiy-h-birov-salauat-yulaev-be-e-s-n-bik-m-im-713841,Башҡортостан етәксеһе Радий Хәбиров: «Салауат Юлаев» — беҙҙең өсөн бик мөһим,"10 ғинуарҙа Республика йортонда БР Башлығы вазифаһын ваҡытлыса башҡарыусы Радий Хәбиров ""Салауат Юлаев"" хоккей командаһы етәкселеге, баш тренер Николай Цулыгин һәм капитан Григорий панин менән осрашты. Төбәк башлығы хоккейға һәм башҡа спорт төрҙәренә үҙенең мөнәсәбәтен белдерҙе.","10 ғинуарҙа Республика йортонда БР Башлығы вазифаһын ваҡытлыса башҡарыусы Радий Хәбиров ""Салауат Юлаев"" хоккей командаһы етәкселеге, баш тренер Николай Цулыгин һәм капитан Григорий панин менән осрашты. Төбәк башлығы хоккейға һәм башҡа спорт төрҙәренә үҙенең мөнәсәбәтен белдерҙе.","10 Ғинуар 2019, 16:57",Иҡтисад,Na
https://ye102.ru/articles/ek/2019-01-07/radiy-h-birov-respublikany-pravoslavie-hristiandaryn-rashtyua-men-n-otlany-713683,Радий Хәбиров республиканың православие христиандарын Раштыуа менән ҡотланы,БР Башлығы сайтында ошолай тиелә:Уважаемые православные Башкортостана! Дорогие друзья!Искренне поздравляю вас с Рождеством Христовым!,БР Башлығы сайтында ошолай тиелә:,"7 Ғинуар 2019, 15:08",Иҡтисад,Na
https://ye102.ru/articles/ek/2019-01-01/radiy-habirov-pozdravil-zhiteley-bashkortostana-vmeste-s-detmi-iz-sotsialnogo-priyuta-713673,Радий Хабиров поздравил жителей Башкортостана вместе с детьми из социального приюта,"Новогоднее поздравление руководителя Башкортостана Радия Хабирова жителям республики получилось эмоциональным по содержанию и необычным по форме, подаче и месту, откуда оно прозвучало.","Новогоднее поздравление руководителя Башкортостана Радия Хабирова жителям республики получилось эмоциональным по содержанию и необычным по форме, подаче и месту, откуда оно прозвучало.","1 Ғинуар 2019, 06:38",Иҡтисад,Na
https://ye102.ru/articles/ek/2018-12-31/vladimir-putin-pozdravil-radiya-habirova-s-novym-godom-713657,Владимир Путин поздравил Радия Хабирова с Новым годом,Президент Российской Федерации Владимир Путин направил в адрес врио Главы Башкортостана Радия Хабирова поздравление с наступающим Новым годом.,«Уважаемый Радий Фаритович!Поздравляю Вас с Новым годом.,"31 Декабрь 2018, 18:01",Иҡтисад,Na
https://ye102.ru/articles/ek/2018-12-29/radiy-habirov-v-bashkirii-my-ustanovili-samuyu-nizkuyu-oplatu-za-sbor-musora-v-pfo-713644,Радий Хабиров: В Башкирии мы установили самую низкую оплату за сбор мусора в ПФО,Рабочая поездка врио главы Башкортостана Радия Хабирова по Ермекеевскому району началась в селе Спартак.,Рабочая поездка врио главы Башкортостана Радия Хабирова по Ермекеевскому району началась в селе Спартак.,"29 Декабрь 2018, 20:14",Иҡтисад,Na
https://ye102.ru/articles/ek/2018-12-12/magnitogorsk-aglomeratsiya-yna-indel-r-712651,Магнитогорск агломерацияһына инделәр,"БР Иҡтисади үҫеш министрлығы хәбәр итеүенсә, Әбйәлил, Баймаҡ, Белорет һәм Учалы райондары һәм Сибай ҡалаһы Магнитогорск төбәк-ара агломерцияһына индерелгән.","БР Иҡтисади үҫеш министрлығы хәбәр итеүенсә, Әбйәлил, Баймаҡ, Белорет һәм Учалы райондары һәм Сибай ҡалаһы Магнитогорск төбәк-ара агломерцияһына индерелгән. ","12 Декабрь 2018, 20:08",Иҡтисад,Na
https://ye102.ru/articles/ek/2018-12-07/toratau-m-s-l-en-n-kt-uyyldy-izge-tau-a-teym-y-s-kt-r-712459,Торатау мәсьәләһенә нөктә ҡуйылды: изге тауға теймәйәсәктәр,"Башҡортостан Хөкүмәтенән хәбәр итеүҙәренсә, ""Башкирская содовая компания"" өсөн сеймал базаһы итеп Ҡуштау тауы һайланған.","Башҡортостан Хөкүмәтенән хәбәр итеүҙәренсә, ""Башкирская содовая компания"" өсөн сеймал базаһы итеп Ҡуштау тауы һайланған.Торатау менән Йөрәктауға теймәйәсәктәр, Ҡуштауҙы үҙләштергәндә тирә-яҡғты тергеҙеп, тәртипкә ҡалдыу - рекультивация ла барасаҡ. Унда булған туристик объекттар - тау саңғыһы базаһы һәм йәйәүле маршруттар әлегә торасаҡ, 30 йыл дауамында тейелмәйәсәк.","7 Декабрь 2018, 15:21",Иҡтисад,Na
https://ye102.ru/articles/ek/2018-12-03/radiy-h-birov-r-s-y-yuridik-forumynda-konstitutsiyany-g-rtm-y-s-gen-belder-e-712240,Радий Хәбиров Рәсәй юридик форумында конституцияны үҙгәртмәйәсәген белдерҙе,1 декабрҙә Өфөлә Башҡортостан Башлығы вазифаһын ваҡытлыса башҡарыусы Радий Хәбиров Юристар көнөнә һәм Рәсәй Федерацияһы Конституцияһының 25 йыллығы уңайынан «XXI быуатта конституционализм» Рәсәй юридик форумының пленар ултырышында ҡатнашты. Ул дәүләт власы һәм гражданлыҡ йәмғиәте диалогында кеше хоҡуҡтарына арналды.,"1 декабрҙә Өфөлә Башҡортостан Башлығы вазифаһын ваҡытлыса башҡарыусы Радий Хәбиров Юристар көнөнә һәм Рәсәй Федерацияһы Конституцияһының 25 йыллығы уңайынан «XXI быуатта конституционализм» Рәсәй юридик форумының пленар ултырышында ҡатнашты. Ул дәүләт власы һәм гражданлыҡ йәмғиәте диалогында кеше хоҡуҡтарына арналды.    – Бындай майҙансыҡтар бик әһәмиәтле. Улар ғалимдарға аралашыу, тәжрибә уртаҡлашыу мөмкинлеге бирә. Кешелек донъяһы бик етеҙ, заманса һәм көнәркәшле. Шуға күрә бер-береңде тыңлау һәм бер аҙ алға киткәндәрҙең тәжрибәһен үҙләштереү мөмкинлеге булыуы бик шәп, – тине Радий Хәбиров.","3 Декабрь 2018, 14:43",Иҡтисад,Na
https://ye102.ru/articles/ek/2018-11-27/s-sk-ultyrtyp-lg-rm-ge-711693,Сәскә ултыртып өлгөрмәһәгеҙ,"Былтыр көҙ танышым биргән лилиә сәскәләрен ваҡытында ултыртып өлгөрмәнем. Шуға торттың пластик ҡапҡасына тупраҡ һалып, йылытылған соланға ултыртып ҡуйҙым. Сәскәләрем ҡыш буйына тамырҙарын үҫтерҙе. Ара-тирә аҙ ғына тупраҡты дымландырып торҙом. Мартта улар буйға үҫеп китте. Май аҙағында тышҡа сығарып ултырттым. Барыһы ла сәскә атты. Күршемдең көҙ ултыртып ҡалдырған минеке кеүек лилиәләренең ботаҡтары бәләкәй, сәскә атманы. Сәскә үҫтерергә яратҡан хужабикәләргә минең тәжрибә файҙалы булыр.З. НӘҒИМОВА.Ҡырмыҫҡалы районы."," Былтыр көҙ танышым биргән лилиә сәскәләрен ваҡытында ултыртып өлгөрмәнем. Шуға торттың пластик ҡапҡасына тупраҡ һалып, йылытылған соланға ултыртып ҡуйҙым. Сәскәләрем ҡыш буйына тамырҙарын үҫтерҙе. Ара-тирә аҙ ғына тупраҡты дымландырып торҙом. Мартта улар буйға үҫеп китте. Май аҙағында тышҡа сығарып ултырттым. Барыһы ла сәскә атты. Күршемдең көҙ ултыртып ҡалдырған минеке кеүек лилиәләренең ботаҡтары бәләкәй, сәскә атманы. Сәскә үҫтерергә яратҡан хужабикәләргә минең тәжрибә файҙалы булыр.З. НӘҒИМОВА.Ҡырмыҫҡалы районы. ","27 Ноябрь 2018, 11:00",Иҡтисад,Na
https://ye102.ru/articles/ek/2018-11-26/radiy-habirov-provyol-operativnoe-soveschanie-712088,Радий Хабиров провёл оперативное совещание,"26 ноября врио Главы Башкортостана Радий Хабиров провёл еженедельное оперативное совещание, в котором приняли участие члены Правительства республики, руководители министерств и ведомств, представители правоохранительных органов, главы муниципалитетов.","Подводя итоги прошлой недели, Радий Хабиров напомнил, что рассмотренные на заседании президиума Госсовета стратегические задачи развития страны должны быть максимально полно реализованы на региональном уровне в соответствии с объёмом финансирования, предоставляемым федеральным центром.","26 Ноябрь 2018, 18:20",Иҡтисад,Na
https://ye102.ru/articles/litra/2023-10-10/aldasha-belm-3473864,АЛДАША БЕЛМӘҺӘҢ...,,"(Юмореска) Мәрзиә апай ҡалала йәшәгән улын һағынып, барып ҡайтырға булды. Алдан хәбәр итеп торманы, йә улы үҙе, йә килене, йөҙ сәбәп табып, уны килеп йөрөмәҫкә өгөтләй башлаясаҡтар. Йә улы командировкала, йә килене сирләй, ышанып етмәһә лә, риза булырға тура килә. Ә былай ни, иртәнге поезд менән килде лә төштө.Ишекте килене Зилә асты. Бер килке аптырап торғандан һуң, үтергә саҡырҙы. Сөнки яңы отпускыға сыҡҡан Әкрәм өсөнсө көн, әсәйемдең хәлен белеп киләйем, өйөндә әҙерәк ярҙам да итермен тип, сығып киткәйне. Кисә шылтыратҡанда, утын килтерҙек, ярып, өйөп ҡуйырға кәрәк, тағы бер нисә көн булырмын әле, тип ышандырҙы. Ә был ҡәйнә тигәне үҙе килеп керҙе лә, телефонды юғалттым, шылтырата алманым тигән була. Кем алдай, асыҡларға кәрәк.Телефон тураһында Мәрзиә апай дөрөҫөн әйтмәне, әлбиттә. Юғиһә, хәбәр итмәй килеп етеүен нисек аңлатыр ине. Ул залда төйөнсөктәрен сисеп маташҡан арала Зилә, ванна бүлмәһенә бикләнеп, Әкрәмгә шылтыратты. Кисә кис арыу ғына һөйләшеп алғайнылар, бер сәбәпһеҙ ниндәй звонок ул тип асыуланмаһын өсөн, башына беренсе килгән уйын әйткән булды.- Зәңгәр свитереңде табалмайым, алып киттеңме ни, химчисткаға бирәйем, тигәйнем. Бер юлы һорайым әле, ҡәйнәм ни хәлдә, әтеү насар төш күрҙем бөгөн.- Свитерҙе үҙең биреп ебәрҙең бит. Әсәйем арыу ғына, сәләм әйтә. Кисә утын ярып, ныҡ арығайным, әле саҡ йоҡонан торҙом.Тимәк, ире алдай. Зилә ҡәйнәһенә дөрөҫөн әйтеп тормаҫҡа булды. Иҫән-һау, ҡайтыр әле, аңлашырбыҙ. Уның ире бер ҡатлыраҡ, алдаша белмәй, тиҙ тотола.- Әкрәм командировкала, бер аҙнаһыҙ ҡайтмаҫ, - тине Зилә, ҡәйнәһе аҙна буйы көтөп ятырға риза булмаҫ тигән уй менән.Әммә Мәрзиә апай, ғүмер буйы ауылда йәшәһә лә, төшөп ҡалғандарҙан түгел ине.- Килен алдай. Командировкала булһа, килеп кереү менән әйтер ине. Ә ул, минән йәшенеп, Әкрәм менән һөйләшеп алды. Килендең төҫөнә ҡарағанда, Әкрәм иҫән-һау, ә ҡайҙа йөрөгәнен килен үҙе лә белмәй. Уйлап ҡына һөйләшергә кәрәк, яңылыш улыма зыян килтереп ҡуймайым.- Минең килеүемдең сәбәбе лә шунда, - тигән булды ул. - Әкрәм бер нисә көнгә миңә килергә һүҙ биргәйне. Көттөм - көттөм... Ул командировкаға киткән, имеш, ә минең телефон юғалған.- Мә. минең телефон аша һөйләшеп алығыҙ, - Зилә телефонын ҡәйнәһенә һуҙҙы.- Ә һин хәйләкәр бисә икәнһең, - тип эстән генә уйлап алды Мәрзиә апай. Тик мине былай ғына тота алмаҫһың.- Юҡ, юҡ, эш кешеһен бимазаламайыҡ, - тине лә, үҙе уйға ҡалды. - Зилә хәҙер, Әкрәм ауылға китергә сыҡҡан да, юлда берәй хәлгә осраған икән, тип уйлаясаҡ. Ә Әкрәм уға дөрөҫөн әйтмәгән.Зилә мөләйем генә йылмайып ҡуйҙы.- Был әбекәй улының мине алдағанын һиҙҙе. Әсәйемә киттем тип, икенсе ерҙә йөрөгәнен аңланы. Хәҙер улын ҡурсаларға маташа. Үәт төлкө...- Улай булғас, мин ҡайтайым инде, - тине Мәрзиә апай. - Әкрәм командировканан ҡайтҡас, миңә килһен әле, өйҙә ирҙәр эше йыйылып киткән.Урамға сығыу менән ул Әкрәмгә шылтыратты.- Иғтибар менән генә тыңла мине, улым. Килен һинең миндә түгел икәнеңде белә. Мин хәбәр итмәй генә һеҙгә килгәйнем. Ғәфү ит, кем белгән инде, һағынғайным шул. Һинең ҡайҙа йөрөүөңдә минең эшем юҡ, ә киленгә ошолай тип әйтерһең...Мәрзиә апай улына үҙенсә бик һәйбәт итеп аңлатҡан кеүек булды.- Нисек унда әсәйең? - тип һораны Зилә ишек төбөнән үк. - Утынды ярып бөтөрҙөңмө?Әкрәм шөрләп кенә алан-йолан ҡаранып алды. Ишек төбөндә ике ҙур сумка тора ине.- Әйберҙе йыйып ҡуйған. Ҡыуып сығарырға итә. Харап булдым бит, әй...- Ҡапыл начальник шылтыратты. Эшкә сығырға ҡушты. Силәбегә ебәрҙеләр. Һине борсоп, хәбәр итеп торманым инде.- Тәк, шулай тиһең инде. Хәҙер мин һинең башыңды бутайым әле. Тағы нәмә тип алдарһың икән, - тип эстән генә тантана итте Зилә.- Силәбелә йөрөнөң инде? Ә ҡәйнәм әйтә, аҙна буйы миндә булды, тей.Әкрәм ҡойолдо ла төштө. Бәй, әсәйем миңә бөтөнләй икенсе төрлө һөйләргә ҡушҡайны бит. Нишләргә һуң, аптыраҡ...- Әй, шулай шул, мин үҙем уға шылтыратып, һинең яныңа килергә ҡушҡайным, - Әкрәм бутала ла башланы.- Ниңә?- Һинең өсөн борсолдом. Бер үҙең ҡалдың бит. Хәлеңде белеп ҡайтһын тигәйнем.- Аңланым. Ә ниңә ҡәйнәм, улым миндә, утын яра, тине?- Сөнки ул һиңә киткәндә, мин ауылға барып төштөм. Силәбелә эшем тиҙ бөттө минең, шунан ауылға киттем. Ә әсәйем беҙгә китеп өлгөргән, аймылыш булғанбыҙ. Мин шылтыратҡанда ул беҙгә етеп килә ине. Шуға күрә мине ауылда тигән.- Ә һин ниңә әсәйемдә булманым, Силәбелә булдым, тинең?- Ә мин әсәйемдең һиңә нисек әйткәнен белмәнем, - тип әйтеп һалды тамам башы әйләнгән Әкрәм.- Һин шулай әсәйеңде ныҡ яратаһың икән, - тип көлөмһөрәне Зилә.-Эйе, эйе, ныҡ яратам шул. Силәбе тиклем ерҙән йән-фарман килеп еттем бер нисә сәғәткә булһа ла...-Ҡабаланмаҫҡа ине бында килергә, - тип бүлдерҙе уны Зилә. - Ярай, килгәс, ана, сумкаларың әҙер, тот та, кире әсәйеңә кит.- Нишләп? Китмәйем. Нишләп мин унда китергә тейеш?- Әсәйемде ныҡ яратам тиһең бит. Силәбе тиклем ерҙән шунда китеп барғас...- Юҡ, юҡ, ул тиклем ныҡ түгел. Дөрөҫөн әйткәндә, мин әсәйемдә булманым.- Ҡайҙа булдың һуң?- Командировкала.- Бына нәмә, Әкрәм. Алдашырға эшкинмәйһең һин. Юҡҡа ваҡытты һуҙмайыҡ. Барыбер дөрөҫөн әйттерәм бит инде. Хәҙер үк әйт тә ҡуй.- Яҡшы! Дөрөҫө шулай. Мин бер ҡыҙ янында булдым. Уның да исеме Зилә. Үҙемде хыянат иткән тип иҫәпләмәйем. Етте! Арыным, асыҡтым. Ванна кереп, ашап алырға кәрәк. Ышанаһыңмы хәҙер?- Хәҙер ышанам. Ванна ла керерһең, ашарһың да. Тик бында түгел.Зилә елтерәтеп ике сумканы тупһа аша ташланы ла, Әкрәмде лә төртөп сығарып, ишекте шап итеп бикләп ҡуйҙы.Ошо мәлдә телефон шылтыраны. Зиләнең әсәһе икән.- Телевизорығыҙ эшләйме? Әле анонс булды, һинең ирең тураһында. Ҡайҙа, нишләп йөрөй ул, беләһеңме шуны...Зилә, тыңлап та бөтмәй, телевизор ҡабыҙырға йүгерҙе. Унда турист кейеме кейгән, бысранып бөткән, ныҡ арыған ҡиәфәтле Әкрәм бер төркөм журналистар менән һөйләшә ине. Баҡтиһәң, Зилә исемле бер ҡыҙ аҙна элек көртмәлегә киткән еренән аҙашҡан, эҙләп ҡарағандар, тапмағандар. Урманда бер үҙе йөрөгән Әкрәм осраҡлы рәүештә шул ҡыҙға килеп юлыҡҡан. Ҡыҙҙың аяғы һынған, тау-таш араһында бер нисә тәүлек йөрөп, тамам хәлдән тайған. Әкрәм уны күтәреп 15 саҡрымда ятҡан Бирҙеғол ауылына алып барған да, туҡтап та тормай, бөтөнләй икенсе яҡта ятҡан әсәһенең ауылына киткән. Әсәһе өйҙә булмағас, ҡалаға йүнәлгән, шул мәлдә уны журналистәр тотоп алған.Зилә тышҡа йүгереп сыҡҡанда Әкрәм бер ерҙә лә юҡ ине. Туҡтамай телефон шылтырай башланы. Яңылыҡты ишеткән таныштары икән, һорашалар, ҡотлайҙар, ә Зиләлә уның ҡайғыһы юҡ, Әкрәмде табырға, ғәфү үтенергә, алып ҡайтырға кәрәк.- Бер үҙең тау-урман ҡыҙырып йөрөүеңде ташламаһаң, үҙем һине ташлайым тигәйнең бит, - тип аҡланды Әкрәм, табылғас. - Мин бер тапҡыр ҙа командировкала булманым. Турист кейемдәрем вокзалда, һаҡлыҡ камераһында ята. Йылына бер нисә тапҡыр йөрөп әйләнәм. Дөрөҫөн әйтергә ҡурҡам... - Зилә уның һөйләп бөткәнен дә көтмәне, ҡосаҡлап, яратып, ғәфү үтенә-үтенә өйгә алып китте.Хәҙер улар әсәһе янына ла, тәбиғәт ҡосағына ла икәүләшеп кенә йөрөйҙәр.
Вәкил Шәрәфетдинов.
Стәрлетамаҡ ҡалаһы.","10 Октябрь , 17:05",Әҙәбиәт,Na
https://ye102.ru/articles/litra/2023-09-22/ll-ya-mysh-ynay-ll-em-k-r-sherg-s-b-p-e-l-yem-3450336,"«Әллә яҙмыш һынай, әллә үҙем Көрәшергә сәбәп эҙләйем...»",* * *,"Рәшит Рәил улы Зәйнуллин Бөрйән районының Иҫке Собханғол ауылында донъяға килгән. Мәктәп йәшенән шиғырҙар һәм мәҡәләләр яҙа, Башҡорт дәүләт университетында уҡыған осорҙа иһә «Ағиҙел», «Шоңҡар», «Йәшлек» кеүек республика баҫмаларында әүҙем баҫыла. Төрлө йылда «Аҙна» һәм «Башҡортостан» гәзиттәрендә, «Шоңҡар» журналында эшләй, Башҡортостан Яҙыусылар союзы рәйесе урынбаҫары вазифаһын башҡара. «Хыял иле» шиғырҙар китабының һәм «Йәшәү көсө» публицистик йыйынтығының авторы. Рәсәйҙең һәм Башҡортостандың Яҙыусылар союзы ағзаһы. 
Тештәремде ҡыҫыпкөрәшәмен...
Тештәремде ҡыҫып көрәшәмен,Тыныс тормошто мин белмәйем.Әллә яҙмыш һынай, әллә үҙемКөрәшергә сәбәп эҙләйем.
Йоҙроҡтарҙа – ҡанһыраған яра,Ә урттарым сәйнәп тешләнгән,Күҙҙәремдә – асыу, сөнки арттаХата артынан хата эшләнгән.
Һуғышамын... Әммә һиҙә йөрәк,Тиҙҙән ҡолармын мин туҡмалып,Тик был ғына ҡурҡытамы инде –Шуға ҡуям алға уҡталып.
Һаман хәтеремдә – кескәй саҡтаҠамап алғайнылар малайҙар,Һуғышҡайным иҫте юғалтҡанса,Әммә һаман мине ҡамайҙар.
Тештәремде ҡыҫып көрәшәмен,Хәтәр был тормоштоң эштәре,Сигенмәйем, бары күҙҙәремдәнСикәләргә тама йәштәрем.
Ҡулым һырты менән ышырам да,Мин ҡабаттан алға ынтылам,Бына күҙҙәремә ут күренә,Ауыҙыма йәнә ҡан тула.
Ә мин ҡоламайым... Торам әле...Ана, мине йәнә ҡамайҙар,Тик был юлы башҡа ҡәбәхәттәр,Түгел асыу тотҡан малайҙар.
Улар көсө – таш быуаттан килә,Хәйләләре – юха йыландан,Әҙәмде лә шулар һәләк иткән,Һауа тап шуларҙан алданған...
...Көрәш алып барам нәфсем менән,Иң ауыры икән был һуғыш, Бер хаталы аҙым яһап кешеУпҡындарға оса яңылыш.
Бысраҡлыҡтар мине баҫмаҡ була,Тартмаҡ була төпһөҙ һаҙлыҡҡа,Арзан данға ымһындырмаҡ та бит,Тик мин зар-интизар сафлыҡҡа.
Талған йөрәккәйем дарҫлап тибә,Түҙемлегем етер күпмегә?Ҡанһыраған яраларым әрней,Сикәләрҙә йәшем кипмәгән...
Тештәремде ҡыҫып көрәшәмен,Тыныс тормошто мин белмәйем.Әллә яҙмыш һынай, әллә үҙемКөрәшергә сәбәп эҙләйем...
Аҡты ҡара тип һинәйтеп ҡара…
Аҡты ҡара тип һин әйтеп ҡара,Һәм ҡараны аҡ тип ҡабатла,Атлап ҡара шунан юлдарыңданҠибла тарафтарын юғалтмай…
Йәшәп ҡара шунан был донъяла Күңелеңдәге бөтмәҫ кер менән,Аҡты аҡ тип әйтә алмаҫ әҙәмХалыҡ таянысы – ирме ни?
Аҡ һәм ҡара болғанышҡан заман,Ҡара һәм аҡ күптән буталған,Ҡайҙа арҡа терәр дуҫым минең,Ҡайҙа күршем – минән ут алған?..
Атап ҡара аҡты аҡ тип бөгөн,Ҡараны әйт – ул бит ҡап-ҡара!Ҡара түгелер һинең аҡ йөҙөңә – Әммә күңелеңде ҡотҡарыр!..
Ғүмере буйы кешебәхет көтә
Ғүмере буйы кеше бәхет көтә,Көтә яҡты көндәр мөлдөрәп,Яҙмыш ҡына рәхәтләнеп уйнай – Илата ла йәнә көлдөрә.
Үткәне – төн, киләсәге – ҡояш,Хыялдары оло кешенең.Шул хыялға күпер һалам тиеп,Әммә күпме йөрәк өшөнө...
Маңлай һырҙарына яҙылғандыАлһаҡ, әгәр, бер мәл үҙгәртә,Барыбер беҙҙең хыял алдарындаКилеп тыуыр ине йөҙ кәртә.
Әммә берәү шул кәртәләр ашаХыялына һалһа күперҙәр,Башҡалар был мәлдә көлә-көләӘҙер күпер эҙләп китерҙәр.
Шунан офоҡтарҙа юғалырҙарТөшөнмәйсә тормош ҡанунын –Бик күптәр был ерҙә үҙ бәхетенБәхетһеҙлек аша таныны...
...Иртәме йә һуңмы был донъялаБәхет килә барыбер һәр кемгә,Бәхетһеҙлек – бәхетең янда булып,Бәхет килмәне, тип үкенһәң...
Күҙҙәреңә, балам,ҡарағайным
Күҙҙәреңә, балам, ҡарағайным,Сафлыҡ ҡына күрҙем – Шул, моғайын, күсәрендә тотаҠара янған Ерҙе.
Йөрәгемде һағыш биләп алды –Һине ниҙәр көтә?Был сафлыҡты йылдар юя алмаҫ,Тип мин өмөт итәм.
Саф хыялдар менән барһаң, балам,Ғүмер юлдарында, Ҡара янған Ерҙе ағартыу ҙаКилер ҡулдарыңдан...
Мөғжизә
Мөғжизәгә тулы минең донъям,Һәр көнөмдән тылсым бөркөлә,Аҙым һайын бер ҙә көтмәгәндәМөғжизәгә барып төртөләм!
Ә ҡасандыр әкиәттән генәЭҙләй инем уны, диуана!Хәҙер инде ғәжәп был хәлдәрҙеҺәр көнөмдә күреп ҡыуанам!
Ал таңдарҙа, ана, ҡояш ҡалҡа,Ысыҡ ята йәшел үләнгә –Ошо үҙе бит ул ҙур мөғжизәМөғжизәне таный белгәнгә!
Шуға ла мин мөғжизәгә әҙер,Тылсым көтәм һәр бер иртәлә – Ана, мине яҙғы ҡояш булыпҠыҙым ҡараштары иркәләй!..
Һыҙланамын
Һыҙланамын…Даръя төптәренәБер таш булып ҡына батһаң ине,Меңәр-меңәр йылдар буйы шундаАуыртыуҙар тоймай ятһаң ине.
Һыҙланамын…Саң бөртөгө булыпОсһаң ине йыһан сөңгөлөнә,Бәлки, шул саҡ яраларым уңып,Тынлыҡ килер ине күңелемә.
Һыҙланамын…Өмөт тә юҡ инде –Бөтмәһен дә, әйҙә, был яныуҙар,Бары минең ошо ғазаптарымКилтермәһен һиңә һыҙланыуҙар…Миңә мәңгелеккәрәкмәй...
Миңә мәңгелек кәрәкмәй,Тик бер минут булһам инеҠояшлы йәй ҡосағындаҺәм йылына алһам ине...
Йөрәгемә һалып ҡуйыпЙәй йылыһын, барыр инем –Киләсәктең боҙлауығынМең ярсыҡҡа ярыр инем.
Алағуян ярын таштарбиҙәй
Алағуян ярын таштар биҙәй –Эреһе бар бында, вағы бар,Һыуын кисеп кенә сыҡҡаным бар,Ярҙан ярға ятҡан сағы бар.
Ҡарағайҙар уны оҙатып бара,Оҙатып бара мәғрур ҡаялар,Бары бындай ҡаяларҙа ғынаБөркөт менән шоңҡар оялар.
Алағуян һыуын услап эсәм,Тик барыбер ҡанмаҫ танһығым,Ҡанмаһа ла танһыҡ, бер аҙ баҫылырҺағышланған йөрәгем ярһыуы.
Алағуян яры таш тип тормай,Һайрай бында затлы ҡоштары,Тау-тау алтынға ла тыуған ерҙеңАлмаштырмам ябай таштарын.
*Алағуян – Бөрйән районындағы бәләкәй генә йылға.
Бында ҡояш кәрәк
Диоген кеүек, көндөҙ шәм яҡтыртыпКеше эҙләнем мин,Кешеләр юҡ, улар бөткән, тигәндәргә Юҡ, түҙмәне йәнем.
– Кеше исеменә хаҡлылар бар –Тирә-яҡҡа ҡара! –Шәм яҡтыһы менән кешеләрҙеЭҙләп алға барам.
Әллә дөрөҫ һөйләгәндәр миңә?Тик берәүҙе күрҙем –Юлда торған хәйерсене йәлләпКиҫәк икмәк бирҙе.
Динозавр ғына түгел, хәҙерКешеләр ҙә һирәк.Ҡулымдағы шәм яҡтыһы һүнде –Бында ҡояш кәрәк...
Минең күҙҙәремдәнһағыш тамды...
Минең күҙҙәремдән һағыш тамды,Тамды тамсы булып, ысыҡ булыпУл саҡырҙы үҙ янына таңды, Ләкин, ул килмәне, уның юлы
Алыҫ офоҡтарҙа ине әле,Мин дә Ер һәм Күк алышҡан мәлдәТоя инем уның мамыҡ шәленАҡ көмбәҙле зәңгәр Ирәмәлдә.
Елеп үтте күк арғымаҡ булыпМинең миҙгелемдең һуңғы йәйе,Бәлки, шуға моңһоулана йөрәк,Бәлки, шуға тулай күңелкәйем...
","22 Сентябрь , 14:25",Әҙәбиәт,Na
https://ye102.ru/articles/litra/2023-09-14/lektsiya-3435708, Лекция,   (Хикәйә),"80-се йылдар башында һирәк-һаяҡ асылған клуб ишегенә алдан белдереү яҙҙырып элдереп, донъя ағышынан, яңылыҡтар барышынан ситтә ятҡан, төпкөлдәге урман-ҡырҙарға һыйынған, тауҙарға ҡамалған, килеп-китеүселәр үтә һирәк һуғылған Тәкәһуҡҡан ауылына көтмәгәндә-уйламағанда район үҙәгенең “Белем” йәмғиәтенән лектор килеп төштө. Таң һарыһы, эңергә тиҙ арала ялғанған ҡыҫҡа ҡышҡы көн үтеп, мал ҡураға ябылып, киске тәғәм ейелгәс, ауыл халҡы ғәҙәти булмаған темаға ойошторолған кисәгә эркелеп ағыла ла башланы. Күрмәгәндең күргеһе килә, тигәндәре шулдыр, был юлы ла ғәжәйеп мауыҡтырғыс, сит-яттар өсөн ябыҡ, хатта ҡайһылыр кимәлдә йәшерен сер һаҡлаған төш-өнсәләрҙе ишетергә, ишетергә генә түгел белергә, көндәлек ғаилә тормошонда ҡулланырға теләй ине йыйылыусылар.
Иң әүәл имән таяғы менән туҡылдатып юлды ҡыуалатҡан, күреүе насарланһа ла ишетеүгә сос Сөләймән ҡарт ҡарсығын эйәртеп килеп инде лә дәрәжәле, һауалы ҡиәфәттә ҡайҡайып китеп, алғы ултырғыстарҙың береһен биләне. Шулай булмай тағы, заманында ошо төбәктә беренсе колхозды ойоштороп, уның тәүге рәйесе булған кеше ул, мир алдында үҙен тота, кәрәкле ерҙә һеңдергәнсе әйтә лә белә.  Ҡарсығы Бытыр Сәлихә йоран бейәләйҙәрҙе, ҡырма кәпәсте һалдырып, бабайының ҡырып алынған таҡыр башын шау һөйәк усы менән наҙлы һыпырғас, йылыға, йомшаҡҡа тартылған өй бесәйеләй кәзә тиреһенән тегелгәнгә тәкә еҫен аңҡытҡан тиретунлы уҫлаптай кәүҙәгә күндәм һыйынды. Улар яңыраҡ ҡына бергә йәшәүҙәренең 70 йыллығын тантаналы шарттарҙа билдәләп, ер-аяғы ер башынан балаларын, яҡын туғандарын, таныш-белештәрен, ауылда ҡатышып йәшәгән ауылдаштарын йыйғайны. Тантана тигәне шунан ғибәрәт, район башлығы, пар аҡҡоштарҙай имен-аман йәшәгеҙ, тигеҙ, тыныс ҡартлыҡ кисерегеҙ, тигән йылы һүҙҙәрен әйтеп, аҡҡош йөнө тултырылған ике яҫтыҡ бүләк итеп китте. Башлыҡтың нескә кинәйәһе ысынлап та дөрөҫлөккә тап килә ине, ошо ике пар аҡҡоштоң йөндәре ҡырыҫ көнитмеш тарафынан күптән аяуһыҙ йолҡолоп, тормош яҫтыҡтарына нышып тултырылғанлыҡтан, бабай әлегә төҫ-һын ташламаһа ла кире ҡайтҡыһыҙ кимәлдә ҡарыуы ҡайтҡан тупыс тояҡлы әтәскә, ҡарсыҡ ҡаурыйҙары ҡойолоп, шау һуҡтаға тороп ҡалған, яланғас ҡорһағы ергә һөйрәлгән, ҡырҡа йомортҡа һалыуҙан ҡалған йолҡош тауыҡҡа оҡшап ҡалғайны. Шулай булыуға ҡарамаҫтан, ығырлаһалар-шығырлаһалар ҙа һәүетемсә йәшәйҙәр бит әле, тормошҡа ҡыҙыҡһыныуҙары ла һис кәмемәгән, яңылыҡтарҙы белергә, күрергә, ишетергә теләп йәнтәслим тырышып тертәңләп, йөрөп ятҡан көндәре.
Уларға эйәреп тиерлек клуб үтә лә һалҡын булғанлыҡтан көптәй итеп тыҡшырынып, башына тула, пальто тышынан биленә сәсәкле ҡыя шәлдәрен урап, аяҡтарына табанлы быймаларын кейеп, пенсияға сыҡҡансы клубта оҙаҡ йылдар алыштырғыһыҙ йыйыштырыусы булып эшләгән Бөтмөр Хәйерниса еңгә күренде. Ул бында үҙенең ят түгеллеген белдереп, күптән аҡбалсыҡ әҫәре күрмәгән, ауыҙын шыҡһыҙ ҡором япҡан мейескә, йыуыу ғына түгел, һеперелмәгән ҡыйлы иҙәнгә, урын-урыны менән селтәрле һорғолт үрмәкес ауы эленгән һылауһыҙ стена буйҙарына ризаһыҙ, тәнҡитле ҡарашын атты.
Уның артынса уҡ дейеүҙәй ғәйрәтле, солоҡ умартаһылай бейек, тирмән ташылай йәйенке буйһынлы Маһибәҙәр еңгә ҡорҙай йоҡа кәүҙәле, тәбәнәк буйлы Салихйәнен елтерәтеп ҡултыҡлап килеп инде лә алаңлаған ҡарашын ян-тирәгә йүнәлткәс, ирен эргәһендәге ултырғысҡа төртөп ебәреп урынлаштырҙы һәм үҙе лә янына, ишек төбөнәрәк һылашты. Тәү ҡарашҡа тупаҫыраҡ ҡыланһа ла татыу ғына, килешеп кенә, ике аҙнаға бер ирешеп  көн итә улар, шулай булмаһа теҙәктән тупылдатып ун бер балаға ғүмер бүләк итмәҫтәр ине. Сығыу яғына яҡын урынды биләгән еңгә, моғайын да, кескәйҙәренә ышанып ҡалдырып киткән, сәңгелдәктә ятҡан имсәк балаһын ҡайтып имеҙеп килергә йыйыналыр, күрәһең.
Ауыл буйынан ҡайтып инә белмәгән Миңзифаның шөғөлө таныш, ауыҙы ситтәренә йәбешкән көнбағыш онтаҡтарын яҫы усы менән ыуып иҙәнгә төшөрөп урта төшкә йәйелде лә йәнә онотолоп көнбағыш сиртергә керешеп китте. Бер ҡайҙа ла бер көн дә эшләп ҡарамаған, ғөмүмән, тир түгергә теләмәгән Миңзифаның ҡулы эштән бушамаған урмансы ире Ғилметдин бер йыл элек ҡапыл, йөрәк өйәнәге тотоп, мәрхүм булып ҡалғайны. Шуға күрә эсенә йыйылып киткән тәрән ҡайғы-хәсрәтен көн оҙоно ауыл буйлап тарата, кис етһә уның юҡһыныуҙарын таратырға, ауыр уйҙарынан ваҡытлыса булһа ла арындырырға теләп, буйҙаҡ ир-ат һирәкләп булһа ла сиратлап уға һуғылғылай. Береһен дә етемһерәтеп кире бороп сығармай Миңзифа, ҡайғы бергәләшеп уртаҡлашҡанда ғына сигенә, еңеләйә бит ул. Малсылар, һауынсылар, тракторсыларҙың инеүен белгертеп, клубтың ҡыҫынҡы залына әсе силос, уҡшытҡыс һауылған һөт, ҡырҡыу мазут еҫе таралды.
Ниһайәт, ишетер ҡолаҡҡа ят сығышты тыңларға теләгән көллө халыҡ йыйылып бөткәс, иң аҙаҡтан аҙна һайын халыҡ-ара хәлгә ҡағылышлы политинформация үткәрергә хирес башланғыс мәктәп директоры, парторг Ғәбделхәй пәйҙә булды ла, йә, минән уҙҙырып кем сығыш яһай алыр икән, тигән маһайыулы ҡиәфәттә иң түргә, алғы рәткә барып ҡунаҡланы. Түрә йоратының  күренеүен түҙемһеҙләнеп көткән клуб мөдире Рамазан йүгерә һалып килеп етеп биленән бөгөлөп оло ауыҙға ҡарпыш ҡолағын ҡуйғайны, тегеһе, өндәшергә иренепмелер, ялтас маңлай-лы башын өнһөҙ һелкеп ризалығын бирҙе, шул ишараны ғына көткән мөдир ыңғай тотош залға ишеттерерлек итеп һөрәнләп тә ебәрҙе: “Уаҡыт етте, башлайбыҙ, ағай-эне!” Был берәгәй фарман тамашасыларға ғына еткерелмәне, бер яҡ ситтәрәк ултырған мискәләй йыуан ҡунаҡ ҡатынға ла ҡағылды. Лектор ҡатындың атлауының шыпа ла ғына рәте юҡ, ҡуҙғалыу-ҡымғырлау хәрәкәте лә яй, һәлкәү, шуға мөдир Рамазан уны этеп-һөйрәп тиерлек сәхнәлә ҡуйылған өҫтәл артына мендереп урынлаштырғансы апаруҡ ҡына ваҡыт китте. Фәҡәт майҙан һәм целлюлиттан ғына хасил центнерҙан ашыу һумалтыр ауырлыҡты көскә үҙенә һыйҙырған бүкәнгә тартым ултырғыс аяныслы шығырҙап ҡуйҙы, шул эшлектән сыҡҡан артһыҙ нәмәгә ҡушылып, лекторҙың килбәтһеҙ кәүҙәһе лә иланы, сеңләне һымаҡ.
       Бына лектор артыҡ көсөргәнеүҙән бөрсөк-бөрсөк тир япҡан тумжыҡ танауына һөйәк тирәсле лупалы күҙлеген ҡунаҡлатҡас, йыйылыусыларға һораулы ҡарашын төбәлде лә сәхнә ситенә ҡуйылған трибуна артына барып баҫты, ауыл еренә күстәнәсһеҙ йөрөмәүҙәрен кинәт иҫенә төшөрөпмөлөр маңлайын сирып бер аҙ уйланғандай иткәс, һөйләнеләсәк темаға ярашлы итеп ҡара бәрхәт яғалы пальтоһының өҫкө төймәләрен ысҡындырып ебәреп, һөткә тулышҡан һыйыр елененән кәм булмаған үтә мул түштәрен устары менән ҡәҙерләп остап, ҡағыҙҙар өсөн тәғәйенләнгән ҡулайламаға һалды. Алдараҡ ултырған ир-аттың ҡыҙыҡһыныусан-нәфселе күҙҙәре таһырайып шаҡмаҡланды, хатта ки Сөләймән бабайҙың нуры ҡайтҡан ҡарашына ла онотола барған өмөт сатҡыһы ҡунғандай итте. Лектор алдан әҙерләп ҡуйылған һарғылт төҫ алған ҡырлы стакандан тамағын сылатҡас,  сыйылдыҡ тауышы менән иғлан итте:
- Йәмәғәт, хөрмәтле тәкәһуҡҡандар! Мин район дауаханаһында акушер-гинеколог булып эшләйем, йәшем пенсияға ла етте инде. – Шул һүҙҙәрҙе әйткәс, илаһи теләген-ең эргәлә-яҡында ғына икәнлеген күрергә теләгәндәй стенаға беркетелгән, алғы өлөшө йылдар тарафынан ныҡлы юйылһа ла аҙаҡҡы һүҙҙәре асыҡ уҡылған: “... старикам везде у нас почет!” лозунгыһына ҡарап алды. – Бер үк ваҡытта йәмәғәт башланғысында ғаиләне планлаштырыу, балаларҙы тәрбиәләү комитеты эшен дә миңә ышанып йөкмәттеләр, район “Белем” йәмғиәтенең актив ағзаһымын да, шуға ла әле һөйләйәсәк лекциям: “Бөгөнгө заман шарттарында секс” тип атала.
       Залдан сәрелдәк тауыш ишетелде:
- Бынағайыш, ғаиләлә сикс бармы икән у, ә? Уның беҙҙә иҫе-оҫо ла буғаны юҡсы, ни ғүмер сиксһыҙ-ниһеҙ генә көн итәбеҙ, бала-сағабыҙ ҙа, мал-тыуарыбыҙ ҙа бар, көн итеүебеҙ ҙә тәгәрәп кенә китеп бара!
- Ызнамы дөрөҫ әйттең, беҙ ул сиксты кеймәйенсә, ҡулланмайынса ғына ун бер бала таптыҡ та баһа! – тип әйтелгәндәрҙе ҡеүәтләне, йөпләне ласылдығы сығып һағыҙ сәйнәгән Маһибәҙәр. – Ун икенсеһен әүәләргә лә рәт бар әле, ирем генә һау-сәләмәт буһын!
- Арыҡ әтәс дәртле була, тигәндәре шулдыр, һин дә, еңгә, бигерәк үрсемлеһең, хас та туҡтай алмай өҙлөкһөҙ көсөкләгән сәүек кәнтәй! – Вахтанан яңы ғына ҡайтып күренгән Ришат лауылдап ебәрҙе.
- Һин үҙең аш йоҡмаҫ бурҙайҙай ил ҡыҙыраһың, каторжан ише Себерҙән ҡайтып ингәнең юҡ!
- Бында бит ус яларлыҡ эш хаҡы ла түләмәйҙәр, шулай булғас, кемдең бушлай ел йотҡоһо килһен?!
- Ары ла хәйерселә улайһа, унда минең эшем юҡ, мәгәр берәй йүнле кәнтәй табып ғаилә ҡорор инең, ҡәйнеш! – тоҙло-боросло һүҙҙәр ишетеүгә күптән күнгән Маһибәҙәр асыуланмай ғына тауыш хужаһына кәңәшен бирҙе.
      Урынһыҙ репликаларға, үҙ-ара ҡайымлашыуҙарға яуапһыҙ ҡалған лектор ары дауам итеп һораны:
- Күрәм, башлыса бында урта йәштәгеләр ҙә ҡарт-ҡоро йыйылған, ә йәштәр ҡайҙа һуң?
      Һорау туранан-тура клуб мөдиренә ҡағылғанлыҡтан, ул осаһы бешкәндәй ырғып торҙо ла яуабын да ҡайтарҙы:
- Тема тормоштоң әсеһен-сөсөһөн татыған, күпте күргән-белгән өлкәндәргә генә ҡағылғанлыҡтан белдереүҙең аҫтына: “Кроме дитий да шистнадсати лит” тип тә өҫтәгәйнем.
- Дөрөҫ эшләгәнһең, мырҙа, мәле еткәс күрмәгәнен күрерҙәр әле, хәләл бисәне ҡыҫаһы урынға минең ише һалҡында тракторҙың аҫтында калинвалды ҡосаҡлап боҙҙа ятып... Түшәктә маҙырап аунауы эрәхәт ул, ә бына асыҡ һауала ҡышҡы селләлә иҫке, эшлектән сыҡҡан тракторҙы римунтлап ҡара, бына ҡайҙа у сикстың нәғеҙе! – Быларҙы инде ғүмере буйы көҙгө осорҙа – комбайнсы, ҡыш етһә тракторсы булып эшләгән, шунлыҡтан хроник радикулиттан яфаланған һәм көсәнеп ылғый ауыр күтәргәнлектән ҡан яраулы геморойға юлыҡҡан Ғимран әйтте.
- Әйтмә лә, бейә кешәнәмәһә айғыр яҡынлай һалып бармай у, шуға ниңә кейәүгә сыҡмаған ҡыҙ-ҡырҡынды мында, колопҡа саҡырып, кешәнәргә өйрәтеп ултырырға, сәпсим дә кәрәкмәй! – Быны инде ғаиләләрендә ете ултыраҡ ҡыҙ тәрбиәләгән, ҡайҙа ла ҡул эше итеп бәйләмен тотоп йөрөргә ғәҙәтләнгән Гөлшат өҫтәне. Әле ул иренә йөн ойоҡбаш бәйләй ине булһа кәрәк, тағатылған дәү йомғаҡ сәхнә ауыҙына уҡ тәгәрәп барып ятҡан.
- Уҡлау Ғимран ҡырҡҡа бөгөлөп күтән һурпаһын ғарҡ булғансы һемергән кеше булараҡ хаҡты һөйләй. – Эшенән, ферманан тура бында килгәнлектән йылтырап ҡатҡан халатын һалып та тормаған һауынсы Мәликә әңгәмәне күтәреп үк алды. – Мына, нишаналай кейенеп алып эрәхәтлектә, балда, майҙа йөҙөп көн иткән Көнбайыш бисәләрен генә алайыҡ әле. Улар бит һис ҡасан риҙикүлдән тосораҡ ауырлыҡтың ни икәнлеген дә белмәйҙәр, ҡалала йәшәүселәр хаҡында әйтеп тораһы ла түгел!  Ә беҙ – ауылдыҡыларсы? Ҡара таңдан, ҡул фонарен ҡабыҙып алып төртәңләп, эләгә-йығыла фермаға бараһың да резина итектәр кейеп алып шыйыҡ һыҡра кисеп, ике бот ауырлыҡ битундарҙы жанглерҙай ҡулдарыңда уйнатырға керешәһең! Арыған быуындар дыулай, икенсе яҡтан өшөгән аяҡтар сәңкей. Шунан һауынды ослайһың да көрәк алып һыйыр тиҙәктәрен транспартер ҡулсаһына этеп төшөрә башлайһың, уныһына ла әҙ тигәндә өс-дүрт сәғәт ваҡыт китә. Ҡайтып инһәң, өйҙә – мыжыҡ ир, ас бала-саға. Әҙерләп-яраштырып уларҙың тамағын туйҙыраһың да тауҙай өйөлгән ҡашығаяҡты йыуырға керешәһең, ул бөттө ниһә мөйөштә күбәләй керҙәрең көтөп ята. Йыуғандан һуң ауырҙарын сығарып тышҡа эләһең, еңелерәктәрен еүеш көйө булһа ла үтекләйһең. Шулай итмәһәң иртәгә балалар мәктәпкә нимә кейеп барыр тиһең?! Һарайыңдағы һыйырҙар, быҙауҙар ҙа тәғәйен һинеке. Барлыҡ эшеңде ослайһың да, иртәгәге көнгә икмәк бешереп алыр өсөн оло табаҡҡа әсетке һалып ҡалҡытырға тип ҡамыр ҡуяһың. Сәғәткә күҙ һалһаң, атаң башы, төнгө ике лә булып киткән икән дә баһа. Иң аҙаҡтан туңҡайып, арт һыныңды болғай-болғай, улай-былай  уйнатҡылап иҙәнде йыуып сығараһың, һине көтөп йоҡламай ятҡан иреңә шунан артығын вәғәҙәләп тә, күрһәтеп тә булмай! Иртәнге биштә тағы торорға йыйынып, иҫһеҙ-оҫһоҙ булып түшәккә ауаһың. Мына шул була инде беҙҙәге көн һайын ҡабатлана килгән, танһыҡты ҡандырып бөткән сикс!
- Мәликә, һин ферманы һөйләйһең, беҙҙә мәктәптәсе! – Бөхтә һәм йыйнаҡ итеп кейенеп килгән уҡытыусы Хәнифә әҙәпле генә итеп һүҙ ҡыҫтырҙы. – Мәктәбебеҙ башланғысҡа ҡалғас, бар эш минең өҫтә, техничка ла, утын ярыусы ла, яғыусы ла, завхоз да үҙеммен! Көнө буйы ҡырҡ бала атаһына белем бирәм, тип сәсте ағартаһың, ә ярты эш, уҡыусыларҙың дәфтәрҙәрен тикшереү, иртәгәһе көнгә дәрестәр планы төҙөү артыңдан эйәреп ҡайта! Унан ҡалһа йәй буйы, яҙлы-көҙлө сабынлыҡтарҙа, баҫыуҙарҙа алыштырғыһыҙ агитаторһың, һайлауҙар осоро етһә пропагандистһың, унан ҡалһа сәхнәгә әртис итеп сығаралар. Һөйләй китһәң, ғибрәт инде!
- Тауыш, ағай-эне, сығыш яһаусыны тыңлап өйрәнегеҙ! – Ғәбделхәй, таяҡтың ауыр башы үҙенә эләккәнлектән, һуңғы сығыш яһаусыны әйтеп бөтөрмәй бүлдереп, шау-шыуҙы баҫырға тырышты.
- Секс ул – бик ҡатмарлы эмоциональ төшөнсәләр йыйылмаһы...
- Йыйылмаһы, тип уратма-суратма, ҡорҙашбикә, кәнкритне итеп теҙеп әйт! – Быны ат ҡараусы булып эшләгән Куних Зәбихулла һораны.
- Бер-береңә тартылыу иң әүәл яғымлы һүҙҙән башлана...
- Хәсрәт, ырауанъян, төпсөнөп ултырған була тағы, һин миңә, ошо йәшеңә етеп тартылырлыҡ, ылыҡтырырлыҡ, йән иреп китерлек берәй яғымлы һүҙ әйткәнең булды-мы?! – Зәбихулланың ҡатыны Фатима сәсрәп китте.
- Оноттоң дамы әллә, өйләнгән йыл: “Дауай, бергәләп, һауыт-һаба шалтыратмай ғына, килешеп кенә йәшәйек!” – тип кем әйтте?
- Ә унан һуң?! Мин һиңә бит сыбыртҡы менән һелтәнеп, һүгенеп ҡыуаларға бейә түгел!
- Тыу бейә, тиң! – Арт яҡтан кемдер шыйылдап көлөп ебәрҙе.
    Тауыш хужаһын танып өлгөргән Фатима һуғышсан ҡиәфәттә арт яҡҡа ҡайырылды ла асыулы ыҫылданы:
- Үҙеңде бел, һәүерек, бестерелгән үгеҙҙәй көн итәһең шунда?!
- Яғымлы түгелһең, тип мине ғәйепләгән булаһың тағы, үҙең һуң туңған тиҙәк менән берһең! – Зәбихулла ғаиләләрендәге ҡатмарлы мөнәсәбәтте асыҡлауҙы дауам итте.
- Ана, күҙ менән ҡаш араһында туңған тиҙәккә әйләнеп тә ҡуйҙым. Бик беләһең килһә, тотош донъябыҙҙы мин генә ҡотло, бәрәкәтле итеп тотоп торам, хужалыҡ ҡараулы, өй эсе йыйыштырыулы. Хәҙер  тураһын әйт: өҫтөңдө бысраҡ йөрөткәнем бармы, тамағың асмы?
- Тамаҡтамы ни эш, күңелдә...
- Бөгөн ҡайтайыҡ ҡына, башың өйгә тығылһын ғына, төпкө яҡҡа сығып, люстраны ҡабыҙып, өҫтәлгә менеп, күҙҙәрең маңлайыңа менгәнсе стримтиз күрһәтермен үҙеңә, әйҙә, күңелһеҙ булһа, күңелләнеп ал!
       Һүҙен һүҙ итә, алдына алғанын ҡуя белмәй торған кеше ул, Фатима, һис шикһеҙ иренең күрмәгәнен күрһәтер, тик тултырылған тауыҡтай тыңҡыш, килбәтһеҙ, гармун күрегеләй бүлкәттәрҙән генә хасил кәүҙәне ут яҡтыһында күргән иренең өрәйе алынып, ҡото осоп ҡуймаҫмы икән, шуныһы ла бар бит әле...
- Мин әйткән төшөнсә яғымлы һүҙ генә түгел, урынлы ғына итеп, яратып ҡағылыу ҙа...
      Ошо һүҙҙәрҙе ишеткән Маһибәҙәр мул, итләс ҡултығының аҫтынан арыҡ муйынлы ҡуш йоҙроҡтай башын сысайтҡан иренең пеләш башын наҙлы һыйпап, тар маңлайынан супылдатып үбеп алды.
- Ул тағы яҡтылыҡ һәм йылылыҡ сығанағы ла...
- Яңылыш әйттең, апай, – һүҙҙең рәт-сүрәтен белмәгән, мөғәмәләгә иғтибарһыҙ, фермала малсы булып эшләгән Айҙар тамағын ярып ҡысҡырып һүҙ ҡыҫтырҙы.. – У сикрит эш бит яҡтыла түгел, утты һүндергәс, балалар йоҡлап киткәс дөм ҡараңғыла башҡарыла, йылы түшәк аҫтында йә мунсала...
- Һеҙгә интим мөнәсәбәт, енси акт хаҡында һөйләмәйем дә баһа, секс хаҡында һүҙ алып барам...
- Күпме сәйнәһәң дә бер үк балыҡ башы инде, сикс ни ҙә, интим ни ҙә, парнаграфия ни, бөтәһе лә бер ҡалыптан, бер ҡап та бер һап...
- Төшөнөп етмәгән минең бер һорауым бар ине, балам! – Ошоғаса шымып, йоҡомһорап ултырған Сөләймән бабай теремекләнеп, көрәктәй сал һаҡалын устары менән яҙып-тағатып һүҙ ҡатты. – Мына һин әле генә, хәләл ҡатыныңа яғымлы ҡағылыу кәрәк, тип әйттең. Икәү арабыҙға ел үткеһеҙ кимәлдә ней ғөмөр татыу йәшәнек инәйең менән, әммә һәр нәмәнең, һәр ҡылмыштың үҙ мәле, Беҙҙең түшәк айырғанға ла апаруҡ йылдар уҙҙы. Ҡағылыу, ябайлаштырып әйткәндә, һәрмәү кәрәккәс, ҡарсыҡ менән ҡабаттан йәнәш ятырғамы әтеү?!
- Ни һөйләйһең, бабай, ишетмәй ҡалдым? – Сәлихә ҡарсыҡ шәлен бер яҡҡа шылдырып ебәреп, ҡолағына усын ялғаны.
- Алйыған ҡарсыҡ, ликтор ҡыҙым, иркенләгеҙ, бер-берегеҙгә яҡынлағыҙ, ти ҙә баһа...
- Ыуынығыҙ, тиме? Ҡаҙ майы менәнме, әллә бурһыҡтыҡы менәнме, юҡ тигәндә йылҡыныҡы ла барамы? – Лектор яғына һирпелде. – Көнөнә нисә тапҡыр?
       Мәғәнәһе аңына барып етмәгән һорауҙан лектор баҙаңҡырап, юғалыңҡырап ҡалды ла теленә ни килде шуны әйтте:
- Һеҙҙең йәштә көнөнә бер тапҡыр ҙа етә!..
- Көнөнә бер тапҡыр, ти ҡарсыҡ, киске сәйҙе эскәндән һуң, бисмилланы әйтеп...
- Шуныһы ла баштан ашҡан, минең ни быуындарым һыҙлай килеп тороп, бил ебәрмәй...
- Иркенлә әле, олатай, бәлки Сәлихә инәй ҡартайған көнөндә яңылыштан ғына бәпәйләп тә ҡуйыр, бәлки! – Мәктәптә ҡарауылсы булып эшләгән Данирҙың әйткәндәренә зал шау-гөр килеп көлөп ебәрҙе.
    Лекцияның рәт-яйы киткәйне инде, шулай ҙа лектор ҡатын дауам итергә булды:
- Мәҫәлән, сит илдәрҙә бөгөн сексҡа ҡарата мөнәсәбәт, ҡараш икенсерәк...
  Һуңғы һүҙҙәрҙе ишеткән Ғәбделхәй, сыҙап ҡала алмағанлыҡтан, ҡорт саҡҡандай сәбәләнеп китеп аяғөҫтө баҫты ла ярпайып, сәхнә уртаһына сығып баҫты:
- Сит илдәр тинеңме, ҡәрендәш? Уратып һуҡтырма, йәме, Германия тигән дә ҡуй! Беҙ ул мәлғүнде 45-се йылда уҡ еңдек һәм тар-мар иттек, япон самурайҙарын да, уғаса Францияны, Напалеонына ҡушып. Совет иле юлбашсыбыҙ, бөйөк Ленин һыҙған тура юлдан ышаныслы, еңеүле аҙымдар менән коммунизмға ынтыла. Бөгөн коммунистар партияһының аҡыллы уйланған, планлаштырған етәкселеге аҫтына Аҙыҡ-түлек программаһын уңышлы үтәйбеҙ һәм сираттағы съезға әҙерләнәбеҙ! Шулай булғас, үҫешкән социализмы коммунизмға тоташтырып йәшәп ятҡанда, капитализм ҡалдығы секс хаҡында халыҡҡа һөйләү кәрәкмәй, ул урынһыҙ, хатта әйтер инем – зарарлы!
      Ошондай ялҡынлы сығыштарҙы тыңлап өйрәнгән, шуларға күнгән, мөкиббән киткән Тәкәһуҡҡан халҡы гөрләтеп ҡул сабып ебәрҙе.
       Тәкәһуҡҡан ауылын уратҡан тауҙар киртләстәренә таң ойотҡоһо ҡунды; йылға аръяғындағы ферма яғынан малсы ирҙәрҙең ете ҡат һүгенеүҙәре ишетелде, уларға һауынсыларҙың сәрелдәп һыйырҙарын тиргәүҙәре ҡушылды, был тарафта инде тракторсы Ғимран ушҡыртып танауын һеңгереп тамаҡ төбө менән йүтәлләне лә тракторын ҡабыҙып ебәрҙе. Сираттағы хеҙмәт көнө башлана, барса халыҡ ең һыҙғанып сираттағы съезға әҙерләнә. Бындай дөйөм күтәренкелек шарттарында Тәкәһуҡҡан ауылына ят секс төшөнсәһе йоҡманы һәм яҡын киләсәктә йоҡмаҫ та.

     Хәйҙәр Тапаҡов","14 Сентябрь , 10:55",Әҙәбиәт,Na
https://ye102.ru/articles/litra/2023-08-29/m-set-3410508,Мәсет,* * *,"1
Иштуған ҡарт, олоғайған көнөндә үҙенән һуң яҡты эҙ, яҡшы һүҙ, күҙгә эләгерҙәй ҡомартҡы ҡалдырырға теләп, тыуған, ғүмер кисергән ауылында үҙ иҫәбенә мәсет  төҙөргә ҡарар итте. Ҡартайған көндәрендә мөлкәт, бол инселәрлек балалар булмағас, нимәгә беҙгә, ҡыутомшоҡтарға, былар, шуға йыйғанды, төйнәгәнде изге маҡсатта ҡул­ланыр­ға  кәрәк, тип эстән генә фекер йөрөттө лә уйындағын һүҙ араһында олоғайған көнөндә тешекмәгә  ҡалған ҡарсығына ет­кер­ҙе. Тегеһе йомоҡ холҡона ярашлы ҡайтарып яуап ҡатманы, йоҡа, ҡан ҡасҡан ирендәрен ҡымтып, төҫһөҙ ҡарашын ситкә йүнәлтеү менән генә сикләнде. Йәшәй-йәшәй бындайыраҡ ым-ишараға төшөнөп, күнегеп бөткән, күренеп тора, әле эстән ҡабул ҡылғанын Гөлнәзирәһе хупламай була. Бисә-сәсә һүҙен тыңлап, уларҙың әйткәндәрен һанлап, иҫәпкә алып өйрәнмәгән кеҙелеге, кирелеге еңде һуңғы сиктә, шуға, уйымды асҡас, ошоноһо ла баштан ашҡан, тип өнһөҙ киреләнеүгә ҡылъяйманы ла, хәлбүки эште ҡыҙыу, ҡыҫҡа тотто, оҙон-оҙаҡҡа һуҙмай, хакимиәттән яңы урында ер бирелгәнлеге хаҡында рәсми рөхсәт ҡағыҙын алғас та тиҙ арала элекке мәсет түңендә үҙҙәренә өй һалырға тип әҙерләгән, шыңғырлап торған ҡарағай бураны күтәрҙе. Иҙән-түбәлек таҡталар ҙа әллә ҡасан лапаҫ аҫтына өйөп һалып, киптереп ҡуйылған. Башлағанын бер аҙ яйға һалһа, һайғау тартып ваҡытлыса кәртәләп алынған ихата эсенә усаҡлыҡҡа тигән уҫаҡ бураһын да килтереп ултыртыр. Быныһы инде ыҡсым ҡунаҡхана ролен үтәр. Ошо изге теләге бойомға ашһа, күҙ терәп килерлек, ҡаршы сығып аттарын бәйләрлек тә яҡындары ҡалмаған ауылдаштары тура бында ҡайтып төшә ала – әруахтар­ға аят бағышлатып хәйер-саҙаҡа һалам тиһәң, мәсет эргәлә генә, болдорға сыҡһаң, ауыл ус төбөндәгеләй асыҡ күренә, алыҫта тыуған яҡ тәбиғәте бөтә хозурлығында сағыла, күҙ күреме ерҙә, тау аҫтында, Һаҡмар бормаланып ағып ята. Дөйөмләштереп әйткәндә, һағыныуҙы, йән болоҡһоуын баҫыр биләмәгә әйләнер ошо ҡалҡыулыҡ!Әүәле бынау ерҙә, ҡашлаҡтың ҡырлауындараҡ ине мәсет. Ул иҫ белгәндә ҡарағастан һалынған алты мөйөшлө өй ташландыҡ хәлгә ҡалғайны. Шунан, бураның ныҡлығын, ҡаҡшамағанлығын иҫәпкә алып, тәҙрә рамдарын алмаштырып, һипләп, ян-тирәһендәге баһыу­ҙарын яңырттылар ҙа бинаны ауыл советының архив келәтенә әүерелдерҙеләр, ары клуб иттеләр. Әммә ауыл ҡарттарының ҡәтғи талабын иҫәпкә алып, уның ярым айлы манараһына оронорға ҡыйманылар. Мәктәп янында блоктарҙан яңы клуб ҡоршағайнылар, мәсеттең хәжәте бөттө. Ишегенә ат башындай йоҙаҡ элделәр, тәҙрәләренә арҡыс-торҡос таҡта ҡаттылар. Ташландыҡ харабаны  уның класташы Яндырай Абдулла һатып алып, үҙенә торлаҡ итергә булды. Ҡоролманы һүткәндә лә шаптыр ҡыланды, манараны кәбән тарта торған трактор тросына тағып ауҙар­ҙы ла, үҙенә кәрәкмәгән таҡта-тоҡтаны, түбә ҡалайын нисек етте шулай туҙҙырҙы. Уның хаяһыҙлығына ҡаршы торор диндарҙар ҡалмағайны, ә йәшерәктәргә булды ни ҙә булманы ни, үгеҙ үлһә – ит, арба ватылһа – утын. Абдулла ҡорған нигеҙендә мандып йәшәй алманы, яман сирҙән ҡатыны үлеп китте, берҙән-бер малайын афған яуынан ҡурғаш табутҡа бикләп ҡайтарҙылар, үҙе олоғайған көнөндә эскегә һабышып, ҡараусыһыҙ ҡалды ла теге түңдә, ҡапрыҡ араһында берәҙәк эттәй ятып йән бирҙе. Өсөнсө көнгә генә табып алдылар, тын алғыһыҙ эҫе йәйге селләлә мәйет еҫләнергә лә өлгөргәйне. Хәҙер йорт ауыл ситендә тора: шифер ҡыйығы күптән емерелеп төштө, тәҙрә уйымдары шыҡһыҙ өңрәйеп күренә. Ошо хәлдә лә төп өлөш – бура замана ел-ямғырына бирешмәй әле, бирешмәй. Эш башларға йыйын­ғас, башта шуны ҡулланырға иткәйне лә – тартынды, кеше өлөшөнә ингеһе килмәне, хужаһы булмаһа ла, ул уның тир түгеп тапҡан хәләл мөлкәте түгел бит, йәнә иҫкегә иҫең киткәнсе яңыға тотоноуың хәйерле. Бураны йоманан һуң ир-ат, егет-елән сығып күтәрешкәйне, эштең ауырын ауҙарыр­ға ла ҡулдары буштар ярҙам итте, инде килеп ҡалған ваҡ-төйәген ҡабаланмай ғына үҙе урын-еренә еткерергә тырыша. Яңғыҙы эшләп өйрәнгәс, күмәк хеҙмәтте, шаулы өмәләрҙе өнәп еткермәй: ҡырҡ ата балаһы алып-һуғып, ат өркөтә лә юҡҡа ла сыға. Аҙаҡтан йөрө ҡыйшайған-салшайғанды тө­ҙәтеп. Ә былай үҙ яйыңа ҡымғырлауы рәхәт, күҙгә төртөлмәйҙәр, аяҡтарға сыбалып ҡамасауламайҙар. Ваҡ-төйәге ҡалды, тиһә лә, мәсеттең манараһына тотонорға йөрьәт итмәй әлегә, элек бындай айырым оҫталыҡ талап иткән эште башҡарып ҡарамағас, ҡайһы ерҙән тотоп башларға белмәй аптырана, өҫтәүенә, үрелеп ҡарағанда кәпәс төшөр бейеклеккә ярым айҙы мендереп ҡундырыу яңғыҙ кешенең ҡулынан килер шөғөлмө! Һүҙ ҙә юҡ, ситтән оҫталар саҡыртырҙар, тик улар ни хаҡҡа яллана бит әле, уныһы бер мәсьәлә. Ярар, әлегә ҡулымдан килгәнен бөтөрә торайым, ҡалғаны аҙаҡ асыҡланыр, юлға һалыныр, тип тынысландырҙы үҙен. Шулай ҙа һәр нәмәнең үҙ яйы, үҙ рәте – ҡыйыҡта манара ултыртыр урын ҡалдырҙы, кипкән ҡарағас һуйындыларын  әҙерләне. Төҙө­лөштә ҡарағасҡа тиңләшер ағас юҡ – ҡатһаң, ек ҡалдырып ҡалтаймай, ҡуйған урынында ныҡ тора, дым тартҡан ерҙә инде сыныҡтырылған ҡоростай ҡатыға әүерелә.Көтөүҙе ҡыуып, кәртә-ҡура тирәһендәге мәшәҡәттәрен теүәлләй ҙә, иртәнге сәйен ҡабалан эскәндән һуң кәрәк-ярағын алып, елтәңләтә баҫып, төҙөлөш барған ергә йүнәлә. Көн оҙоно шунда мөштөрләй, ҡайһы саҡ шөғөлөнә әүрәп онотолоп китһә, ашау-эсеүенә лә ҡайтып әйләнмәй. Ул саҡта инде, ашантыһын яулығына бөрөп тотоп, янына ҡарсығы килә.Үпкәләгәндәй бер-береһенә һырттарын ҡуйып һерәйәләр. Ул ҡабаланмай ғына ҡабып сепсенә башлай, ә Гөлнәзирәһе өнһөҙ-һүҙһеҙ уныһын-быныһын сиратлап алдына шылдыра. Ҡуйһаңсы, әллә был телен йотҡан инде? Өндәшеп һүҙ ҡушһа ни була! Улай тиһәң, уның да әйтере ҡалмаған. Йәш саҡтан уҡ йәндәре лә, тәндәре лә, һөйләшер әңгәмәләре лә берегеп барманы шул. Әүәле ирешәләр-талашалар, битәрләшәләр ине, ә хәҙер ҡартайған көндәрендә көнләшер, бүлешер нәмәләре ҡалманы, шуға эстәренә йомолдолар.Бөгөн эшенең рәт-сүрәте күренмәне нишләптер, ҡулы балта-йышҡыға тартманы. Шуғалырмы, бик йыш ишек алдындағы ер ҡыртышын йыртып сыҡҡан аҡ таш өҫтөнә барып ултыра ла, арыҡ тубыҡтарына терһәкләнеп, нуры ҡайтҡан күҙҙәрен билдәһеҙлеккә төбәп, оҙон-оҙаҡ хәтирәләргә бирелә. Бүкәндәй сысайған суйырға бәрелеп, бынан бик күп йыл элек яҡын дуҫы ҡазаланғайны. Бура күтәрергә ниәтләгәс тә әле түмәләс­тең ҡап уртаһын биләгән ошо нәмәне алып ырғытырға теләп, ян-тирәһен көрәк менән ҡаҙып, лом менән соҡоп аҙап­ланды, дәү сүкеш менән ватып маташты, тегеһе “ыһ” та итмәне, ҡаҙнаһына һеңгән аҙау тештәй ныҡ ине таш, саҡ ҡына ҡымғырлау түгел, ҡымшанманы ла, йөҙөнә бәрелеп кире ҡаҡлыҡҡан дәү сүкеш йәмшәйеп бөттө, ә бының, исмаһам, бармаҡ битендәй бер өлөшө кителһәсе, юҡ, әйтерһең дә, булаттан ҡойол­ған! Маташып-маташып та, ҡулынан килмәгәс, ҡаршы урамда йәшәүсе Рауилдың төпсөк улы Рәмилде сүмесле, эттергесле тракторы менән саҡыртып ҡараны. Дыңғырлап ятҡан ҡаты ҡатламды һоҫа алмаған сүместең ҡорос тештәре һынып сыҡты, эттергескә бәрелгән һайын осҡон­­да­рын сәскән сусаҡ ҡара төтөн сығарып көсәнгән тракторҙы бар тип тә белмәне. “Ни етте шуның менән булашып, күҙ терәп торған техниканан яҙаһым юҡ!” – һирәк тештәре араһынан серт иттереп төкөргән Рәмил, башҡа саҡырып йонсотма, тигәндәй, кабина ишеген шартлата ябып китте лә барҙы. Йәне көйгәнлектән, үртәлгәнлектән көйәнтәләй бөгөлгән ломын, муйынынан һынып сыҡҡан сүкешен ситкә атып бәрҙе лә үҙ алдына лауылданы: “Дасадны!” Нисәмә йыл күҙәтә йөрөп шуны күҙаллай – был таш киҫәге ниндәйҙер ҡөҙрәткә, юғарынан килгән көскә эйә нишан. Нигеҙ билдәләгәндә лә ниргәне  бер яҡҡа тартыңҡырап ҡорорға мәжбүр булды. Әле лә боҙ киҫәгеләй өшәндергес тыныуын бәреп, биленә һуғып, тәнен дерелдәткән таштан шылып ултырырға ашыҡмай урынында суҡая бирҙе. Ер ҡуйынынан килгән һалҡындан ойоған булмышы уяна, башында мыжғышҡан иҫтәлектәре, епкә теҙелгән сәйләндәй, ниндәйҙер мәғәнәүи тәртипкә килә төҫлө.Ниәтләгәненә тотонорҙан алда күңеленә шикләнеүгә, икеләнеүгә тартым хис инеп оялағайны, хәҙер шул икеләнеүле шөбһәһе йәненә тынғылыҡ бирмәй, өҙлөкһөҙ мейеһен сүкей. Мәсет төҙөр кимәле бармы, изге ғәмәл атҡарырға лайыҡмы ул? Ошо һорауҙы ҡат-ҡат үҙенә үҙе бирә лә яуап таба алмай ҡаңғыра. Йәнә уны бит йәш сағында “Динһеҙ Иштуған” тип тә йөрөттөләр. Йылдар үтеү менән булмышына айырылмаҫлыҡ кимәлдә йәбешкән ошо ҡушаматын яйлап-яйлап оноттолар. Аңлашыла, шыҡһыҙ исемде таҡҡан оло быуын баҡыйлыҡҡа күсеп бөтөп бара, ә бәрей туйы ҡоторған осорҙа йәшәгәндәр иманлыҡты  имандан алда ҡуя, аҡсаға, матди байлыҡҡа Хоҙай Тәғәләнең үҙенә табынғандай табына. Хәҙер уны йәш-елкенсәк, Иштуған олатай, тип ололай, бармаҡ менән генә һанарлыҡ ҡалған тиң-тошо Иштуған, йә Иштуған ҡарт тип өндәшә, бәғзе зыялы, берәй рәсми, тантаналы сарала кәйефе килгәндә, хөрмәт йөҙөнән хәтерҙән юйыла барған атаһын иҫкә төшөрөп, Иштуған Ишмөхәмәтович, тип тә ебәргеләй. Тик таҙ бөтһә лә табыты  ҡала, ҡапҡаға яғылған дегеттәй йәнен таплаған ҡушаматы барыбер тынғылыҡ бирмәй, башҡалар онотһа ла, мин бындамын әле, тигәндәй, унда-бында бер булһа ла күңел төбөн әрнетеп-әрнетеп ала. Йәшәйештә динһеҙҙәрҙең күплеген, фанилыҡта го­наһһыҙҙарҙың, фәрештәләй сафтарҙың булмағанлығын да белә. Хаталарын танып тәүбәгә килгәнде, хаҡ юлға баҫҡанды Тәңре лә хуплай, кисерә тиҙәр, әммә ләкин ҡылынғандың юйылмаҫтайҙары ла осрай… 
2
Донъя шаулатып, үҙе әйтмешләй, теттереп көн итте йәш, дәртле сағында. Урта мәктәптән һуң армия сафында ике йылдан ашыу хеҙмәт итте лә Юлдыбай ауылындағы профтехучилищела механизатор­ҙар курсын тамамлағас, бүлексәгә ҡайтып, ҡаҡшауы еткән сылбырлы тракторға ултырҙы, тик барымы булмағанлыҡтан, ауыр эшкә шыпа ла ылығып барманы. Ус яларлыҡ ҡына аҡсаға көн оҙоно рычагтарҙы тартып көсәнергә, ҡышын-йәйен мазутҡа батып, ремонтлайым тип, иҫке техниканың аҫтында ятып этләнергә теләмәне, балтаһын алды ла күрше-тирә ауылдарҙа, ялланып, оҫталыҡ эштәре менән булыша башланы. Атанан күргән – уҡ юнған, тигәндәй, уға ағас эшкәртеүгә һәләт, ынтылыш тоҡомдан күскән, ҡартатаһы тирә-йүндә таныулы балта оҫтаһы булған, атаһы ла бысыу-йышыу­ға хирес, һырлап артлы ултырғыстар, бүкәндәр, семәрләп, маҡбаллап  бирнә һандыҡтары, быялалап, көҙгөләп шкафтар әтмәләп һатты заманында. Һәр кем күңеленә ятҡаны менән йүнен күрә, тамаҡ туйҙыра, тип аҡланы сиғандай ауылдар ҡыҙырыуын. Яйын яйлап, ашыҡмай ғына йорт ҡыйыҡлаһаң, иҙән һалһаң, өрлөктө ырып, ек ҡалдырмай түбә таҡтаһын теҙһәң, бураны уйып тәҙрә яңаҡтары ултыртһаң, рамдар эшләп ҡуйһаң, килешелгән, алдан беселгән хаҡты услап тоттора ла ҡуялар. Ҡайт та, әйҙә, ирәүәнләп ял ит, тиңдәштәреңде йыйып табын ҡор, көн һайын эшкә сығырға мәжбүр итеүсе, һәр аҙымыңды тикшереүсе, күҙәтеүсе юҡ. Ауыл советына саҡыртып, бер нисә тапҡыр трактор­ға ултыртырға тырыштылар тырышыуын, иллә ышаһыҙ егеттең ыжламай аяҡ терәп ныҡ тороуын күргәс, киләсәктә, кәрәккәндә төрлө йомошҡа йәлеп ителәсәге хаҡында киҫәтеп, ауылға бәйләп тотоу маҡсатында хеҙмәт кенәгәһен тартып алып, яңынан штатҡа кереттеләр ҙә эште тамамлағанға иҫәпләнеләр. Бик ҡулай ҡарар уның өсөн, сөнки ярты ауылдың ир-аты, күҙгә эләгерҙәй эш ҡыйратмаһа ла, совхоз бүлексәһендә иҫәпләнә. Ә кенәгәгә килгәндә, бөгөн-иртән пенсияға йыйынмағас, ул уға кәрәкмәй ҙә. Штатҡа алыуҙары, төптәнерәк уйлап ҡараһаң, файҙаға ғына – исмаһам, аҙмы-күпме хеҙмәт стажы барыр. Өйҙәгеләр ҙә уның елфай  тормош ҡыуыуына ҡәнәғәт­һеҙлек белдереп, мыжып ҡаранылар ҡарауын, мәгәр аҙна-ун көн арауығында тракторсының ике-өс айҙа тапҡанын бер юлы көрәп алыуын күргәс, шым булдылар, әйҙә, әлегә, беләгендә көс барҙа бол туплап алһын да, башлы-күҙле булғас, моғайын, баҫылыр, ыҡҡа килер, тип өмөтләнделәр. Өҫтәүенә, атаһы ла ныҡ биреште һуңғы осорҙа, ҡарыуы ҡайтты, кәртә-ҡура тирәһенә сығып ҡымғырларлыҡ та рәте юҡ. 
Ата-әсәһенең алған пенсиялары ла ташҡа үлсәйем, осто-осҡа ялғарлыҡ түгел. Ошондай шарттарҙа кемдер ғаиләне аҫрарға тейештер бит. Класташтары, тиңдәштәре өйләнеп, кейәүгә сығып бөтһә лә, ғаилә ҡамытын кейергә ашыҡманы, ниңә башты мәленән алда тормош боғалағына тығырға? Бала саҡтан бергә уйнап үҫкән дуҫы Рәүеф Атанғол ауылының ҡыҙына өйләнде лә, ирекһеҙҙән ғәйре тормош йүгәнен кейеп ауыҙлыҡланғас үкенеп бөтә алмай, шуға һаман элекке, буйҙаҡ тормошо менән йәшәргә, бойондороҡһоҙ көн итергә тырыша. Ә дуҫының ҡатыны Лира сибәр: күрмәлекле йөҙ, уйнаҡлап торған буй-һын, күлдәкте бытлыҡтырған тығыҙ түштәр, тулы балтырҙар, итәкте ҡалҡытҡан туптай тумалаҡ оса. Уны тәү күргәнендә үк йәне сабырһыҙ тертләп китте, мейеһенә ҡайнар ҡан бәрҙе. Әгәр ошо бисә уның өлөшөнә төшһә, түшәктән тормай ятыр ине лә бит, үкенесле, нишләп уны элек күрмәгәндер, тап итмәгәндер. Алтындың ҡулда саҡта ҡәҙере юҡ шул, байталдай  бисәһен мөрхәтһенмәгән дуҫының сәйер ҡылығын аңлап та етмәй. Һатыусы булып эшләгән шаталағыраҡ, шарҙауайыраҡ холоҡло Лира ла ауыл уртаһындағы кибеткә тәмәке артынан һуғылғанында, кеше юҡта кинәйәле шаяртып һүҙ ҡуша, дәртте ҡуҙғытҡыс, саҡырыулы ҡарашын ташлай. Ҡыйшанлауҙың, һырпаланыуҙың да тикмәгә түгеллеген һиҙә…
Рәүефте эйәртеп, балталарын билгә ҡыҫтырып, Ишәй менән Ҡушайҙай ситкә сығып китәләр ҙә, ҡайтып төшкәс, бар ауылды дер һелкетеп байрам итергә тотоналар: көн дә табын, көн дә эскелек. Кеҫәләре ҡалын һыйлаусылар балыуан ҡыланғас, әҙергә хәҙер, дуҫ-иштәр ҙә етерлек. Бер көн шулай иҫереп алып ҡараңғы төшкәс клуб хеҙмәтен үтәгән элекке мәсеткә килделәр, йәштәр уйын-көлкөнән һуң тотҡарланмай таралышһа ла ҡайтырға ашыҡманы, иҫәптәре – артыҡ шаулашмай ғына аулаҡлап алыу. Клуб мөдире Рауил сәхнә артындағы өкәлтәгендә наҡыҫ ҡына булһа ла һый хәстәрләне, һый тигәне лә шул ҡаты-ҡото ла гәзит киҫәгенә төрөлгән килька балығы. Бер ярты ”первач” көмөшкөне бушатҡас, йөктәре еткән ике иҫерек юғарыға менә торған ишек йоҙағын ҡайырып асып, ауа-түнә шунда үрләп, манара асыҡлығына сығып баҫты. Бынан тирә-яҡ асыҡ күренә икән дә баһа. Төнгө уттарын балҡытып серлелеккә сумған Имәнлекүл ауылының киске күренешенән илһамланғанға ҡулдарын алға һоноп, ҡартәсәһенә оҡшатырға тырышып тәҡбир әйткәндәй көйләп ебәрҙе:Аллаһу әкбәр, Аллаһу әкбәр,Әшһәдү әллә иләһә илләллаһ…Мәғәнә, айыҡ аҡыл ҡасҡан ташбыҡ күҙҙәрен алартҡан Рәүеф ҡыҙыл буҫтау күреүҙән ярһыған нәҫел үгеҙеләй тамаҡ төбө менән үкерҙе:Һин нимә бында әҙәм ышандырып, аҙан тәзелдәгән мөәзиндәй әртисләнәһең! Алла бер ҡасан булмаған һәм булмаясаҡ та! Ҡайҙа ул, йә күрһәт? – Эт саҡырғандай һыҙғырып башын уңға-һулға борғаланы. – Эй, Алла, бер тапҡыр ғына булһа ла күрен әле, һин ниндәйерәк икәнһең? – Бер аҙ бәүелеп тора биргәс, артына боролдо. – Сыҡманы, ызнашит юҡ. Юҡ! Ул әҙәм балаһын тәүфиҡ сиктәрендә, ҡалып ҡыҫымында тотоу өсөн уйлап сығарылған татлы алдыҡ ҡына! Алла булмағас, мас булғансы, ғарҡ кикергәнсе гүләйт итергә лә мөмкин. Беҙҙе бер кем тыя алмай, мына шу! – Билбыуар кәртәнән аша сығырға ынтылып ярты кәүҙәһен тыш яҡҡа һалындырҙы. Иҫке манара, ваҡытһыҙ маҙаһыҙлағанға үпкәләгәндәй, ел-ямғырға бирешеп йоҡарған, кибеп ныҡ һирәгәйгән таҡталарын ҡалсылдатып, ауыр сыйнап ҡуйҙы.– Һин  нимә, дүрәкләндеңме әллә, шаярҙыҡ, етте, инде дауай төштөк! Төймәләре ысҡындырылған пинжәк салғыйынан эләктереп өлгөрҙө.– Кит әле м-м-ы-ы-нан, Иш-ш-т-у-уған, уйнаштан тыуған! – Ус ҡабырғаһы буҫтауҙы матҡыған бармаҡтарҙы ауырттырып һуғып төшөрҙө.  Рәүеф манара кәртәһен аша атлап ҡалай менән ябылған ҡыйыҡҡа сығып баҫты ла тар ҡырласта тигеҙлеген һаҡларға теләп, ҡоласын йәйеп бер килке талпынып торғас, аяҡтарын алмаш-тилмәш баҫып тыпырҙатыу хәрәкәте яһап, һамаҡларға тотондо:Эс тә ҡуй, эс тә ҡуй,Нужа күрмә никакуй.Тәҙрәңдән елдәр өрһә,Куфайкыңды тыҡ та ҡу-ууй…– Ҡайтайыҡ, тим, Рәүеф! – Был тәүфиҡһеҙ илереүҙең тиген бөтмәҫен һиҙенгәнгә ҡулдарын алға һоноп инәлә башланы, дуҫын әүрәтеп ипкә килтерергә теләп, өҫтәне. – Минең тағы ла бер ярты самагон запаста ята, әйҙә, беҙгә барып шуны  эсәбеҙ!– Тороп тор, концертым тамамланмаған бит әле! – Төймәләре ысҡынған пинжәк салғыйҙарын ярпылдатып ҡоласын йәйеп ебәргән Рәүеф шашыныуын дауам итте:Айға оса, айға оса,Айға оса Гагарин.Мин дә айға осор инем,Эсем тулы маргарин!  Таҡмағын тамамланы ла көтмәгәндә терәлеп баҫҡан аяғы ныҡлығын юғалтып бөгөлгәс, таһыр-тоһор тауыш сығарып, түбәнгә тәкмәсте: «А-а-а-аааа!..» Рауил менән эләгә-йығыла тышҡа сыҡҡандарында биле ер өҫтөнән сысайып сыҡ-ҡан аҡ ташҡа тап килеп бөгөлөп төшкән Рәүеф иҫһеҙ-оҫһоҙ ята ине.Медпункт фельдшеры Рәйсәгә йүгереп барҙылар, шунан Рауилдың атаһының атын оҙон арбаға егеп, ҡазаланыусыны яңы сабылған бесән өҫтөнә һалып, төн тимәй Лира менән икәүләп күрше ауылдағы участка дауаханаһына юлландылар. Барышлай күк күкрәп, йәшен йәшнәп, ҡойоп ямғыр яуырға тотондо. Һуңғы епкә ҡәҙәр күшектеләр. Ошоғаса айнып етмәгән тубал башынан араҡы шауҡымы сығып осто. Ярты юл үтелгәс, баш осондағы болоттар ҡайҙалыр ағылып бөтөп, күк ҡабағы асылып китте, әйтерһең, әле генә ерҙе аяуһыҙ һыҙырған ямғыр ҡамсыһы һис ҡасан булмаған да. Юлдың ҡара мәтеһе әйләнеп тәгәрмәстәргә урала, арҡаһынан боҫ бәргән ҡарт алаша оҙон арбаны ауырлыҡ менән тарта, шуға юл ҡырлатып ҡыртыштан барырға тырышалар. Мул ямғыр тамсыларынан эйелгән һәрпенделәрҙе кисеп барып өҫтәре һыуланды. Арбала һуйҙайған Рәүеф тә, үҙенең әлегә тере икәнлеген белдереп, онотҡанда бер тамаҡ төбө менән шыңшып, ыңғырашып ҡуя. Эргәлә ҡарайып ҡалҡҡан урман эсенә боҫҡан өкө, уларҙың хәленә ингәндәй, ауыр уфтана ла ары мыҫҡыллағандай шашып көлөргә тотона: “У-у-уф-ф-фф… Ха-ха-ха…” Биҙәкле ситса күлдәге аша йомро тәненең һәр һыҙаты тулған ай яҡтыһында асыҡ тимгелләнгән Лира, тигеҙгә сығып арба ситенә һаҡҡас, дерелдәп уға һыйынды. Офоҡҡа таң ойотҡоһо ҡунғанда алыҫта берәм-һәрәм йызылдаған ауыл уттары күренде, тимәк, совхоз үҙәге иҫәпләнгән Матрайға яҡынлашалар. Дауаханаға барып еткәс, иҫенә килгән Рәүеф, ниһайәт фажиғәһенең тәрәнлегенә төшөнгәндәй, асырғаныулы аҡырып иларға тотондо:– Урталай һынғас, ят инде кеше көнлө булып, инәңде орайым!..Кире ҡайтҡандарында Лира, аулаҡтан файҙаланып, тартыныуһыҙ түшенә һылашты, ул өшөйөм тиһә лә, тәне уттай янып бара, һәм еүеш сәстәренән иҫерткес, башты әйләндергес хуш еҫ килә ине. Ул да яуапһыҙ ҡалманы, яҡыныраҡ шылып ултырып һығылмалы билдән ҡарманы, йәнендә тулышҡан нәфселе теләген тыя  алмай, тығыҙ балтырҙарға ҡағылды.Лираны тура эшенә алып барғайны, ул йүгертеп алып сығып бесән араһына бер ярты араҡы һалды. Алашаға ары дилбегә ҡағыу кәрәкмәй ине, тура тартып хужаһының асыҡ ҡапҡаһына инеп тә китте. Бер хәбәрҙе ҡырҡ тыҡып, иләмһеҙ буҙлап, Рауил менән көнө буйы ҡайғыны йыуҙылар.Ҡайтҡас, арманһыҙ булып түшәгенә ауҙы һәм йоҡлап та китте. Ҡараңғы төшкәс янына, төпкө яҡҡа инеп түшәк ситенә һаҡҡан ҡартәсәһе ауыр уфтанды:– Үҙе ғәйепле, башҡа бер кем дә түгел, Аллаһы Тәғәлә ғәҙел язаһын бирҙе, ә һине, балам, бәлки, минең ихлас, ысын күңелдән уҡыған доғаларым аралағандыр…– Юҡ ул Алла, юҡ, ышанмайым, мәктәптә беҙҙе шулай тип уҡыттылар!.. –Килеп тыуған хәлдән албырғағанға ышанысһыҙ яуапланы ла керле сәстәре тырп-айған сөрәкә башын яҫтыҡ аҫтына йәшерҙе.– Тәүбә, тиң, был аҡылһыҙ һүҙҙәрҙе ейәнем түгел, юлдан яҙған иблис әйтә! Йәшәүгә шарттар булдырып, тереклекте Тәңре яралтҡан. Бынау өҫтәлде атайың эшләп ҡуйғас ул бар, донъяла ла шулай, юҡтан бар яһап булмай… Мәсет – иман йорто. Унда ҡылынған гонаһ ҡына түгел, бәләкәй генә хилафлыҡ та оло ҡазаға юлыҡтыра. Шуны онотма! Әүәле иҫ белгәндә мәсетебеҙ мәхәлләгә , игелек нурын һибеп балҡый ине. Мәсет бит ул ауылдың күрке генә түгел, динебеҙ билдәһе, ер кендеге. Уны ил хужалары ана ни хәлгә төшөрҙө. Күреп тор, беҙҙәге халыҡ тиҙҙән инәһеҙ ҡалған күстәй тырым-тырағай һибеләсәк… Ә һин, балам, тәүбәңә кил, башҡаса эсмәйем, тип эҫе мәлендә әйтеү әйт!Күңеле болғанғанға ауыҙын баҫып тештәрен шығырҙатты: Бар сыҡ әле бынан, бер кемде күргем килмәй, һинһеҙ ҙә бахмурҙан баш зыңҡып ярылып бара!Ап-аҡ сәсле еңел һөйәкле ҡарсыҡ, нотоғоноң үтемһеҙлеген самалап, ары һүҙ көрәштереп торманы, башына яҙып ябынған яулығының бер яҡ сите менән тешһеҙ ауыҙын ҡаплап көлһыуаллаһын бышылданы ла сығыу яғына тәнтерәкләне.Ил ауыҙына иләк ябып булмай, ошо ваҡиғанан һуң уға “динһеҙ” ҡушаматы тағылды. Хаслығына күрә язаһын алған Рәүефте кисекмәҫтән участка дауаханаһынан районға ебәрҙеләр, район табиптары санитар самолет саҡыртып, Өфөгә оҙатты.Ғаилә ҡамытын кейҙереп тынысландырыу маҡсатында күршеләге Бикбирҙе ауылының ултыраҡ ҡыҙына яусы ебәреп, йәрәшеп, ике яҡтан да яҡын туғандарҙы йыйып бата уҡытып, ҙур булмаған табын ҡорҙолар ҙа уны ҡабалан ғына башлы-күҙле иттеләр. Һауынсы булып эшләгән Гөлнәзирәне ошоғаса бер нисә тапҡыр осратҡаны булды булыуға. Иртә яҙ менән теге ауыл эргәһендәге йәйләүҙе йәйгелеккә әҙерләргә ялланғайны: ҡуна ятып, сереп аушайған кәртә бағаналарын алыштырҙы, урын-урыны менән төшкән һайғауҙарҙы ҡалҡытып ҡатты, һауынсылар, көтөүселәр йоҡлап йөрөгән таҡта будкаларҙың ҡыйыҡтарын, менеп-төшөргә яйһыҙланған тупһаларын яңыртты. Бер һүҙ менән әйткәндә, оҫталыҡтан бигерәк ҡара көс талап иткән мәшәҡәт. Йәйләүгә яңы сыҡҡан һауынсылар ҙа уның тарафына шаян, ҡыҙыҡһыныусан ҡараштарын атып, ширҡаңдашып эргәнән генә үтеп-һүтеп йөрөп ята, тик тәбәнәк, йыуантаҡ, сибәрлектәре уртанан түбән ҡыҙҙарҙың береһе лә күңеленә ятманы. Эргәһендәгеләргә ылығып бармаған, йомоҡ холоҡло бер ҡыҙға ғына иғтибар итте. Итте лә онотто, сөнки ул башҡаларға ҡарағанда өлкән дә, күр-мәлекһеҙ ҙә күренде, бары ҡыҫҡа аяҡтарға ултырған тулы кәүҙәһе, еҙ төҫөндәге оҙон сәстәре, өркөп ҡараған йәшкелт күҙҙәре генә хәтерендә ҡалған. Атаһы шул ҡыҙҙың атаһына, әрмелә бергә хеҙмәт иткән ҡорҙашының йортона яусы ебәрергә йыйын-ыуы хаҡында әйткәс, һүҙһеҙ ризалашты ла ҡуйҙы. Яңғыҙлыҡтан ялҡа башлаға-йны шул. Эйәле-башлы булыу буйҙаҡ көн итеүгә ҡарағанда отошлораҡ та баһа, юҡтың көнөндә өҫ-башын йыуыр, тамағына яраштырыр кеше була, тағы ауылдарҙағы ирһеҙ бисәләрҙе теүәлләп йөрөп, йоғошло ауырыу эләктереп, бәләгә тарыуы ла бик ихтимал.Өйләнеп аҙна самаһы үткәс, тәмәке артынан кибеткә ингәйне, уны айҙай балҡып ҡаршы алырға ғәҙәтләнгән Лира, был юлы үсеккәндәй, арты менән баҫты ла үсәгәндәй итеп әйтте: “Һайлана торғас, һаҙға батҡанһың икән, һыйыр, һөт еҫе һеңгән ул байғоштоң ҡайһы еренә ҡыҙыҡтың?..”Йәш килен артыҡлап тотҡарланмай фермаға һауынсы булып сыҡты ла өнһөҙ-һүҙһеҙ баш баҫып эшләргә тотондо. Ә ул инде оҙаҡҡа һуҙмай ауыл осондағы яртылаш төҙөлгөн йортон бөтөрҙө, ҡыш етеп ҡырпаҡ ҡар яуыуға мунса, усаҡлыҡ, мал ҡураһын, келәтен төҙөп ҡуйҙы. Ҡартәсәһенең талабына ярашлы, нигеҙгә аят бағышлатып, өй мөйөштәренә аҙан ҡысҡыртып, йоманан һуң күсенделәр. Дөйөм табын артында бит һыпырып ултырырға теләмәгәнгә саҙаҡа өләшеүҙе ҡатынына ҡушып, мулла йоланы үтәгәнсе, йомош табып аҙбар яғында йөрөп торҙо. Әммә яңы йортҡа нишләптер ҡот ҡунманы, йәш кәләше менән уртаҡ һүҙ тапманы. Тегеһе бер ниндәй сәбәпһеҙ асыуын, һарыуын ҡайната, енен ҡоторта. Ундай саҡта инде ғауға-талаш сығырын көт тә тор. Улар яңы өйгә күсеп күп тә үтмәй таңға яҡын атаһының йорто янып китеп, бер төптән атаһы, әсәһе, ҡартәсәһе үлеп китте. Дәррәү күтәрелеп сыҡҡан халыҡ афәткә йәйелергә ирек бирмәне, ут кәртә-ҡураға ҡапманы, мал-тыуар имен ҡалды. Янғындың сығыу сәбәбен аҙаҡ боҙоҡ электр сымына һылтанылар. Нишләтер ҡайғырманы, хәсрәтләнмәне, яҡындарының фажиғәле вафатын күргәс, тәүге уйы шул булды: “Ярай әле, өлгөрөп ҡалынды…” Тейешлекте үтәп, мәрхүмдәрҙең өсөн уҡытты ла, кискә ҡарай тотош малды яңы кәртәһенә күсереп алды, ә иртәгеһен нигеҙҙе, көйөрәп, быҫҡып ятҡан торомбаштар өйөмөн бүлексәнең бульдозеры менән яр яғына ҡарай эттереп, йорт урынын ер менән тигеҙләп ҡуйҙы. Ҡайтып килешләй урам сатында арғы оста яңғыҙы йәшәгән Мөхипъямал ҡарсыҡ осрап, үҙенсә һығымта яһаны: “Шунан, улым, ай-тай баҫҡан тупһаңды туҙҙырып ҡайтып киләһеңме?..” “Ә мин нимә эшләй алам был осраҡта? Өй-өмдө янған нигеҙгә шылдырып ултырта алмайым да.” “Һәр ғәмәлдең үҙ әмәле.  Тыуған нигеҙеңде емерергә ашыҡһаң да, мәрхүмдәрҙең етеһе, ҡырҡы уҡытылмаған. Ә мин шул ерҙә һинең кендегеңде ҡырҡҡайным…”  
3
Ярты йылдан һуң, Яңы йыл байрамы алдынан, Мәскәүҙең үҙенә саҡлы тикшереүгә ебәрелгән Рәүефте алып ҡайттылар. Ауырыуҙы Имәнлекүлгә район дауаханаһының “Тиҙ ярҙам” машинаһы килтерҙе. Дуҫын бәпестәй күреп күтәреп, түр яҡтағы түшәккә индереп һалды. Ошоғаса ныҡ, беше булған кәүҙә ҡорҙайға ҡалып, еңеләйгәйне, ә яҫтыҡланып шешмәкләнгән күҙ төптәренә фажиғә, өмөтһөҙлөк тамғаһы юйылмаҫлыҡ дәрәжәлә һеңгәйне. Яҡыны булараҡ ҡаршы алырға килеүселәрҙән аҙаҡҡараҡ ҡалғайны, хужабикә өҫтәлгә бер ярты араҡыны тыпылдатты, һары май ватты, икмәк телде, башлы һуған ҡырҡты. Өндәшмәй-һөйләшмәй, ауыҙҙарына һыу уртлап ҡына ҡалмай зәһәр араҡыны тамаҡ төбөнә сытыраймай оҙатып, теге шешәне бушатҡайнылар, күҙҙәренә йәш алған Рәүеф ары аралашырға теләмәй стена яғына боролоп ятты.Ауырыуҙы бер кешегә ҡарау мәшәҡәт булғанғалыр, Лира Атанғолда яңғыҙы көн иткән әсәһен үҙенең янына күсереп алды. Шул көндәрҙә Имәнлекүлгә тағы ла бер ҡаза килде. Кис эш урынында ауыл егеттәре менән эскелек ойошторған Рауил иң аҙаҡ ҡалып клубты бикләп сыҡҡанда ҡышҡы сасҡауҙа теге суйырташ янына ятып бөгәрләгән, ҡатыны эҙләп тапҡансы бейәләйһеҙ ҡулдары, дермантин ботинкалы аяҡтары туңып өлгөргән. Бармаҡтары мөнтәлгән ауырыу район дауаханаһында оҙаҡ ятмай гангренанан үлеп китте. Үлгәндәр үлә лә ҡотола, тереклек иткәндәр көндәлек мәшәҡәттәрҙе хәстәрләргә тырыша – Лира ла райондың мәҙәниәт бүлегенә барып, клуб мөдире булып эшкә төшөүе хаҡында бойороҡ алып ҡайтты. Көндәр буйы кибет һаҡлауға ҡарағанда бында ни ҡулай, мәҙәниәт усағында эшләү өсөн ойоштороу һәләтенә эйә булыу, йыр-моңға, нәфис һүҙгә маһирлыҡ кәрәкмәй, домино һуғып, шахмат уйнап биллиард шарын ҡыуыусы егет-еләнгә иртәле-кисле клубты асып-япһаң шул да еткән, ә ҡалған ваҡытта өй тирәһендә булаһың.Һуңғы осорҙа ситкә сығып йөрөмәй, ялланайым, тиһәң ауылда ла ҡулға эләгер-ҙәй мәшәҡәте табылып ҡына тора, тип һылтаулай, ысынында иһә, табыш еҫен һиҙеп өлгөрөп һунарсы ҡомары уянған януар ише, уны бында ниндәйҙер ымһындырғыс көс бәйләп тота. Оҫталыҡ кәсебенән ҡайтып инеп ашыҡ-бошоҡ ҡапҡылай ҙа дауахананан ҡайтҡас, кәйефе һиҙелеп ыңғай яҡҡа үҙгәргән дуҫының янына бара, сәғәттәр буйы гәп һатып ултыралар, шахмат уйнайҙар, кәрт һуғалар, тәмәке быҫҡыталар. Клубтан ҡайтып ингән Лира ишекте асып ҡуйып өйҙө елләттә лә сәрелдәк тауышланып, икеһен бер юлы әрләргә тотона. Белә, һиҙә, әрләүҙең дә төрлөһө була, Лира уны ҡыуалаған мәлендә яңылыш ҡына бәпес башындай ҡабарынҡы түштәре менән ҡағылып-ҡағылып ала, ишектән дә ҡулы менән түгел, мамыҡтай мыймылдаҡ осаһын ҡыйшаңлатып этеп сығара. Уға шул ғына кәрәк тә, иртәгеһенә һылтауын табып, тағы килә һалып етә, яңынан ошондайыраҡ ҡыуыуҙы көтә башлай.Бер көн кис шахматҡа мауығып китеп, оҙағыраҡ тотҡарланды. Ҡайтырға сыҡҡанында ҡуйырып эңер төшкәйне инде. Артынан оҙатырға сығып, кире инергә ашыҡмай солан ишегенең яңағына һөйәлгән Лира менән ҡабалан ғына хушлашты ла ошоғаса кисектерелеп килеп әле ҡылынырға тейеш гонаһтан ҡасҡандай, йүгерә-атлай урам буйлап китте. Үҙәләнгән саҡырыу ишетте:– Иштуған?!– Боролоп ҡараны – артынан эләгә-йығыла Лира йүгерә. Килеп етте лә ҡаршыһына баҫып, бер килке текәлеп торғас ҡосағына тартыныуһыҙ һыйынып, өҙөп-өҙөп бышылданы:– Инде күпме ныҡлығымды һынарға иҫәбең? Тәҡәтем ҡалманы, нәһерем ҡороно...Сабырлығын, ихтыяр көсөн юйғанлыҡтан үҙ-үҙен белешмәй тумалаҡ һынды үҙенә тартты, фуфайка төймәләрен ысҡындырып ебәреп, мул түштәрҙе һәрмәне, ҡомһоҙланып текә осаны үҙенә ҡарай тартты.  – Ашыҡмайыҡ… Мин үҙем…Әйҙә, клубҡа инәйек, унда яғылған, йылы… - Шулай тине лә эргәһендәге йорт яғына ҡарай етәкләне.Эскә үтеп сәхнәгә күтәрелгәс, ҡарһаланып сисенә башланылар, өҫ кейеме шар-шау артындағы элек мөнбәр  урынлашҡан, хәҙер гардероб хеҙмәтен үтәгән стеналағы ҙур уйым яғына ҡарай осто. Гонаһлы ҡауышыу ашыҡ-бошоҡ, ҡабалан, һәм шул уҡ ваҡытта йәшен йәшнәүендәй сағыу, илерткес килеп сыҡты. Ярһып бушанғандан һуң уны өҫтөнән төшөрмәй ятҡан Лира ни сәбәптәндер түгелеп иларға кереште. Аңын кинәт асырғаныулы уй шаңҡытты: “Ни ҡыландым һуң әле, нимәгә кәрәкте? Лиранан башҡа бисәләр бөткәнме?.. Күҙ күрмәгән яттар менән сыуалыу бер ни түгел, мин бит йәндәй күргән яҡын дуҫыма хыянат иттем… Был бит яҡшы барып бөтмәйәсәк…”Кейенде, ҡулына йомарлаған кәпәсен башына батырҙы ла, үҙе ҡылған хәшәрәтлектән ерәнгәндәй, асыу менән ласылдатҡансы иҙәнгә төкөрҙө:– Тор, нимә ятаһың ҡул-аяғыңды йыя алмай тырпырап!Ҡалҡыу урындарын, бөгөлгән-һығылған ерҙәрен күргәҙмәгә ҡуйғандай ялтлатҡан Лира ашыҡмай ғына кейенә башланы. Кәре ҡалҡыуҙан сығырынан сыҡҡанға яланғас ҡатынды ҡабаттан стенаға ҡыҫты. Клуб эсендәге бөләңгерт тынлыҡта яңынан татлы иңрәү яңғырап китте.  Ишек алдына сыҡҡанда ябалаҡлап яуған ҡарҙы ойоҫҡотоп буран башланғайны. Ҡараңғы күккә уҡтай ҡаҙалған иҫке манара көслө елгә шағыр ҙа шоғор килеп бына-бына өҫкә ауыр төҫлө. Иштуған тиретун яғаһын торғоҙоп, ҡулына йоран бейәләйҙәрен кейҙе лә ҡатынды асыу менән өйө яғына этәрҙе:– Бар ҡайт, ирең көтә!– Көтһөн, шунан ары нимәгә эшкинә ул! – Ҡәнәғәтләнеүе йөҙөнә сыҡҡан Лираның иҫе лә китмәне. – Иртәгә тағы кил, тәҙрәләрҙә ут булмауға ҡарама, ишекте бикләмәйем…– Ваҡытым юҡ!– Ул бүктермәй торған нәмәгә ваҡыт кәрәкмәй…Һинең менән буш һүҙ сыбалтҡансы китеп ҡотолам, тигәндәй ҡулын асыулы һелтәп ебәреп ҡайтыр яҡҡа йүнәлгәйне генә юл ҡырындағы ҡар һырынтыһына күмелгән теге суйырташҡа аяғы эләгеп тәгәрәп китте.– Инәңде!..Лира кинәйәле иһаһайланы:– Һармышҡайым ?..– Ништәп мин һиңә һармыш булайым тағы? – Иштуған яндырай ырғып тороп өҫтөндәге ҡарҙы ҡаҡҡыланы, ситкә осҡан кәпәсен алып кейҙе.– Һармыш инде, һармыш, өйҙә ятҡан, эшкә ашмаған бәйнәтем абышҡа, ә һин – һармыш…– Ярай, һармыш та икән ти, әле генә нимә әйтмәксе инең?– Алды-артыңды ҡарап йөрө, аҙымыңды үлсәп баҫ, тимәксемен, ошо ерҙә минең абышҡа билен имгәтеп сатын ҡоротҡайны, ә һинең муйыныңды һындырып ҡуйыуың бар!Ҡайтып ингәс ашың тоҙло, тип һылтауын табып Гөнәзирәне тиргәп ташланы, иллә ҡул күтәрергә ҡыйманы. Тауыш ҡуптарыуы ла айырым ятырға теләү генә ине, әммә йәшерен уйы барып сыҡманы, ҡатыны түшәкте уртаҡ йәйҙе лә аталығының тәнендә өйөккән ят кәнтәйҙең еҫен тойомлаған инәлек ише ятыу менән ҡылтайғандай һыртын ҡуйҙы.Сәйер төш күрҙе Иштуған. Ерҙе асманға ялғаған ҡойон бағанаһы әллә ҡайҙан килеп сыҡты ла, кәртә-ҡураларҙы һыртлатып, Имәнлекүл ауылы тирәләй өйрөлә башланы. Ҡойон үҙәгенә ҡара саңға ҡушылып болғанып ҡағыҙ киҫәктәре, кипкән ботаҡ-һатаҡ, ҡый-һай, тағы әллә нимәләр тартылған. Йотҡаны менән ҡәнәғәтләнмәгән шайтан бағанаһы ауылды уратҡан һайын берәүҙе эләктереп алып юғарыға күтәрә. Күптәрен танып та бөтмәй, тик шуны ғына тойомлай – уларҙың барыһы ла ауылдаштары. Ҡойонда мәсетте клубҡа әүерелдергән элекке ауыл Советы рәйесе Таһир ҡарт, уның ҡатыны завклуб Зөлхизә, Рауил, Лира, Яндырай Абдулла, ул, тағы әллә кемдәр әйләнә... Һөрәнләп ярҙамға саҡырыр ине лә, ҡул-аяғы тышалған, кипкән теле аңҡауына йәбешкән. Улар – ихтыярһыҙҙар, улар  барыһы ла ғәрәсәт әсирлегендә... Бына шашыныуҙан көсө ҡайтышланған ҡойон уларҙы берәмләп түмәләстәге аҡ таш өҫтөнә атып-бәрә башланы: кемеһенеңдер башы сәсрәп ярылды, кемеһенеңдер биле имгәнде, бәғзеләренең ҡул-аяҡтары өҙөлөп ситкә осто. Алынған яраларҙан ҡыҙыл ҡан түгел, дегеттәй ҡара шыйыҡса атылып сыға, имеш, сыға ла сәсрәп, тирә-яҡҡа һибелә. Шул төҫ ауылды, ер өҫтөн, күк йөҙөн яба барып, һуңғы сиктә ҡояшты һүндереп, яҡтылыҡ сығанағын томаланы. Тормош, йәшәйеш һүнде. Дөм ҡараңғынан бары ыңғырашыу ауаздары ғына ишетелә...Ҡара тиргә батып уянды Иштуған. Урынында тороп ултырҙы, башта һәрмәнеп, ҡайҙалығын тоҫмалланы. Өйҙә, түшәгендә ята икән, эргәһендә бисәһе, эркет тултырылған тоҡтай күлбеп, ауыр мышнап йоҡлай. Ҡул һырты менән еүеш маңлайын, шырт баҫҡан сикәләрен һыпырҙы, тәҙрә ҡорғанын тартып, тышҡа ҡараны. Киске ел бер аҙ баҫыла төшкән, ауылды күмеп бурап ҡар яуа икән дә баһа. Күргәненең бары төш кенә икәнлегенә инанғас, ялан аяҡтарына табанлы быймаларын ҡатып, яурынына тиретунын һалып, башына төлкө кәпәсен батырҙы ла күтәрмәгә сығып тотонғосҡа терһәкләнеп, маҡсатһыҙ ғына бер аҙ һерәйгәс инеп, кире урынында йомарланды. Һаташыуҙан, әле генә һалҡынға сығып инеүҙән йоҡоһо тамам осҡайны. Тыныс таң аттырырға теләп, тәүге тапҡыр тупаҫ теленән иманлы һүҙ ысҡынды: “бисмилла...”Ә иртәгеһен иртәнсәк инде ул үҙенең тәбиғи булмышына, яҡшы менән яманды бутаған гонаһлы көнитмешенә әйләнеп ҡайтҡайны.
4
Асыҡҡандан ғәйре ҡаныҡҡан яман, тигәндәй, башҡаса унда ике аяғымдың береһен баҫмайым, тип үҙенә үҙе ант итһә лә, туҡран  тәүбәһенән фәтүә самалы, кеше аяғы һилдә хыянат, боҙоҡлоҡ, аламалыҡ һуҡмағын таҡырлауы бермә-бер йышайҙы. Зиһен офоҡтары сикләнгән, хис инеше һай, тыйнаҡлыҡ, тотанаҡлыҡ төшөнсәһе фиғеленә яғылмаған Лира алдатҡыс, ҡыҫыр баҙлауыҡҡа  оҡшаш, иллә теләһә ниндәй ир-атты ымһындырырлыҡ байлыҡтары үҙ урынында. Уны шул ниғмәттәр үҙенә тарта ла инде. Рәүеф дуҫы боҙоҡ йәнле ҡатынынан юҡҡа ғына ситләшмәгән икән. Көслө затты бит иң әүәл наҙ, оялсан әҙәп, тыйнаҡлыҡ, күҙгә бәрелеп бармаған нәзәкәт йәлеп итә. Ошо күркәм сифаттар ҡатын-ҡыҙҙың күңел сырағын яҡтыраҡ яндыра, булмышын байыта, тормошон йәмләй, матурлай. Ул да аңлай, ваҡыт үтеү менән тышҡы ялтырауыҡ бөләңгертләнһә бер килеп аралары һыуыныр, һыуынып ҡына ҡалмай, икеһенең береһен туңдырыуы ла бик ихтимал… Бер көн ҡат-ҡат һөйөшкәндән аҙаҡ сәхнә түрендә, ләззәт тулҡынында туғарылып яталар ине, соланға өтә баҫып ингән аяҡ тауыштары ишетелде, уны-быны абайлап өлгөргәндәренсә түшәмдәге лампа гөлтләп ҡабынды. Ишек ауыҙында Лираның әсәһе Гөлйыһан ҡарсыҡ тора ине. Тимәк, һиҙенеп, эҙ ҡыуалатып килгән. Шаршау артына боҫоп саҡ ашыҡ-бошоҡ кейенеп өлгөрҙөләр. Лира башын баҫып йүгерә-атлай сығып китте, ә ул юлы быуылғанлыҡтан ары ни ҡылырға белмәй, аптыранып туҡтап ҡалды. Иблис, әҙәм аҡтығы, аңһыҙ хайуан кимәленә төшкән хыянатсы! – Ҡарсыҡ быуынһыҙланғандай иҙәнгә сүкте лә салланған сәстәрен ҡыу бармаҡтары менән аралап йыйырсыҡтар сыбарлаған сикәләрен ҡушусланы. – Һине юҡҡа ғына динһеҙ тип йөрөтмәйҙәр икән! Үҙеңдең элекке изге урында уйнаш иткәнлегеңде беләһеңме, кафыр? – Һорауына үҙе үк яуап бирҙе. – Белмәйһеңдер, белһәң, был тиклем дә түбәнселеккә төшмәҫ инең. Шуны хәтереңә киртеп ҡуй, бер килеп һине Алла һуғыр, шуны онотма! Бар, дүрт яғың ҡибла! Әгәр ошо хәл тағы ла ҡабатланһа устарымдың һырты менән хуш итеп бәддоға  уҡырмын! – Төҫһөҙ күҙҙәре сая янған, сәстәре ялбырап таралған, ҡаҡ һөйәккә ҡалған ҡарсыҡ был мәлдә мәскәй әбейҙән ҡурҡынысыраҡ күренде.Гөлйыһандың ҡарғышына тетрәнгәнгә тәнтерәкләп ҡайтырға йүнәлгәйне, теге ташҡа эләгеп йығылып китте. Нисәнсе тапҡыр! Был ни ғиллә, ошо тәңгәлдә абайлап баҫҡандай ҙа һымаҡ, суйырҙы гелән ситләтеп үтергә лә тырыша – юҡ, арбағандай үҙенә тартып, әмәлен табып эләктерә барыбер. Ҡәһәрле, үсле нәмә тере йәндәй үткән-һүткән һайын уға аяҡ сала башланы.”Был тикмәгә түгел”, – тип иңрәне шөбһәләнгән күңеле.Аҙна самаһы түҙеме етеп, таныш тарафҡа ҡайырылманы. Һыу юлында, тыҡрыҡ тәңгәлендә тап булыштылар. Һаулыҡ һорашып, башын баҫып үтеп китмәксе ине лә, ғәйепләүгә тартым шелтәле тауыш туҡталырға мәжбүр итте:– Бысраттың да ҡойроғоңдо һыртҡа һалырғамы иҫәбең?– Һәр нәмәнең дә башы, аҙағы була... – Аҡланғандай танауы аҫтынан мығырҙаны.– Шулай уҡмы? Ә бына быға нимә тип яуап бирерһең, башҡалар алдында нисегерәк аҡланырһың? – Фуфайка аҫтынан ҡабара биреп күренгән ҡорһағын ыуҙы. – Бел, бер ни ҙә эҙһеҙ үтмәй!– Рәүеф тә ир бит әле.– Эйе, ир, тик уның биленән түбән яғының ҡыу ағастай ҡороғанлығын бөтәһе лә белә.– Нимә эшләйбеҙ? – Албырғап ҡалды.– Әлегә бер ни ҙә. Ҡалғанын ваҡыт күрһәтер…– Эҫе мәлендә бәлки берәй сараһын күрерһең, ә? Бикйәндә бер әбейҙе беләм… Өйөн бушлай ремонтлау иҫәбенә килешергә мөмкин… – Мине ремонтлауың күрҙең бит, нимә менән барып бөттө. Ҡарап ҡарарбыҙ… Икенсе яҡтан уйлап ҡарағанда, был – минең беренсе бәпесем. Ауылдарға шабашкаға сыҡҡанда әүәләгән балаларыңды иҫәпләмәгәндә, һинең дә тәүгең… – Рәүеф… ирең белгәнме, һиҙгәнме?– Бер ҡыйыҡ аҫтында йәшәйбеҙ.– Нимә ти?– Нимә тиһен. Бына. – Һиҙелер-һиҙелмәҫ күгәреп күренгән сикәһен ыуҙы.– Сәсемдән эләктереп алып ятҡан еренән тондорҙо. Әсәйем дә уны яҡлай. Хәҙер аралашмайбыҙ.– Һөйләшеү өҙөлдө. Һүҙһеҙ торҙолар. Лира шуҡ янған күҙҙәрен ҡыҫа төшөп тирә-яҡты һөҙөп байҡаны:– Мир алдында һерәймәйек. Былай ҙа беҙҙең хаҡта өй беренсә ғәйбәт һөйләйҙәр. Әсәйем Атанғолға ҡунаҡҡа китте, Рәүеф аҙна самаһы инде көн яҡтыһын абайлар хәлдә түгел, лаяҡыл иҫерек… Гел клуб та клуб тигәнсе өйгә инеп күренгеләмәй генә эңер төшкәс кил, мунса яҡтым...Ҡараңғы төшөүгә ҡараҡтай алан-йолан ҡаранып, кәртә артынан картуф баҡсаһы осондағы ҡара мунсаға йүнәлде. Лира уны көтөп торған, электр уты үткәрелгән йылы соланға бәләкәй өҫтәлгә һыйын теҙгән, уртаға бер шешә көмөшкә ҡуйырға ла онотмаған. Бындай осраҡта ашау-эсеү, мунса ҡайғыһымы, шешәне муйынынан тотоп яртылаш бушатты ла кейем-һалымын шытырҙата тартып сисенә башланы.Һуңлап ҡына ҡайтып инде лә, бер ни булмағандай, залдағы утты ҡабыҙҙы. Түрбаш яғынан ҡаршыһына сыҡҡан Гөлнәзирә, йәшел күҙҙәрен нәфрәтле яндырып ҡаш аҫтынан тексәйҙе:– Еңел пар менән тиер инем, мунсала йүнләп йыуынмағанһың түгелме?– Ниндәй мунса?! Башты ҡатырып, юҡ-бар лыбырҙама, йәме?!– Ҡайтып күренерҙән алда бит-йөҙөңдө тәртипкә килтерһәңсе, әйтәгүр!Ыстырам!Трюмоға күҙ ташланы ла көҙгөлә сағылған әҙәмде күреп, шаҡ ҡатты ла ҡалды: һалпыш биттәр, яҫы маңлай эт алғыһыҙлыҡ булып ҡоромға буялғайны, ҡара йөҙҙә кәкес танау торомбаш киҫәүеләй сысайған, ипкендә тиргә ҡатҡан сәстәр терпе энәләреләй тырпайған, ағы еңгән ташбыҡ күҙҙәр, йөҙөмдө ни хәлгә төшөрҙө, хаин , тигәндәй нәфрәтле аҡайып ҡарай, маңлайҙа мөгөҙ генә етмәй – торғаны бер ибәтәйһеҙ һыу инәһе, итәғәтһеҙ һаҙ албаҫтыһы.Ҡойроғон бот араһына тартып мөйөшкә ҡыҫырыҡланған бурҙай хәлендә ҡалһа ла, үҙен ҡулға алып өлгөрҙө:– Һәр аҙымымды күҙәтергә һин пракарур штүли?!– Тамам күҙҙәрең тоноп, бәйелдән аҙҙың, мине эшкә һанамаһаң, күрше-тирәнән оялыр инең!– Улар иң тәүлә үҙҙәрен һәрмәп ҡараһын, арттары таҙамы икән?! – Көҙгөләге шыҡһыҙ бапаҡтан ҡарашын алғас, тамам тынысланып тауышын көрәйтеп ебәрҙе. – Йәш-елкенсәктән, етеп килгән бала-сағанан тартын исмаһам, тотош ауыл һөйләй бит.– Ят көсөктәрҙән өркәһем юҡ, әйткәндәй, ҡайҙа беҙҙең бала? Юҡ, һәм бер ҡасан булмаясаҡ та, сөнки кәнкритне биҙәүһең! Һыуһыҙ ҡоҙоҡ икәнлегеңде белгәндә, эргәңә яҡын юламаҫ инем.– Күпме битәрләргә иҫәбең? Бергә көн иткең килмәһә айыр, хурлыҡлы тереклек итеүҙән ҡотолормон!..– Хурлыҡлы, тиһеңме? Ас-яланғас тилмергәнең бармы, быйыл көҙгөһөн башҡалар кеймәгән йылы итектәр әпирҙем, яңыраҡ пәлтә, шәшке бүрек. Теге аҙнала хәтәр сексүәлней бөсгәлтер, панталун…– Улайтып ыштан, түшелдерек иҫәпләп бисәкәйләнгәс, алғандарыңды үҙең кей! – Ҡатыны шифоньерҙы шар асып ебәреп, һаҡлап тотҡан кейем-һалымын иҙәнгә быраҡтырҙы.Кәсекләшеү әргә, әр тауыш ҡуптарыуға ялғанғас сыҙаманы, ҡоромло йоҙроҡтарын төйнәп, бисәһенә ташланды ла уны еңелсә, йомшаҡ ерҙәрен төйөп бәргесләп ташланы. Үҙенә лә эләкмәне түгел, апаруҡ ҡына эләкте. Көрмәкләшкәндәрендә шифоньерға беркетелгән дәү көҙгөнөң бер сите йәнселде…Өйләнгәндән алып тәүге тапҡыр икеһе ике түшәктә, ҡатыны түрҙәге диванда, ә ул ишек төбөндәге эскәмйәгә тартым киң һәндерәлә төн уҙғарҙылар.Иҫерек булһа ла, йоҡо алманы, ҡулдарын баш аҫтына һалып, түшәмгә текәлеп ятты. Төпкө яҡта Гөлнәзирәһе тауышһыҙ ғына илай, тыштағы ел мөрйәне әсе һыҙғырта, өй ҡыйығын дыңғырҙатып ҡаҡҡылай. Артыҡлап беленмәһә лә, ишектән һалҡын бәрә икән дә баһа, кешегә эшләйем тип өй-тирәһенә ҡулы етмәй шул, таң атыу менән ишек яңаҡтарын йышып, ел өрөрлөк ек ҡалдырмай йүнәтеп ҡуйыр. Ҡалтыранып китте лә үрелеп ыҫ еҫе һеңергә өлгөргән тиретунын ябынды.Һуңғы осорҙа ҡатынына ҡарата ҡаты ҡыланмай, ни тиһәң дә хәләле бит, ә ауылда унан башҡа бер кеме юҡ. Яҡынына хыянат итергә ярамағанлыҡты ла белә. Ҡайһылай ғына итһен, ғәҙәт ҡалһа ла, тоҡомдан күскән холоҡ ҡалмай икән, маңлайға яҙылғанды ус менән генә һыпырып ырғытырмын тимә. Атаһы ла йөрөмтәл, тотанаҡһыҙ елғыуар булды йәш сағында, әсәһен күпме ҡан илатты. Эсеп, ҡайҙалыр ҡунып һуң ғына ҡайта ла уларҙы урамға ҡыуып сығарыр ине, көн  йылыла һарай башында, һалҡындарҙа мунсала йоҡлап йөрөнөләр. Ә Гөлнәзирәгә килгәндә, уны айырыу ҡайҙа, унһыҙ ҡалайтыр? Әле боларғандарында ла тегеһе, сығып китәм, тип ишеккә уҡталғайны, беләгенән эләктереп төп яҡҡа елтерәтте, ятһын шунда. Йылыла.Иртәгеһен Рәүеф дуҫы күршеһе аша саҡыртып, сәләм ебәрҙе.Ҡурҡа-ҡурҡа ғына китте. Сисенеп түргә уҙҙы, карауат янындағы ултырғысҡа ултырып бөршәйҙе. Рәүефтең эскенән ныҡ таушалған йөҙө тағы ла һурыла төшкән, күҙ алмаларына һиҙелеп һары ҡунған, шулай булһа ла, күрешеүе ҡаты, йығырға теләгәндәй, ҡулын ынтылып тартып алып, бер килке ебәрмәй тотто.– Хәлдәрең нисек? – Тишерҙәй итеп төбәлде.– Әкренләп барғандай.– Әкренләһә лә бара бит. – Бөтәрләнеп бөткән түшәгенә ымланы. – Һәр хәлдә минең ише урыныңа ҡаҙаҡланмағанһың.– Нимә, дуҫ, байрам итеп ятышмы? – Эйе, миңә хәҙер көн дә байрам, көн дә туй. – Урыҫсалап ебәрҙе. – Лафа! Сикәң сапсылған түгелме?– Профилактик маҡсатта бисәнең туҙанын бер аҙ ҡаҡҡылап алғайным, көтмәгәндә сәүек эттәй өҫкә ырғыны бит, сәсенән эләктерәйем тип ынтылғайным ғына битте тырнап өлгөрҙө, свулыш.– Ҡатын-ҡыҙ юҡтан ғына тырнағын тырпайта һалып бармай, сәбәбе барҙыр?– Замана бисәләре сәбәпһеҙ ҙә өҫкә ырғырға әҙерҙәр.– Элек тупһаға туҙан ҡундырмай инең, хәл белеүҙе оноттоң ошо арала?– Йөрөгән аяҡҡа йүрмә эләгә, тиҙәрме әле, ялланып, ситтә бер аҙ эшләп ҡайттым, юғиһә һуңғы осорҙа ауыл тирәһендә йүнле эш тә ҡалмай бара, ә тамаҡ туйҙырырға кәрәк… – Күрәләтә алдашты. – Бисәне әйтәм, бәлки оҙағыраҡ тотҡарланыуымды хыянатҡа иҫәпләп, шайтаны аҙғандыр, кем белә.– Ояттан яҙған уйнаштарҙы алыҫтан эҙләһе түгел, ундайҙар беҙҙә лә етерлек.Кинәйәле әңгәмә өҙөлдө. Ғәйепле кешеләй башын баҫып ултырыуында булды, Рәүеф, уҡыусыһынан имтихан ҡабул иткән ҡырыҫ уҡытыусылай, һынап текәлде:– Тегендә, шабашкала, өй башын яптыңмы әллә мунса ғына һалдыңмы? Беҙҙеке ише ҡара мунса?– Иҙән-түбә түшәнем, шунан ҡыйыҡ яптым.– Ҡыйыҡтың урынында булыуы мөһим, юғиһә күптәрҙең шул нәмәһе ситкә шылыңҡырап китә йыш ҡына, урыҫтар әйтмешләй “крыша едет”. Мунса, тигәндәй, миңә лә йыуынып алырға ине.– Алып барайым һуң.– Ярай, кәрәкмәҫ. Үҙегеҙ генә инегеҙ инде. Минһеҙ генә. Кәрт һуғабыҙмы?– Ваҡыт тар ине лә. Тарат һуң.– Барыр ереңә барып өлгөрөрһөң. Ашыҡма. Әҙәм балаһының бөтәһе лә иртәме-һуңмы шунда юллана...Фекере тарҡау булғанғамы, отолдо, кис буйы. Шунан шахматта ла еңелде.– Бөгөн һинең көн, Рәүеф, ҡотлайым.– Эйе. Минең көн.Шул мәлдә Лира килеп инде лә, сырайын ҡараңғыландырып, ситкәрәк баҫты. Рәүеф әсенеүле йылмайып, уға мөрәжөғөт итте:– Бөгөн кис клубты йылытып әҙерләйһеңме әллә мунса ғына яғаһыңмы?– Кис буйы бергә булырбыҙ, яратҡан ашыңды яраштырырмын, юғиһә эш тә эш, һин дә ҡарауһыҙға ҡалып, мөҙөрөп киттең ошо арала.Рәүеф асырғаныулы ҡысҡырып көлөп ебәрҙе. Үҙе көлдө, күҙҙәре көлмәне, асыҡ ауыҙҙа ыржайған тештәр ҙә һөжүмгә ырғырға йыйынған йыртҡыстыҡына тартым. – Иҫ китмәле, бисә мине нисегерәк ҡайғырта, ә?! Ундай хәстәрлекле фәрештәне көндөҙ шәм менән эҙләһәң дә табырмын тимә! Эше лә үтә ауыр һәм мәшәҡәтле шул. Әлдә ҡәйнәм эргәлә, юғиһә яңғыҙлыҡтан хет бүре булып оло. – Уға нәфрәт менән ҡараны ла һуҡ бармағы менән ишек яғына төрттө. – Ә һин, Иштуған Ишмөхәмәтович, ҡайт. Короче, пошел вон, подонок! Ҡабаттан беҙгә килеп йөрөмә. Кәртә артынан да, ишектән дә.Сығырға йыйынғайны, хөкөм сығарғандағылай ҡырҡыу яңғыраған тауыш ҡайырылыға мәжбүр итте:– Хәтереңә һеңдереп ҡуй, мин бер ҡасан да дурак булманым, һәм еңелеп, бахыр хәлендә ҡалып та өйрәнмәгәнмен!Иртәгеһен таң менән ауылда ҡурҡыныс хәбәр таралды: ”Рәүеф түшәгендә ятҡан килеш аҫылынып үлгән. Кеше көнлө булғыһы килмәгәндер, ғорур ине бит ул…” Имәнлекүлдә зыяратҡа ғәҙәттә тотош ауыл ирҙәре сыға. Ә ул, һылтауын табып, йомошо булмаһа ла, ҡара таң менән йәйәүләп күрше ауыл яғына йүнәлде. Әгәр зыяратҡа сыҡһа, тиҫтәләгән ҡараш уға ғәйепләп төбәлер төҫлө тойолдо.Шулай ҙа дуҫы алдындағы бурысты үтәргә ҡарар итте. Рәүеф ҡазаланғас уҡ мал-тыуарын һатып бөтөргән Лираның ҡулынан килмәҫен белгәнгә һарайындағы һимеҙ бәрәнде һайлап алып, уны фидиә  итеп Хәмзә муллаға илтте.
5
Лира менән бер нисә тапҡыр урамда тап булыштылар. Теге саҡ бүлтәйә башлаған ҡорһаҡ тапҡырында артыҡ үҙгәреш һиҙелмәне, тимәк, мәлендә сараһы күрелгән. Көҙ еткәс, төн уртаһында кемдер һаҡ ҡына тәҙрә сиртте. Ҡатыны менән аралары һыуыныуы шулдыр, мәленән алда түшәк айыра башланылар. Кис етте иһә ҡайҙа етте шунда ятып бөгәрләнәләр. Ныҡлап һалҡын төшмәгәнгә верандала йоҡлап йөрөй, әле бошаланып карауатында  әйләнгеләй ине. Тороп ултырҙы. Тыңланды. Яңылыш ишеткәндер. Тыштағы ел муйыл суғын тәҙрәгә бәргәнгә оҡшай. Карауат пружиналарын шығырҙатып кире ятҡайны, кемдер усы менән ишекте ҡапшағандай итте.– Кем? – Тыштан яуап бирмәнеләр.– Нимә унда телеңде йоттоңмо әллә?!– Мин әле… Ас… – Тауышты таныны. Осрашмағандарына байтаҡ булып китте, нишләп килергә итте икән әллә яһилланырғамы яйы? Келәне ысҡындырҙы. Биленән бөгөлгән ҡатын күтәрмә тотонғосона һөйәлгән.– Төнө менән өй баҫып йөрөй, тимәксеһеңме? – Килеүсе шыбырҙап тиерлек һораны.– Улай тип әйтмәгәнмен бит әле. Ни артынан килдең?– Киттек беҙгә! – Лира яуапты ла көтөп тормай төн ҡараңғылығына инеп юғалды. Иштуған өйҙөң төпкө яғында йоҡлаған ҡатынын уятыуҙан ҡурҡып шып-ырт ҡына кейенде лә тауышһыҙ хәрәкәтләнеп күҙ күреме ерҙә ҡыймылдаған шәүлә артынан эйәрҙе.Йоҙаҡ һалынмаған ишекте асып, уттары балҡып янған өйгә инделәр. Бөтә урында – дөйөм тәртипһеҙлек. Кейем-һалым вайран килеп таралып ята, өҫтәл өҫтөнә йыуылмаған ҡашығаяҡ өйөлгән.– Бер нәмәгә күңелем ятмай. Рәүеф өйҙөң ҡотон үҙе менән алып китте һымаҡ. Әҙәм ҡәҙере үлгәс беленә икән ул. – Карауатындағы йыйыштырылмаған түшәгенә барып ултырған хужабикә, боланың сәбәбен аңлатҡандай, тирә-яғына ҡарашын һирпте. – Иркен өйгә һыя алмай мин бында, әсәйем усаҡлыҡта йәшәйбеҙ.Һылыу йөҙҙән ҡан әҫәре ҡасҡан, бүлтек ирендәр, күҙ аҫтары күгәреп күренә.Ултырырға теләмәгәнгә иҙән уртаһында һерәйеп тороуын дауам итте:– Ниңә саҡырттың?– Элегерәк ошо һорауыңды бирмәй инең түгелме? Мөхәббәт бәйләнешен яңыртырға теләй был, тип уйлаһаң, яңылышаһың. Бынан бүтән бик теләһәң дә яныма яҡынлатмаясаҡмын. Ошоғаса йәшәгән көндәрем һаташыулы төшкә оҡшаш. Аҙғынлыҡ шаршауы күҙҙәремде бәйләгәндер, ҡолаҡтарымды томалағандыр, күрәһең…– Иҫке ауыҙҙан яңы хәбәр, ҡасандан алып аҡылға ултырҙың әле?– Ултырмағанмын, һаман да ташҡын ағымына эйәргән ихтыярһыҙ юнысҡы хәлендәмен.– Ни кәрәк минән, әйт тә?! – Артыҡ һүҙ ҡуйыртырға теләмәгәнгә урынында тыбызыҡланы. – Өтәләнмә. Тик бөгөн генә миңә ярҙам ит тә, тормош һуҡмаҡтарыбыҙ мәңгегә айырылыр.– Төн уртаһында ниндәй ярҙам ул тағы?– Бар гонаһтар төндә, ҡараңғыла ҡылына. Эңерҙә балам төштө.– Нисек? – Аңламағандай таҫырайҙы. – Һин теге саҡ аборт яһатманыңмы ни?– Ниндәй аборт ул тағы, ошоғаса ҡорһағымды корсет менән ҡыҫып йөрөнөм. Шулайтып тыумаған баламды, бәпесемде ҡарында уҡ быуып үлтерҙем... – Битен ҡушуслап бөгөлөп төштө. Яурынбаштары дерелдәй башланы. Бына Лира ҡалҡты, соланға сығып китеп, үҙе менән ҡағыҙ ҡумта индерҙе. Иҙән уртаһына ултырғыс тартып, шунда ҡуйҙы. Үҙе урынына барып суҡайҙы, ул тубыҡланғандай иҙәнгә сүкте. Йәнде баҫҡан ауыр тынлыҡ урынлашты. Шыбырҙап тиерлек әйтелгән һүҙҙәр ҡолағын зыңлата:– Ир йынысынан  ул. Тере тыуҙы. Фанилыҡта ике сәғәт кенә йәшәне. Шуға күңелемдән  генә исем дә ҡуштым. Быныһы һиңә мөһим дә кәрәк тә түгел. Хәҙер уны зыяратҡа апарып ерләргә тейешһең. Әсәйем ясин сыҡты, йыназа  уҡыны.– Зыяратҡа? Төндәме?– Төндә.– Кеше күҙенән ҡасыпмы? Ә нишләп көндөҙ түгел?– Йәне, тәне таҙа булһа ла, уйнаштан яралған. Тағы ошо хәлдән һуң ауыл халҡы миңә ҡырын ҡараясаҡ.– Был эш закунныймы һуң? Бала тере тыуҙы, тиһең бит. Тимәк, уның да әҙәмсә ерләнергә хоҡуғы бар.– Ҡасандан законға буйһоноп йәшәй башланың әле?! Ауырға ҡалғанымды бөтәһе лә белеп бөтмәй, башта әҙерәк шаулап алдылар ҙа баҫылдылар бит. Рәйсәгә лә мөрәжәғәт иткәнем булманы, медпунктта ауырлыларҙың иҫәбендә лә тормайым. – Бойорғандай әйтте. – Теге саҡ Рәүефтең нимә әйткәнен онотмағанһыңдыр? Минән шуны ҡабатлатма. Бар!Апаруҡ тос ҡумтаны ҡултыҡ аҫтына ҡыҫтырып ҡайтып, ҡараңғы-юҡта һәрмәнеп, осло башлы көрәкте, ләхетлек таҡта киҫәген тапты ла  ҡараңғы булһа ла кәртә аҫлатып зыярат яғына ҡарай йүнәлде. Мәсет янындағы аҡ таш уға аҙым һайын аяҡ салып аптырата ине, хәҙер һуҡмағындағы һәр нимә эләктереп, тартып, семетеп ҡалырға тырыша, абынып йығылып китә лә ҡабат ҡалҡып алға ынтыла, ташҡа бәрелгән тубығы дыулай, асыҡ ерҙәрен әле һулырға өлгөрмәгән кесерткән саға. Ҡумта эсендәге мәйет ҡымғырлағандай итте. Тереме икән әллә? Шул уйынан тәне зымбырҙап китте. Туҡталды, тыңланғандай итте. Юҡ, бер ни ҙә юҡ, бары йөрәге күкрәк ситлеген дөбөрҙәтеп һуға икән дә баһа. Зыярат ҡапҡаһын таба алмай бер килке аңҡы-тиңкеләнеп ҡаңғырҙы ла кәртәнән ек табып шыуышып эскә үтте. Ауылда йола шундай – һәр ара үҙ кешеләрен билдәле бер урынға ерләй. Тоҫмал менән үҙҙәренекеләрҙең ҡайҙа ятҡанлығын билдәләп алды ла шул тарафҡа китте. Атлауы бигерәк яйһыҙ, ниндәйҙер түмәләстәргә барып менеп китә, ҡәбер таштарына эләгә йә бәрелә. Шаңҡығанлыҡтан, иҫәңгерәгәнлектән ҡурҡыу тойғоһон тамам онотто, һеңгәҙәгән зиһене генә нимәнелер эшләргә ҡуша, алға әйҙәп хәрәкәтләндерә. “Минекеләр ошонда ятырға тейеш...” Сираттағы кәртәгә килеп терәлгәс, кеҫәһенән шырпы сығарып ауырлыҡ менән тоҡандырҙы ла, усындағы яҡтылыҡ сығанағын ҡәбер ташына йүнәлтеп, тотлоға-тотлоға уҡыны: “Иш-мө-хә-мә-т Ишҡәле улы Баязи-тов... Шөкөр... Таптым...”   Көрәк менән тәрән булмаған соҡор ҡаҙығас, ҡумтаны, ләхет таҡтаһын шунда төшөрөп, тупраҡты ҡулдары менән ышырып күмә баш-ланы. Бына, ниһайәт уның да балаһы тыуҙы, тыуҙы һәм мәрхәмәтһеҙ ерҙә иблис тоҡомонан булған ата-әсәһе менән йәшәргә теләмәй, шундуҡ әхирәткә күсте. “Ул-ым…” Тамаҡ төбөнән ғырылдауға тартым өн һығылып сыҡты. Шуны ғына көткәндәй, ҡараңғы бейеклектән шым-шырыҡлап ямғыр яуырға тотондо. Уның да тамағын әсеткән төйөн һытылды, ниһайәт, еүеш тупраҡҡа бысранған ҡулдары менән йөҙөн ҡаплап бөгөлөп төштө лә үкһеп илап ебәрҙе.Иртәнсәк Гөлнәзирә уны төрткөсләп уятты:– Бөгөн таңға саҡлы ҡайҙа темеҫкендең, төн ҡарағы, кемдең малын тамаҡ ланың? – Һуңғы йылдарҙа ҡыйыулана төшкән ҡатыны күҙҙәренә тура ҡараны.Йәшереп маташманы:– Бөгөн төндә улымды ерләп ҡайттым. Ғәзиз улымды. Тағы ла һорауың бармы?– Өйләнешкәндән алып тәүге тапҡыр алдашманың. Шуныһына рәхмәт...Ҡояш ҡалҡыуға әүеҫлек  аҫтынан ҡарағас һайғауын табып алып, бер осон ослап, икенсе осон ялпаҡлап сабып унда улының тыуған һәм баҡыйлыҡҡа күскән көнөн сыймаҡланы ла иң аҫҡа, Иштуған улы, тип өҫтәне. Бер ҡулына шул беләк буйы ағас киҫәген тотоп, икенсеһенә балта алып, зыяратҡа йүнәлде. Ғәжәпкә ҡаршы уның был ҡылығын ауыл күләмендә ғәйбәтләүсе табылманы. Йәшерен гөнаһын алдан һиҙгәндәрҙер, белгәндәрҙер, бәлки. Иртәгеһенә ҡапыл ғына үлеп киткән Гөлйыһан ҡарсыҡ та зыяратҡа күсте.6
Киләһе йылдың йәйе аҙаҡтарында Лира тәрбиәгә малай алып ҡайтты. Балалар йортонан алған, тигән хәбәр сыҡты ауылда. Беренсе сентябрҙә иртә таң менән Лираны урамда тап итте. Ул, 8 – 9 йәшлек малайҙы етәкләп, мәктәпкә китеп бара ине. Бөхтә итеп кейенгән, ҡулына ҙур гөлләмә тотҡан ҡатма малай, уны күреү менән ҡурҡҡандай бер яҡҡа тартыла бирҙе. Лира тегенең башынан һыйпап ҡосаҡланы.– Һаумыһығыҙ, Лира? – Арауыҡ һаҡларға теләгәнгә рәсми иҫәнләште.– Үҙең ни хәлдә йөрөп ятыш, Иштуған? – Лира йылмая биреп яуапланы ла малайына өндәште. –- Ағай менән һаулыҡ һораш, улым!– Здравствуйте, – тине, тегеһе.– Башҡорт ул, исеме Танһыҡ, тегендә тәрбиәләнгәс, телде белеп еткермәй.– Нисек йәшәйһегеҙ?– Иҫ китмәле шәп. Бына әле икәүләп Белем байрамына китеп барабыҙ.Йортома ҡот ҡунды, йәшәүемә тел менән аңлата алмаҫлыҡ мәғәнә һалынды. – Лира шулай тине лә, башын ғорур тотоп, ары атланы. Уны бындай фиғелдә күреп өйрәнмәгәнгә урынында һенағастай ҡатып торҙо ла ҡалды.Тағы ла бер йыл үтте. Күрше ауылдан ҡайтып төшөп кенә тора ине, кемдер ишек шаҡыны. Сыҡһа – Танһыҡ. – Һаумы, улым?– Һаумыһығыҙ. – Малай был юлы башҡортсалап яуапланы ла, йомошон әйтергә уңайһыҙланғандай, туҡталып ҡалды.– Ни йомош, берәй ярҙам кәрәк булып киттеме әллә?– Әсәйем сирләй, килеп сыҡһын әле, ти.Уңайһыҙланғандай ҡатынына һирпелде, уныһы ыңғай яуапланы:– Барып сыҡ, бик етди сирләй, тиҙәр уны. Әйтере барҙыр.Блантҡа ингәйнеләр, Танһыҡ усаҡлыҡ иҫәпләнгән бәләкәй йорт яғына ымланы:– Өйҙә түгел, шунда ята. Хәҙер ике көн сығып күренгәне юҡ.– Ә үҙең нисек туҡланып йөрөйһөң һуң?– Икмәк-май бар әлегә. Сәй ҡайнатып эсәм.Тәҙрәһе одеял менән томаланған усаҡлыҡтың эсе ҡараңғы. Инде лә, күҙе бәйләнеп, урынында туҡталып ҡалды.– Килдеңме, Иштуған? Зинһар, утты ҡабыҙма… Бына, бынауында ултыр…Һәрмәнеп ултырғыс табып, шунда һаҡты.– Сырхап киттем әле, – тине Лира ғырылдаҡ тауыш менән.– Бөтә кеше лә сырхап ала инде ул, сырхай ҙа сәләмәтләнә.– Минең ундай сир түгел шу. Сирҙең үлемеслеһенә юлыҡтым... Нишләп һине саҡырттыммы?.. Башҡа өндәшер яҡыным булмағанға. Ауылда һин дә, Танһыҡ. Ә баланы хафаға һалып, бөтәһен дә һөйләй алмайым. Ике аҙна элек йыйыштырыусы Мәстүрә апай менән клубты йыуып алырға иткәйнек. Шунда сәхнә артындағы тутыҡҡан ҡаҙауға ҡулым һыҙырылғайны. Эшкә һынамай йөрөгән ярам эренләп аҙҙы ла китте. Хәҙер ваҡыт-ваҡыт тотош тәнем ҡороша, аяҡ-ҡулдарым тартыша... Фильшер Рәйсә килеп ҡарағайны, кисекмәҫтән район балнисына барырға кәрәк, ти. Әле ылау эҙләп, шуның артынан сығып китте... Һиҙәм сирем үлемесле, унан ҡотолоу юҡ. Ҡулым һыҙырылған мәлдә нишләптер иң тәүҙә шул уй башыма к-и-и-и-лг-әйне... Б-б-е-ер  а-а-аҙға ғына сығып то-о-о-р-р-р,  ззи-и-нһа-а-аррр...Лира тапма тотҡандай ҡалтыраша башланы. Ауырыуҙы ҡалдырыуҙан башҡа сара ҡалманы. Күтәрмәгә сығып тәмәке ҡабыҙҙы. Бер ни тиклем ваҡыт төтөнө баҫылмаған ҡара мунсалай быҫҡыны. Ниһайәт, эс яҡтан хәлһеҙ саҡырыуҙы ишетте:– Үтте шикелле…Ҡабат инеп урынына ялпашты. Танауына йылымыс һыҡра еҫе килеп бәрелде. Ауырыу ҡул-аяғы ҡорошоуға сыҙамай көсөргәнгән мәлдә аҫтын еүешләгәйне. – Ғәфү ит... Хәлем ошондайға ҡалды шу… Бер генә үтенес менән саҡырттым һине. Үлә-нитә ҡалһам, Рәүефемдең янына ҡуйығыҙ. Тағы Танһыҡ кемгә ҡала инде... Теге балаға ла Танһыҡ, тип исем ҡушҡайным бит... Балалар йортона барғайным, ҡаршыма ошо бала осраны ла күҙҙәремә төбәп әйткәне шул булды: “Мине алырға килдеңме, апай, ә минең исемем – Танһыҡ!” Уны үҙ баламдай күреп, эйәрттем дә ҡайттым... Иң бәхетле көндәр бүләк итте ул миңә... Үкенесле, һуңлап ҡорған ҡотло, бәрәкәтле донъям ҡала... Тик кемдең ҡулына ҡала, бына бер бәлә... Әгәр бирһәләр, малайымды уллыҡҡа ал да ҡуй. Өйөгөҙгә йәм, яҡтылыҡ алып килер... Эргәңдән ебәрмә уны... Ә беҙҙең икебеҙгә килгәндә, изге йортто бысратып, гонаһтың юйылмаҫтайын ҡылдыҡ, ярлыҡау юҡ беҙгә...Уңарсы ишек ауыҙында фельдшер Рәйсә күренде. Әлегә, әсәйең балниста саҡта беҙҙә йәшәп тор, тип Танһыҡты эйәртеп, үҙҙәренә алып ҡайтты.Бер аҙнанан Лираны теге таныш “Тиҙ ярҙам” машинаһы үле килеш тейәп килтерҙе. Мәрхүмәне Рәүефтең эргәһенә ерләнеләр. Ә уллыҡҡа алыуға килгәндә, күпме генә тырышып документтар юллап, дәлилдәр килтереп ҡарамаһын, уға ауылдаштары, күрше-тирәһе ышаныс күрһәтмәгәс, Танһыҡты ҡайҙалыр алып киттеләр.Балтаһы һыуға төшөп йөрөгән көндәрҙә кеше менән аралаша һалып бармаған йомоҡ Гөлнәзирәһе барыһын аптыратып изге эш ҡылды – һығылып торған табын әҙерләп, Лираның өсөн, етеһен, ҡырҡын, һуңынан йыллығын уҡытты, мул итеп хәйер өләште.
7
– Иштуған олатай, һаумы? – Һиҫкәнеп китте. Эргәһенә үк ауыл хакимиәте башлығы Илшат килеп баҫҡан имеш.– Ә-ә-ә, һаумы, улым? – Таш өҫтөнән ҡалҡып салбарын һыпырып ҡаҡҡандай итте лә ике ҡулын һоноп күреште.– Төҙөлөш барамы?– Барған ерендә бара, тик ултырһаң туҡтай ҙа ҡуя.– Улай тип әйтмә әле, яңғыҙ булһаң да ана күпме эш ҡыйратып ташлағанһың! – Илшат шулай лауылдап һөйләнеп, мәсеттең эсенә инеп сыҡты. – Мөгәрәптән нигеҙҙе нығытҡанһығыҙҙыр? Һалҡын бит иҙәндән бәрә.– Быны миңә өйрәтеү кәрәкмәй, ғүмер буйы башҡарған эшем. – Үпкәләгәндәй итте.– Йә, ярай, ҡылтайып барма инде, олатай, һүҙ араһында ғына белешеүем. –- Ҡыйыҡҡа ҡарашын атты. – Күрәм, ауырын ауҙарғанһың тиерлек, тик манараны нисек ҡалҡытырға иҫәп?– Кипкән ҡарағас һайғауҙарын йышып етерлек кимәлдә әҙерләнем былай, – тип уратып яуапланы.– Бик һәйбәт, әләйгәс ярҙамсылар кәрәгер инде. Манара һынлы манараны ослауҙы яңғыҙ кеше атҡара алмаҫ.– Билдәле... – Әйтерен урата бирҙе. – Һин әйткән эште башҡарыу артыҡ мәшәҡәт тыуҙырмаҫ, тик ярым айҙы килештереп эшләтеп, уны иң түбәгә ҡундырырға ла кәрәк бит әле. Аҡсаһын тапҡан хәлдә, күпмегә төшөр икән?– Алтын һымаҡ итеп һары ялатып ялтыратһаң, байтаҡ ҡына сығым талап итер инде ул, тик алдан киҫәтәм, ауыл хакимиәтенең артыҡ аҡсаһы юҡ. Был төҙөлөш проектланып, планға инеп, уға бюджет сығымдары бүленмәгән. Вапше-то хакимиәт ауылда мәсет ҡалҡытырға ни имеет право! – Ни сәбәптәндер урыҫсалап ебәрҙе. – Дин хөкүмәттән, мәктәптән айырым, тип бик күп йылдар элек сығарылған указды әлеге көндә лә отменять итмәгәндәр. Хөкүмәт дингә йөҙ менән боролған хәлдә лә ошо документ ғәмәлдә ҡала килә. Шулай булғас, теләктәре барҙарға дини биналар төҙөргә рөхсәт итәләр, әммә финанс ярҙамын күрһәтеүҙе юғарыла хупламайҙар... – Аллаһы Тәғәләнең үҙенә күрһәткәндәй һуҡ бармағын юғарыға сәнсте.Оҙон-оҙаҡҡа һуҙылған телмәрҙе ризаһыҙ бүлдерҙе:– Һин әйткән ярым айҙы эшләткән осраҡта, уны урынлаштырыу өсөн кран кәрәк буласаҡ.– Уныһына ғына ҡалған көндө. – Илшат фильтрлы сигарет сығарҙы ла, тартырға тәҡдим итеп, ҡапты уға һуҙҙы.– Ул һаламдай нәмәңдең ҡеүәте юҡ, мин ғүмер буйы “Беломор” тарттым.Кеҫәһен һуҡҡылап таш тәхетенә барып ултырҙы, башлыҡ йәнәшәһенә баҫты.– Мин шуға һинең янға һуғылдым әле, олатай, – Илшат тәмәке төтөнөн ситкә өрҙө, – мәсетте Ҡорбан ғәйетендә асҡанда арыу булыр ине.– Арыу булыр ине лә эштең нимәгә килеп төртөлгәнен күрҙең дә. – Ул мәсьәләне бик еңел хәл итергә мөмкин.Ышанмайыраҡ текәлеп ултырҙы ла яртылаш тартылған папиросын үксәһе аҫтына һалып ныҡлап иҙеп ҡуйҙы, шул хәрәкәте менән ишеткәнен буш һүҙгә алыуы ине.– Көн барышында миңә берәү инеп сыҡты әле. Башҡаланың үҙенән килгән дә дилбегәһен беҙҙең тарафҡа ҡайырған.– Бөтә барған ташландыҡ ауылда ни ҡалған уға?– Уныһы хаҡында һуңынан. Мәсет тураһында һүҙ сыҡҡайны, көтмәгәндә тоҡанды ла китте был. Сығымдарға иҫе лә китмәй, ярҙам итәмдән һалдырып, ныҡыша башланы.– Буштың атаһы күптән үлгән, ни хаҡ һорай?– Әйтәм бит, миңә сығымдар мөһим түгел, ти.– Ҡайҙан килгәнлеген әйттең. Сүтәки, йомаҡ өймә, кем әле ул сумарт ?Илшат күҙҙәрен шуҡ ҡыҫты:– Әйткәндәй, ул беҙҙең өсөн ят әҙәм түгел. Ҡайтышлай хакимиәткә һуғыл, шунда һөйләшербеҙ. 
8
Хакимиәт янында ҡара төҫтәге ике джип ултыра. Машиналарҙың эргәһендә спорт кейемендәге йәш егеттәр күренә. Сәстәре ҡыҫҡа, май бөргән йөҙҙәре йылтыр быжыр, бөтәһе лә ҡара күҙлектә, эре һөйәклеләр, һүл ағасынан ашыҡ-бошоҡ әтмәләнгән һумалтыр шкафтай уҫлаптай кәүҙәлеләр. Туҡталып, аңшая биреберәк һоҡланып торҙо, бындай шәп машиналарҙы ошоғаса күргәне юҡ ине әле. Үткәндә Имәнлекүлгә район башлығы килеп киткәйне. Уның да ултырып йөрөгәне үтә лә кәттә ине, әммә бындай уҡ түгел.Егеттәрҙең лас та лос һағыҙ сәйнәгәне ҡултығы аҫтындағы алтатарының кабураһын ҡапшай биреберәк яҡынланы ла тәртәләй оҙон ҡулын ишек яғына һуҙҙы:– Что уставился, как ночной филин, дядя?! Проходи, не задерживайся!Башлыҡтың кабинетында стена ҡырлатып теҙелгән ултырғыстарҙың береһенә ят кеше ултырған. Затлы пинжәгенең төймәләрен ысҡындырып, аяҡтарын тарбайтып ебәргән, үҙен иркен, бойондороҡһоҙ тотоуына ҡарағанда, урында эшләгән берәй түрәлер. Улай тиһәң, галстук таҡмаған, елкәһе ныҡ, ҡалын, ысҡындырылған иҙеүенән  ишелгәндәй итеп бер-береһенә тоташҡан эре ҡулсаларҙан ғибәрәт алтын сылбыр күренә, һулаҡай ҡулының сәпәкәй бармағында алмас ҡашлы алтын балдаҡ. Урта буйлы кәүҙәһе өрөп тултырылған туптай тумалаҡ. Ҡойола башлаған йоҡа ерән сәсенең сикә өлөшөндә башланған бакенбардалар ике яҡлап һалынҡы танау аҫтындағы һирәк мыйыҡҡа килеп ялғана. Яҫы, тура, ҡаштар текә маңлайҙы беркеткәндәй тоташып үҫкән. Кабинет эсенә ҡояш төшмәһә лә, был әҙәм ни сәбәптәндер ҡара күҙлеген һалмаған. Ҡунаҡ менән күреште лә ишек ҡырынан урын алды. Ир уның ҡулын ҡыҫҡан мәлдә ҡалҡына биреп ҡуйҙы ла битлеккә тартым битараф йөҙөн тыш яҡҡа йүнәлтте.– Бында яҡынлаһаңсы, олатай! – Башлыҡ ҡул ишараһы менән эргәһенән урын тәҡдим итте.Саҡырыуҙы ишетмәгәндәй урынынан ҡуҙғалманы. “Был кешене ҡайҙалыр күргәндәймен…” – Таныш бул, олатай, Танһыҡ Фәтхуллович!Күҙлеген һалған ирҙең йөҙөндә лә һиҙелер-һиҙелмәҫ йәнләнеү ишараты сағылды:– А я вас не забыл, дядя Иштуган, до сих пор помню! – Эйе… Һин теге…– Не ошиблись, он самый!Ҡабаттан ҡалҡып ҡунаҡтың ҡулын һәрмәп ҡыҫты ла яҡын кешеләй күреп эргәһенә ҡунаҡланы:– Китсе, нисә йылдар үткәс! Үәт, исмаһам осрашыу! Икенсе урында тап итһәм танымай үтеп китер инем, билләһи.– Да, годы летят, меняется мир, меняемся мы…– Ҡайҙа йәшәйһең, улым?– Ҡалала. Хәҙер ауылда открыть новое дело, получить прибыль, невозможно. Әле райцентрҙа икмәк цехы асыу буйынса веду переговоры. Если этот проект сработает, процесс пойдет, бер нисә ауылда магазин асырға ла теләк бар… Бында килгәс, ауылға ҡайтып әйләнергә булдым, как никак когда-то жил здесь.– Дөрөҫ эшләгәнһең, улым, райүҙәккә кил дә утыҙ саҡрымда ятҡан Имәнлекүлгә ҡайтып әйләнмә инде. Хилаф булыр!– Я тоже так подумал. – Танһыҡ яҫы ҡаштарын яҙып ебәреп, көҙрөй елкәһен еңелсә эйеп, ризалашҡандай итте.– Тормошоң, көнитмешең нисек, улым?– Живу как все. Детдом. Армия. После демобилизации начал заниматься бизнесом. Стал получаться…– Бөгөн танышһыҙ, дуҫ-ишһеҙ йәшәп булмай, берәре ярҙам иткәндер?– Все своими руками. Начал с продажи семечек, потом перешел на китайские шмотки, теперь играю по-крупному, поле деятельности постепенно раширяется… Да ребята помогают, без этого никак… Видели по телеку сериал ”Бригада”?  Хотя… – Бирәм тигән ҡолона – сығарып ҡуйған юлына, тиҙәрме әле, Танһыҡ Фәтхулловичтың һиңә, дөрөҫөрәге, беҙгә бик эшлекле тәҡдиме бар. – Башлыҡ саҙаҡа там иткән урам хәйерсеһеләй йөҙөн кеселекле ирәмһетте.– Дядя Иштуган, значит, вы решили построить мечеть?– Ҡулдан килгәнсе тырыштырҙым инде…– На свои деньги?! Сегодня таких людей встретишь редко. Все гребут под себя, ворует кто как может, научились считать деньги.– Үҙегеҙ әйтмешләй, ауыл ерендә аҡса табыуы еңелдән түгел. Өйлөк тип йыйған материалдарҙан төҙөйөм. Әле күпләп аҡса сығарғаным юҡ.– Материалы тоже стоят денег. – Танһыҡ әйтелгәндәр менән килешмәгәндәй өҫтәне. Сәғәтенә ҡарап алды. – Прошу прощения. Нет времени. Спешу. В городе важная встреча…– Һуң хәҙер кис, ҡайтып еткәнегеҙсе төн уртаһы була…– Все важные дела делаются ночью, иногда за неформальным столом.Нишләптер теге саҡ Лираның әйткәндәре иҫенә төштө: “Бөтә ауыр гонаһтар төндә, ҡараңғыла ҡылына...”– Әллә тим, беҙҙә ҡунып ҡайтаһыңмы, улым, аш һалырмын, мунса яғып ебәрербеҙ, миндекте туҙҙырғансы сабынып мунса төшөрбөҙ, кис буйы һөйләшеп ултырырбыҙ. – Урамдағыларҙы иҫенә төшөрҙө. – Эйәреп йөрөгән дуҫтарыңа ла урын табылыр.Танһыҡ йылмая биреп ҡуйһа ла, һуңғы әйтелгәндәрҙе яуапһыҙ ҡалдырҙы.– Һыймаҫбыҙ, тиһеңме? Беҙҙә ни килеп тороп иркен, ҡарсыҡ менән икәү генәбеҙ. Сәхәрҙә  сыҡҡан сәфәргә бер ни ҙә етмәй инде ул. – Нет, спасибо за приглашение. Говорю же, очень спешу… Глава наверное довел до вашего сведения наш с ним разговор?– Тумбыта биреп ҡуйғайны ҡуйыуын.– И что вы на это скажете?– Нимә әйтәйем инде… Төҙөп бөтөрҙөм тиерлек, манара ғына ҡалды. Урыҫсалап әйткәндә минарет була инде.– Я это понял. Ары нимә эшләргә уйығыҙ?– Эштең яйын белгән оҫталар кәрәк…– Осталар нужны, и еще деньги.– Ни тиһәң дә башлағаның шул аҡсаға килә лә төртөлә шу…– Я вам помогу. Какие финансовые вливания требует эта работа?– Иҫәпләгән юҡ әлегә.– До вашего прихода, сез килгәнче я посчитал… – Түш кеҫәһенән блокнотСығарып, яҙғандарына күҙ атты ла түңәрәк кенә хаҡты әйтте.Һағайып ҡалды, яңылыш ишетмәнемме икән, тип көтөңкөрәй биреп тә ултырҙы.– Сейчас все дорого, и цены растут не по дням.– Уныһы билдәле инде. Һәр хужалыҡҡа һалынған налугты, икенсерәк итеп әйткәндә, төтөн аҡсаһын йыя алмай баш ҡата. – Тик ултырыуҙы килештермәгән башлыҡ әңгәмәгә ҡушылды. – Ә райондан биләмәне төҙөк тотоуҙы талап итәләр, юлы ла ялтырап ятһын, ҡоҙоҡтар ҙа эшләп торһон. Әйтеүе генә анһат. Баш ҡатҡан инде. – Давайте, конретно перейдем к делу. Мин сезгә помогу поднять минарет.– Бушлаймы?– Бушлай. Только у меня одно условие…Ышанмай ҡарап ултырҙы. Һиҙеп алды. Танһыҡ – эшҡыуар. Ә бөгөнгө эшҡыуарҙар үҙ яҡтарын ҡайырырға әүәҫ.– Ниндәйерәк шарт икән ул? Шул шарт аҙаҡтан елкәне баҫмаһа…– Все будет по-честному. У меня только одно предложение – мәсетте ”Лира” тип атагыз, вот главное условие!Баҙап, юғалып ҡалды, ул бындай тәҡдимде көтмәгәйне.– Ну, что скажете? Мин никогда не видел своих родителей. А Лира апа для меня как родная мать. Она свята для меня. Кстати, сегодня посетил ее могилу. Поставлю ей памятник, это – однозначно.“Эй, улым, ул һиңә изгелер ҙә ул…” Лираның һуңғы әйткәндәре тағы ла ҡолағында яңғырағандай итте: “Беҙҙең гонаһҡа ярлыҡау юҡ…”– Мин ни әйтә алам?! Бындай сетерекле мәсьәләне ауыл схуды хәл итә инде ул. – Мәсеткә Лира исемен биреүгә ҡаршы сығасаҡтарына ышана, урында бит бер-береһен биш бармаҡтай яҡшы беләләр.– Нимәгә ул сход?! Хәҙер халыҡты йыйыуы үҙе бер бәлә. Йыйылыш үтте тип ҡарар сығарабыҙ ҙа бер нисә кешенән ҡултамға алабыҙ. Бөттө-китте.– Ете ҡат үлсә лә бер тапҡыр киҫ, тип боронғолар дөрөҫ әйткән, мир фекерен тыңламай булмай. – Һаман үҙенекен тыҡыны.– Ҡасан йыябыҙ? Алдағы аҙнала ваҡытым юҡ. Ары мине Өфөгә ике аҙналыҡ учебаға ебәрәләр. Әгәр ошолайтып һуҙһаҡ, Ҡорбан байрамы килеп етә, ә мәсетте асыу шул көнгә планлаштырған. Так што был мәсьәләне кисекмәҫтән хәл итергә кәрәк. – Күренеп тора, башлыҡ бушлай ярҙамды ҡулынан ысҡындырғыһы килмәй.Яй ғына ҡалҡты ла ишек яғына йүнәлде.Башлыҡ туҡтатырға итте:– Ҡайҙа ҡабаландың, олатай, мәсьәләне хәл итмәнек бит.Боролдо ла теләһәгеҙ нимә эшләгеҙ, тигәндәй ҡул ғына һелтәне:– Һин башлыҡ, һиңә хәл итергә… Тағы эстә эшләнеп бөтмәгән бер ни тиклем мәшәҡәттәр ҙә ҡалды. Бер юлы шуларҙы ла иҫәпкә алып һөйләш.Танһыҡ та еңел ҡалҡып эргәһенә килде лә ихласлап ҡулын һондо:– Иштуган абый, мне было очень приятно с вами поговорить, побеседовать Думаю, что наша встреча не последняя... Скоро выборы в Государственную Думу. Этот вопрос на верхах уже отлажен, проголосуй за меня, агитируй других... Моя фамилия Хидиятуллин. Запомнил? Хидиятуллин! Я из вашего, вернее, из нашего районного электората намерен получить сто процентный результат...“Бушлай, эскерһеҙ ярҙам итәм, тигән була... Хәҙер халыҡ юҡ шул беҙҙә, кеше юҡ, хәйер ырғытҡандарға хеҙмәт итеүсе моңһоҙ, һәммәһенә битараф электорат ҡына бар...”Ул төҙөлөшкә барып кәрәк-ярағын алды ла аяҡтарын көскә һөйрәп ҡайтыу яғына йүнәлде. Күңеле иңрәп бер үк һүҙҙәрҙе ҡабатланы: “Ысынлап та минең мәсет төҙөргә хаҡым булмаған… Булмаған…”
9
Ҡорбан ғәйете күркәм, йәнле генә үтте Имәнлекүлдә. Көн боҙолоп тороуға ҡарамаҫтан, ҡорбан салыусылар өс урында ҡаҙан аҫып бишбармаҡ бешереп ауылдаштарын һыйланы. Унан тыш, байрамса кейенгән халыҡ көн барышында бер-береһен саҡырышты, ҡунаҡҡа йөрөштө, һәр кем, муллыҡ билдәһе итеп, өйө эсендә май еҫе сығарып, осраған береһен әҙерләгән табынына әйҙәләне. Һәммәһенең күңеленә ятҡан, хуш килгән күренеш шул булды – эскеселәр, баштары шаңҡып араҡы темеҫкенеүсе, намыҫтары етеп,  был көндө урамға сығып күренмәне. Тәүфиҡ, әҙәп, тәртип, әйләнә-тирәгә ихтирам алып килгән Ҡорбан байрамы ҡана ла һуң йыл барышында дауам итһә, көнитмеш бөтөнләй икенсе юҫыҡтан китер ине, билләһи!  Танһыҡ был тантаналы көнгә мәсеттең тирә-яғын кәртәләп алып, манара күтәреп өлгөрттө, буяу эштәрен тамамланы, кәрәк-яраҡ ҡаралты һатып алып урынлаштырҙы. Ҡапыл ғына сырхап ятып киткәс, ул быларҙың береһен дә күрмәне. Тик байрамдан һуң бер аҙна үткәс, кискә ҡарай, ҡояш байыр алдынан хәле яҡшырғандай тойолғас, тороп ултырҙы, икмәккә май һылап, ҡуян ҡанылай ҡаты итеп сәй яһатып эсеп тамаҡ ялғап алды, шунан бөхтә кейенеп, ҡасандыр үҙе төҙөп ҡуйған урыҫ ҡапҡаһының ауыҙына сығып баҫты. Һауа төмһәреп тора, күк йөҙөн яртылаш суйындай ҡара болоттар ҡаплаған, һалҡын ел ағас баштарын сайҡап шаулата. Көн торошоноң киреләнеүен ауырығанында тәҙрә аша күҙәтеп ятты. Бар ғаләм күҙ менән ҡаш араһында тәҙрә өлгөһөнә һыйҙы ла ҡуйҙы. Бала сағында күргәне шул тиклем дә иркен, төбәлгән тарафы икһеҙ-сикһеҙ ине. Ил ҡыҙырҙы, донъя күрҙе. Ҡартая төшкәс, ҡайҙалыр сығып әйләнеүҙән бөтөнләй төңөлөп, ауылына бикләнде, ауырып киткәс, күҙәтеүе өйөндәге быяла аша төшкән ус аяһылай яҡтылыҡҡа ҡалды. Шулайтып, әҙәм балаһы өсөн яйлап-яйлап тарая баралыр ул көнитмеш ҡалыбы, иртәме-һуңмы тәҙрәһеҙ ергә лә алып барып һалырҙар…Бер аҙ урынында тапана биргәс, ашыҡмай атлап, урам буйлап китте. Бара бирә лә юлында осраған йоҙроҡтай таштарҙы бер яҡ ситкә, баһыу ҡырына алып барып һала. Һала ла ары атлай. Һәр нәмәнең үҙ мәле… Тәҙрәнән уны ауылдаштары ҡарап оҙаталар төҫлө.Мәсет әллә ҡайҙан балҡып күренеп, үҙенә саҡырып тора. Манараны ҡайһылай ҙа бейек, елле итеп эшләгәндәр, ә ярым ай байып барған ҡояш нурҙарында саф көмөштәй балҡый. Тимер бағаналар ултыртып кәртәләп алынған ишек алдына таш плитәләрҙән һуҡмаҡ та һалғандар икән, тик теге аҡ ташты тағы ла ҡуҙғата алмағандарҙыр, ул тапҡыр ярым түңәрәккә алынған. Ултырып ял итергә ҡулай булһын өсөндөр ишек алдына ултырғыстар эшләп ҡуйғандар. Ғәҙәте буйынса ултырғысҡа түгел, аҡ ташҡа осаһын терәне. Ер ҡуйынынан килгән һалҡынлыҡ тағы ла тәненә күсте. Китсе, көндәр буйы ҡояш аҫтында ятҡан таш йылынмаһын сәле. Башын ҡалҡытып юғарыға һирпелде. Манараның оло юлға, ауыл яғына ҡараған тапҡырына, бейеккә, йәшел менән буялған дүрткел таҡта киҫәгенә аҡ хәрефтәр менән “Лира” тигән яҙыу элгәндәр. “Әҙәм хәтере ҡыҫҡарҙы шул, ата улын, әсә ҡыҙын танымаған бола заман килде…” Әсенеп шулай уйланды. Сырхап ятҡанында уның күп нәмәгә ҡарашы, мөнәсәбәте үҙгәрҙе. Үҙгәрҙе, тик һуңлап, бик һуңлап. Әгәр мөмкинлек булып яңынан йәшәй башлаһа, ул бөтөнләй икенсе тормош йүнәлешенән китер ине, әҙәмсәрәк, кешесәрәк көн итер ине һәр хәлдә. Мөмкин түгел, кешегә ғүмер тигәнең тик бер тапҡыр ғына бирелә шул.– Һаумы, Иштуған Ишмөхәмәтович?Башын ҡалҡытты. Эргәһенә элекке мәктәп директоры, партия бар саҡта бүлексә парторгы булып йөрөгән Дәүләтша килеп баҫҡан икән. Ул ҡайҙалыр барып дини, белемен камиллаштырып ҡайтты ла әле мәхәллә муллаһы вазифаһын башҡара.– Түҙерлек. – Теләкһеҙ генә һонолған ҡулды ҡыҫты.– Мәсетте асыу тантанаһына килә алманың. Ҡорбан байрамына Һиҙиәтуллин иптәш, диниә назаратынан вәкил, район башлығы килгәйнеләр. Көткәйнек. – Мулланың йөҙөндә үкенес билдәһе сағылманы.– Сырхап ятылды. Бөгөн генә аяҡҡа баҫтым әле. Исем дә ҡушып ташлағанһығыҙ икән. – Манаралағы яҙыуға ымланы.– Ауыл сходы шулай хәл итте. Ғәжәпләнмә, ағай, бөгөн аҡса бөтәһен дә эшләй. – Ә үҙең һуң, мәсеткә исем ҡушыуҙы нисегерәк ҡабул иттең?– Миңә ни… Ысынында иһә был ҡашлаҡты ауылдағы һәр кем Аҡташ түңе ти, хәҙер мәсетте лә шул исем менән  атап йөрөтә башланылар. Был ғәҙел дә дөрөҫ тә.– Мин дә һинең менән килешәм. Киләләрме һуң?– Бармаҡ менән генә һанарлыҡтар. Етмеш йылдан ашыу Аллаһыҙ йәшәгәндән һуң дингә йөҙ менән боролоу еңел бирелмәй. Иртәгә йома намаҙына кил. Бер юлы һиңә рәхмәтебеҙҙе лә әйтербеҙ.– Кәрәкмәҫ. Мине бит заманында “Динһеҙ Иштуған”, тип йөрөттөлөр. – Йөҙөн мыҫҡыллы салшайтты.– Үткәнде хәтерләмәйек инде? ағай, хәтерләй китһәң… – Мулла башлағанын әйтеп бөтөрмәй, манаралағы яҙыуға ҡараш һирпте. – Мәсеткә килгәндә, уны бит Танһыҡ төҙөп бөтөрөп ҡуйҙы. Бында выждандары таҙалар ғына йөрөргә хоҡуҡлы. Гонаһлы була тороп, үҙемде изгеләргә хисапламайым. Заманаға яраҡлаштырып, йөҙөмдө лә үҙгәртә алмайым. Нисек бар – шулаймын.Әйтелгәндәрҙе күңеленә яҡын ҡабул иткән Дәүләтша, бурҙаттай ҡыҙарынып китһә лә, үпкәһен һиҙҙермәне:– Үҙең ҡара улайһа. Инеп күргең киләме? – Кеҫәһенән асҡыс сығарып һондо. – Ҡайтайым булмаһа. Ә һин ҡабаланмай һәммәһен ҡарап сыҡ. Асҡысты тупһа аҫтындағы һауытҡа һалырһың.Дәүләтшаны күҙ яҙғансы ҡарап оҙатты ла йоҙаҡты асты.Эс яҡ еренә еткереп йыһазландырылған: иҙәндә йомшаҡ, затлы келәм, тәҙрә ҡорғандары ҡиммәтле аҡ ебәктән, бер яҡ ситтәге оргбыяланан эшләнгән журнал өҫтәленә дини китаптар күргәҙмәһе һалынған, стеналарҙа ғәрәпсә яҙыуҙар күренә, ҡаршыла – тәхеткә оҡшатып ағастан семәрләп эшләнгән, төҫһөҙ лак менән буялған мөнбәр. Мөнбәр янындағы ярым асыҡ ишек күҙенә салынды. Быныһы, моғайын да, манараға менә торған ерҙер. “Бөхтә урын, изге урын, таҙа, саф урын… Бындай матурлыҡты булдырыуҙары ай-һай… Ә мин ҡулымдан килмәҫтәйгә тотондом. Башланым, тик уны тамамлай алмаҫ инем барыбер, Хоҙай Тәғәлә быға фатихаһын бирмәҫ ине…”Манараға сығып баҫты ла тирә-яҡҡа ҡарашын атты. Теге саҡ был ерҙән төнгө уттар ғына күренә ине, хәҙер яҡты күҙҙә һәммәһе асыҡ, ус төбөндәгеләй йәйрәгән. Ауыл һуңғы йылдарҙа кибә барған күл ише һиҙелеп үҙәгенә тартылды, мәктәп булмағас, йәштәр ситкә күсеп китә башланы, һөҙөмтәлә буш торған хужалыҡтар бермә-бер ишәйҙе, элекке ферма урынында ярым емерек һарайҙар ҡалды, ырҙын табағының урынында кесерткән диңгеҙе тирбәлә. Ауылда хәҙер эш тә юҡ, аш та юҡ. Элек ул эргә-тирәләге ауылдарҙы ғына ҡыҙыра ине, хәҙерге ир-ат, һөргөнгә ҡыуылғандай, Себергә китергә мәжбүр. Ғаиләһен ташлап, яҡындарын ҡалдырып, үҙ иректәре менән. Нигеҙҙәрҙең кәмеүе Имәнлекүлде ҡороуға килтерә. Имәнлекүл кеүек ауылдар бихисап. Яҙмыштары аяныслы, ай, ҡайһылай ҙа аяныслы…  Шулай ҙа төйәген ташларға теләмәгәндәрҙең тереклек итергә тырышып ятҡан көнө. Остараҡ уларҙың өйө, аҫта Рәүефтәрҙеке. Ул йортта хәҙер бер кем дә йәшәмәгәс ишек алдын кесерткән, дегәнәк баҫҡан, урам яҡтағы кәртә бағаналары сереп аушайған. Йорттар ҙа әҙәм балаһы һымаҡ ваҡыт үтеү менән ҡартая, туҙа, хәтерҙән юйыла икән ул… Бына Танһыҡ әсә хөкөмөндәге Лираның исемен мәңгеләштереү маҡсатында мәсеткә уның исемен биреп ҡуйҙы. Манара башына исем яҙып ҡуйыу менән генә халыҡ уны ҡабул итерме икән? Икеле. Халыҡ хәтере, әле заманалар боларып, үҙгәреп киткән хәлдә лә, яҡшы менән яманды айырыр кимәлдә.Тора биргәс, ҡәтғи ҡарарға килеп, манара кәртәһе аша ҡыйыҡҡа сыҡты ла исем яҙылған фанера киҫәгенә йәбешеп, уны ҡуптарып алырға теләп тартҡылай башланы. Ныҡ ҡатылған нәмә урынынан ысҡынманы. Оҙаҡ мәшәҡәтләнде. Көсәнеп тартып тырыша торғас  бер мөйөштө ҡумшытты, шунан икенсеһен, бер аҙҙан таҡта бер ҡаҙауға ғына эләгеп ҡалды. Хәҙер уны ысҡындырып алып түбәнгә ырғытаһы ғына ҡалды. Ике ҡуллап үрелде һәм… аяғы тайып китеп башта урынында бәүелеп тора биргәс түбәнгә мәтәлде.Гөлнәзирәһе эҙләп килгәндә фанера киҫәген ҡосаҡлаған Иштуған һуҡмаҡ ҡырындағы аҡташ эргәһендә ята ине. Сикәһендәге яранан батмустай булып ҡан күләүеге йәйелгән. Иламаны ла, сарғаланманы ла ҡатын, бары ошондай фажиғәнең булырын алдан белеп, көтөп йөрөгән ҡиәфәттә иренең эргәһендә һерәйеп ҡатып ҡалды.Иштуғанды иртәгеһен зыяраттағы теге ҡарағас таяҡ ҡатылған ергә йәнәшә ҡуйҙылар. Ерләү мәшәҡәттәре үтеү менән көтмәгәндә күк йөҙө асылып китеп, ҡояш нурҙары тәүҙә алыҫтағы тау аҙраттарына ҡунды, шунан ауыл эргәһендәге Аҡташ түңенә төшөп исемһеҙ мәсетте бөтә матурлығында балҡытып ебәрҙе.Хәйҙәр ТАПАҠОВ.","29 Август , 10:57",Әҙәбиәт,Na
https://ye102.ru/articles/litra/2023-07-10/auyl-m-kt-re-ilen-r-him-itege-1205937,Ауыл мәҙәктәре иленә рәхим итегеҙ!,Na,"Халҡыбыҙ элек-электән мәрәкәләп һөйләүгә, көләмәстәр сығарыуға бик маһир булған, һәр дәүер һайын халыҡтың көнитмешен биҙәрҙәй әкәмәт оҫталары тыуып торған – Хужа Насретдин, Ерәнсә сәсән, Үлмәҫбай, Кәкре Сүкеш һ.б. Беҙ ҙә ошо матур традицияны дауам итеп, ауыҙ-тел ижады һандығын яңы әҫәрҙәр менән байытырға теләйбеҙ. Икенсе изге ниәтебеҙ – гәзит уҡыусыларға яҡшы кәйеф өләшеү. Дуҫтар, үҙегеҙҙең ауылығыҙҙа, районығыҙҙа булған мәҙәктәрҙе, лаҡаптарҙы беҙгә яҙып ебәрегеҙ. «Бәйләнештә» селтәрендәге рәсми төркөмөбөҙгә – https://vk.com/yeshlek_gazite йә – y[email protected] адресы буйынса электрон почтабыҙға ебәрә алаһығыҙ.
«Камата тигәс...»Беҙҙең ауылда Камали исемле уҡытыусы булған. Күрәһең, өлкәндәр бер аҙ тупаҫыраҡ итеп уны «Камата» ҡушаматы менән йөрөткәндәр. Бер малай мәктәпкә китеп бара икән.  Уҡытыусыһын күреп ҡалған да: «Камата олатай, киттек мәктәпкә», – ти икән. Ә тегенеһе: «Камата тигәс, олатай тиеүең ни­мәгә?» – тип асыуланған. Хәҙер беҙҙә кешегә тәүҙә насарлыҡ эшләп, аҙаҡ ғәфү үтенһәләр: «Камата тигәс, олатай тиеүең нимәгә?» – тип көләләр.«Атағыҙҙы уҡытыр инем»Һабантуй бара. Бер әбей ҡалаҡҡа йомортҡа һалып йүгереүҙә ярышмаҡсы була. Ләкин ҡалаҡты тешләй алмай, сөнки тештәре юҡ. Кешеләрҙе көттөрөп, 5 – 10 минуттай тора был. Судья ҡыҙ асыуланып та, әрләп тә ҡарай, юҡ – һаман китмәй. Булдыра алмағас, теге судья ҡыҙ запастағы ҡалағын, йомортҡаһын алып, ярышты дауам итергә була. Ә инәй ситкәрәк китеп, һаман да ҡалаҡты тешләргә маташа. Булдыра алмағас: «Тешем юҡ, тешем булһа, атағыҙҙы уҡытыр инем», – тип янай. Йәнәһе, берәүҙе лә еткермәй инде артынан. Хәҙер берәй нәмә килеп сыҡмаһа, беҙҙә  «Тешем юҡ, тешем булһа, атағыҙҙы уҡытыр инем», – тиҙәр. 
Гөлбикә ТАНҺЫҠҠУЖИНА,Ейәнсура районы,Үрге Муйнаҡ ауылы. 
Телен ҡарға суҡығанХрущев заманында кукуруз үҫтереүгә ҙур иғтибар бүленеп, хатта йәш үҫентеләрҙе ҡарға суҡымаһын өсөн баҫыуға ҡарауылсылар ҡуйғандар.Беҙҙең Зәйнулла олатай ҡарауылсы булып эшләгән сағында, ҡаланан туғандары ҡайта. Кистән ныҡ ҡунаҡ булып икенсе көндө яланда ауырып йөрөй икән. Шул заман уның янына мәрәкәсе Һаҙый олатай килеп сыҡҡан: – Ҡайҙа, Зәйнулла ағай, ауыҙыңды ас әле, һинең бәләкәй телең юҡ та баһа. Әллә ныҡ ҡоҫтоңмо? – тигән була икән.Бер ҡатлы Зәйнулла олатай баҫыуҙа бәләкәй телен эҙләргә тотонған. Ә теле табылмаған.– Ә, былай булғас, Зәйнулла ағай, һинең телеңде ҡарға суҡып киткәндер, – тип көлгән мәрәкәсе.Хәҙер бахмурҙан башы ауыртҡандарға «ҡарға телеңде суҡымаһын» тиҙәр.
Ф. Тимербаева.Күгәрсен районы, Бикбулат ауылы.«Жигули, маһ-маһ...»
Туй төрлө яҡта төрлөсә була. Унда ҡыҙыҡ хәлдәр ҙә, ҡыҙғаныстары ла етерлек. 70-се йылдар тирәһе. Йылайыр районы егете менән Баймаҡ һылыуы ҡауыша. Ике яҡтан һөйләшеп, туй көнөн билдәләйҙәр. Бергә йыйылғас, йәштәрҙе ҡотлап, туйға бүләк бирешә башлайҙар. Ауыл ерендә шул күберәк мал әйтәләр инде. Төп ҡоҙалар һыйыр малы инселәй, ә ҡалғандары – хәленән килгәнсә. Һынташ ауылынан Иҫәкәев Хәммәт ағай йәштәрҙе ҡотлағандан һуң уларға, минән “Жигули”, тип һала. Ҡоҙалар аптырап китә, был ниндәй бай ҡоҙа булды әле, тиҙәр. Бергә килгәндәре иһә әллә ни аптырамай, уның телгә бөткәнен беләләр. Туй бөткәнсе ҡоҙалар был “бай”ҙы өрмәгән ергә ултыртмай. Шулай булмай ни, ул ваҡытта еңел машина ауылда һирәк күренеш бит. Туйҙан ҡәҙер-хөрмәт менән ҡайтып, бер аҙ ваҡыт үткәс, ҡоҙалар машина алырға килә. Улар килгәс, был хәлде аңлап ала. Урамға сыға ла: “Жигули, маһ-маһ”, – тип этен саҡыра башлай. – Бына инде минең туйға әйткән бүләк!Ҡоҙаларҙың күҙҙәре шарҙай була. Шунан бирле беҙҙең яҡта туй булған һайын ошо ваҡиғаны иҫкә алалар. 
А. АЛСЫНОВ.Йылайыр районы, Һынташ ауылы.
«Минән васыят шул»
Ғүмер буйы ауылдың «йәнле анекдоты»  булған Хәмзә бабайҙың вафатына ла байтаҡ ваҡыт үткән. Урыны йәннәттә булһын инде. Ауыр һуғыш осоро. Быуындары нығынып та өлгөрмәгән Хәмзә колхоздың ығыш үгеҙен егеп, сатлама һыуыҡта яланда ҡалған бесәнде алып ҡайтырға юллана. Бер көн алда барғанда ныҡ өшөгән егет был юлы ике ҡат һырыған салбар кейеп ала. Ҡалын көрттө йырып, үгеҙ кәрәкле урынға алып барып еткерә. Хәмзә баҫылған бесәнде йоҡҡолай башлай. Ә тиҫкәре үгеҙ, шуны ғына көтөп торған тиерһең, ҡайтыу яғына ыңғайлай. «Трр ҙа трр!» – тип, үгеҙ артынан ынтыла егет, тик ҡар ҡалын, өҫтәүенә, ике ҡат һырылған салбар атларға бирмәй. Йәнтәслим ынтылып ҡарай егет – булмай. Ығыш үгеҙ еткермәй ҙә ҡуя бит! Шулай ҙа, алйый-алйый көскә үгеҙҙе ҡыуып етә ул.Ауылға ҡайтҡас:– Минән васыят шул – ике ҡат һырыған салбар кейеп бесәнгә бармағыҙ, – ти икән Хәмзә.Шунан бирле беҙҙә «минән васыят шул» тигән лаҡап йөрөй.
«Толоп колхоз эше түгел»
Төкөрөк ергә боҙ булып төшөрлөк сатлама һыуыҡ. Ауыл ир-егеттәре тракторға сана тағып, колхоз йомошо менән 25 саҡрым алыҫлыҡта ятҡан Лукьяновкаға юллана. Бөтәһенең дә өҫтөндә – тун, ҡайһыһы фуфайка өҫтөнән толоп кейеп алған икән. Рәхәтләнеп тәмәке төтәтеп китеп баралар, ти, былар. Тик Хәмзә генә иҫке фуфайкала өшөп ултыра. Уның яңыраҡ толоп алыуын белгән берәүһе һорай ҡуя: – Хәмзә, ниңә толобоңдо кеймәнең? – Һе... мин колхоз эше өсөн толоп алғандыр шул, – тип яуаплай тапҡыр егет.
Рифҡәт ИШЕМЙӘРОВ, Ейәнсура районы,Үтәғол ауылы.
«Твой...»
Урыҫ телендә самалы һөйләшкән бер апай Валентиновка ауылынан район үҙәгенәсә йөк машинаһы каби­наһында ултырып бар­ған. Үҙе менән улын да алған. Шофер, рус ке­шеһе булараҡ, һүҙ баш­ларға уйлапмылыр:–  Это твой сын? – тип һорап ҡуя.Апай кеше малай үҙенеке икәнде аңла­тырға теләп: – Твой, твой, – тип яуап бирә.Шофер юл буйына башҡаса һүҙ ҡушмаған. Бәлки, тегенең ауыҙын йомоуы хәйерлегә лә булғандыр.
Ғ. ФАЗЛЫЕВ.Архангел районы.
ҠурайсыӘнүәр ағай һәм Ғәтиәт ағай ҡа­тындары менән күрше ауылға ҡунаҡҡа барған. Өй хужалары был ағайҙар янына ҡунаҡ күрһәтергә тағы ла бер нисә парҙы саҡырған. Һыйланып, әҙерәк ашап-эсеп ал­ғас, ҡунаҡтарҙың бейеүен йә йырлауын һорағандар. Тегеләр оялың­ҡырап ҡалған. Ләкин әҙерәк ҡыҙ­маса булып алған Ғәтиәт ағай аптырамаған.– Мин ҡурайҙа ғына уйнайым шул, – тигән.Ул, күрәһең, был ялан яҡтарында ҡурайҙы таба алмаҫтар әле, тип уйлағандыр. Тик хужалар тиҙ генә ҡурай табып килтергән. Ғәтиәт ағай ҡурайҙа уйнай белмәгәс, Әнүәр ағай менән хәйлә ҡорорға булғандар: – Ҡурайҙы алып килеүҙәре булыр, һин өҫтөнә ҡоларһың, – тигән Ғәтиәт.Хужалар «оҫта»ға ҡурай алып килеп тотторған. Теге ауыҙына килтереп терәүе булған, Әнүәр ағай иҫергән кеше булып, ҡурайҙың өҫтөнә ҡолап, уны һындырған. Шунан һуң был ағайға «Ҡурайсы» тип ҡушамат таҡҡандар.
Танымаған
Был хәл бик күп йыл элек булған. Өфөнән килгән вәкил менән район советы башҡарма комитеты рәйесе Кәлимуллин ураҡ барышын ҡарап йөрөгәндә Муллаҡай ауылы янында ком­байндарҙың береһе эргәһендә туҡтайҙар. Унда Ярулла исемле ағай йөрөгән. Иҫәнлек-һаулыҡ, эштәр барышы тураһында һорашҡас, район етәксеһе: – Мине танымайһыңмы һуң? – тип һорап ҡуя.– Таныйым, Миҙзәт Кәлиевич, – тип яуап бирә комбайнсы.– Ә был иптәште таныйһыңмы? – ти район башлығы йәнәшәһендә торған олпат ҡына кешегә күрһәтеп. – Бер ҙә күргән кешем түгел, һинең шо­ферыңдыр, – тип яуап бирә Ярулла ағай. Һуңынан башҡа механизаторҙар янында  район советы рәйесе Ярулла ағайҙы битәрләп ташлай:– Анау һеҙҙең туңбашығыҙ Юғары Совет рәйесен танымай!Ысынлап та, Ярулла ағайҙың «һинең шо­ферыңдыр» тигән кешеһе БАССР Юғары Советы рәйесе Ф. Солтанов булып сыға. Аҙағы билдәле инде – Ярулла ағайға «Туңбаш» ҡушаматын сә­пәйҙәр. Бындай «юғары» исемде, әлбиттә, Юғары Совет теләһә кемгә бирмәйҙер. Асылда иһә Ярулла ағай күпкә аҡыллыраҡ булып сыҡҡан­дыр, ул заманда эйәртенешеп йөрөүселәр күп ине бит...
Ғ. ФАЗЛЫЕВ,Архангел районы.«Мин гел глаунай юлдан йөрөйөм»Әнүәр ағай һәм Ғәтиәт ағай ҡа­тындары менән күрше ауылға ҡунаҡҡа барған. Өй хужалары был ағайҙар янына ҡунаҡ күрһәтергә тағы ла бер нисә парҙы саҡырған. Һыйланып, әҙерәк ашап-эсеп ал­ғас, ҡунаҡтарҙың бейеүен йә йырлауын һорағандар. Тегеләр оялың­ҡырап ҡалған. Ләкин әҙерәк ҡыҙ­маса булып алған Ғәтиәт ағай аптырамаған.– Мин ҡурайҙа ғына уйнайым шул, – тигән.Ул, күрәһең, был ялан яҡтарында ҡурайҙы таба алмаҫтар әле, тип уйлағандыр. Тик хужалар тиҙ генә ҡурай табып килтергән. Ғәтиәт ағай ҡурайҙа уйнай белмәгәс, Әнүәр ағай менән хәйлә ҡорорға булғандар: – Ҡурайҙы алып килеүҙәре булыр, һин өҫтөнә ҡоларһың, – тигән Ғәтиәт.Хужалар «оҫта»ға ҡурай алып килеп тотторған. Теге ауыҙына килтереп терәүе булған, Әнүәр ағай иҫергән кеше булып, ҡурайҙың өҫтөнә ҡолап, уны һындырған. Шунан һуң был ағайға «Ҡурайсы» тип ҡушамат таҡҡандар.Рәхмәтулла бабайҙың ғүмер юлы машина менән айырылғыһыҙ бәйле. Яу юлдарын «полуторка»ла үткән. Ҡайт­ҡас оҙаҡ йылдар «Москвич»та йөрөнө, шунан «Жигули» һатып алды, Бөйөк Еңеү байрамы алдынан техникаһын яңыртырға теләп, район үҙәгенән ҡаҡшауы еткән, номерһыҙ «десятка» ишаратын алып ҡайтты.Ветераныбыҙ тәүәккәл холоҡло, башкиҫәр рухлы, яндырай әҙәм. Һәр тотонғанын, үҙе әйтмешләй, «саң борҡотоп, ат өркөтөп» башҡарырға ярата, туҡһанын теүәлләһә лә, һис тә бирешергә теләмәй, өҙә баҫмаһа ла, теремек кенә ҡымғырлай. Әбейе лә уның холоҡ-фиғеленә өйрәнеп бөткән һәм күнгән. Шулай булмай тағы, етмеш йылдан ашыу бергә йәшәйҙәр. Һуңғы алған машинаһы сығынлаған аттай өҙлөкһөҙ бер яҡҡа тартһа ла, уны йүнәтергә ашыҡмай Рәхмәтулла, рулен уң яҡҡа шаҡара тартып елдерә. Мөлкәтенә дәүләт номеры һуғыуҙы ла үҙенсә ыңғай хәл итте – ал яҡҡа иҫке «Москвич»ыныҡын беркетте, артҡа уртансы «Жигули»ыныҡын таҡты. «Яттыҡы түгел, әүәле үҙемдең хәләл аҡсаға алғандарҙыҡы», – тип аңлатты ул был зирәк алымын эштең айышына төшөнөп етмәгән томаналарға. Яңыраҡ:– Олатай, водитель танытмаң бармы ул? – тип һорарға йөрьәт иттем.– Ә кәк же, һәр нәмәлә теүәл тәртип кәрәк. – Ҡарт белекле төҫтә һуҡ бармағын юғары күтәрҙе. – Һуғыш йылында алған дөкәминт күптән туҙып эшлектән сыҡҡас, хәҙер ветеран танытмаһын ғына ҡулланам. Юлда туҡтата һалып бармайҙар, борсоған хәлдә лә аҙаҡтан теге һөтимәр тоҡомоноҡолар, малай аҡтыҡтары, честь биреп тороп ҡала.Күптән түгел бабайыбыҙ юлда ҡазалана биреберәк ҡуйҙы. Ауыл юлынан асфальтҡа сыҡҡан ерҙә ниндәйҙер иномаркаға барып бәрелгән. Уны «һөҙгән» «десятка» бирешмә­гән, ветераныбыҙ ҙа һин дә мин имен-аман. Юл хәрәкәте боҙолған ергә инспектор килә һалып еткән дә, бабайыбыҙға ғәйеп тағып:– Иномарка ехала по главной дороге, Вы нарушили дорожное движение, – ти икән.– Күреп торам, мосолман балаһыһың, бәс шулай икән, ниңә беҙ үҙебеҙсә, әсә телендә, аңлашмаҫҡа, аралашмаҫҡа тейеш?– Так принято…– Принято булһа, урыҫ менән – урыҫса, башҡорт менән башҡортса һөйләш. Беҙҙә ике дәүләт теле иҫәпләнә.– Виноват, дед…– Һәммәгеҙ ҙә ғәйеплеһегеҙ, минауатһығыҙ шул. Ниндәй гөрләп сәскә атҡан дәүләтте бөтөрөп, ошо хәлгә ҡалдырсәле! Баш китмәле енәйәт бит был!– Дед, давайте по существу, – ти икән иномарка хужаһы.– По существу булһа шул, атаң башын ҡарап миңә килеп бәрелдеңме? Күрмәйһеңме ни, мин килә ятам?! Һин миңә юл биреп, кеселекле баш эйеп, ихлас иҫәнләшеп ҡалырға обязан!– Яңы ғына инспектор аңлатты бит, төп юлдан мин килгәс, һеҙ туҡтап үткәрергә бурыслыһығыҙ.– Һин кем, Алланың ҡашҡа тәкәһеме? Көтөп тор, үткәрҙем ти үткәрмәй ҙә! Теләһә ниндәй әтрәғәләмдәр, бурҙар оло юлдан йөрөгән саҡта ветеран ниндәй йүнәлеште тоторға тейеш? Хаҡлыҡ һәм ғәҙеллек һуҡмағын! – тип янып киткән бабайыбыҙ. – Мин ғүмер баҡый глаунай юлды һайланым, унан һис ҡасан, ауыр шарттарҙа ла тайпылманым!– Һуң, олатай, юл ҡағиҙәһендә шулай яҙыл­ған… – тип мығырҙай икән этеп алып барыуға бирешкән өлкән лейтенант.– Fәҙеллек ҡағиҙәһен беҙ һуғыш яландарында ҡаныбыҙ менән яҙҙыҡ, бик беләһең килһә. Ул саҡта һин генә түгел, һинең атай-әсәйең дә тыумаған булғандыр әле. Хәҙер был иномаркалағы нарушителде ебәр, тот­ҡар­лама, мин уны ғәфү итәм, ә һин кисекмәҫтән район башлығына шылтыратып, техника саҡырт. Машинамды ҡараштырып, рәткә килтереп бирһендәр! Был маңҡа килеп бәрелгәйне, рулем дә бер яҡҡа тарта башланы, уны ла бер юлы көйләһендәр, сайпылған майҙы, түгелгән яғыулыҡты элекке кимәленә еткерһендәр, бына шу!Ысынлап та, бер нисә көндән ремонтланған машинаһына ҡырын ята биреберәк ҡайтып төштө Рәхмәтулла бабай. Ана, ул урам тултырып саң борҡотоп килә ята. Сәләмәт кенә була күрһен инде, һайлаған һуҡмағында ла мажараһыҙ ғына йөрөһөн.Таһир ҠОТОЕВ.
Исемен онотҡан
Бөйөк Ватан һуғышы бара. Бер апаны (беҙҙең яҡта атайҙан оло ир кешене апа, тиҙәр) район үҙәгенә хәрби комиссариатҡа саҡырғандар. Медкомиссия үтеп бөткәс, ул саҡырыу комиссияһы алдына инеп баҫҡан. Апанан фамилияһын һорайҙар икән – әйткән. Исемен һораһалар, был онотҡан да ҡуйған. Ныҡ тулҡынланғанмы, әллә русса исемен тәржемә итеп әйтә алмағанмы, сөнки исемендә өс ""ә"" хәрефе бар. Ул ваҡытта үҙебеҙҙең ауылда ғына түгел, тирә-яҡтағы ауылдарҙа ла гел башҡорттар йәшәгән. – Иди, вспомни свое имя, – тип апаны сығарып ебәргәндәр. Коридорға сығып уйланып ултырған да, күрше ауылдағы йәштәше килеп инеп: – ... , һаумы! Һине лә саҡырҙылармы? – ти икән. Апа күрешеп тә тормайынса, ҡапыл ғына тороп, шәп-шәп атлап комиссия эргәһенә кире инеп киткән. Тағы ла исемемде онотоп ҡуймайым, тигәндер.
Мөбәрәк БАТЫРШИН.Әбйәлил районы.
 
«Ташларға жалко»
Ауылыма хәл белергә ҡайттым. Еңгәй йүгереп йөрөй, мин килгәс, сәй ҡайнатты, өҫтәл әҙерләне. Әйҙүкләп табынға саҡырҙы. Ҡала кешеһенә танһыҡ, тип, өҫтәлгә көршәк менән ҡаймаҡ ултыртты. Йәнәһе, аша, һинең ризығыңа яҙғандыр. Мин сәй эсеүен эстем, ҡаймаҡҡа үрелергә баҙнат итмәнем. Сөнки өҫтәлдә ултырған көршәк ағайҙың балалары бәләкәй саҡта ишек төбөндә йөрөй ине. – Еңгәй, нишләп гаршукка ҡаймаҡ һалдығыҙ? – тип һораным еңгәйҙән аптырап.– Ташларға жалко, – тип яуаплай, иҫе лә китмәй.Хәҙер өйҙә берәй нәмәне ташларға уйлаһаҡ, еңгәйҙең һүҙҙәрен иҫкә төшөрәбеҙ.
Ғәҙилә СЫҢҒЫҘОВА.Баймаҡ ҡалаһы.
«Йоҡлайым лутсы»
Беҙҙең бер ағай атын егеп, күрше ауылға клубҡа йүнәлгән. Бер саҡ юлда серем итеп алырға булған. Аты барған да барған. Аҙаҡ ҡайҙа барырға белмәйенсә, ауылды урап ҡайтып килгән. Ағайым арбаһынан башып ҡалҡытып ҡараһа – уттар күренә икән. Был күрше ауыл клубына етеп киләм икән тип уйлап, ҡыуанып киткән. Клубҡа инһә, таныш-тонош кешеләр, ти.– Ниндәй ауыл был? – тип һорай ағайым.– Шәрип ауылы, – тигәндәр быға.Ағайым тамам аптыраған:– Әй, мин күрше ауылға килеп еттем, тип уйлағайным. Ҡуй, ҡайтып йоҡлайым лутсы...Хәҙер беҙҙә берәй нәмәнән уңайһыҙланһалар: “Ҡуй, ҡайтып йоҡлайым лутсы”, – тиҙәр.
Гүзәл ӘМИНЕВА.Салауат ҡалаһы.
Ҡортсолар
Йылым ауылында йәшәгән саҡта булды был хәл. Ҡартатайым йәйҙең иң эҫе көндәрендә урмандан солоҡ ҡорто табып ала. Таң менән ул өлә­сәйемде һәм күрше инәйҙе алып, күтәренешеп сығып китәләр. Былар шәл ябынып, бейәләй, кәзәкейҙәр, һырмалы салбар кейә. Йыуан ғына ҡарағай ағасын ҡырҡып ҡолаталар. – Бына, исмаһам, бал, – тип бейәләйҙәрен, ҡа­лаҡтарын ялай-ялай һөйләшәләр. Бер заман һажлап ҡорт туҙа башлай бит, малай. Түҙеп кенә тор.– Ҡастыҡ, ҡорт талап үлтерә бит, – тип өләсәйем иң алдан йүгерә башлай. Артынан күрше инәй төшә. Тик протез аяғын һөйрәп, ҡартатайым ғына тороп ҡала. – Эй, бахыр Дауыт, ҡорттан таланып үлә инде. Сатан нәмә ней, торҙо ла ҡалды инде. Дауыт, шәберәк атла, – тип һөйләнә-һөйләнә еңел кәүҙәле өләсәйем юрғалай бирә.Өләсәй арттан “Ух, уф, ух, уф” тигән тауыш ишетеп, тағы ла шәберәк йүгерә башлай. Ҡартатайым таяғын әллә ҡайҙа ташлап, өләсәйҙе үтеп китә лә йылғаға сума. Унан күрмәксе өләсәй менән күрше инәй ҙә һыуға сума.– Үәт, сатан күп йөрөр ҙә шәп йүгерер, тип бушҡа әйтмәгәндәр икән. Беҙҙең һыуға сумырға баш та етмәй әле, – тип аҙаҡтан өләсәй һөйләй ҙә көлә, һөйләй ҙә көлә.
Бесәндә
Өләсәйем менән ҡарта­тайым ярышып бесән сабалар. Өләсәйем киң итәк­ле күлдәк кейгән. Бакуйҙы сыҡҡандан һуң яныуыс юғала ла ҡуя икән. Туҡта әле, эҙләнеп йө­рөгән­се тип, уны итәгенә төрөп, алдына ҡыҫтырып ҡуя.Ҡартатай бакуйҙы сыҡ­ҡандан һуң яныуыс эҙләй икән.– Ҡана, баяғы нәмәне бир әле. Ҡайҙа ул? – тип тирә-яғына ҡарана.– Мә, мә, – ти ҙә өләсәй, итәгенә йәбешә.– Уны түгел, яныуыс бир  тим бит, – тип ҡыҙып китә ҡартатай. – Бынауындай эш ваҡытында әллә нәмә  уйлай бит әле, ҡартлас. Мә, яныуыс, – тип алдына ырғыта өләсәйем.
Гөлназ ЮНЫСОВА.Баймаҡ районы,Ишбирҙе ауылы.
«Ғилминиса әбей һалмаһы булма»
55-се йылдарҙа була был хәл. Ғилминиса инәй яңы өй һалдырып сыҡҡас, ҡалала йәшәгән улы пружиналы койкаһын биргән. Ә урындыҡ эшләргә хәлдәренән килмәгән. Ғилминиса инәй һалма бешереп алғас, табаҡ менән койкаға ултыртып эсмәксе була. Тәмләп ҡарағас, ҡатыҡ кәрәге иҫенә төшә лә, тороп китергә самалай. Шул ыңғайы һалма иҙәнгә түңкәрелә. Әбей ныҡ әсенеп, урамда был хәлде һөйләп, карауатты яманлап йөрөй. Бынан һуң беҙҙә, койканан торор булһалар (икешәр кеше ултырғанда): “Ғилминиса әбей һалмаһы булма”, – тиҙәр.
Хәсиә ВАРИСОВА. Әбйәлил районы,Яңы Һамар ауылы.

«Ҡурҡам бары Аннанан...»
Элегерәк башҡорттарҙың сит милләт вәкиле менән ғаилә ҡороуына сәйерһенеп ҡарайҙар ине. Шулай ҙа бер ауылдың ағайы Анна исемле урыҫ ҡыҙына өйләнеп, 50 йылдан ашыу бик матур ғүмер итте. Һауыт-һаба шылтырағаны ишетелмәне, шулай ҙа еңгә бик уҫал ғына булғандыр, моғайын. Бер мәл теге ағай район үҙәгенә барғанында, ҡатыны һатырға һөт-ҡатыҡ биреп ебәргән, ти. Баҙар шәп булған, тип һатыуҙан килгән аҡсаны хужа дуҫ-иштәре менән эсеп бөткән дә ҡуйған.Эскән саҡта күңелле булһа ла, ауылға етәрәк теге ағайҙың башындағы томан тарала төшкән. Өйөнә ҡайтырға ҡурҡып, ауыл осондағы күперҙә тора икән. Ә үҙе һамаҡлай ти:– Ҡурҡмайым мин Алланан,Ҡурҡам бары Аннанан...
Изумруд
Үткән йыл эш сәфәре менән республика райондарының береһенә тәүге тапҡыр китеп барабыҙ. Навигаторға әллә нимә булды, бара торған ауылды бөтөнләй күрһәтмәй. Етмәһә бәйләнеш тә самалы: урыны-урыны менән генә тота. Оло юлды үткәс, клуб мөдиренә шылтыратып, дөрөҫ барабыҙмы-юҡмы икәнен һорашып алам. Район үҙәген үтеп 20 саҡрымдай барғас,  машина көтөп торған юлсыны күреп ҡалдыҡ. Туҡтап, ҡайҙа барыуын һораштыҡ. Бәхет бар икән, тап беҙгә кәрәкле ауылдың кешеһе булып сыҡты. Ултыртып, танышып алдыҡ, һөйләшә-көлөшә юл үткәне һиҙелмәй ҙә ҡалды. Теге егет ауыл башындараҡ төштө лә, мәҙәниәт йортона нисек барырға икәнлеген өйрәтте.Ҡаршыбыҙға клуб мөдире йүгереп сыҡты:– Һаумыһығыҙ! Аҙашып, яңылышып йөрөмәһәләр ярар ине, тип хафаланып бөттөм. Ни телефоны тотмай...– Барыһы ла һәйбәт. Һеҙҙең ауылдан юлаусы бер егетте тап итеп, ултыртып алдыҡ. Бик асыҡ, бик һәйбәт кеше булып сыҡты. Хатта төшкө ашҡа үҙҙәренә саҡырҙы.– Ҡалай уңайлы булған! Исеме кем ул егеттең?Ҡапыл да ғына иҫемә төшмәй йонсотто. Ниндәйҙер аҫылташ икәнен беләм инде. Алмас түгел, алтын да.– Изумруд! – иҫкә төшкәнгә ҡыуанып ҡуйҙым.– Беҙҙә ундай кеше юҡсы ул... – клуб мөдире аптырап ҡуйҙы.Ярты көн үткәс, иҫемә төштө лә көлөргә тотондом.– Рубин – теге егеттең исеме! – миңә башҡалар ҙа ҡушылып көлә башланы.Ошо яҙма аша Рубин исемле егеттән ғәфү үтенгем килә: сөнки минең насар хәтер арҡаһында уға Изумруд тигән ҡушамат таҡтылар.
«Миңә ул яҡҡа түгел шул...»
Беҙҙең районда ике исемле ауылдар күп. Хәйер, беҙҙә генә түгел, күп яҡта шулайҙыр ул. Ҡайһы саҡта буталсыҡ та булып китә. Бер апайҙың ҡыҙы Бишөйлө ауылына кейәүгә сыҡҡан. Бер нисә ай йәшәгәс, әсәһе ҡунаҡҡа барырға йыйынған. Юл сатында үткенсе машинаға ҡул күтәреп тора. Туҡтаған беренә бара ла:– Һеҙ ҡайһы ауылға бараһығыҙ? – тип һорай.– Сәғиткә, апай, – тиһәләр: “Миңә ул яҡҡа түгел шул...” – тип тороп ҡала. Ярай бәхетенә Байыш ауылына барған машина тура килеп, ултырып киткән. Бишөйлөгә килеп еткәс кенә ауылдың рәсми исеме Сәғит икәнен белеп ҡала.Гөлнур Юлдашева.

«Прописка»ға ҡуйғандар
Саҡмағош районының Тамъян ауылынан Хәлиттең хәләл ефете Хәйбулла райо­нының Вәлит ауылынан ине. Ине тип ни, хәҙер ҙә бар улар, татыу ғүмер итәләр. Хәлит үҙе йор һүҙле, шаян, гармунсы. СССР заманы булған, йыл ҡоро килеү сәбәпле, Саҡмағош райо­нында, колхозда бер төркөм йәштәрҙән бригада төҙөп, Хәйбулла районының Маҡан ауылына һалам пресларға командировкаға ебәр­гәндәр.Был бригадала иң өлкәне булып Хәлит бара. Председатель көлөп:– Бар, Хәлит, ҡәйнәңде, ҡәйнештәреңде күреп ҡайт, – тип оҙатып ҡала.Быларҙы Маҡан ауылында бер өйгә урын­лаштыралар. Көндөҙ һалам прес­лайҙар ҙа, кисен йылы өйҙә кәрт һуғалар икән.Ауылдарҙа ул ваҡытта йәштәр, ситтән ят ир заттары килһә, күмәкләп барып уларҙың хәлен белеп, әҙерәк биргеләп, «пропис­ка»ға ҡуйыу йолаһын башҡарған.Бер заман Саҡмағош егеттәренә лә эштән һуң өйҙәренә Маҡан егеттәре килеп инмә­һенме! Хәлит яйын табып карауат аҫтына йәшенеп өлгөрә. Шарт та шорт лампочка ярылып китә. Шулай итеп, Саҡмағош йәш­тәрен Маҡан егеттәре «прописка»ға ҡуйып сығып китә. Кемдер ыңғыраша, һыҙлана, ҡайҙандыр лампочка табып ҡуялар.Бер ваҡыт Хәлит карауат аҫтынан килеп сыға ла өҫтөн ҡағыштырып:– Минең ҡәйнештәрҙе күрҙегеҙме, әгәр матур йөрөмәһәгеҙ, улар һеҙҙе шулай итәсәк, – тип әйтеп һалмаһынмы.Бөгөн дә Хәйбулланан ҡунаҡтар килһә, Хәлит еҙнә шул хәлде, әле генә булған һымаҡ, көлә-көлә һөйләп ала.Йәмил ИЛЕМБӘТОВ, Хәйбулла районы,Төрткән ауылы.
«Был кем күлдәге?»
Мин әле мәктәпкә уҡырға ла бармағайным. Әсәйемә эйәреп, Үрге Сәлим ауылынан (Мәҡсүттән) Тү­бәнге Сәлимгә ҡунаҡҡа барҙыҡ. Унда бары тик ҡатын-ҡыҙҙар ғына. Сәй эсеп ултырғанда әсәйемдең яңы күлдәк кейеп килгәнен шәйләнем дә: «Әсәй, был кем күлдәге?» – тип һорайым. Әсәйем: «Тик ултыр», – тип шыбырлай. Ултыра торғас, мин тағы: «Әсәй, был кем күлдәге?» – тип һорайым онотоп. Әсәйем: «Тик ултыр тинем бит!» – тип, тубыҡтан үрҙәрәк урындан бороп семтене. Күҙҙәремә йәш тулһа ла, эштең ниҙә икәнен һаман аңламайым. Һуңынан ғына уның ҡунаҡҡа кеше күлдәген кейеп барғанын белдем...
Ойошҡан һалма
Бер ғаилә ҡунаҡ саҡыра. Килен кеше аш-һыу әҙерләй. Ҡабаланып йөрөп, һалмаһы ныҡ ойоша бының. Ойошҡан һалмаларҙы сүпләп, бер сеүәтәгә айырып ала. Ә элек бөтәһе лә бер табаҡтан ашты ҡул (биш бармаҡ) менән ашаған. Бейем-әбей ҡунаҡтарына: «Ойошҡандары ла бар, ғәфү итегеҙ инде», – тигән була икән. Ҡунаҡтарҙың береһе: «Ойошҡан һалма ашаһаң, сауап була тиҙәр», – тигән. Килен быны ишетеп: «Сауап булһа ни, күп ул ойошҡан һалма», – тип, бер сеүәтә ойошҡан һалманы табаҡҡа килтереп ауҙармаһынмы...Булат ҒАФАРОВ,Йылайыр районы, Үрге Ғәле ауылы.
Сәсеү ваҡытында“Башҡорт” совхозының ялан зонаһындағы бүлексәләренең береһендә булған был хәл. Управляющий баҫыуҙа тир түккән тракторсының хәлен белә килә. Ер башында уны көтөп тора икән. Уны күреп, тракторсы туҡтап, һикереп төшөп, ҡулдарын һөртөштөрөп, управляющий менән күрешкән. Управ быға: “Шунан, ҡустым, катковать итеп йөрөйһөңмө?” – ти икән. Егет аптырап: “Юҡ, ағай, бороновать итеп йөрөйөм!” – тип яуаплаған.
Булат ҒАФАРОВ,Йылайыр районы, Үрге Ғәле ауылы.

«Йәшәрмен әле бер үҙем...»
Бер кемгә лә сер түгел: баш­ҡорттар ҡунаҡты йырлап һыйлай. Бер шулай күрше ауылдан килгән ғаилә дуҫтары менән йорт хужаһы ҡунаҡ була икән. Табын – мул, дуҫтары – ихлас. Күңеле булған ҡунаҡ ысын йөрәктән йырлап ебәргән:– Эх-х, дуҫтарым, дуҫтарым,Дуҫтарым, дуҫ-иштәрем!Һеҙ дуҫтарҙан айырылһам....Ошо урында йырҙың һүҙҙәрен онотҡан да ҡуйған. Бер аҙ ыҡ-мыҡ килеп торғандан һуң:– Йәшәрмен әле бер үҙем, – тип  тамамлап ҡуйған, ти.
«Йүнле булһағыҙ...»
Ейәнсура районында бер түгел дүрт Муйнаҡ ауылы бар – Үрге, Урта, Түбәнге һәм Малай. Бик һәйбәт, ҡунаҡсыл, уңған халыҡ йәшәй уларҙа.Шул ауылдарҙың береһенән Хәйбулла районының уҙаманы кәләш алған. Иңгә-иң терәшеп, бик матур ғына итеп 40 йылға яҡын ғүмер итәләр. Әммә йәне көйгән сағында, ағайҙың “пластинкаһы” гел бер төрлө “әйләнә” икән:– Йүнле булһағыҙ, ауылығыҙға эт исеме ҡушалармы инде? Үтте ғүмерем әрәмгә, эттән таланып...
«Минекен алып торорһоң»
Теш протезлау ҡасан баш­ланғандыр, белмәйем, әммә ауыл еренә ул үткән быуаттың 80-се йылдары аҙағында ғына киң таралды. Оло йәштәгеләр уға “хөкүмәт теше” тигән исем дә таҡты, сөнки ҡайһы бер категория пен­сио­нерҙарына ташламалар ҡаралғайны.Бер әбей икенсеһенә ҡунаҡҡа килгән. Хужабикә әхирәтен сәй табынына ҡыҫтай икән.– Ҡуй, сәйләп тормайым. Анау итеңде ашағым килер тағы. Ә мин хөкүмәт тешемде ҡуймағанмын.– Уға переживать итеп ней. Ултыр, әйҙә, минең теште алып торорһоң...
  Гөлнара САДИҠОВА.
 Ағас бирмәй торған лесник
1979 – 1984 йылдарҙа Йылайыр районында прокурор вазифаһында эшләргә насип булды. Ул ваҡытта райкомдан һәр бер ойошмаға, кеше һанына ҡарап, задание бирәләр ине. Ҡул салғыһы менән кесерткән, сәнскәкте сабып, совхоздарға сенаж тапшырыу бурысы йөкмәтелә. Йыш ҡына транспорт тура килһә, эш урынынан эш кейеме, прокурор формаһы менән өмәгә сығып китә торғайныҡ.Шундай өмәләрҙең береһендә «Юлдыбай» совхозының Ҡара һаҙ исемле яланында бесән сапҡанда беҙҙән алыҫ түгел ерҙә Ҡашҡар ауылы кешеләре лә бесән эшләй ине. Беҙ туҡтап ял иткән арала улар араһынан бер ир килеп, миңә мөрәжәғәт итте:– Ағай, һеҙҙең ярҙам кәрәк ине, яңыраҡ өйләнгәйнем. Ә йәшәргә урын юҡ, өй төҙөргә кәрәк. Диләнкә, ағас алырға ярҙам итһәгеҙсе, – тимәһенме.– Өй төҙөргә ағас кәрәк икән, урман хужалығына бараһың инде, – тип аңлатып ҡарайым, теге мине ишетергә лә теләмәй, үҙенекен ҡабатлап тик тора. Шул ваҡыт был тамашаны күҙәтеп торған ҡашҡарҙар шарҡылдап көлөшә башланы, теге ирҙе үҙҙәренең янына саҡырып алдылар. Баҡтиһәң, уны көлкөгә ҡалдырырға булғандар икән. «Ана, анау лесниктан өй төҙөргә ағас һора», – тип минең янға алдап ебәргән икән тегеләр.Ул йылдарҙа прокуратура хеҙмәт­кәрҙәренең һәм урмансыларҙың форма-кейеме бер төрлө ине. Погондар булманы. Ҡашҡарҙар йәнә теге ирҙе минең янға ебәреп, оҙаҡ көлөштө.– Ҡуй,  ул тиклем ныҡышма, юҡһа, ул лесник ағайың һиңә диләнкәне үтә күп биреп ташлар, биш йыл ҡырҡҡанда ла ҡырҡып бөтә алмаҫһың, – тип шаярта, ти, шилмалар.
Ғәйзулла ДИҢГЕҘБАЕВ, Күгәрсен районы.
«Бисәләрҙең һыу мейелегенә аптырарлыҡ»
Йәш килен мыжыҡ иргә кейәүгә сыҡҡан. Эштән ҡайтһа, шулайт та былайт, тип теңкәһен ҡоротҡан, ти, ире.Бер көндө: «Инде ни эшләргә?» – тип уйға ҡалған йәш ҡатын. Ире, атын егеп, ҡапҡанан сығып киткәс, ҡайтыуына ҡурҡытмаҡсы булған. Алам-һаламдан бисура эшләгән, уға үҙенең фуфай­каһын, салбарын кейҙергән, башына дебет шәлен ябындырып, ҡапҡа уртаһына һуҙып һалған. Ә үҙе һарай тишегенән күҙәтеп торған. Имеш, үлгән. Ир ҡапҡаны шар асып ҡайтып инһә, ундағы бисураны күреп, бик аптыраған. Атын туҡтатып, бисура эргәһенә килеп: «Ошо бисәләрҙең һыу мейелегенә аптырарлыҡ, баҡсаға ҡуйыр ҡарасҡыны юлға һалып кит­сәле», – тип һалдырған.
Һыймайым, тип  аяғына типкән
Ҡәйнәһе өйҙә юҡта йәш килен ҡайныһына сәй эсермәксе булған. Сәй ҡайнағас, тәм-томдо теҙеп, табынға саҡырған.Ҡайныһы, ҡулын йыуып, аяҡтарын өҫтәл аҫтына ҡайсылап ҡуйып, сәй эсергә тотонған.Килен дә, үҙенә сәй яһап, аяҡтарын ҡайсылап тороп ҡайныһының ҡаршыһы­на ултырмаҡсы булған. Аяғын күтәреп, икенсе аяҡҡа һалайым тиһә, өҫтәл аҫтынан ҡайныһының аяғына типкән. Уныһының аяғы иҙәнгә топ итеп төшкән.Улар, ҡурҡып, аптырап, бер-береһенә тексәйгән, ти. Ҡайны йылмайып ҡуйған, килен дә көлөмһөрәгән.
Рита КИНЙӘЛБАЕВА.Әбйәлил районы,Ҡушый ауылы.
 
«З-з-забыл!»
Был хәл Күгәрсен районында, Оло Эйек йылғаһы буйындағы бер ауылда булды. Беҙ үҫмер саҡта, 1960 – 1970 йылдарҙа, Совет Армияһында хеҙмәт итеп ҡайтыу ҙур ғорурлыҡ һанала ине. Армияға бармай тороп ҡалыу бер үҫмерҙең дә башына килмәгәндер. Унда ниндәйҙер сәбәптән бармай ҡалған егеттәргә ҡыҙҙарҙың да ҡарашы икенсе, кире була торғайны.Хәтерҙә, 1964 йылда Ғиндулла исемле ауылдашым армияла өс йыл хеҙмәт итеп ҡайтты. Етешһеҙ генә ғаиләнән булыу сәбәпле, ул башланғыс мәктәпте тамамланы ла артабан уҡыманы, ауыл фермаһында малсылыҡта эшләне, аҙаҡ Совет армияһы сафына алынды. Хеҙмәттән ҡайтҡас, уны танырлыҡ түгел ине, үҫкән, ҡыйыу егеткә әйләнгән. Тик бына башҡортса һөйләшмәй. Уға башҡортса өндәшһәң, йә рус телендә генә яуап ҡайтара, йә булмаһа, өндәшмәй ҙә ҡуя. Аптырағас, ауылдаштары уға:– Ғиндулла, һин башҡорт егете, нишләп башҡортса һөйләшмәйһең? – тиһә, ул:– З-з-забыл, – тип кенә яуап ҡайтара. Шулай ҙа ике-өс ай үтеп киткәс, Ғиндулла үҙ телендә һөйләшә башланы.
Ғәйзулла ДИҢГЕҘБАЕВ. Күгәрсен районы.
«Лушыт закрытый, не курит»
Һуғыш ваҡытында ҡышын ат менән Белорет заводына ағас ташығандар. Ул ваҡыт мал бахыр ҙа саҡ күтәртмәй йөрөгән, арыған да инде. Шунда тауға менгән ерҙә берәүҙең кир тураты өйәҙәп йығылған. Тотош ылау туҡтарға мәжбүр булған. Ни булғанын белергә тип ахылдап килеп еткән ылау башлығына:– Лушыт закрытый, не курит (атым ябыҡ, тартмай), – тип әйткән булды, ти.Иларһың да, көлөрһөң дә.
«Вас кругом диржайтмы?»
Элек бер егеттең мәрйә ҡыҙына күҙе төшкән. Килгән был осрашыуға. Үҙе ҡыйыуһыҙ. Борон егеттәр шундай ине бит, тәүфиҡлы ине. Шунан рөхсәт һорап ҡына ҡосаҡларға булып киткән. Тик һүҙен белмәй икән. Торған-торған да:– Мужнымы вас кругом диржайт? – тип әйткән булды, ти.
«Я тоже мужился»
Бер егет армиянан ҡайтыуын көтмәй кейәүгә сыҡҡан һөйгәненә хат яҙған (был 1964 йылдар тирәһендә булған хәл):«Раншы лубимый дивушка! Ты канишна жинилса, а я туже мужилса».Ул да өйләнгән, йәнәһе.
Гүзәл СИТДИҠОВА.Өфө ҡалаһы.
Бүректең руссаһын онотҡан
Беҙҙең күрше ауылдан ике ҡатын Магнит баҙарына барған. Береһе иренә бүрек һатып алам, тиһә, русса нисек әйтергә белмәй, ти. Иптәшенең дә иҫенә төшмәгән ул һүҙ.Теге апай ҙа оҙаҡ аптырап тора торғандарҙан түгел ине. Яндарынан уҙып барған урыҫтың башынан бүркен тартҡан да алған.Урыҫ аптырап ҡарағас:– Это что? – ти икән апай. Тегеһе:– Шапка, –  тигән.Апайыбыҙ көлә-көлә урыҫҡа бүреген кейҙергән дә, бүрек һатып алырға киткән.
«Солнышко!»
Элегерәк Сания ҡоҙасам ""городтағы килен""енән өйрәнеп ""огонек"" яһаған. Көҙгө эштәрҙән бер ни тиклем бушағас, бер төркөм дуҫ-иш, туғандар йыйылып, аттар егеп, тәбиғәт ҡосағына ял итергә сыҡҡандар.Ҡайтҡанда ҡыҙып алған ир-егеттәр аттарҙы йән-фарман ҡыуып, ярыш ойошторған да ебәргән. Ҡоҙасаның ашағандан ҡалған ""огонегы"" сумканан төшөп ҡалған.Теге яр һалып ҡысҡыра ти:– Туҡтағыҙ, солнышко төшөп ҡалды-ы-ы! –  тип. ""Огонек"" тигәнде онотҡан булған. Хәҙер бөтә таныш-тонош ул ашамлыҡты ""солнышко"" тибеҙ.
Сәрбиямал ИХСАНОВА.Өфө ҡалаһы.
«Моя не виноват»
Бер көн беҙҙең ауылға электриктар тикшереү менән килеп төшкән. Кемдеке дөрөҫ үткәрелмәгән, штраф яҙалар. Беҙгә килеп етеп киләләр ине, бала-саға һарайҙа йәшендек... Ике ир-ат беҙгә инеп китте лә тиҙ генә сыҡты. Барыбыҙ ҙа өйгә йүгерҙек – өләсәй Берлинды алған кеүек йылмайып баҫып тора.– Нимә һоранылар? – тип һораша башланыҡ.– Дөрөҫ үткәрелмәгән – штраф, тигәйнеләр. Мин тегеләргә ҡаты ғына итеп яуап биргәйнем, һыпыртып сығып тайҙылар, – тигән була.– Нимә тинең? – тип көләбеҙ.– Моя не миноват, мантер миноват, иди вон на мантер ругай, – тип әйттем ти.Һын ҡатҡансы көлдөк. 
Гөлнур СӘЛИХОВА. Мәләүез ҡалаһы.
Ҡуян
Элек Әбйәлил районы ауылдарының береһендә булған хәл. Иртәнге һауындан һуң нимәнәндер һүҙ сығып, ике һауынсы ирешеп китә. Мәҙинә апай үтә йыуаш, кешелекле кеше ине. Ул тын алырға ла ирек бирмәй әрләшкән Фәхерниса апайға:– Ҡуян, ә һин ҡуян, – ти ҙә шыма. Йәнәһе, Фәхерниса апайҙың туғыҙ бала табыуына ишара яһай. Уныһы туҡтарға ла уйламай, ирешә лә ирешә. Ә Мәҙинә апай:– Ҡуян, – тип әйтеүҙән үтә алмай бахырың.Һуңынан Фәхерниса апай сығып киткәс, башҡа һауынсылар Мәҙинә апайға:– Уй, Мәҙинә апай, шәп иттең, тегенең кәрәген бирҙең бит, әй, – ти көлөмһөрәп. Ә ул етди төҫ менән:– Атыу, шулай итмәй аны, ысын ҡуян булғас һуң, – тигән була, ти. 
Гөлгөнә ЯХИНА.Әбйәлил районы,Буранғол ауылы.



“Зараза, һыуыҡ”
Беҙҙең Ибрай ауылының Сәмәр исемле кешеһе бахмурҙан ауырыр булһа, гелән ҡатынын: “Әгәр ҙә баш йүнәтергә араҡы тапмаһаң, Әй йылғаһына төшәм дә батып үләм”, – тип ҡурҡыта икән.Ҡатыны иренең теләген һәр саҡ үтәр булған. Был хәл йыш ҡабатлана башлағас, ҡатын түҙмәгән, бер саҡ ҡышын иренең янауына ҡаршы килгән. Сәмәр күп уйлап тормай, Әй йылғаһындағы мәке эргәһенә киткән. Бара-бара ла артына ҡарай – ҡатыны юҡ. Мәкегә килеп етеп сисенә башлаған, ә ҡатыны һаман юҡ. Сисенеп бөтөп, өмөт менән тағы ауыл яғына баға, ҡатыны күренмәй. Аптырап бер аяҡ осон мәке һыуына тығып ҡарай ҙа: “Зараза, һыуыҡ икән дә, былай туңып үлергә лә була”, – тип тиҙ генә кейенеп, ҡайтып китә.Хәҙер беҙҙә берәйһе бахмурҙан ауырып интекһә: “Зараза, һыуыҡмы әллә?” – тип ирештерәләр.
Германияла беләләр
Элегерәк булған хәл. Еңеү байрамы алдынан уҡыусылар Бөйөк Ватан һуғышы ветераны Мөслим олатайҙы осрашыуға саҡыра.Яугир балаларға һуғыш тураһында һөйләп бөткәс, уҡыусыларҙың береһе: “Мөслим олатай, һуғышта Александр Матросов, Муса Гәрәев булған, уларҙы хатта дошмандар белгән. Батыр яугирҙар тураһында нимә әйтә алаһығыҙ?” – тип һорай.Шаян Мөслим олатай һүҙен башлай:– Бер заман атакаға күтәрелдек, фашистар ҡаса, минең алдан йыуан артлы немец йүгерә. Тегене ҡыуып еттем дә, бар көскә арт яғына типтем, фашист әйләнеп ҡараны ла: “Әй, Мөслим ағай, бигерәк ҡаты тибәһең, һуғыш буйына шул холҡоңдо ташламаның”, – тине. Так  что, балалар, мин дә төшөп ҡалғандарҙан түгел (йәнәһе, уны ла фашистар белгән).Хәҙер беҙҙең ауылда сит яҡ кешеһе үҙҙәренең күренекле шәхестәрен маҡтай башлаһа:– Беҙҙең Ибрайҙа ла Мөслим олатай бар, уны хатта Германияла беләләр, — тип әлеге хәлде һөйләп көлдөрәләр.Туңған бензин
Элегерәк Мөслим ҡарт колхоз заправкаһында эшләгән.Яңы ғына шоферлыҡҡа уҡып ҡайтҡан егет ҡышын биҙрә тотоп заправкаға килә лә машинаһына бензин ҡойоп биреүҙәрен һорай. Мөслим ҡарт:– Эх, ҡустым, ҡаты һыуыҡ булды бит, бензин туңған шул, – тип шаярта.Тегеһе биҙрәһен шалтыратып, кире ҡайтып китә. Икенсе көн егет тағы килә лә: – Мөслим олатай, ахырыһы, кисә мине алданығыҙ, быйыл ҡышын бензин туңырлыҡ һыуыҡтар булманы шикелле? – ти. Хәҙер беҙҙә яңы шоферлыҡҡа уҡып сыҡҡан егеттәрҙән: “Быйыл ҡышҡы һыуыҡтар бензин туңырлыҡ булырмы икән?” – тип шаяртып һорайҙар.
Урал ШАҺИЕВ.Ҡыйғы районы.Ибрай ауылы.
“Һыйыр һуйғандар”Бер саҡ Нәжиптәрҙең күршеһендә һауыт-һаба шалтырап, ҡаты “ел-бурандар” уйнай. Һәр нәмә менән ҡыҙыҡһыныусан, ауылдағы бөтә яңылыҡты белеп барыусы Ғарифулла ҡарт был хәлде энәһе-ебенә хәтлем белергә тырышып:– Кисә күршегеҙҙә аҡырып-баҡырышалар ине. Ни булды, улым? – ти.– Һыйыр һуйғандар, олатай, – ти Нәжип, көлә биреп.– Йә, элекке көн һыйырҙары бер аяғынан аҫҡап килә ине шул, – тип йөпләй һаңғырау Ғарифулла бабай.Берәйһе ҡатынына ҡул күтәрһә, ябай ғына беҙҙә “беҙ һыйыр һуйҙыҡ” тип аңлаталар хәҙер. 
“Теге нәмә нишләтә ул?”Ҡатыны Хәйбуллаға тын алырға ла ирек бирмәй, әрләй ҙә әрләй:– Бер ҡосаҡ утынһыҙ, бер һәнәк бесәнһеҙ ултыр әле.– Ҡалайтым һуң? Ошо арала транспорт булыр, тиҙәр, – тип ҡатынын тынысландырырға маташа ул.– Хәнифә еңгәй, ана, ирһеҙ булһа ла, утынын да, бесәнен дә алдырта.– Теге нәмә нишләтә ул? – ти Хәйбулла.– Уныһы нимә тағы?– Араҡы.– Ә араҡы эскең килеп киттеме? Эләкмәй торһон. Биш балаңды туйҙырайыммы, араҡы алайыммы?– Ана шул араҡы булһа, бөтә йомошҡа йөрөйҙәр, – тип аңлатырға тырыша ире.– Ярар, һин үлһәң, шулайтырмын, – тип ризалаша ҡатыны.Хәҙер беҙҙә эше бармағандарға: “Ниңә үлмәйһең?” тиҙәр.
Булат МӨЛӨКОВ,Әбйәлил районы.
ҠуянЭлек Әбйәлил районы ауылдарының береһендә булған хәл. Иртәнге һауындан һуң нимәнәндер һүҙ сығып, ике һауынсы ирешеп китә. Мәҙинә апай үтә йыуаш, кешелекле кеше ине. Ул тын алырға ла ирек бирмәй әрләшкән Фәхерниса апайға:– Ҡуян, ә һин, ҡуян, – ти ҙә шыма. Йәнәһе, Фәхерниса апайҙың туғыҙ бала табыуына ишара яһай. Уныһы туҡтарға ла уйламай, ирешә лә ирешә. Ә Мәҙинә апай:– Ҡуян, – тип әйтеүҙән үтә алмай бахырың.Һуңынан Фәхерниса апай сығып киткәс, башҡа һауынсылар Мәҙинә апайға:– Уй, Мәҙинә апай, шәп иттең, тегенең кәрәген бирҙең бит, әй, – ти көлөмһөрәп. Ә ул етди төҫ менән:– Атыу, шулай итмәй аны, ысын ҡуян булғас һуң, – тигән була, ти. 
Г. ЯХИНА,Әбйәлил районы,Буранғол ауылы.
Сей ҡаҙы 
Беҙҙең «Айыҡ ауыл – 2021» конкурсында ҡатнашҡанды Африкала ла белгәндәрҙер ул... Бер шулай йыйынып, Баймаҡ районының Аҡморон ауылында урынлашҡан ҡарттар йортона киттек. Ололарҙы ҡыуандырып, концерт ҡуйып ҡайтырға иҫәп.Иҫке Яңы йыл байрамын бик матур итеп үткәрҙек. Бешеренеп барҙыҡ, өҫтәл әҙерләнек, күстәнәстәр, бүләктәр тараттыҡ. Бейенек, уйнаныҡ, йырланыҡ. Ололар сабый кеүек ҡыуанып, рәхмәт әйтеп, тағы килегеҙ, тип саҡырып, күҙ йәштәре менән оҙатып тороп ҡалды.Беҙ концерт ҡуйып йөрөп асыҡтыҡ, өшөнөк, юлда туҡтап, үҙебеҙ менән алған ризыҡтан табын йәйҙек. Автобус эсе гөж килеп тора. Бер ағайыбыҙ ҡаҙы бешереп алған. Йыуан, итле генә. Уны матур итеп телә башланылар. Ауыҙҙан һыу ағыҙып, беҙ инде икмәк тотоп алып, ҡаҙы ашарға әҙерләнеп ултырабыҙ.Ҡаҙыны өләшеп сыҡтылар, беҙ «мәскәйебеҙ ҡойолоп» ах та ох киләбеҙ. Йәнәһе, ҡалай шәп ҡаҙы! Асыҡтырған, килеп-килеп икмәккә ҡушып тороп оҙатылды баяғыны.Бөтәһе лә ҡаҙы ашау менән мәшғүл. Мин аңлап етеңкерәмәнем. Эй сәйнәйем, эй сәйнәйем, ҡаҙынан алда икмәк әллә ҡасан ебеп төшөп китте, был бирешерлек түгел.Ауыҙҙан кире сығарып ултырып булмай, алан-йолан ҡарандым да, ултырғыс араһына туңҡая биреп, баяғыны ҡалайтҡанда ла йоторға булдым, арыуыраҡ тын алғайным ҡоғорлай буйлап «ғоңҡ» итеп төшөп китте. Эстән генә «һе-е-е» тинем дә, башҡаларҙы күҙәтәм.Артта ултырған еңгәм дә өндәшмәй-нитмәй генә «еппәргән» шикелле, күҙе түп-түңәрәк булып аптырап ултыра.Уртала баҫып торған апай ҡашын төйөп алып, ситырайып китеп ҡаҙыны тартҡылай. Тартҡылай торғас, аптырап, пассажирҙарға әйләнеп ҡараны ла:– Был ҡаҙы сей түгелме ул? – тип һораны.Мин ҡаҙыны әллә ҡасан уҡ тәғәйен еренә оҙатһам да:–  Әллә мин ашаманым әле, – тинем. Ауыҙы иҫ белмәй икән, мәскәй, тип уйлап ҡуймаһындар тип уңайһыҙландым инде. Башҡалар ҙа:– Эйе шул, сей түгелме ул, бешмәгән дә инде, – тип сыуылдаша башланы.Ҡаҙының хужаһы аптырап китте:– Бешерҙемсе....– Юҡсы, бешмәгән!– Бешмәгән шул...Өндәшмәй генә сей ҡаҙыны йолҡҡолап маташҡан һәр кем терелеп киткәндәй булды:– Ыы, бешмәгән...Баҡтиһәң, ағайыбыҙ ҡаҙыны бешереүен бешергән ул, туңдырам тип морозильникка тыҡҡан да ҡабаланып йыйынып йөрөп, янында ятҡан бешмәгән ҡаҙыны һалып алған.Беҙ концерт ҡуйғансы ҡаҙы имшегән, шуға матур итеп теленгән. Хәлдең айышына төшөнгәс, илағансы көлдөк.
Зөлфирә ТАҺИРОВА,Йылайыр районы,Сәләх ауылы.
«Әтәсе больницала»
Тәлғәт ағай иртәнсәк фермаға килһә, бер малсыһы эшкә сыҡмаған икән. Был зыҡ ҡубып туҙынып, асыуланып йөрөй.– Ҡайҙа булды был Әғзәм? Хәҙер үк миңә уны табып килтер! – тип икенсе малсыға бойора. Ә тегеһе:– Әтәсен больницаға алып китте, – ти икән.– Ул ниндәй больница? Ул ниндәй әтәс? Уттай эш ваҡытында әтәс йөрөтөр саҡмы ни, һуйып ашап ҡына ҡуймай! – тип туҙына хужа.Был мал ҡараусыһы татар кешеһе, имеш, ул аптырап ҡала – нисек аңлатырға? – Ул атасы, әтейсен алып китте бит больницаға, – ти аҡланып.– Күптән шулай тиҙәр уны. Башты ҡатырып, әтәсе, тип тораһың, – тип шелтәләп ризалашҡан хужа. Берәйһе бахмурҙан йә башҡа сәбәп менән эшкә сыҡмай ҡалһа, хәҙер былай тиҙәр: «Әтәсең ауырымағандыр, ич».
Неүәйрә СМАКОВА,Ишембай районы.
“Мин генә һаңғыраумы тиһәм”
Элегерәк бесән мәлендә булды был хәл. Кисен көтөүҙән алда өлкәндәрҙе өйгә ҡайтарып ебәрҙек тә, беҙ, йәштәр, бер аҙ эшләйек тип, урманда тороп ҡалдыҡ. Эңер төшә башлағас, йәйәүләп ҡайтырға сыҡтыҡ. Бер аҙ барғас, ауылдаш бабай аты менән ҡыуып етеп, арбаһына ултыртып алды. Ат тигеҙ юрта, арба тәгәрмәстәренең тауышына һөйләшкән тауышыбыҙ асыҡ ишетелеп етмәй. Бер аҙҙан олатай, миңә боролоп, «...р (тәүге һүҙе аңлашылманы) ни хәлдә?» – тип һораны. Атайымды һораша икән тип, бик яҡшы, бая үҙҙәрен машинаға ултыртып, ауылға ҡайтарып ебәрҙек, тип яуапланым. Бабай ниңәлер аптырап ҡалды, ләкин бер нәмә лә өндәшмәне. Артабан беҙҙең арала шундай диалог китте:– Урманға үҙегеҙ менән бергә алып йөрөйһөгөҙмө ни үҙҙәрен?– А кәк же, унһыҙ бесән эше бармай, ҡалмай ҙа ул өйҙә.– Бына һиңә! Шуны ҡарап, бер юлы бесән эшләп тә өлгөрәһегеҙме ни?– Ә ниңә ҡарарға, ти. Салғыһын да, тырмаһын да тотоп, беҙҙән алда бесән эшенә үҙе үк етешә. Олоғайған тиерлеге юҡ әле уның. Етмәһә, һаман руль тотоп маташа.– ...Ауылға еткәс, бабай атын туҡтатып, беҙҙе төшөрҙө. Унан йәнә миңә боролоп:– Мин генә һаңғыраумы тиһәм, һин минән дә яман һаңғырауыраҡ икәнһең, улым! – тимәһенме.– ???– Мин бит һинән Мөхтәр түгел, ә «Ҡорттар ни хәлдә?» тип һорашҡайным.Бына шунда ғына аңлап ҡалдым олатайҙың ниңә юл буйы минең яуаптарға ғәжәпләнеп килгәнен. Ул үҙе, ғүмере буйы оҫта умартасы булып, бал ҡорто тотто. Бер саҡ беҙгә ҡорт күсе бүләк иткәйне. Шуларҙың хәлен һорашыуы булған икән, баҡтиһәң. Олатай күптән мәрхүм, әммә уның менән булған ошо әңгәмә ғүмерлеккә хәтеремә уйылып ҡалды. 
И. САФИУЛЛИН.Баймаҡ районы.
«Ултыра алмай!»
Тәлғәт ағай һуғыштан ҡайтҡас, бөтә ғүмерен колхозда зоотехник булып эшләп үткәрә. Һәр көн иртәнән кискә ҡәҙәр колхоз малы янында, фермала була. Бына бөгөн дә иртүк эшкә сығып киткән кеше арып-талып һуңлап ҡына иртәнге ашҡа ҡайтып керә. Ә ҡатыны мал-тыуарын ҡарап, ҡош-ҡортон ашатып, быҙауына һөт эсереп, иртәнге ашты әҙерләп, уны көтөп тора. Әле генә күп итеп һөт эскән быҙау ах-ух килеп аласыҡ янында ята икән. Арып ҡайтҡан Тәлғәт ағай:
– Был нишләп бында ята? – ти асыуланып (йәнәһе, ниңә яланға ҡыуылмаған?). Ҡатыны тыныс ҡына:
– Тәлғәт, беләһең бит, быҙау ултыра алмай, шуға ул ятып тора, ултыра алһа, ултырып торор ине, – ти икән.
Хәҙер оҡшамаған бер-бер хәл булһа, лутсы быҙауы ултырһа икән, тиҙәр.
 
Көн яҡтыһы
Тәлғәт ағай һәр эште еренә еткереп, бирелеп эшләй. Ҡыҫҡаһы, бик эш һөйөүсән кеше ул. Эшкә иртә китә, һуң ҡайта. Бер көн уларҙы күрше ауылға ҡунаҡҡа саҡыралар.
Көткән ваҡыт етте, ҡунаҡтар йыйылып бөттө, тик Тәлғәт ағай һаман килеп етә алмай. Хужалар көтөп-көтөп арығас, табынды асып ебәрә. Байтаҡ ваҡыт үтә, көн төнгә ауа, ҡунаҡтар ҡыҙмаса булып алғас, былар килеп етә. Хужа уларҙы һуҡранып ҡаршы ала:
– Был ни хикмәт, Тәлғәт, беҙ көтөп арыныҡ, көндөҙ киләһе урынға, һеҙ төндә киләһегеҙ, хужаны хөрмәт итергә, ҡунаҡҡа ваҡытында йөрөргә кәрәк.
Тәлғәт ағай ҙа юғалып ҡалмай:
– Беҙ көн яҡтыһын юлға әрәм итмәйбеҙ, ә ҡунаҡҡа һәр саҡ төндә йөрөргә кәрәк,  иртәнсәк – эшкә. Беҙ бына ҡараңғы төшкәс килдек, хәҙер төнө буйы гөрләшеп ҡунаҡ булырға ла мөмкин, – тип яуаплай.
Ҡунаҡтар шау-гөр килешеп, табынды дауам итә. Ошонан һуң ауылда «Көн яҡтыһын юлға әрәм итмәйбеҙ» тигән мәҙәк тороп ҡалды.
Неүәйрә СМАКОВА.
Ишембай районы.
«Минекенең ҡулы берәү генә бит!»
Уҙған быуаттың илленсе йылдарында беҙҙең яҡта булған хәл. Бер ҡатын бөтә өй-ҡура эштәрен бөтөрөп, арманһыҙ булып, ҡараңғы төшкәс кенә өйөнә инә, ут яҡтыртмай ғына (ул ваҡытта ауылдарҙа электр уты юҡ, шәмгә кәрәсин дә самалы ғына) йоҡларға ята. Ятһа, ире лә йоҡлап ята. – Атаҡ, был колхоз келәтенә ҡарауылға бармаған инде, – тип уйлап, ҡатын әүен баҙарына китә.Бер мәл иренең дәрте ҡуҙғалғанына уянып китә. Ярай, бурыстарын атҡара былар, эш бөткәс, ир тороп, тышҡа сыға... Тәмәке тарталыр, тип уйлай ҡатын. Шул саҡ йәшен һуҡҡан кеүек башына бер уй килә: «Минең Ғәбиҙулланың ҡулы берәү генә бит, һуғыштан өҙҙөрөп ҡайтты, ә әле мине ике ҡуллап иркәләне лә инде?»Йүгереп тышҡа сыҡһа, унда берәү ҙә юҡ, елдәр иҫкән. Иртәнсәк ҡарауыл­дан ҡайтҡан иренә үҙенең шиктәрен һөйләп тормай бисара ҡатын.
Химик атака
Элек бер осор колорадо ҡуңыҙына дарыу таба алмайынса яфа сигә инек. Дарыуын тапһаң, һиптерергә бер нәмә юҡ, һепертке бәйләп, биҙрәгә манып һибеп йөрөй торғайныҡ. Хәҙер нин­дәйе генә юҡ, һиптер ҙә һиптер.Бер ағай бына шул юҡлыҡ заманында дарыуын да, һиптергесен дә табып алып ҡайтҡан. Кинәнеп баҡсаһын эш­кәртеп сыҡҡан был. Бәй, баҡса эшкәртелеп бөткән, ә дарыуҙың яртыһы тороп ҡалған... – Артып ҡалһа, киләһе йылға тиклем боҙола, – тинеләр һатҡан ерҙә... Туҡта, ҡатын, тауыҡтар бетләгән, ти ине, был дарыу уларға ла баралыр ул, барыбер шул бөжәк инде, тип уйлаған хужа. Тауыҡ кетәгенә инеп, химик эшкәртеү үткәрергә тотона был. Ояла баҫып ултырған ҡаҙға ла эләгә химик атака. – Бына хәҙер яҡын килеп ҡараһын беттәр минең ҡош-ҡортҡа! Дарыу ҙа исраф булманы, аҡса емеше бит, файҙаға китте! Хужа шулай тигән дә, эшен бөтөрөп, өйгә инеп киткән.Иртәгәһен сығып, баҡсаһын ҡараған – тәртип, ҡуңыҙҙар тәгәрәшеп ята, ти. Тауыҡ кетәгенә инһә – тауыҡтар ҙа теҙелешеп үлеп ята икән... Ҡаҙ ғына нисек ултырған шулай ултыра. хет, быныһы ҡалған, тип төртөп ҡараһа, уныһы ла нисек ултырған, шул килеш ҡатҡан.
«Башҡорт булһағыҙ,теймәйбеҙ»
Бөрйән районынан колхоз ағас ташый ине. Беҙҙең Аллағыуат егеттәре лә йөк машинаһына тейәлеп бара. Бер ауыл янында быларҙы ҡыҙмаса булып алған егеттәр туҡтата. Машина ишеген асып:– Башҡорт булһағыҙ, теймәйбеҙ, русса бер генә һүҙ булһа әйтһәгеҙ, иҙмәгеҙҙе иҙәбеҙ, – тип ҡысҡырған тегеләр. Беҙҙекеләр шатланып та өлгөрмәне, ти, беҙҙең старший, Ҡараяр ауылынан әҙерәк башҡортса аңлаған рус егете (аңламаһа, яҡшыраҡ булыр ине лә бит...):– Зачем? – тине, ти...
«Трактор терапияһы – 2»
Ҡаланан ял көндәрендә ҡайныма ярҙам итергә ҡайтып төштөм. Ул да көтөп торған, кейәү килһә, урманға барырбыҙ, тип...Автобуста тешем һыҙлап китте бит, хет, башыңды ярғансы бәрһәң дә ундай һыҙлау булмаҫ. Саҡ-саҡ килеп еттем. Ҡайным – донъяның төрлө сағын күргән ҡарт, сырайымды күреү менән, эш нимәлә икәнен аңланы, шул минутта 100 грамм тотторҙо, рәхмәт төшкөрө. Түлке минең теш был дауалау ысулын ҡабул итмәне, тағы ла нығыраҡ ҡотороп китте... Ике усым менән яңаҡты ҡосаҡлап диванда ятам. Аңлайым, ҡайныма минең ҡайтҡан һәр минутым ҡәҙерле, нишләйем һуң? Ултырҙы-ултырҙы ла ҡарт, ниҙер иҫенә төшөп, ҡапыл сығып китте. Биш минуттан килеп инде был.– Хәҙер, кейәү, йүнәтәбеҙ һинең тешеңде! Ҡараһам, тракторҙың генераторын тотоп ингән был. Был колхозсыларҙың теш һыҙлауын баҫыусы ҡорамал икәнен ишетә белә инем, үҙем ҡулланырмын тип һис тә уйламағайным. Ҡап-ҡара, майға батҡан «теш дауалау» ҡорамалы минең ҡулға тапшырылды, инструктаж үткәрелде...Бөтә көскә бороп ебәрҙем бит теге әкәмәтте! Мейегә меңәрләгән уҡ  атылды, күҙҙәрҙән йәш атылып сыҡты, аҙаҡтан төтөн еҫе лә һиҙелгән кеүек булды хатта. Ошо мәлдә күҙ алдында ҡайнымдың сырайы хасил булды. Үҙем дә һиҙмәҫтән магнетоны шул яҡҡа осорғанмын... Бер нисә минут иҫһеҙ ятҡандан һуң, яйлап организм терелә башланы. Теш һыҙламай! Икенсе уй – ҡайным ҡайҙа?Башты күтәреп ҡараһам, алғы яҡтан башын ғына тығып, йылмайып тора.– Кейәү, ул хикмәтте бит яйлап ҡына әйләндерергә ине, – ти ҡарт. Магнето стенала арыу ғына эҙ яһаған, ярай  ҡайным сос, ялтанып өлгөргән. Ә тештәр ошо хәлдән һуң бик оҙаҡ һыҙламаны, әллә нервылары үлеп бөттө, әллә, шок терапияһы ҡабат­ланып ҡуймаһын, тип ҡурҡтылар, шуртым белһен...
Иншар АСҠАРОВ.Стәрлебаш районы, Үрге Аллағыуат ауылы.
 
Трактор терапияһыЯҙлы-көҙлө Әхтәрей ағайҙың янбашына һыҙлауыҡ сығып йонсотто. Уң яғында бөтһә – һул яҡ янбашына, һул яғында бөтһә, уң яғына сыға.Ниндәй генә табипҡа йөрө­мәне, кемдән генә өшкөртмәне, солидол һылап, дегәнәк япрағы ла һалды, икмәк башы эсеп тә ҡараны, үкенескә күрә, бере­һенең дә ярҙамы теймәне.Йылы май айы, колхоз баҫыуы ситендә ир-егеттәр төшкө аштан һуң көлөшә-көлөшә гәпләшеп ултыра. Тик Әхтәрей ағай ғына ситтә, фуфайкаһын түшәп, һыҙланып ята.Барыһы ла уның сиренең тарихын белеп бөткән инде. Тик сиҙәмсе Хәнифтең генә ишеткәне юҡ.– Һе, Әхтәрей ағай, таптың, һыҙлауыҡ та булдымы борсолор нәмә, – тип һүҙ башланы  ул. – Һыҙлауыҡтың үҙәген алып ташлар кәрәк бүтән сыҡмаһын өсөн. Белдеңме?– Ә нисек?– Әйҙә, былай итәбеҙ, һиңә «трактор те­рапияһы» ҡулла­набыҙ, – ти ул эре генә.– Ә нисек ул – «трактор терапияһы»? – Мин ДТ – 75 тракторымды ҡабыҙам, һауа һурыу сеткаһын алам да, һин ыштаныңды сисеп, тракторҙың капотына менеп, һыҙлауығыңды һауа һурған торбаға терәһәң булған, үҙәген трактор һурып ала. Һиҙмәй ҙә ҡалаһың, Әхтәрей ағай, – тип аңлата Хәниф.Ағай аптырап ҡала. Әммә, һыҙлауығы үҙәгенә үткән­лектәнме, әллә Хәнифкә ышаныпмы, бүтән ир-егеттәрҙең хуплауынанмы инде, риза­лашырға ҡарар итә.Хәниф тракторын ҡабыҙып ебәрә лә, һауа һурыу торба­һының сеткаһын алып, Әхтә­рейгә менергә ҡуша.Ағай алан-йолан ҡаранып, капот өҫтөнә менеп ултыра ла, ыштанын һалдырып, яйлап ҡына янбашын торбаға яҡы­найта.Шул саҡ күҙ асып йомған арала трактор шап иттереп Әхтәрейҙең янбашынан эләк­тереп алды ла, ҡара төтөн сығарып, шарт-шорт итте лә һүнеп тә ҡалды. Әхтәрей капоттан һушһыҙ килеп төштө.Яңы ғына көлөшөп, гәп һатып торған ирҙәр араһында тынлыҡ урынлашты. Барыһы ла йүгереп килеп, Әхтәрейҙе уятырға тип, сат йәбеште. Әхтәрей ағайҙың янбашын дауаханала тектеләр. Ватылған трактор двигателе иртәгәһенә йүнәтелде. Сиҙәмсе Хәниф колхоз рәйесенең шелтәһе менән ҡотолдо.Ә инде ир-егеттәр был «трактор тера­пияһы»н яҙғы сәсеү осоронда йыл һайын көлөп иҫкә ала. Әйткәндән бул­маһын инде, тфү-тфү, бынан һуң Әхтәрей ағай, һыҙлауыҡ­тың нимә икәнен оноттом, тип әле лә ҡыуанып һөйләп ала.
Йәмил Илембәтов.
Хәйбулла районы, Төрткән ауылы.
Спирт урлаған
Элек, совет осоронда, завод, фабрика, колхоз-совхоз бул­һынмы, кем ҡайҙа эшләй, шул ерҙән нимә булһа ла урлап алып ҡайтырға тырышыр ине. Хөкүмәт эш хаҡын етерлек түләмәгәс, халыҡ шул хәтлем урлашырға өйрәнде.Мәрзиә исемле апай Ташкентта «Миконд» тигән хрусталь заводында эшләй ине. Улар хрусталь әҙер булыр алдынан спирт менән йыуалар икән. Был апай ҙа, спирттың яртыһына һыу ҡушып, яртыһын өйөнә алып ҡайтыр булған.Ҡапҡала һаҡта торған ағайҙарға тотолмаҫ өсөн спиртты кейеп эшләгән резина бирсәткәләренә тултырып, аяҡ араһына бәйләп алып сығалар икән.Бер ваҡыт Мәрзиә апай бирсәткәһенең аяҡ араһында икәнен онотоп, троллейбуста ултырғысҡа ултыра. Ултырыуы була, аяҡ төбөнә бәйләгән бирсәткә шартлай ҙа ҡуя... Троллейбус эсе спирт еҫе менән тула. Ултырып барыусылар бер-береһенә ҡарашып, кемдән шулай еҫ килгәнен аңламайынса танауҙарын ба­ҫа икән. Мәрзиә апай, осаһы үлтереп әсетһә лә, һи­ҙеп ҡуймаһындар тип, ҡайтып еткәнсе түҙә. Меҫкенкәй, осаһы ғына түгел, аяҡ араһын яндырып, ай буйы эшкә бара алмай, өйҙә ятты.
«Ул минеңүҙемдеке түгел»
Был хәл Мәләүез ҡалаһында булған. 1975 йыл ҡоро килде. Малды, бесән етмә­гәнлектән, бик күп һуялар ине. Мә­ләүез ит комбинатының үҙ эшселәре етмәгәнлектән, баш­ҡа ойошманан да эшселәрҙе унда командировкаға ебәр­гәндәр. Шәкәр заводынан команди­ровкаға килгән Сергей исемле бабай һыйырҙарҙың еленен ҡырҡып бәреп торған. Комбинаттан сыҡҡанда ур­ланған еленде, салбар төбөнә һалып, ҡапҡанан алып сыға икән.Бер ваҡыт оло ғына еленде салбарына тыҡҡан да, Сергей бабай автобусҡа инеп баҫҡан. Элек ирҙәр кейеп йөрөгән салбар башлыса төймәле була торғайны. Һыйырҙың бер имсәге бабайҙың салбар тишегенән сыҡҡанын билет һатыусы ҡатын күреп ҡалған да, эргәһенә килеп, ипле генә: «Убери!» – ти икән. Бабай уны кире тығып маташҡанда елен­дең икенсе имсәге лә килеп сыҡҡан. Был кеҫәһенән бәке алып, им­сәктәрҙе ҡырҡып алған да, кеҫәһенә һалып ҡуйған. Унан кондукторға ҡарап: – Ҡурҡма, ул минең үҙемдеке түгел! – тигәс, ҡатын ҡур­ҡышынан аңын юғалтып йығылған. 
Рәхимә ВӘлиуллина. Күгәрсен районы.
Һөтлө бал
«Ҡоро закон» заманы. Бер егет ауылдан ятаҡҡа бер биҙрә һөт алып килгән.– Ни эшләтәһең шул хәтлем һөттө? Иртәгә әсей бит ул, – тим мин.– Ә, дуҫ, яңы рецепт өйрәттеләр. әсетке, шәкәр һалаһың да бер аҙнаға ябып ултыртаһың. Һөтө бал була, ҡаймағы сыр булып төшә, әҙер закуска! – ти был. Бер аҙна был хикмәтте әпшен-өпшөн итте. Ярай әле студсовет рейд яһағанда аңғарманы. Шәмбелә дискотека алдынан сығарҙы карауат аҫтынан теге ғәләмәтте... Сыры булманы, шулай ҙа баш ауыртырлыҡ булып әсегәйне...
Иншар АСҠАРОВ.Стәрлебаш районы, Үрге Аллағыуат ауылы.


«Бер ни һиҙмәй үҙҙәре»Беҙ бала саҡта сварщик тигәндәре булманы. Исхаҡ ауылынан бер бабай килеп, самауыр ямай, беләҙектәрҙе йәбештерә ине. Бер өләсәй көмөш һыныҡтарынан ейәнсәренә беләҙек эшләтергә була. Бабайҙың мутлыҡтарын белгән әбей:– Минең күҙ алдымда эшлә, – тигән. Бабай риза булған. Иретеп тора, үҙе һамаҡлап тора икән. – Ҡарап тора күҙҙәре лә, бер ни һиҙмәй үҙҙәре. Баҡтиһәң, теге бабай беләҙеккә үҙенең тимерҙәрен ҡушып йәбештергән. Был юлы ла уның мутлығын аңғармағандар.
Тәнбикә Йәһүҙина,Әбйәлил районы.
«Яртыһы – минеке»Ауылда бер «ҡаты ғына башлы» (һаран) ағай йәшәй, ҡатыны ла шундай уҡ. Бер ваҡыт ағай ауырып киткән, ауыл ерендә тауыҡ сүпләһә лә эш бөтмәй бит инде, эше эшләнмәйенсә тороп ҡалған. Ҡатын өтә генә, ире эшләй алмай.Уйлаған уйлаған да, кеше яллап эшләтергә булған был. Саҡырған эшсеһен, хаҡын һөйләшеп, ҡул бирешкәндәр. Эшен эшләп бөткәс, ағай эшсеһенә аҡса һуҙған, ҡараһа, аҡсаның ҡап яртыһы юҡ, ти. – Эшләгән сағыңда мин һиңә булыштыммы? Булыштым! Тимәк, ярты эштең хаҡы минеке! – тигән хужа.
Миләүшә Ғарипова,Мәсетле районы.

«Индийский фильм»78-се йыл. Класташ егеттең әсәһе (мәрхүмә инде) киномеханик булып эшләне. Бер шәмбелә әсәһен ҡунаҡҡа саҡырғандар. Шуға ул беҙгә эшләп торорға ҡушып китте. Аҡсаһын үҙегеҙгә алырһығыҙ, тине. Беҙ дәртләнеп ризалаштыҡ та, тик Ленин тураһындағы бик күңелһеҙ 2-сериялы фильмды килтергәйнеләр.Оҙаҡ уйлап торманыҡ, «Индийский фильм: ОКЕАН. 2 серия» тип яҙҙыҡ та, клуб алдына афиша элеп ҡуйҙыҡ. Кис бөтөн ауыл клубҡа йыйылған, урын етмәгәс, хатта ҡайһы берҙәре ҡайтып ултырғыс, бүкән тотоп та килгән.Беҙ билет һатып, залды тыштан ҙур йоҙаҡ менән бикләп, киноны ҡабыҙҙыҡ. Китте бит ғауға. Кемдер кинобудкаға туҡылдатып әрләй, кемдер туҡмарға вәғәҙәләй. Ысынлап та, һуңынан өлкәнерәк егеттәр беҙҙең саңды ҡаҡты, шулай ҙа, иң ҡыуаныслыһы, аҡса бик шәп төшкәйне.
Майшәм ашағанЭлегерәк Иҫке Сибайҙа ятып дауалана торғайнылар. Шунда булған хәл. Бер бабайға шәфҡәт туташы «майшәм» дарыуы бирә икән. Аҙна тирәһе үткәс, бабай унан һорай ҡуйған:– Ҡыҙым, был биргән дарыуыңды ашайым-ашайым, бер ҙә файҙаһын күрмәйем, – ти икән.
Әхәт ӘМИНЕВ,Баймаҡ районы, Йәнйегет ауылы
«Бағаналар аптыраттылар»Элегерәк булған хәл. Арыу ғына «тейәгән» ағай төндә «Беларусь» тракторы менән ауылына ҡайтып барған. Оло юлдан килә торғас геүләтеп аҫҡы юлға төшөп киткән. Аҙаҡ һөйләй, ти: – Эшкинмәгән бағаналарын юл буйына теҙеп ултыртҡандар ҙа, ҡаршыға килә лә сығалар, килә лә сығалар, ауылға еткәнсе аптыраттылар, әй Беҙҙең яҡта ошо һүҙ лаҡап булып йөрөй хәҙер.
З. БУЛАТОВА,Хәйбулла районы. 
Аңлатты...Туҡһанынсы йылдарҙа беҙҙең ауылда бер егет радиотелефон менән урамда һөйләшеп, кеше аптыратып йөрөнө. Өлкәнерәктәр уның нимә икәнен дә белмәй әле.Бер көндө беҙҙең ҡыҙҙар радиотелефоны булған «текә» егет тураһында хәбәр һата. Мин ҡыҙҙарымдан: «Радиотелефон нимә була ул?» – тип һораным. Эргәмдә ултырған ҡустым: – Апай, уҡытыусы башың менән шуны ла белмәйһеңме? Өҫтәлдә радио, ә радио өҫтөндә телефон! – тимәһенме. Ҡыҙҙар йығылып ятып көлдө. Һуңынан нимә икәнен белеп алдыҡ. Иҫкә төшһә, һаман да көлөшөп алабыҙ.
Римма Ибраһимова, Хәйбулла районы.

Алданыу
Кискә Шәрип колхоз кө­төүенә ҡушылған һарығын алырға барҙы. Ҡайтып кил­гәндә үҙ йорто эргәһендә тәмәке көйрәткән Нурулланы осратып, уны көлкөгә ҡал­дырырға булды:
– Ҡорҙаш, эш хаҡы иҫәбенән һарыҡ бирҙеләр, әгәр теләһәң, һин дә барып ал!
Икенсе көндө эштән ҡайтып килгән Шәрипкә тағы Нурулла осраны.
– Ҡайҙан киләһең, ҡорҙаш?
– Идараға барғайным һин әйткән йомош менән. Бухгалтерияла һинең һарығың күп­мегә төштө икән тип ҡыҙыҡ­һындым. Баҡһаң, унда һинең һарыҡ алғаныңды белмәйҙәр икән.
Шәрип саҡ көлөп ебәрмәне. Тик Нурулла уға иғтибар ҙа итмәй, хәбәрен дауам итте:
– Бухгалтер ҡыҙ, моғайын, ул рәйестән йә ферма мөдиренән рөхсәт алғандыр, тине лә һинең һарыҡ алғаныңды журналына теркәп ҡуйҙы.
Был һүҙҙәрҙе ишеткәс, Шәрип шаҡ ҡатты. Йә, Хоҙай, кемделер алдайым тип, үҙем тишек кәмәлә ҡалдым бит, тип бышылданы ла идараға юрғаланы.
 
«Күҙеңдә фонаригың бар бит»
80-се йылдарҙа булған хәл. Зәбих колхоздың ырҙын табағында ҡарауылсы булып тора. игенде кешегә биреү түгел, үҙенә бер күнәк тә алып ҡайтмай. Коммунист, тиер инең, гел дөрөҫөн һөйләп йөрөгәнгә алманылар.
Үҙе һәйбәт кеше, алдаша һәм урлаша ғына белмәй. Бер көндө Зәбихте силсәүит саҡыртып ала. Ғәҙел кеше булараҡ, шунда уҡ ауыл советына йүгерә, ә унда етәксе иптәш күҙендә «фингал» менән ултыра. Көлөргә ярамай, власть кешеһе, бер ғәйепһеҙгә ун биш тәүлеккә ултыртып та ҡуйыр.
– Әйҙә, ултыр, туған, баҫып торма. Кисә һин инеңме ул ҡарауылда?
– Эйе, нимә булған?
– Кешегә һөйләнеп йөрөмә. Ҡош-ҡорттоң еме бөткәйне, шуға берәй тоҡ булһа ла тип барғайным. Бер күнәк тә алып өлгөрә алманым, ҡайҙан килеп сыҡҡанһыңдыр, дөм ҡараңғы ине.
– Шунан?
– Һиҙмәй ҙә ҡалдым, берҙе тондорҙоң, саҡ ҡасып ҡо­тол­дом. Етмәһә, колхоз рәйесенә өндәшәм, милицияға заявить итәм, тип арттан ҡыс­ҡыраһың...
– Ағай, ғәфү ит, таныманым бит. Бер кемгә лә өндәшмәнем, ҡурҡыттым ғына... Күпме әйтәм, исмаһам, бер бағана башына лампочка бороғоҙ, тип.  Колхоз рәйесенән һораһағыҙ, һеҙгә артығы менән бирә бит инде?!
– Юҡ шул, туған! Үҙең беләһеңдер, беҙ уның менән эт менән бесәй кеүек.
– Ярай, бөгөн килегеҙ, күпме кәрәк алып ҡайтырһығыҙ. Тик, ағай, әйтеп ҡуй әле, бөгөн лампочканы бормай торһондар.
– Ниңә?
– Күҙеңдә фонаригың бар бит!..
 
Айныҡ
Ауылда ҡойоп ямғыр яуып үткән. Ерҙә ҙур күләүектәр ята. Кис Фәнил апаруҡ ҡына тө­шөргән Нәзиф ағаһын һөй­рәкләп алып ҡайтып бара.
– Һин, туған, мине эскән, тиһең. Айныҡ мин. Әгәр иҫерек булһам, күптән ошо күләүектең уртаһында ятҡан булыр инем, аңланыңмы... – ти икән Нәзиф.
Ул һүҙҙәрен әйтеп тә бөттө, арты менән күләүеккә барып та төштө...
– Әйттем бит...
– Нимә әйттең?
– Телеңде тый, туған. Мин айныҡ ул. һиңә эскән кешенең ниндәй булғанын күрһәттем генә, аңланыңмы?
– Аңланым, ағай, һин айныҡ у-ул...
 
Хәйер аҡсаһы
Хөршиҙә апайҙы ерләгәндә ҡышҡы селләнең сатнама һы­уыҡ көнө ине. Әхмәт, Әкрәм һәм Ғәли зыяраттан ҡайтҡас, хәйер аҡсаһына өсөһөнә бер «аҡбаш» һатып алды.
– Әйҙәгеҙ, беҙгә барайыҡ, ҡатын да өйҙә юҡ, – тип Әхмәт үҙенә саҡырҙы.
Тегеләр баш тартманы, өйгә инеп ултырҙы. Егеттәр һы­уыҡта туңған араҡыны бер аҙ йылытыу өсөн ҡайнап ул­тырған ҡаҙанға тығырға булды. Әллә ни ваҡыт та үтмәне, Әкрәм ҡаҙандағы «аҡбаш»ты күтәреүе булды, шешәнең төбө уйылды ла төштө. Әкрәм менән Әхмәт бер ҡаҙанға, бер әле генә ватылған шешәгә ҡарап өнһөҙ ҡатты. Ситтәрәк иҫе китмәй генә ултырған бошмаҫ Ғәлиҙең теле сыҡты.
– Хәйер аҡсаһы ине бит... Әйҙә, хәйергә булһын! – тине.
Иптәштәре уның менән килеште шикелле, өндәш­мәнеләр.
 
«Гөлйөҙөм» түгел, «Курага»
Стәрлетамаҡ мәҙәниәт йортонда Гөлйөҙөм исемле апай эшләй ине. Әлеге мәҙәк хәл тап уның менән булған. Бер көндө апай бер сәбәпһеҙ эшкә килмәй ҙә ҡуя. Бер мәрйә хеҙмәттәше уны эҙләй башлай. Асыуы килеп, тегенең исемен дә онота. Аптырап, русса:
– Кураганы күрмәнегеҙме? – ти.
Күптәре тәүҙә аңлап бөтмәй. Әммә аҙаҡ был һүҙҙе кемдер теге апайға еткерә. Мәрйә Гөлйөҙөм апайҙан ғәфү үтенә.
 
«Мин һораманым, ул бирмәне»
Район үҙәгенә йомош менән барған һайын баҙарҙа Рәмис исемле танышты осратам. Һәр саҡ 10 – 50 һум аҡса һорай. Ваҡсыл әҙәм түгелмен, шуға бурысы байтаҡ ҡына йыйылһа ла, мин һораманым, ул бирмәне.
Ләкин һәр нәмәнең сиге була. Районға бер барғанымда тегене осратҡас, былай тинем:
– Рәмис, һин һорама, мин бирмәйем, үпкәләмә!
Хәҙер баҙарҙа тап булһа, өндәшеү түгел, сәләм дә бирмәй. Күңелгә ҡыйын барыбер. Әйтерһең, ул миңә түгел, мин Рәмискә бурыслы кеүек.
 
Һөйәркә
Подъезд төбөндә эскәмйәлә ир-егеттәр менән һөйләшеп ултыра инек. Зөмәрә ханым йүгерә-атлай фатирҙарына инеп китте. Иҫәнләшеү түгел, ауыҙҙы ла асып өлгөрмәнек. Күп тә үтмәне, нисек ингән, шулай атылып килеп тә сыҡты. Үҙе шат, йөҙө ҡояштай балҡый, беҙгә серле йылмайҙы ла юлын дауам итте. Беҙ тағы ла бер нәмә лә аңламай, өнһөҙ ҡалдыҡ.
Һуңынан шул билдәле булды. Баҡһаң, Зөмәрә ханымдың эш урынына кемдер шаяртып шылтыратҡан:
– Ирегеҙ фатирығыҙҙа һөйәркәһе менән ҡосаҡлашып ята.
Шул һүҙгә кемдең асыуы килмәһен дә, кем түҙһен, эш ҡайғыһымы ул ваҡытта.
Зөмәрә ханым ҡайта һәм бына нимә күрә... Ире «ләх» иҫерек, эсеп бөтә алмаған араҡы шешәһен ҡосаҡлап ята.
 
«Ҡатын рөхсәт итмәй»
Рәсим күршеләренә утын ярырға ялланған. Ауылдаштары уны күргәс, аптырап:
– Хәстрүш, тәүҙә үҙеңдекен ярыр инең! – ти.
– Ҡатын рөхсәт итмәй...
– Нисек инде?
– Һиңә араҡы эсереп расходланғансы, үҙем ярам,  ти.
 
Тимербулат МӨХӘМӘТҠОЛОВ.
Стәрлебаш районы,
Ибраҡай ауылы.
 
 
 
 
Тартай теленән таба
Ауылыбыҙға ҡаланан Нәзир исемле ағай ҡайтты. Ҡыҙмаса булып алған ҡунаҡ әйтеп ҡуйҙы:
– Элек ауылда халыҡ матур, татыу йәшәне, хәҙер кешеләр боҙолдо. Ярҙам итеү түгел, бер-береһен күрә лә алмайҙар, бигерәк тә йәштәр.
Үткән ҡайтҡанымда урамға сығып, күп тә атламағанымдыр, ике-өс егет осраны.
Күрешеү урынына минән аҡса һорай йүнһеҙҙәр, әҙ генә «аҡбаш»ҡа етмәй, башың ауыртһа, һалып та бирербеҙ, тиҙәр. Әллә мине улар үҙҙәре кеүек алкаш , тип уйланымы икән...
Ағай нимәлер әйтергә уҡталғайны, арабыҙҙан Фәнир телгә килде :
– Юҡҡа борсолмағыҙ... Бәлки, ағай, һине ҡалала йәшәгәс, аҡсалы кеше, тип уйлап шаяртырға булғандарҙыр.
Ҡапыл ағайҙың көҙгө кеүек йөҙө боҙолдо, егеткә асыулы ҡараны ла:
– Һин ҡайҙан беләһең ни уйлағандарын, әллә уларҙың араһында һин дә бар инеңме? – тине.
Фәнир өнһөҙ ҡалды, аҡланырға һүҙ тапманы.
Тимербулат МӨХӘМӘТҠОЛОВ,
Стәрлебаш районы,
Ибраҡай ауылы.

Хәйер
Бер йомала Яҡшыбикә әхирәтенең хәлен белергә килә. Ҡолаҡҡа ҡатыраҡ Мәйсәрә әбей «хәлеңде белергә килдем әле» тигәнде «хәйер бирергә килдем әле» тип ишетә лә, ҡасан ғына был хәйерен бирер икән, тип көтә башлай. Тегеһе һаман да аҡсаһын сығармағас, әллә был картуф-фәлән алып килеп, өндәшмәй ултырамы икән, тип тышҡа ла сығып әйләнә. Әҙерәк ултырғас, Яҡшыбикә әбей хушлашып ҡайтып китә. Ә Мәйсәрә әбей, асыуы ҡабарып, үҙ алдына: «Алдаҡсы, хәйер бирәм, тине лә, һүҙгә әүрәп, онотто», – тип һөйләнеп тороп ҡала.
Шунан һуң беҙҙең ауылда берәйһе хәл белеп, сәйгә килһә, хәйер бирергә килдеңме, тип мәрәкәләйҙәр.
 
Күбә һанарға онотҡан
Мортаза олатай бик мәҙәк һәм тапҡыр һүҙле кеше булған. Бер ваҡыт был кәбәнен ҡутарып йөрөй икән. Эргәһенән үтеп барған бер әбей:
– Мортаза, нишләп кәбәнеңде ҡутараһың? – тип шаяртып һораған.
– Ҡойған саҡта күбәһе нисәү икәнен һанарға онотҡанмын. Хәҙер шуны һанап, яңынан ҡоям, – тип яуаплаған бабай.
Хәҙер беҙҙә бесән янһа, күбәһен һанарға онотҡанһыңдыр, тиҙәр.
М. БУРАНБАЕВ.
Баймаҡ районы.
 
Олатай кәңәштәре
Ауылыбыҙҙа элегерәк булған хәл. Яңы өйләнеп донъя көтә башлаған Хәлфетдин: «Нисек йәшәйем икән, олатай?» – ти.
Олатаһы, оҙон аҡ һаҡалын һыйпап:
– Тәүҙә, улым, тырышып эшләп ҡара. Мандый алмаһаң, урлап ҡара. Урлап та, тормошоң яйланмаһа, алдап ҡара, – тигән.
Хәлфетдин олатаһы биргән өс кәңәште тотоп, тырышып эшләй, уңайы сыҡҡанда урлаша, ышанып барыусыларҙы төп башына ултыртҡансы алдап китә. Ағайға «Уңған төлкө» тигән ҡушамат тағып ҡуйҙылар.
 
Ҙур яҫтыҡ кемгә?
Әүәле ауыл ерендә икешәр ҡатын алып йәшәгән ирҙәр була торғайны. Түҙем бирһен Хоҙай уларға! Бөтмәҫ сабырлыҡ бирһен бахыр көндәштәргә!
Эңер төшә. Йоҡлар мәл етә. Ике ҡатын ҙур яҫтыҡ өсөн талашып китә. Ә ҙур яҫтыҡ кемдеке – ир шуныҡы.
Быны күреп торған өй хужаһы яҫтыҡты һыпыра тартып ала ла балта менән урталай сабып ырғыта.
Ҡатындар икеһе лә ауыҙҙарын асып, ҡапыл: «Ой, яҫтыҡ», – тип ыңғырашып ҡуя. Асыуы ҡабарған ир:
– Һеҙгә – яҫтыҡ, мин – башҡа сыҡ, – ти ҙә сығып китә.
Шунан бирле беҙҙә дәртһеҙ егеттәргә, быға яҫтыҡ кәрәкмәй, тиҙәр.
 
Сапҡыс
Ғайсаның ҡатын алыуын күрәһең, ҡатындарының ҡойроғон һыртҡа һалыуын күрмәй ҡалаһың. Уның быға бер ҙә иҫке китмәй, «түшәк» яңыртыуҙан бушамай.
Һәр йыл был ваҡиға бесән  осорона тура килә. Ауыл халҡы быға күнеп бөткән. Ғайса тағы ҡатын алған, тип тормайҙар, Ғайса сапҡыс алып ҡайтҡан, тиҙәр.
Булат МӨЛӨКОВ.
Әбйәлил районы,
Буранғол ауылы.

«Айыу ишетте, үкерҙегеҙме?»
Бесән ваҡыты. Колхоз бесәнселәре көнө буйы эшләгәндән һуң кискеһен ҡыуышта көңгөр-ҡаңғыр һөйләшеп, ял итеп ята. Бер мәл уларҙың янына Фәнүр ағай ах та ух килеп инә һәм ҡысҡырып ебәрә:
– Айыу ишетте, үкерҙегеҙме?
Хәҙер урманда ятҡан ирҙәр үҙ-ара, ныҡ үкермәгеҙ, айыу ҡурҡыр, тип мәрәкәләй.
Рим МӘХМҮТОВ.
Баймаҡ районы.
 
...Һалма!
Элегерәк беҙҙең яҡтарҙа колхозға бесәнде ирҙәр урманда ҡуна ятып эшләй торғайны. Аҙыҡ-түлек бөтә башлаһа, һәр береһе, нимә кәрәклеген белдереп, хат яҙа ла, берәйһен ҡайтарып ебәрәләр. Берәү ошондай йөкмәткеле хат яҙа: «Бисәкәй, шәкәр, сәй, икмәк, тәмәке, һалма».
Ҡатыны сәпсек телендәй генә хатҡа күҙ ташлай, эй, запаслы ла инде бабаҡайым, ҡалай бының бер нәмәһе лә бөтмәгән, тип уйлап, ваҡ-төйәк кенә һалып ебәргән, ти. Бер аҙнанан ире ҡайтҡас туҙына икән.
– Исмаһам, тәмәке булһа ла һалыр инең, кеше араһында оятҡа ҡалдырҙың.
– Атаҡ, үҙең бит, шәкәр, сәй, икмәк, тәмәке һалма, тигәнһең!
– Эй, иҫәр, шуларға ҡушып һалма ла (беҙҙең яҡта ҡырҡылған туҡмасты һалма тиҙәр) ебәр, тип яҙғайным, – тип көлә ире.
Баҡһаң, ҡатыны өтөргә иғтибар итеп тормаған.
 К. ВӘЛИЕВА.
Бөрйән районы.
 «Инәмаркамы, атамаркамы, машина инде!»
Атайымдың юбилейына әҙерләнәбеҙ. Ҡунаҡ­тарҙың күбеһе ҡаланан килә, килеп туҡтаһалар, тәҙрәнән ҡарайбыҙ ҙа, ҡaршы алырға сығабыҙ. Урамға бер машина килеп туҡтаны, әсәйем: «Машина килде, ҡаршыларға сығығыҙ!» – ти. Мин тәүҙә тәҙрәнән ҡараным да: «Был иномарка, беҙгә түгел», – тинем (ул саҡта туғандарҙа иномарка юҡ ине).
Шул ваҡыт әсәйем: «Инәмаркамы, атамаркамы, машина инде, сығығыҙ ҡаршыларға!» – тип әйтмәһенме. Был ваҡиғаға 19 йыл үткән, беҙ әле һаман, ата ни, инә ни, машина инде, тип көлөп алабыҙ.
Светлана ҮҘӘНБАЕВА.
 
«Скатину собирать»
Шулай бер көндө Сәрүәр һәм Сәрби исемле ҡатындар ҡыҙыл бөрлөгән өлгөргән мәлдә емешкә сығып китә. Урман яҡын түгел, шуның өсөн берәй үткенсе машина тотмаҡсы булалар. Ҡараһалар, бер йөк машинаһы килә. Ҡатындарҙы ултырта хужа. Юл алыҫ булғас, урыҫ шофер ҡыҙыҡһынып һорай:
– Что собирать поехали?
Былар бөрлөгәндең русса нимә була икәнен яҡшылап белмәй икән. Шулай ҙа Сәрби тигәне, ҡыйыуланып, аңлатып маташа:
– Скатину, скатину собираем, варенье будет.
Шофер:
– Что за варенье такое? – тигәнгә, улар аптырап тормай:
– Сахар һалып вот так, вот сделаешь, варенье будет! – тип ҡулдары менән болғап күрһәтәләр. Шофер әллә ҡурҡа төшә, әллә әйткәндәрен аңламаймы, башҡа бер һүҙ ҙә өндәшмәҫ була.
Хәҙер беҙҙең яҡта егеттәр бәхәскә инһә: «Нимә, варенье сделаеммы әллә?» – тип бер-береһен ҡурҡыта.
 
«Я не Гариф»
Йәй уртаһында ауыл эшсәндәрен ҡырға бесән эшләргә ебәрә торғайнылар. Әлеге лә баяғы урыҫы ла, башҡорто ла тигәндәй, таңдан тороп, ҡара кискә ҡәҙәр бесән эшләне. Ә кисен трактор арбаһына тейәлешеп ҡайтып төшәләр.
Бер көндө шулай ҡайтып килә былар. Фәйзулла исемле кешенең фуфайкаһына тәмәке осҡоно төшөп, төтәй башлаған. Быны урыҫ ағай күреп ҡалып: «Горишь! Горишь!» – тип яу һалып ҡысҡыра икән. Ә тегеһе, трактор тауышына яңылыш ишетеп, тыныс ҡына яуап бирә:
– Я не Гариф! Я Файзулла!
Хәҙер беҙҙең яҡта һаңғырауҙарға, ишетеп тә ишетмәмешкә һалышҡандарға: «Да, точно не Гариф, точно Файзулла», – тип ҡуялар.
С. ФӘРИТОВ.
Баймаҡ районы,
Сәйғәфәр ауылы.
 
 
«Еҫкә мине...»
Беҙҙең Тәлғәт ағай, милиция органдарында эшләүенә ҡарамаҫтан, бик йыш ҡына, уңайы килеп сыҡһа, тартынып тормай, «төшөрөп» алырға ярата. Шуға күрә күп тапҡыр көлкө хәлгә ҡалғаны бар.
Бер көндө шулай юл хәрәкәте хәүефһеҙлеге буйынса инспектор булып йөрөгән сағында төнгө рейдҡа ҡыҙмаса булып сыға был. КПМ алдында йөрөй торғас, баяғы «йәшел йылан» башына һуҡҡандыр инде, юлда килгән бер йөк машинаһын туҡтата. Машинала килгән егет уны-быны уйлап тормай, алдында таяҡ тотҡан инспекторҙы күреү менән туҡтай һала. Сыҡһа, ни күҙе менән күрһен, иҫерек инспектор тәгәрмәстәренә тибеп, машинаны ҡарап йөрөй. Тәлғәт ағай шофер алдына килеп баҫып, «представиться» итеү урынына,  кәүҙәһен саҡ тотоп, күҙҙәрен аҡайтып: «Нюхай меня», – ти икән. Шофер быға аптырап ҡарап торған да: «Мин һине ни эшләп еҫкәйем, һинең эскәнеңде былай ҙа күреп торам», – тигән.
Баҡтиһәң, беҙҙең ағай, теле көрмәләнеп: «Дуй на меня», – тип әйтер урынға: «Нюхай меня», – тип яңылыш ысҡындырған. Шул хәлдән һуң ауыл йәштәре үҙенә «Нюхай меня» ҡушаматы таҡты.
Ауылда әле лә урамда берәй иҫерек кеше осраһа: «Ана, Нюхай меня килә, нанюхался», – тип мәрәкәләп ҡалалар.
 
Баймаҡ – ҡаймаҡ
Йылайыр районының Юлдыбай ауылын беҙҙең яҡтарға юл йөрөгән кешеләр яҡшы белә. Исеме есеменә тап килгәндәй, ул юлға бик бай. Тап шунан оло юл өскә бүленә лә инде.
80-се йылдар башында була был хәл. Элек бит юл күрһәткестәр бик әҙ була торғайны. Булғандарын да йәштәр  йә бала-саға аҡтарып ташлап бөтөр ине. Бына шул саҡта бер юлаусы Юлдыбайға килеп еткәс, ҡайҙа китергә белмәй торғанда, Һаҡмар буйында бер көтөүсегә юлыға. Ул шул ауыл егете Абдулла була  (үҙе лә бер аҙ мәрәкә кеше булғанға уны исемләп әйтмәйҙәр, Бужа малайы Апуш ти ҙә ҡуялар). Теге юлаусы машинаһынан төшә лә: «Ҡустым, Баймаҡҡа ҡайһы юл?» – тип ҡысҡырып һорай икән. Әллә аралары алыҫ булғанғамы, әллә яңылыш ишетепме, яуап бирәһе урынға Абдулла: «Ҡайҙан алайым мин һиңә ҡаймаҡты? Күрмәйһеңме ни, башмаҡ көтөп йөрөйөм», – тип ҡысҡырып, аты менән йән-фарман сабып килеп етә. Бер нәмә лә аңлап өлгөрмәгән теге юлаусы машинаһына ултырып тайыу яғын ҡарай. Шул хәлдән һуң инде ҡырҡ йыл үтһә лә, был мәрәкә хәл онотолмай, Баймаҡҡа юл тотҡанда белгән кешеләр  иҫкә төшөрөп, көлөшөп ала...
Рәйес ХӘМЗИН.
Йылайыр районы,
Һынташ ауылы.

«Һабантуйға кем бара?»
Бер заман алдар Миндийәр тәмәке көйрәтеп, Миңлекәримдең өйө ҡаршыһында баҫып тора икән. Шунда Сәхипъямал еңгәй үтеп бара, ти. Ҡатын-ҡыҙ ҡыҙыҡһынмай түҙәме ни: «Ни эшләп тораһың, кемде көтәһең?» – тип һорай икән. Ә тегенеһе уйлап та тормайынса:
– Бына, Кәримде көтәм әле, район һабантуйына алып барырмын, тигәйне. Ашарға инеп китте, – тимәһенме.
– Ә! Ниңә уны башта уҡ әйтмәйһең? Мин дә кеше күреп ҡайтайым әле. Кибеткә инермен, тип аҡса ла алғайным. Шәп булды әле, – тип Сәхипъямал машина кузовына менеп тә ултыра.
Уныһы урынлашыуға Мөшрифә түтәй килеп сыға. Сәхипъямалдан күреп, ул да машина кузовына менеп ҡунаҡлай. Шулай ярты сәғәттә бер машина ҡатын-ҡыҙ йыйылған.
Бына бер заман өйөнән Миңлекәрим килеп сыға. Сыға ла ҡапҡа төбөндә шаҡ ҡатып ҡала.
– Апайҙарым, ни эшләйһегеҙ унда? – тип һорай икән, ғәжәпләнеп.
– Һабантуйға инде... Беҙҙе лә алып бар әле, – ти икән ҡатындар.
– Һуң, ниндәй һабантуй булһын, машинаның тәгәрмәстәре юҡ бит, бүкәндәр өҫтөндә ултыра.
Ҡараһалар, ысынлап та, машина дүрт бүкәндә ултыра, имеш. Ҡатындар Миндийәрҙең тетмәһен тетмәксе итһә, тегенән инде елдәр иҫкән.
Бошонмаҫ кеше
Тимерхан ағай йәш сағында ер һөрөп йөрөй икән. Бер заман шул тирәлә көтөү көткән егет ат менән сабып килә лә быға:
– Тимерхан ағай, ауыл яна. Әйҙә, ҡайтабыҙ! – ти.
Тегеһе тракторын туҡтатып, ауыл яғына ҡарай, ысынлап та, төтөн күренә. Әммә быға иҫе лә китмәй.
– Пускай горит, не моя горит, – ти ҙә, тыныс ҡына тракторына ултырып, ер һөрөүен дауам итә.
Кис етә, ағайыбыҙ һәлмәк кенә атлап,  эштән ҡайтып килә. Урамға етһә, ни күрһен, йортоноң ҡара бүрәнәләре генә һерәйеп ултыра.
Беҙҙең ауылда «не моя горит» тигән лаҡап бына шунан тороп ҡалған.
 
Ахмаҡ һорау
Ғариф бабай ҡартайғансы дыуамаллығын ташламаны. Бер заман иртән иртүк был мунсанан сығып килә икән. Күршеһе күреп ҡалған да:
– Нимә, Ғариф ағай, иртә таңдан мунса яғырға йөрөйһөңмө?
– Юҡ. Кисә һалған баштан ҡатын менән һүҙгә килештек.
– Шунан?
– Шунан ни, ҡыҙып китеп, бисәне өйҙән ҡыуып сығармаҡсы булғанмын.
– Әстәғәфирулла. Сығып киттеме еңгәй?
– Ахмаҡ, үҙемдең мунсала ҡунғанымды күрмәйһеңме ни!
Беҙҙә хәҙер һалмышыраҡ кешегә, мунсала ҡундыңмы, тиҙәр.
Заһит МУРАСОВ.
 
 Шылған Фәрит
Был хәл Күгәрсен районының Тәүәкән ауылында була. Атайымдың ағаһы Фәрит бабайым ҡыш көнө сана һөйрәп, ҡултыҡ аҫтына балтаһын ҡыҫтырып, урманға утынға китә. Барып, бер ҡоро ағасты йығам тигәндә генә лесничий килеп сығып, ҡулынан балтаһын тартып ала. Ул рус милләтенән икән. «Как фамилия?» – тигәнгә Фәрит бабай:– Тотормасов Шылған, – тип яуап биргән.Теге ҡәләм алып яҙа башлағас, бабай санаһын һөйрәп ауыл яғына һыпыртҡан. Лесник эҙенән юллап, Тәүәкән ауылына килеп сыҡҡан. Идараға барып: – Бына Тотормасов Шылғандың балтаһы, штраф һалам, уны бында саҡыртығыҙ, – ти икән.Рәйес шунда уҡ балтаның тамғаһынан кемдеке икәнен таныһа ла, ауылдашын һатмаған. Рәйестең русса белеме лә самалыраҡ булған. Быға нисек итеп Тотормасов Шылғанды аңлатырға инде, тип, ахыры, өҫтәлдән ҡара һауытын шылдырып күрһәткән: «Ну, бына, шылған да киткән инде», – ти икән. Шунан бирле Фәрит бабайҙы «Шылған Фәрит» тип йөрөткәндәр.
«Самолет бит...»
Бабайымдың йәш сағында ҡатындар менән шаяра торған ғәҙәте булған. Братскиға эшкә барғас та бер татар ҡатынын осратып, бер-ике аҙна шуның менән йәшәгән. Үҙенә фатир йүнләгәс, инәйем менән ҡыҙҙарын алып килергә ҡайтҡан. «Теге бисә тураһында нисек әйтергә? Барғас, күрә бит инде. Нисек тә үҙемә әйтергә кәрәк. Әһә! Әмәлен таптым, самолетҡа ултырғас ҡына әйтер­мен», – тип план ҡорған.Самолетҡа ултырғас, бабай нисек һүҙ башларға белмәй: – Миңнурый, ни бит әле, бына беҙ барғансы, өйҙө әҙерләп, ашарға бешереп торһон... – тигән.Ләкин инәйем әйтеп бөтөргә ирек бирмәгән:– Нимә? Тағы бисә таптыңмы? Әйҙәгеҙ! – тип ҡыҙҙарына йыйынырға ҡушҡан. Бабай көлөмһөрәп кенә: – Миңнурый, туҡта! Самолет бит, самолет. Нисек һикерәһең? – ти икән.Хәҙер улар инде гүр эйәләре. Татыу, тыныс, бәхетле ғүмер итеп донъя ҡуйҙылар. 
Л. ҒӘЛИЕВА.Күмертау ҡалаһы.
«Һабын тәме килә башланы»
Үҫмер ваҡытында Хәммәди бабай: «Әйҙә, япун һуғышы уйнайыҡ», – тип эргә-тирәләгеләрҙең тәҡәтен ҡоротор булған. Шуға ла уға «Япун» тигән ҡушамат таҡҡандар.Уны ҡарт көнөндә килене Миңнур апай ҡараған. Килене лә бик шаян һәм изге күңелле кеше ине. «Япун» бабайҙың өҫтөндә һәр ваҡыт ап-аҡ күлдәк, ыштан, аяғында ап-аҡ йөн ойоҡ һәм йылтыр үзбәк кәлүше ине. Килене хатта бабайҙың ап-аҡ ыштанына «стрелка» ҡуйып, үтекләп кейҙергән, имеш.Ауыл магазиндарында алма повид­лоһының яңы күренә башлаған мәле булған. «Япун» бабайҙың килене бер банка повидло алып ҡайтҡан да, самауыр ҡуйып, ҡайныһына:– Ҡайным, бына алма повидлоһы алып ҡайттым, тәмләп кенә сәй эсеп ал, – тигән.Бабай тәүҙә балғалаҡ менән повидлоны маҡтай-маҡтай ашаған. Килене:– Ҡайным, күңелеңә тейер, сәй ҡушып эс, – тиһә лә, повидлоны ғына ашай биргән. Һуңынан ҙур ҡалаҡ һорап алған. Повидлоны маҡтай-маҡтай һаман ашаған, ти. Банка төбөндә генә ҡалғас, «Япун» бабай:– Килен, был нәмәңде алып ҡуй, һабын тәме килә башланы, – тигән.Хәҙер беҙҙә был лаҡап һүҙгә әйләнде. Әгәр берәй кеше ныҡ туйһа: «Һабын тәме килә башланы, туйҙым!» – тип әйтә.
Зифа НИҒМӘТУЛЛИНА.Күмертау ҡалаһы.
«Хоҙайҙың көнө тарынан да күп»
Киң яурынлы, олпат кәүҙәле, юҡ-барға бошонмаҫ, ҡабаланып-ҡарһаланып бармаҫ кеше ине Сабирйән бабай. Беҙ бала саҡта үгеҙ егеп, колхозда яғыулыҡ ташый торғайны.Шулай бер көндө ауылыбыҙ осондағы Хәҙисә баҫыуында колхозсылар иген сәсә ине. Беҙ ҙә шул тирәлә уйнап йөрөйбөҙ. Бригадир ағайҙың ҡыҙып-ҡыҙып кемделер әрләүенә иғтибар иттек. Баҡһаң, әлеге Сабирйән бабай үгеҙен етәкләп килә икән. – Тиҙерәк бул, исмаһам, һине техника көтөп тора ла баһа! – тип ҡысҡырған бригадирға бабай иҫе китмәй генә:– Хоҙайҙың көнө тарынан да күп. Бөгөн сәсеп бөтмәһәгеҙ, иртәгә лә көн бар, – тип кенә ҡуйҙы. Шул көндән башлап беҙҙең ауылда эшләнеп бөтмәгән эшкә: «Хоҙайҙың көнө тарынан да күп», – тип ҡуялар.
«Үгеҙ үлһә, мин үлмәйем...»Беҙ бала саҡта Һаҡмар йылғаһы мул һыулы булды, шуға ла яҙ көндәре ныҡ таша. Яҙғы сәсеү бөтмәҫ элек бар техниканы аръяҡҡа сығарып ҡуя торғайнылар. Боҙҙар ағып бөткәс, һал менән халыҡ та теге ярға сыға.Шулай бер көндө Сабирйән бабайҙы үгеҙе менән аръяҡҡа орлоҡ алып сығырға ҡушалар. Хәҙрәт кисеүендә һал көтөп тора. Сабирйән үгеҙен шунда мендерә. Ҡуҙғалалар былар. Һаҡмар уртаһына еткәс, үгеҙе ниҙәндер өркөп, ситкә тайшана. Һалдағы йөк, бабай, үгеҙ, бер-бер артлы һыуға сума. Сабирйән бабай ярға табан йөҙә башлай. Ә ярҙа торған түрәләрҙең береһе: «Үгеҙҙе ҡотҡар! Үлтерәһең бит!» – тип ҡысҡыра. Ә Сабирйән бабай:– Үлһен, үгеҙ үлһә, мин түләйем, ә мин үлһәм, кем түләй? – тип яуап бирә икән.
Ф. АМАНҒОЛОВА.Баймаҡ районы, Муллаҡай ауылы.

«Ҡайһыһы дурак?»
Беҙҙең ауылда Абдулла тигән бер ағай була торғайны. Ул һәр ваҡыт: «Мин партия ҡушҡанды эшләйем», – ти ҙә йөрөй ине. Башҡарған эштәре колхозда шул инде: хисапсы, бригадир йә берәй кәзә-һарыҡ фермаһына мөдир була торғайны.Көҙөн ашлыҡ уңһа, Абдулла ағай: «Үәт, быйыл урожай партия ҡушҡанса булды», – ти. Көндәр ҡоро килеп, яуым-төшөм булмаһа: «Былай партия ҡушмай, был партияға оҡшамай», – ти торғайны.Партияға ныҡ бирелгән Абдулла ағайҙы бер заман партком секретары итеп һайланылар. Ағайҙың түбәһе күккә тейҙе. Ул хәҙер, КПСС ҡушҡанды эшләйбеҙ һәм партияса йәшәйбеҙ, тип кенә ебәрә.Бер көндө райком инструкторы килеп етә. Абдулла ағайға «ҡыҙыл мөйөш»тө, клубты йыһазландырып, политбюро ағзаларының портреттарын элергә ҡуша. Аҙаҡ партйыйылыш була, тип хәбәр итә. Нишләйһең, ағай, КПСС ҡушҡанса эшләп өйрәнгән кеше, келәттәрҙә саңланып ятҡан портреттарҙы сығарып, клуб һәм «ҡыҙыл мөйөш» стеналарына йәбештерә. Брежнев менән Хрущевтыҡын бер урынға ҡуя.Инструктор һәм секретарь йыйылыш үткәрергә килә. Тәүҙә клубты, «ҡыҙыл мөйөш»тө ҡарап сығырға булалар. Абдулла ағай улар артынан эйәрә. Райком секретары Хрущев һәм Брежнев портреттары тәңгәленә еткәс, шып туҡтай ҙа:– Ә был дуракты кем ҡуйған? – тип Абдулла ағайҙан һорай.Абдулла күп уйлап тормай: «Уларҙың ҡайһыһы дурак?» – ти...
Мөхлис ИСМӘҒИЛЕВ. Баймаҡ районы,Иҫке Сибай ауылы.
«Алла бирһә, ишек ас...»
Был хәл аҡтар менән ҡыҙылдар һуғышы осоронда була. Һапаш ауылында Фатима менән Аллаяр туғандарын йыйып, һуғым ашына ултыра. Фатима бешкән итте ашъяулыҡ менән иренең алдына бүлеп өләшергә килтереп ҡуя. Аллаяры нимә һөйләгәндер, Фатимаһы: – Алла бирһә, тип әйт, – тигән. – Алға килеп ултырған итте «Алла бирһә» тип әйтмәһәк тә ашарбыҙ, – ти икән Аллаяр.Шул саҡ, ишек дөбөрләтеп, аҡтар килеп инмәһенме.– Аллаяр, запрягай лошадь! – тип ауыҙ итеп тә өлгөрмәгән итте ашъяулығы менән алып сығып та китәләр.Бер нисә көндән һуң Аллаяр Кананикольский яғынан төндә ҡайтып төшә:– Фатима, Алла бирһә, ишек ас! – ти икән, ишеген шаҡып.Шул ваҡыттан һуң ул гел генә был һүҙҙе ҡушып һөйләр булған. Ул һүҙ әле лә халыҡ телендә йөрөй. Ошо көндә ул ҡарттың ике улы, бер ҡыҙы иҫән.
«Хәмит экзаменда, ат Әғзәмдә»
Ҡорбанғәле бабай ауыл көтөүен көтөшөргә һәр саҡ ейәндәре Хәмит менән Әғзәмде саҡыра. Тегеләре иһә «айт» тигәнгә «һайт» итеп кенә тора, ни тиһәң дә, малайҙар ат йәнле, көнө буйы ат сабыштырырға форсат сыға, икенсенән, кисен рәхәтләнеп тауыҡ бото кимерәһең. Бер йылда көтөү сираты оло ейәне Хәмиттең сығарылыш имтиханына тура килә. Әғзәм малды яңғыҙы алып сыға. Әмәлгә ҡалғандай, иртә менән яр буйында бер һыйыр быҙаулап ҡала. Ун өс йәшлек үҫмер быға иғтибар бирмәйме әллә атҡа әүрәп, күрмәй ҡалғанмы, ни булһа ла, был хаҡта ауылға хәбәр ителмәй. Ҡыҙғанысҡа ҡаршы, игеҙ быҙауҙар үлеп ҡала. Был хаҡта ишеткән һыйыр хужаһы Ҡорбанғәле бабайға килә.– Бабай, нишләп хәбәр итмәнегеҙ? Быҙауҙар харап булған бит. Көтөүсегә мал ҡарап йөрөтөр өсөн тапшырыла, – тип асыулана икән.Ҡапыл ҡаушап ҡалған бабай нимә тип аҡланырға белмәй тора-тора ла, елкәһен тырнап, урыҫсалап:– Һуң, Хәмит экзаменда, ат Әғзәмдә, никак сообщить итеп булманы шул, – тигән. Хәҙер инде Йәнбәктә берәйһе сетерекле хәлгә тарыһа, «Хәмит экзаменда, ат Әғзәмдә булды бит» тиҙәр.
Ф. БАҠМАНОВА.Күгәрсен районы,Хоҙайбирҙин ауылы.

«Муйынға бәйлә»
Беҙҙең ауылда бөтә ғүмерен колхоз эшенә арнаған, Бөйөк Ватан һуғышының ут-ялҡынын   үткән Шаһыбал исемле ағай бар ине. Әле һөйләнәсәк әкәмәт уның хаҡында.Яңы ғына өйләнгән Шаһыбал ҡайныһы менән күс ҡундырырға күтәргән умартаны ҡарарға киткән. Барып етһәләр, бәрәкалла, күс ҡунған, тимәк, кейәүҙең ырыҫы бар! Малайлыҡтан сығырға ла өлгөрмәгән кейәүе өйрәнә торһон типтер инде, ҡайныһы ағас башына менеп китә.Матурлап умартаның кейәһен яба ла, арҡан менән ныҡлап бәйләп, икенсе осон йыуан ғына ботаҡ аша кейәүенә ырғыта:– Кейәү, муйылға бәйлә!Ағас япраҡтары шыбырлауы арҡаһында яҡшылап ишетмәгән Шаһыбал:– Аһ-аһ, ни эшләп муйынға бәйләй, ти, билгә бәйләйемсе, – тип, арҡандың осон биленә бәйләй. Ҡайныһы бәйләгәнен һорағас, эшен башҡарғанды белдерә. Ҡайны кеше умартаны яйлап төшөрә. Инде үҙе төшәйем тиһә, кейәүе эргәһендә тора!– Аһ-аһ, кейәү, нисек... ҡайһы арала менеп өлгөрҙөң? – тип аптырай ҡайны.– Муйынға бәйләмәгәнгә рәхмәт әйт әле, ҡайным, – ти икән Шаһыбал.Баҡһаң, еңел генә кәүҙәле кейәүҙе умарта үҙ ауырлығы менән күтәреп мендергән икән.
Рифҡәт ИШЕМЙӘРОВ. Ейәнсура районы,Үтәғол ауылы.
""Тракторы чепуха ул!""
Бер тракторсы ағай ауылға утын алып ҡайтып килгәнендә йылға кисеүендә йөгө-ние менән бата. Бер нисек тә сыға алмай аптыранып ултыр­ғанында, быны бер егет йөк машинаһында ҡыуып етә. Тракторҙы машинаға тағып һөйрәп сығарырға булалар. Ләкин һөйрәткән саҡта машина тракторҙы яңылыш ауҙара тарта ла ҡуя. Егет, ҡото осоп, йүгереп килһә, ағай кеше бысраҡҡа буялып, һүгенә-һүгенә кабинанан имгәкләп сығып килә. Егет, нишләргә белмәй:
– Ағай, ҡайһы яҡҡа ҡасайым икән? – тип һорай, ти.
– Һиндә ҡасыу ҡайғыһы, атаң башы малай! Ә минең бәлә бында!
– Трактормы?
– Тракторы чепуха ул! Бына өр-яңы туфли әрәм булды!
""Кейәүҙең артына тыҡ""
Был хәл бесән өмәһендә булды. Кискеһен кәрәк-яраҡты йыйып, ҡайтырға йөрөйбөҙ. Ир-ат – эш ҡоралдарын, ҡа­тын-ҡыҙ һауыт-һабаны теүәл­ләй. Еңгәләрҙең береһе: ""Бы­нау ҡаҙанды ҡайҙа итергә икән?"" – тип һорағас, атайым, уны, ана, кейәүҙең артына тыҡ, тине. Беҙ быны үҙебеҙсә аңлап, урман яңғыратып көлөп ебәрҙек. Атай беҙгә ғәжәп­ләнеп ҡарап ҡуйҙы. Ул ҡаҙанды кейәүҙең машинаһының багажнигына һалырға ҡуш­ҡайны.
""Айыу, тор, Билал килә!"" 
Ауылдашыбыҙ Билал олатай (хәҙер мәрхүм) оҫта һунарсы булды. Бер мәл, колхоз һыйырын айыу һуҡҡас, етәкселәр олатайға йыртҡысты юҡ итергә ҡушҡан. Ул һунарға бер иптәшен эйәртеп алып китә. Былар һыйыр үләкһәһе ятҡан ерҙә, ағас башына сарҙаҡ ҡороп, шунда менеп ултыра ла көтә башлай. Бер сәғәт үтә, ике сәғәт – айыу юҡ та юҡ, ти. Көтә-көтә арығас, Билал олатай йоҡлап китә. Иптәше, мылтығын ҡосаҡлап, һаман да тирә-йүнде күҙәтә икән. Бына бер заман ағас-ҡыуаҡтарҙы шатыр-ботор һындырып, ҡара урман эсенән айыу килеп сыға. Теге кеше, ҡурҡыштанмы-ниҙәндер, олатайҙы төрт­көс­ләп: ""Айыу, тор, Билал килә!"" – тип уята, ти.
""Зам""
Ферма мөдире эш буйынса ҡайҙалыр юлланыр алдынан, малсы егетте юрый ғына шаяртып: ""Бында минең урын­баҫарым булып ҡалаһың, ферма менән һин етәкселек итерһең инде"", – ти. Теге, бер ҡатлы әҙәм, быға ышана һәм ең һыҙғанып үҙ бурысын үтәргә тотона. Йөрөй икән бик етди ҡиәфәттә, һәр кемеһенә үҙенсә бойороҡ биреп. Һүл­пәнерәк эшләгән хеҙ­мәт­кәрҙәрҙе һүгеп тә ала, ти. Был хатта бер көндө, пинжәк-салбар кейеп, галстук тағып, колхоз идараһына барып инә. Инә лә бик ҡәтғи рәүештә колхоз рәйесенән фермаға кә­рәкле әйберҙәрҙе таптыра башлай. Рәйес башта бик ғәжәпләнә, әлбиттә, шулай ҙа ""яңы мө­дир""ҙең кем икәнлеген һо­раша. Быныһы эре генә: ""Мин – зам!"" – тип яуаплай. Ошонан алып уға ""зам"" ҡушаматы йәбешеп ҡалған. Шулай ҙа ул фермаға тейешле әйберҙәрҙе ҡай­тар­тыуға өл­гәшкән, тиҙәр.
И. САФИУЛЛИН.
 Баймаҡ районы.


Хәйләһеҙ донъя – файҙаһыҙ
Ауылдашым Рәмзил ағай – үтә мәрәкәсел, шаян ир-егет. Элегерәк уның ҙур хәйлә ҡороп, вузға уҡырға инеүе үҙе ни тора.
Шулай бер саҡ ул Өфөгә, тарих факультетына һынау тоторға барырға була. Тәүге имтиханды ҡабул иткән уҡытыусыларҙың күптәренең урыҫ, берәүһе генә башҡорт икәнлеген белешә коридорҙа. Инеп билет алғас, үҙенең башҡорт телендә һөйләйәсәген белдерә. Уҡытыусылар риза була. Ә уның билетында Персия менән Төркиә араһындағы һуғыш хаҡында һөйләргә ҡушылған икән.
Абитуриент билдәле ваҡытта «әҙерләнеп», бик ышаныслы ҡиәфәттә уҡытыусыларҙың ҡаршыһына килеп ултыра. Һәм ҡыҙып-ҡыҙып һуғыш хаҡында һөйләй ҙә башлай:
– Алла бойорһа, Турция, ошо ҡабул итеү имтиханын, Персия, имен-аман тапшырып сыҡһам, Турцию, һеҙҙе, хөрмәтле ағай, в Персию, Өфөнөң иң затлы ресторанына индереп, Турция, елле генә итеп бер һыйлар инем. Валлаһи әйтәм, Персия. Мин үҙем ауылдан ул, Персию, шуның өсөн саҡырып, һыйлап, Турция, итен, һөтөн, майын күпләп тейәп тә килер инем. Ярай, ағай, һөйләштек, инде эш һеҙҙән ҡала. И в конце-концов победила Турция! – тип яуабын ослап ҡуя абитуриент.
Бер ниндәй тотлоғоуһыҙ, ышаныслы итеп һөйләгән абитуриент башҡа профессорҙарға оҡшап ҡала һәм уны ҡабул итәләр. Үҙ сиратында Рәмзил ағай үҙенә ярҙам иткәнен яҡшылап һыйлай, күстәнәсен дә тейәп килә. Иң мөһиме – ул уҡырға инә!
Роза ӘҘЕҺӘМОВА.
Баймаҡ районы.
 
«Һаҙый, алдап кит әле»
Бүрәнә өҫтөндә теҙелешеп ултырған Зөләйха, Мөғлифә еңгәләр, Ғөбәйҙә апайым алдаҡсы Һаҙый ағайҙы туҡтатып:
– Йә, алдап кит әле! – тип көлөшәләр.
– Ҡайҙа алдап торорға ваҡыт, ана, комплекста он һаталар, тоҡҡа йүгереп ҡайтып барам, – тигән дә юлын дауам иткән тегенеһе.
Еңгәләр өйҙәренән тоҡтарын алып сығып йүгермәһендәрме! Барһалар, ҡоштар сутылдаша ла талғын елгә аҡ ҡайындар япраҡтарын елпелдәтә икән унда. Еңгәләр ни асыуланырға, ни үпкәләргә белмәй. Шунда ғына төп башына ултырғандарын аңлайҙар.
Нәғимә СӘҒИТОВА,
Көйөргәҙе районы,
Отрада ауылы.
 
«Баяғы һүҙеңде ҡабатла әле...»
Элегерәк булған хәл. Ат менән Ырымбурға барған саҡ. Үрге Бабалар ауылына килен булып төшкән Маһикамал бер төркөм ҡатын менән баҙарға барған. Һәр ваҡыттағыса, знакумдарына сәйләргә ингәндәр, ти. Ул ваҡытта ырымбурҙарҙа ҡыҫтап сәй яһау ғәҙәте булмаған. Хужа:
– Килтер, Маһикамал, тағы берәрҙе эс әле, – тигән.
Тегеһе:
– Булды, булды, – менән сикләнгән.
Бер аҙ ваҡыт үткән. Ҡатындар менән хужалар гөрләшеп сәй эсә икән. Көлөшәләр, мәҙәк хәлдәр һөйләйҙәр, ти. Маһикамал ултыра торғас, хужаға:
– Баяғы һүҙеңде бер ҡабатла әле, – тигән, имеш.
А. БУЛАТОВА,
Көйөргәҙе районы,
Үрге Бабалар ауылы.
 
«Йыуатҡан»
Фәриҙә менән Нәғимә апай ферманан эштән ҡайтып килгәндә колхоз рәйесе быларҙы берәр литр һөт менән фаш итә. Фәриҙә апай, әхирәтенең уфтанып торғанын күреп, үҙенсә йыуатырға теләй:
– Нәғимә, ул тиклем борсолма. Беҙ нимә инде, ярай әле, бәхетенә күрә, Гөлсимә ял итә. Ул булһа, тоғо менән фуражын да йөкмәр ине.
 
«Һатманым»
Ферма мөдире икенсе көнөнә эшкә килгәс, мал ҡараусы булып эшләгән Вәлитте һорау менән ҡаршы ала:
– Дөрөҫөн генә әйт әле, ҡурҡма, кисә бер тоҡ фуражды кемгә һаттың?
– Нимә һөйләйһең? Аңламайым, – ти Вәлит, ғәжәпләнгәндәй.
– Алдашма!..
– Әйттем бит, юҡ, һатманым.
– Үрге ос Сәкинәгә алып барманыңмы ни?..
Теле осонан ысҡынған һүҙҙе Вәлит үҙе лә һиҙмәй ҡалды:
– Сәкинә өйҙә юҡ ине, Әсмәләргә илттем...
Тимер МӨХӘМӘТ.
Стәрлебаш районы,
Ибраҡай ауылы.
 
«Ҡоҙау, сәлтәне пәлтәй!»
Нуҡай ауылы яҡтарында булһа кәрәк, ике ҡоҙағый ғүмер иткән. Бик татыу булған улар, тормоштоң ағына һөйөнөп, ҡараһын күрмәҫкә тырышып йәшәгәндәр. Берҙән-бер көндө йәшерәге олоһона ашығып килеп инә. Ҡапҡанан инешләй күҙенә салына: ихаталағы бауға йыуып эленгән пәлтәне быҙау сәйнәй.
Йәш ҡоҙағый инешләй үк һөрән һала:
– Боҙағый, ҡоҙауығыҙ сәлтәңде пәлтәп тора!
 
«Ҡаумы, Сауый!»
Күгәрсен районының Күгәрсен ауылында элек колхоздың бик бай йәшелсә-емеш баҡсаһы булған, тиҙәр. Нимә генә үҫмәгән унда! Берҙән-бер көндө бер инәй, аҙ булһа ла ҡайнатма ҡайнатырға уйлап, унда ҡарағат йыйырға бара. Баҡса ҡарауылсыһы Ҡауый ҡарт күрмәһен өсөн йәшеренеп кенә ҡыуаҡ төбөнә сүкәйеп, емеш тирә. Тик үткер күҙле ҡарауылсы ла йоҡламай, үҙ эшен теүәл үтәй: һаҡ ҡына “ҡараҡ” янына барып та баҫа.
“Енәйәт” урынында тотолған татар инәй ҡаушауынан саҡ ҡолап китмәй, шулай ҙа тороп баҫып, “Ҡаумы, Сауый!” – тип сәләм бирә.
Гөлназ СӘЙЕТБАТТАЛОВА.
Күгәрсен районы,
Мораҡ ауылы.
 
«Уҡый-уҡый сүрә ҡалманы»
Элек, кешенең һыуытҡысы юҡ саҡта, ҡаймағын, сөпрәһен, хатта әсегән балын да мөгөрәптә һаҡлай торғайнылар. Шәрифә инәй бабайына мөгәрәпкә яңы баҫҡыс яһарға кәрәклеге тураһында гелән әйтеп килгән. Ләкин бабай: «Иртәгә яһармын әле», – тип, гелән һуҙа икән. Бер көн Ғәзизйән бабай мөгәрәптән әсе бал алып тәмләп ҡарарға була. Тик серек баҫҡыс түҙмәгән – һынып киткән, бабай төпкә осҡан. Иң тәүҙә, бал да эргәлә генә булғас, бик ҡайғырмаған был. Шулай ҙа, көн кискә ауышҡас, бик өшөгән, тик сыға алмаған. Көтөү төшөп, һыйырын һауғас ҡына Шәрифә инәй уны барып тапҡан. Эштең айышын аңлап, саҡ һөйрәп сығарған быны. Бабай ҡалтырана-ҡалтырана былай ти икән: «Уҡый-уҡый сүрә ҡалманы, теләй-теләй теләк ҡалманы. Ни йәнең менән түҙеп ултыраһың, Шәрифә, шәл бәйләп?!»
Хәҙер кеше берәй хәлгә тарыһа, уҡый-уҡый сүрә ҡалманы, тиҙәр.
Г. ДӘҮЛӘТБӘКОВА.
Ейәнсура районы.
 
«Мунсаның эсен күрһәт!
Һәр ауылдың мәҙәк кешеләре була. Хәҙер мәрхүм инде, беҙҙең ауылда Хаммат ағай була торғайны.
Киномеханик булып эшләйем. Балаларға рөхсәт ителмәгән «Дом и хозяин» фильмы бара. Бер күренеш: ире мунса ишеген асып, ҡатынынан һалҡын һыу һорай. Уныһы эргәләге йылғанан һыу алып килеп биргән ваҡытта, ире биҙрәһе-ние менән мунса эсенә һөйрәп ала. Шунан һуң икенсе күренеш башлана.
Күп тә үтмәй, кино будкаһының ишеген дөбөрләтәләр. Хаммат ағай яу һалып ҡысҡыра: «Иршат, дауай мунсаның эсен күрһәт»!
Иршат ИХСАНОВ.
Әбйәлил районы,
Рыҫҡужа ауылы.
 

«Янғантау»ың ары торһон!»
Бынан 10 – 15 йыл элек эскелеккә ҡаршы ҡаты көрәш башланғайны. Магазинда «зәм-зәм» һыуы булмағас, күп кеше әсе бал ҡоя торғайны. Саҙрый еҙнәй ҙә бер феләк бал әсетә. Әсеп еткәс, «дегустация» үткәреү маҡсатында бер ярты литрлыҡты күтәреүе була, – тәҙрәнән ҡыҙыл фуражкаларҙың өйгә инеп килеүен күреп ҡала. Ни эшләргә? Әгәр  әсегән балды күреп ҡалһалар, протокол төҙөйәсәктәр, мул ғына штраф сәпәйәсәктәр, етмәһә, район гәзитендә лә «маҡтаясаҡтар», тигән уй үтә уның башынан.
Аптырап ҡалмай был: тиҙ генә салбарының балағын күтәрә лә, ойоғон да сисеп тормай,  аяғын мискәгә тыға. Килеп инә теге иптәштәр. Бөтә өй эсе әсе, һаҫыҡ  еҫ менән тулған, берәү аяғын ҙур ғына бал һауытына тығып ултыра. Иҫерек һымаҡ та түгел, тик ауыҙы ғына ҡолағына еткән.
– Ни эшләп ултыраһың, ағай? – тип һорауҙарына Саҙрый еҙнәй:
– Бына, ҡустылар, аяҡ һыҙлап, тәҡәтте ҡорота бит, табиптар кәңәше буйынса дауаланып ултырам әле. Әсе бал һыҙлауҙы баҫа, аяҡта йыйылған һары һыуҙы ла һура, «Янғантау»ың ары торһон! – тип яуаплай.
Тегеләр нишләһен, үҙенең отҡорлоғо менән ҡотолдо бит был, тип көлөшөп сығып китәләр.
 
Фәрүәт ХИСМӘТУЛЛИН.
Бөрйән районы,
Яңы Монасип ауылы.
 
 
Яңы мода
70-се йылдар аҙағында ауылға Себерҙә эшләгән Ғәлимйән исемле егет ҡайтты. Ул магазинға араҡы алырға инә. Унда шул йылдарҙағы ғәҙәти хәл – бисәләрҙән торған оҙон сират. Ирҙең өҫтөндә – һүрәтле футболка һәм беҙҙең яҡтарға модаһы килеп етмәгән лампаслы спорт салбары. Бисәләр баштан-аяҡ егетте күҙәтә (кеше Себерҙән ҡайтҡан бит). Теге араҡы ала ла, рәхмәт әйтеп, сығып китә. Шул ваҡыт магазинда йыйыштырыусы булып эшләгән Сәлиха инәй:
– Дә-ә-ә, элек кешеләр Себергә барып, машиналыҡ аҡса эшләп ҡайта торғайны, ә беҙҙең Ғәлимйән салбарлыҡ та эшләй алмаған икән. Ҡустыһының салбарын булһа ла һорап торһа, ни була икән, әтеү трико менән йөрөүе кеше алдында оят бит, – ти икән.
Шунан бирле беҙҙә «спортивка»ны трико тиҙәр.
 
Фәрзәт ҠАҺАРМАНОВ.
Бөрйән районы,
Яңы Ҡыпсаҡ ауылы.
 
«Балыңа сода өҫтә»
70-се йылдар. Ауылда гөж килеп йорттар һалалар. Тимәк, балһыҙ булмай бит инде. Гөлғәйшә апай ҙа бер мискә итеп ҡойоп ултырта. Инде әсеүе етеп килгәндә генә өй төҙөүселәргә йор һүҙле, хәйләкәр Ғиндулла ағай килеп инә.
– Ҡана әле, Гөлғәйшә һеңлекәш, балыңдың «пробаһын сымать» итеп алайым әле, әсеүе еткәнме икән? – ти был.
Гөлғәйшә апай йүгереп йөрөп, бер сүмес итеп һоҫоп та алып бирә. Ғиндулла ағай һемерә лә, мыйығын һөртөп, ирендәрен сәпелдәтеп:
– Ох! Шәп! Шәп бит был, ә! – тип баш бармағын үргә сөйөп маҡтай. – Тик бына бер ҡалаҡ самаһы сода өҫтәп ебәрһәң, балың ишу ҙа шәп буласаҡ...
Көтөлмәгән ҡунаҡтың сығып китеүе була, Гөлғәйшә апай бер ҡалаҡ соданы мискәгә тондора. Үәт, китә бит бал шажлап, күпереп – түҙеп кенә тор! Апай ни эшләргә белмәй: ҡапҡасы менән ябып та ҡарай,  яҫтыҡ менән дә томалай, ахырҙа  өҫтөнә менеп ултыра. Юҡ бит, тынмай ҙа тынмай. Шулай итеп, мискә эсендәге бөтә «ҡәҙерле ризыҡ» ташып, түгелеп бөтә.
Әле лә берәйһендә бал мискәһе күреп ҡалһалар: «Бер ҡалаҡ сода өҫтә һин быға», – тип мәрәкәләйҙәр.
 
Роза ӘҘЕҺӘМОВА.
Баймаҡ районы.
 
 
Ауылда ғына ҡәҙере юҡ
50-се йылдарҙа ирҙәр ҡыштарын күрше урыҫ ауылдарына эшкә йөрөгән. Ҡайҙа утын бысып, ярып, ҡайҙа бесән ташып, аҡса эшләйҙәр икән (уларҙы беҙҙә «зимагорҙар» тип йөрөтәләр).
Шулай йөрөгәндә бер урыҫ үлеп китә һәм быларҙы ҡәбер ҡаҙырға ебәрәләр. Ерләгәс, мәйет сыҡҡан өйгә ашҡа индерәләр. Өҫтәл артына ултырышалар. Иҙрис исемлеһенең урыны өй мөйөшөнә тура килә. Өйҙән сыҡҡан һәр урыҫ Иҙрис ағай ҡаршыһында суҡынып, баш эйеп китә икән. Шуға ла беҙҙекеләрҙең береһе:
– Иҙрис ағай, әллә урыҫ Аллаһына әйләндеңме, һәр береһе һиңә башын эйеп сыға, – тип шаярып һүҙ ҡушҡан. Тегеһе, урыҫ тәреһенең мөйөшкә ҡуйылғанын белһә лә, иҫе китмәй генә:
– Эй, егеттәр, ауылда ғына минең ҡәҙерҙе белмәйҙәр ул! – тип яуап ҡайтарған, ти.
Хәҙер ҙә, мулдаштарҙы ситтә осратып, ни эшләп йөрөүҙәре менән ҡыҙыҡһынһаң: «Эй, егеттәр, ауылда ғына минең ҡәҙерҙе белмәйҙәр ул!» – тип шаярып алалар.
 
«Жуликҡа»
Егерме йыл тирәһе элек була был хәл. Көҙгө уңыш йыйыу мәлендә ауыл ҡарттары ла эшкә сыға. Төшкө ашҡа ололарға ҡымыҙ килтерәләр һәм йән башына берешәр ҙур сынаяҡ таратып сығалар. Шул саҡ Сәғит күршеһенең икенсегә ҡымыҙ һалдырып алғанын күреп ҡала. Аптырап, сос күршеһенән уның нисек алыуын һорай. Быныһы ҡымыҙ уртлай-уртлай:
– Этемә һораным, Хәйбуллин жуликҡа, тигәйнем, бирҙе, – тип дуҫына серен аса. Сәғит яуапты ишеткәс, йәһәтләп ашнаҡсы янына бара ла, шул уҡ һүҙҙәрҙе ҡабатлай. Баҡтиһәң, Хәйбуллин жуликҡа, тигәс, ағай малайына ала икән тип уйлаған (беҙҙә ҡайһы берәүҙәр малайҙарҙы «жулик» тип йөрөтә ине).
Хәҙер беҙҙә «Кемгә аш етмәне?» тигән һорауға «Хәйбуллин жуликҡа» тигән яуапты йыш ишетергә мөмкин.
Гөлнара.
Учалы районы.
 
«Аштан оло булып булмай»
Бер әбей кейәүенә:
– Кейәү, аш ашайһыңмы? – ти икән.
– Ашыңды этеңә бир инде, астыр...
– Әтеү һөт булһа ла эс.
– Һөтөңдө бесәйеңә эсер, – тигән, ти, тегеһе.
– Улай булғас, кейәү, араҡы ла эсмәйһеңме? – ти икән әбей, аптырап.
– Аштан оло булып булмай инде, ҡәйнәм, – тигән, имеш, кейәүе.
 
«Наҙан»
Бер ҡатындың аяғын һыйыры тибеп ауырттырған. Был мал табибына барған.
– Апай, ниңә миңә килдең, табипҡа бармай? – тип аптырай мал табибы.
– Мине һыйыр типте лаһа, бигерәк наҙанһың икән, – тип, әбей сығып киткән.
Г. ҠОҘАШЕВА.
Йылайыр районы,
Юлдыбай ауылы.
 
«Ярамағанмы миңә?!»
Элегерәк беҙҙең Ташаҫты ауылында икешәр әбейле өс ҡарт йәшәй ине (Әхмәҙулла бабай, Ишназар, Ноғман ҡарттар). Нисек ғәҙел йәшәне улар: әбейҙәр бер-береһенең балаларын ҡарай, бабайҙарҙы алмашлап тәрбиә­ләйҙәр.
Көндәшле ҡатындарҙың береһе шым ғына муллаға килә. Күрәһең, үҙен ҡыйырһытылған итеп тойғандыр инде. Өшкөртөү өсөн бер ҡаҙаҡ май, бер тәңкә аҡса килтергән ҡатын иренең яратмауына зарлана. Шуға ла бетеү өшкөрөп биреүен үтенә. Мулла шаяныраҡ булғандыр инде:
– Уны һөйҙө ни миңә,
Быны һөйҙө ни миңә.
Бер тәңкә аҡса, бер ҡаҙаҡ май
Ярамаймы ни миңә?! –
тигән бетеү яҙып биргән.
 
Дине башҡа
Ғафури районының иң эре башҡорт ауылдарының береһе Ҡауарҙының көнбайышында, Мағаш тауы итәгендә, Таҡман тигән урыҫ ауылы бар ине (унынсы йылдарҙа халҡы күсеп киткәндән һуң, Таҡман ултырышы тигән атамаһы ғына ҡала).
Ошо Таҡман урыҫының аты ауырып китә. Урыҫтар башҡорт муллаһының өшкөрөүе килешеүен белгән. Данила исемлеһе атын Тау башы муллаһына килтерә. Диндар белгән: иманһыҙҙы өшкөрһәң, доғаның киреһен уҡырға кәрәк. Мулла аттың башын һыйпап былай өшкөргән:
Даниланың аты ҡашҡа,
Минән дине башҡа.
Ике бот бәрәңге бирҙе,
Уныһы ярай ашҡа.
Даниланың аты төҙәлгән. Хужаһы өҫтәп тағы картуф килтергән.
Зәйтүнә МЫРҘАГИЛДИНА.
Ғафури районы,
Ҡауарҙы ауылы.
 
«Һал да ҡуй»
Һамар өлкәһендә урыҫтар араһында йәшәһәк тә, элегерәк улар төп башҡорт ауылдарына һирәк булһа ла килгеләп йөрөгән. Шул ваҡытта булған хәлде бәйән итмәксемен. Бер йәмле йәй көнөндә апалы-һеңлеле Һылыуҡай менән Ырыуҡай өй алдында усаҡ яғып ҡаҙанда бутҡа бешерә икән. Береһе усаҡтағы ҡуҙҙы рәтләй, ә икенсеһе ҡаҙандағы бутҡаны болғап тора, ти. Урамдан үтеп барған бер урыҫ утты күреп ҡала ла, тәмәке тартҡыһы килеп китә. Ул ҡыҙҙар янына йүнәлә. Килеп еткәс, бер ауыҙындағы тәмәкегә, бер утҡа төртөп күрһәтеп, ниҙер һөйләй икән. Ҡыҙҙар, урыҫса белмәгәс, аптырашта ҡала. Урыҫ ҡат-ҡат аңлатып ҡарай, ә тегеләр өндәшмәй. Был әҙәмдең бик ныҡ тәмәке тартҡыһы килгән, күрәһең, тотҡан да усаҡтағы утҡа эйелгән. Ҡаҙандағы бутҡаны болғап торған Ырыуҡай:
– Һылыуҡай, бынау бәндәнең башына бутҡа һалһам, ни эшләр икән? – ти икән. Һылыуҡай:
– Һалайыммы, юҡмы, тип торғансы, һал да ҡуй! – тигән.
Шуны ғына көткән Ырыуҡай бер ҡашыҡ бутҡаны урыҫтың башына һалған. Шул саҡ тегеһе әллә ниндәй тауыштар сығарып, башындағы бутҡаны тырнай-тырнай аҡырып китеп барған.
Ҡыҙҙарҙан үсен алмаҡсы булғандыр инде, идараға барып, рәйескә хәлде һөйләгән. Теге ҡыҙҙарҙы саҡыртырға ҡушҡан: «һә» тигәнсе уларҙы алып килгәндәр, ти.
– Йә, Ырыуҡай, Һылыуҡай, ни эшегеҙ был? Ни эшләп зыяны теймәгән кешегә насарлыҡ эшләйһегеҙ? Ниңә уның башына эҫе бутҡа һалдығыҙ? – ти икән рәйес.
Бер ҙә аптырап тормаған Ырыуҡай:
– Ни эшләп зыяны теймәһен, тейҙе шул. Ул бит Һылыуҡайҙың түшенән тотто, мин шуға уның башына бутҡа һалдым, – тип яуап биргән.
Шунда ултырған ҡыҙҙарҙың ағалары һикереп торған да урыҫты дөмбәҫләй башлаған. Бер ни аңламаған бахырға сығып ҡасыуҙан башҡа сара ҡалмаған.
Әле лә шул хәлде иҫкә алып, аш-һыуға ултырған кеше: «Һалайыммы-юҡмы тип торғансы, һал да ҡуй», – ти мәрәкәләй беҙҙә.
Разия УСМАНОВА.
 Һамар өлкәһе,
Костино ҡасабаһы.
 
Заводлы Юлдыбай
Граждандар һуғышы ваҡытында Юлдыбай  белорус ҡыҙын кәләш итеп алып ҡайтмаҡсы була. Ҡыҙға:
– Минең өс ҡатлы йортом, заводым бар, – ти. Шулайтып ҡыҙҙы Уралға барырға күндерә был. Кәләш килгәс, ҡайҙа икән Юлдыбайҙың өс ҡатлы йорто, заводы, тип уйлана. Ләкин бер ни өндәшмәй ғүмер кисерә. Әбйәлил районының Йәҙгәр утарында ғүмер кисерәләр, дүрт бала тәрбиәләп үҫтерәләр.
Кәләш тыуған яғын һағына, илай башлай. Юлдыбайына:
– Һин,  алдаҡсы, мине алып ҡайтып киттең. Ҡайҙа һинең өс ҡатлы йортоң, ҡайҙа заводың? – ти икән.
Юлдыбай ҙа аптырап тормаған. Ҡатынына өйҙөң бер ҡаты тип баҙын, икенсе ҡаты тип йәшәгән өлөшөн, өсөнсө итеп ҡыйыҡты күрһәтә икән. Заводы – дегет яҡҡан соҡор, имеш. Шунан ҡатыны мыжыуҙан туҡтаған. Улар ауылда беренсе булып йәшелсә-емеш үҫтереп, күпләп мал-тыуар үрсетеп, матур ғүмер иткән.
Б. УСМАНОВА.
Әбйәлил районы, Буранғол ауылы.

«Май түш кейәү!»
Борон беҙҙең башҡорт халҡы бик әҙәпле булып, олоно оло күреп, хөрмәт иткән, кесене ҡәҙер иткән. Күрше ауылда Һиҙиәт исемле олатайым була торғайны. Егет ҡорона еткәс, күҙе төшөп йөрөгән ҡыҙҙы әйттерәләр быға. Ул ваҡытта йәштәр туйҙың ҡасан булырын да белмәгән. Барыһын да ата-әсәһе хәл иткән. Олатайым иһә бик егәрле, аҡыллы, тыйнаҡ булған.
Туй көнө килеп етә. Ғәҙәт буйынса ҡыҙҙы йәшерәләр. Эҙләп тапҡас, еңгәләре кәләште кейәүгә тоттороп, ишекте бикләп сығып китә. Туй барғанда кейәү оялып, бөтөнләй ашамаған була. Бер аҙ ятҡас, ул үҙенең бик асыҡҡанын тоя. Ипләп кенә тора ла, көндөҙ еңгәләре йөрөгән түрбашҡа барып, ниҙер булһа ла ашарға уйлай. Ҡараңғыла шкафтарҙы һәрмәштерә торғас, башына ниҙер түгелеп китә. Тауышҡа кәләше һикереп тора. Кистән һөҙөп ултыртылған иттең тоҙлоғо олатайымдың өҫтөнә түгелгән икән. Ни эшләргә? Өҫтөндәге кейемдең майын бер нисек тә бөтөрә алмайҙар. Шул көндән башлап олатайымды «май түш Һиҙиәт» йә «май түш кейәү» тип йөрөткәндәр.
Нәбирә ҒӘҘЕЛШИНА.

«Туғыҙға һигеҙ күбә»
Һыуыҡтар төшөп, мал ҡураға ингәс, ҡырҙа ултырған бесәнде өйгә алып ҡайтыу өсөн Мырҙағәле бабай, трактор һорап, бүлексә етәксеһенә бара . «Управ»тың трактор бирергә ризалығын ишеткәс, бабай:
– Юҡ-юҡ, ҡустым, бер генә тракторҙың көсө етмәҫ, 9-ға 8 кәбән ҡойғайным, һин миңә мотлаҡ ике трактор бирергә тейешһең! – ти.
Етәксенең ай-вайына ҡуймай, икенсеһен дә һорап ала ул. Барасаҡ тракторсылар кәбәндең ҙурлығын ишеткәс, ҡурҡа төшә. Ундай ҙурлыҡтағы кәбәнде урынынан ҡуҙғатыуы ауыр булыр инде, бесән ҡойолоп ҡаңғыртмаһа ярар ине лә, тиҙәр икән.
Ҡарттың сабынлығына барып етһәләр, бәләкәс кенә кәбән икән. Уны бер трактор еңел генә итеп һөйрәп алып ҡайтып киткән, икенсеһенә эйәреп ҡайтыуҙан башҡа сара ҡалмаған.
Шунан һуң беҙҙең яҡта «туғыҙға һигеҙ» кәбән һалыу модаһы инеп китте. Бесән мәле етһә, «туғыҙға һигеҙ кәбән һалдым әле» йә «һай, кәбәнең туғыҙға һигеҙ булған түгелме һуң» тигән шаяртыуҙарын көт тә тор.
«Йоҡларға була әле...»
Һеҙҙә нисектер, беҙҙә берәй ергә өтәләнеп, сабырһыҙланып ҡабаланған кешене: «Поезд тора әле, йоҡларға була әле», –тип туҡтаталар. Был хәлдең тарихы былай була.
Ғәлинур ҡалаға китер өсөн тимер юл станцияһына юллана. Сәғәтенә күҙ һалһа, поезд ҡуҙғалыуға тиклем байтаҡ ваҡыт бар икән. Кире боролһам – юлым уңмаҫ, бер сыҡҡас, юл ыңғайы дуҫты күреп китәйем, тип, ауыл осондағы Рәхмәтулланың өйөнә ыңғайлай. Дуҫтар осрашҡас, аҙағы билдәле инде...
Арыу ғына ҡырын төшөрөп алған ҡунаҡ станцияға юллана. Күмпелер юл үткәндән һуң быуындары тамам йомшара Ғәлинурҙың. Ергә ауа ла, бер аҙ йоҡлағандан һуң күҙен аса. Ни күрһен – ҡаршыһында вагондар. Күтәрелергә әмәле булмағас, поезд тора әле, йоҡларға була әле, тип юлсы ҡабат әүен баҙарына китә. Был хәл бер нисә тапҡыр ҡабатлана: Ғәлинур күҙен нисә асһа ла, вагон уттарын күрә. Шулай итеп, юлсы «тыныс күңел» менән төн үткәрә. Иртә таңда Ғәлинур һыйыр мөңрәгән тауышҡа уянып китә һәм эштең айышына төшөнә. Иҫерек баш менән ферма эргәһендә йығылып, уның тәҙрә уттарын поезд тип уйлап төн үткәргәнен аңлай.
Ғәлинур  ҡабат ҡалаға нисек юлланғандыр, әммә шул ваҡиға яңы лаҡаптың тыуыуына сәбәпсе була.


«Ҡуяйыммы берҙе?»
Бер көн Кәрим менән Әхмәтте күрше ауылға ҡунаҡҡа саҡыралар. Мәжлестең иң ҡыҙған мәлендә, артыҡ «төшөрөп» алған бер ир килгән бөтә ҡунаҡҡа бәйләнә башлай. Әхмәттең йәне көйөп китә. «Кәрим, әллә берҙе ҡу­яйыммы шуға?» – тип ағаһының ҡолағына шыбырҙай. Кәрим: «Ҡуй, юҡ менән булма», – тип әйтеп тә өлгөрмәй, Әхмәт һикереп тороп, теге ирҙең яңағына берҙе «ҡуйып» та ебәрә.
«Нишләп буш булһын инде...»
Кәримдең малайын комсо­молға алалар. Комиссия вәкил­дәре Саматҡа төрлө һорау бирә. Американың президенты кем, тип һорағанға был өндәшмәй тик тора икән. Ғәлимә апай ярҙам итергә теләп, Бушмы, тигән. Самат аптырап ҡарап: «Нишләп буш булһын, ул урында берәү ултыра инде», – тип яуап ҡайтарған.
«Ҡарап торам»
Ауыл халҡы колхоз малы өсөн бесән әҙерләгән мәл. Аш бешереүсе Сабира еңгә төшкө ашҡа биҙрә төбөнә һалып майлы икмәк бешерергә ҡуйған да: «Тәнәй, ҡарап ҡына торсо әле!» – тип һыу буйына төшөп киткән. Һыуҙан килһә, икмәк көйөп, төтәп ята, ти.
– Ашаның ҡәһәр төшкөрө, Әхмәт, ниңә әйләндермәнең, ә? – тип йәһәтләп әйләндерә һалған. Әхмәт тыныс ҡына:
– Һин бит, еңгә, әйләндер, тип әйтмәнең миңә, ҡарап торсо, тинең. Шулай тигәс, ҡараным да торҙом, тәүҙә ҡабарып сыҡты, аҙаҡ төтәй башланы, оҙаҡламай үҙең килдең! – тип яуаплаған да эшселәр янына киткән.
Гөлнара МОСКОВА. Учалы районы.

«Ниғәмәт ни муха!»
Беҙҙең ауылда Ниғәмәт исемле бик мәҙәк ағай йәшәне. Төшөрөргә ярата ине мәрхүм.
Бер мәл бик ҡаты бахмурҙан, сәмәй тип уйлап, себен дарыуын һемергән. Зәһәр булғандыр инде тегенеһе, ағайыбыҙ, ауыҙынан күбектәр сығарып, иҫһеҙ йыйылған. Табип саҡыртҡандар, саҡ ҡотҡарып ҡалғандар.
Иҫенә килһә, ҡатыны ҡысҡырып илай икән. Үҙе бер үк һүҙҙәрҙе ҡабатлай:
– Уй, үлә бит! Ниғәмәт! Үлә бииит!
Ағайыбыҙ ауыҙынан сыҡҡан күбектәрҙе һөртә лә:
– Ниғәмәт не муха, себен дарыуына үлеп ятырға! – тигән, ти.
Шул көндән үҙенә «Ниғәмәт не муха» тигән ҡушамат эләкте. Хәҙер беҙҙә «бирешмәйем» тигәнде «Ниғәмәт не муха!» тиҙәр.
Берйән БАЙЫМ. Баймаҡ районы.

«Мин һыйырҙан һорамайым»
Район үҙәгендә үҙ эшен белгән оҫта ветеринар булған. Ул ауырып киткән дә дауаханаға эләккән.
Табипҡа ингән.
– Йә, һөйләп ебәр, ҡайһы ерең ауырта? Нисек ауырыйһың?
– Мин, Рәхим Хамматович, һыйырҙан, ҡайһы ерең ауырта, тип һорамайым, ҡарайым да беләм, – ти икән сирле ветеринар. – Ҡарағыҙ ҙа диагноз ҡуйығыҙ.
Табип бер аҙ уйланып ултырған да быға сисенергә ҡушҡан.
Арҡаларын-түштәрен арлы-бирле баҫҡылап ҡарағандан һуң шәфҡәт туташын саҡыртып:
– Быға тоҙ һалып, бер биҙрә ашлы һыу бирегеҙ. Бер-ике көн тотҡас, мандымаһа, һуйырһығыҙ, – тигән, ти.
 
Ике майор, ун биш башҡорт
Бер бабай менән әбей йоҡларға ятҡас, уларҙың өй тәҙрәһен сиртеп:
– Ун биш баш ҡорот һәм ике йомғаҡ май Себер китте, – тигәндәр, ти.
– Йә инде, Хоҙай, ике майоры урыҫтыр әле, уларына бер ни булмаҫ, анау ун биш башҡорто ни эшләр инде, меҫкендәр, – тип йәлләгәндәр  ҡарттар.
Иртән тороп аласыҡҡа сыҡһалар, 15 баш ҡорот, ике йомғаҡ май урынында юҡ, ти.
Ф. ИШБАЕВА.
Бөрйән районы.


Донъяла төрлө төбәктә юмор баш ҡалалары булған кеүек, яҡын-тирә ауылдар араһында Йөйәк ауылы халҡы, ундай уҡ кимәл менән үлсәнмәһә лә, үҙенең тормошҡа юмор аша ҡарай алыу һәләте менән айырылып тора. Көләмәс сығарыу, лаҡаплау, кәзекләү оҫталығы тураһында ғына һүҙ бармай бында – уны ҡабул итә лә белеү һәләте булырға тейеш. Ҡайһы бер урында уйын-көлкө менән һөйләшеүҙе бөтөнләй ҡабул итмәүселәр ҙә осрай. Ә йөйәктәргә эскерһеҙлек, шаянлыҡ, ниндәй генә хәлдә ҡалһалар ҙа, уны уйын-көлкөгә һабыштырырға тырышыу хас.
Йөйәк ауылында байтаҡтан йәшәп килгән ҡыҙыҡ ваҡиғалар, төрлө хәлдең бер аҙы менән генә таныштырып үткем килә. Уларҙың геройҙарының байтағы был донъяла юҡ та инде, ауылдаштарҙы матур итеп иҫкә алайыҡ, башҡа уҡыусылар ҙа йөйәктәрҙең эске донъяһының матурлығын белһен. Ул хәл-ваҡиғаларҙы күмәк ижад емеше икәнен күҙ уңында тотайыҡ. Мин уларҙы йыйып, теркәүсе генә. Ҡайһы бер урындарына ғына, бәлки, ҡәләм тейҙергәнмендер, унда ла йөкмәткеһенә, асылына ҡағылмайынса ғына...
“А-а-а-мат, мужыт ентер ул...”
Ғәтиә әбей менән бабайы Азамат Үрғышлауҙа бесән ваҡытында ҡыуышта яталар икән. Күршеләре Ибраһим бабай, ялҡауы килмәй, ҡараңғы төшкәс, былар­ҙың ҡыуышы янына килеп, ""һупылдап"" тауыш бирә*. Әбей, ҡото осоп, бабайына:
– А-а-а-мат, мужыт ентер у, ҡың­ҡырауыңты шылтырат! – тип инәлә. Күр­шеләре тауыш биреүен дауам итә, әбейҙең тамам ҡото китә бит. Бабайы тыңламағас, ҡыуыш янына бәйләп ҡуйған атты менә лә ауылға саба. Йән-фарман елгән аттың ҡыңғырауы бесәндә ҡунған бөтә халыҡты уятҡан.
Иртәгәһенә ""ен күргән Ғәтиә"" тураһында тотош ауыл белгән. Атын ауылға еткәнсе саптырған ул. Әбей тиһәң дә, ул саҡта мин иҫтә ҡалдырған Ғәтиә әбей күпкә йәш булған, әлбиттә. Эйәрһеҙ менгәс ни, был бөтөнләй эшлектән сыҡҡан, өс көн тора алмай ятҡан, һыйырын бер аҙна буйы Ибраһим бабайҙың әбейенә һауырға тура килгән. Эш улайға уҡ китер, тип уйламаған бабайҙың этлеге әбейенә көс төшөргән шул...
 *Тауыш биреү(диал.) – берәй йәнлек, ирҙәр тауышын һ.б. тауышын сығарыу. Ҡырағай йәнлектәрҙе ҡурҡытыу йә берәйһен шаяртыу өсөн ҡулланыла.

«Уволнять будем...»
Руссаһы һайыраҡ булыуы арҡаһында бер егет төрлө ҡыҙыҡ хәлгә тарый. Бер саҡ кадрҙар бүлеге етәксеһенең ҡотон алыуы былай булған.
Инйәр урман хужалығы саҡ тын алған осор. Эш хаҡы ла йүнләп түләнмәй. Был кемдәндер эштән китергә ғариза яҙҙыртып алған да контораға йүнәлгән. Русса белмәгәс, етәксе эргәһенә инергә лә ояла икән. Конторала кадрҙар бүлеге етәксеһе өҫтәле бухгалтерҙар менән бер бүлмәлә урынлашҡанмы икән, ҡыҫҡаһы, яңғыҙы ғына булмаған. Был егет бер нисә тапҡыр ишекте аса ла яба, аса ла яба, үҙе йылмайған була икән. Һуңғы сиктә ишекте аса биргән дә, ишек ярығынан ғаризаһын ялбыратып:
– Увольнять будим, уволнять будииим, – тип һуҙа икән...
Кадрҙар бүлеге етәксеһе лә, бухгалтер ҡатын-ҡыҙҙар ҙа аптырап ҡалған. Был әллә берәй ергә ялыу яҙып, улар өсөн ҡурҡыныс яуап килгәнме, тип хатта бер аҙ шөрләгәндәр ҙә. Әле ауылда берәйһе эшенән китергә йыйынһа:
– Увольнять будешь, да? – тип көлөп  алалар...

Ен тауышын ишеткәндәр
Йөйәктәрҙән өс араның ирҙәре Асыу тауында ағас ҡырҡып ята. Күрше Берештамаҡ яҡында ғына – тау аҫтын­да. Тимер юлы һалынмаҫ элек унда туранан юл тау аша була торғайны. Бер көн кискә табан ашап алырға тип ҡыуышҡа төшһәләр, күктән тауыш килә икән: ""Өфө һөйләй!..""
Былар, ен, тигән дә ауылға йән-фарман сапҡан. Араларынан иң өлкән ағай: ""Алға сыҡһағыҙ, муйынығыҙҙы өҙә сабам"", – тип, балтаһын өҫкә күтә­реп, ян-яҡҡа ялтыратып килә икән. Ендән иң ҡурҡҡаны ул булған, тиҙәр.
Былар һә тигәнсе Һилеғорғо та­мағына килеп тә төшкән, ауыл унан күренеп тора. Йәшерәге бешеп ултыр­ған бутҡаны ла эләктергән, коте­логының боҫо сығып тора икән. Шул ерҙә быларға Хәсән бабай осраған, ауылға ла индермәй, барыһын да кире алып киткән. Юлда тегеләрҙе әрләй-әрләй: ""Берештамаҡ радиоһы бит ул"", – тип аңлатҡан. Леспромхоздың конто­раһы янында бағанаға радио ҡуйған ғына саҡ булған, уны белмәгән йө­йәктәр шулай ен тауышын ишеткән...

«Үс алдыҡ...»
Хәсән бабай Хызыров 1937 йылда репрессияға эләгеп, ун йылын ла­герҙа үткәреп ҡайтҡан. Һуғышҡа тиклем уҡытыусы ла, промартелдә культурник булып та эшләгән. Ауылда тәүгеләрҙән комсомол, тәү­ге ойошма секретары ла булған. Бабайҙан:
– Ул заманда комсомолдар нимә эш­ләй торғайны? – тип һорайым. Ул:
– Наҙанлыҡҡа ҡаршы көрәштек, улым, дингә ҡаршы, муллаларға ҡаршы ла көрәштек, – тип яуаплай.
– Ә муллаларға ҡаршы нисек көрәштегеҙ һуң? – тип һорағас, бабай, хәйләкәр йылмайып:
– Ой, ҡаты көрәштек, улым, ныҡ көрәштек. Уларға үс итеп, барыбыҙ ҙа ҡыҙҙарын кәләш итеп алдыҡ та ҡуйҙыҡ, – тигән була...

Ринат ШӘЙБӘКОВ.
Белорет районы, Йөйәк ауылы

Галош
70-се йылдар башында магазинға килгән дефицит әйберҙәрҙе йомортҡа тапшырған кешегә генә бирәләр ине.
– Магазинға яңы тауар килтергәндәр, – тигәнгә халыҡ унда ашыға.
Һатыусы:
– Быныһы – иткә, быныһы – һөткә, ана тегеһе – күкәйгә, – тип аңлата.
Һуңлабыраҡ ингән бер олораҡ ҡына ағай:
– Һеңлем, анау галошыңды бир әле, – тип һорай.
– Ағай, ул галош – күкәйгә! Әллә яҙыуҙы уҡый белмәйһең инде, – тип асыулана ҡыҙ.
Ағай абайлабыраҡ ҡараһа, галош менән электр үтеге ҡуйылған ерҙә «Күкәйгә» тигән яҙыу эленеп тора икән.
– Һайт, шайтаның, мин ул галошты аяҡҡа кейергә икән тиһәм, ул – шунда, имеш, – ти ҙә сығып китә.
Ҡыҙ бер ни әйтә алмай, аптырап тороп ҡала.
 
Миҙхәт ХӘЛИЛОВ. Ғафури районы, Еҙем-Ҡаран ауылы.
 
Ҡара быҙау
Мәсетле районының бер ауылында булған хәл. Бер апай үгеҙен бестермәй ҡалдыра. Йәнәһе лә, аҡса «һуға». Кемдең һыйыры быҙаулай, шуларҙан барып аҡса һыға икән:
– Минең үгеҙем ҡасырҙы һеҙҙең һыйырығыҙҙы, давай, шуның өсөн түләгеҙ!
Һыйырҙары быҙаулаған сираттағы йортҡа килеп, аҡса талап иткәс, йорт хужаһы:
– Үгеҙегеҙ ниндәй төҫтә һуң? – тип һораған.
Теге апай:
– Ҡыҙыл, ә ниңә? – ти икән.
– Улай булғас, бер нисек тә һеҙҙең үгеҙегеҙгә түләй алмайым, сөнки беҙҙең һыйырҙың быҙауы ҡара бит әле!..
 
Бөтөн йомортҡа
Элегерәк булған хәл. Мәсетле районының бер ауылында ир-ат бесәнгә йыйына икән. Улар бер нисә көн ҡуна ятып саба. Шуға ашарға ла арыу ғына алырға кәрәк.
Юлда ат менән китеп барғанда, егеттәр Сәмиғулла исемле ағайҙың төргәгендә бешкән ике йомортҡа ятҡанын күрә. Ҡатыны һараныраҡ булғанмы, бик етеш йәшәмәгәндәрме – уныһы мөһим түгел.
Әлеге лә баяғы шуҡ егеттәрҙең береһе ипләп кенә төргәкте асып, бер йомортҡаға ҡәләм менән «Күкәйҙең береһен алып ҡайт!» тип яҙа ла кире урынына һалып ҡуя. Сәмиғулла ағай быны һиҙмәй.
Ҡыҙыу эштән һуң төшкө ашҡа туҡтайҙар. Көлөшә-көлөшә тамаҡ ялғайҙар. Сәмиғулла ағай бер йомортҡаһын ашай ҙа икенсеһендәге яҙыуҙы күреп ҡала: әйләндереп-әйләндереп ҡарағас, кире һалып ҡуя. Кисен дә, икенсе көндә лә шул уҡ хәл ҡабатлана – алып ҡарап ултыра ла кире һала. Барыбер йомортҡаны ашамай теге. Үҙе һыр ҙа бирмәй, тәки ҡатынына «ҡуян күстәнәсе» тигән булып алып ҡайта.
Ә егеттәр ауылға ҡайтып еткәс кенә Сәмиғулла ағайға шаяртҡандарын әйтә. Шулай ҙа була тормошта.
А. СИРБАЕВ. Өфө ҡалаһы.
 
«Ғорлаһынан тотоп эсте»
Ялан яғынан бер кейәү урман яғында йәшәгән ҡайны менән ҡәйнәһенә ем алып килгән, күстәнәскә бер ярты ла алған. Емде бушатмайынса, кейәү менән ҡайны өйгә инеп, яртыны эсергә булған, ти. Шешәне өҫтәлгә ҡуйып, берҙе тотоп та өлгөрмәгәндәр, ҡәйнәһе: «Емде һыйыр ашай башланы», – тигәс, кейәү тышҡа сығып йүгергән. Ул, емде бушатып, эсергә тип инһә, ни күҙе менән күрһен, өҫтәлдә буш шешә тора, ти. Ә ҡәйнәһе, уҡлау тотоп, ҡайныһын туҡмай икән. Үҙе: «Ғорлаһынан тотоп эсте лә ҡуйҙы, мәскәй!» – тип һөйләнә, ти. Ысынында, кейәүе менән ҡартына эсермәҫ өсөн, араҡыны икенсе һауытҡа бушатып йәшергән, ти, ҡарсыҡ.
Рита КИНЙӘБАЕВА, Әбйәлил районы, Ҡушый ауылы.
 
«Егерме!»
Ғибаҙрислам бабай колхозда һарыҡ ҡараған. Һис көтмәгәндә фермаға райондан комиссия килеп төшкән. Ә һарыҡтар тулмай, ти, шуны былар һанап сығырға булған.
Райондан килгән кешеләрҙең аяғында яҡшы ботинка. Ферма эсенә үтерлек түгел, бысраҡ икән. Былар Ғибаҙрислам бабайға һанарға ҡушҡан.
– Мин бит, ағай-эне, егермегә ҡәҙәр генә һанай беләм, – тигән, ти, бабай.
– Ярай улайһа, һин егермегә тиклем һана ла беҙгә ҡысҡырырһың, ә беҙ ишек төбөндә яҙып торабыҙ, – тигән тегеләр.
Шунан Ғибаҙрислам бабай һанарға керешкән. Аҙыраҡ һарыҡ араһында йөрөй ҙә «егерме» тип ҡысҡыра, ти. Тағы ла йөрөй, тағы «егерме» тип ҡысҡыра, ти. Шулай ҡысҡыра торғас:
– Йә, ярай, башҡа һанама, бында былай ҙа артып китте, – тигән дә ревизорҙар, машиналарына ултырып, ҡайтып та киткәндәр, ти.
Ғибаҙрислам бабай уларҙың артынан серле генә йылмайып, көлөп ҡалған, ти.
Таһир Вилданов.
Ҡырмыҫҡалы районы.
 
 
Отолған башҡорттар
Бер ваҡыт ауылға төркөм-төркөм сиғандар килеп төшкән. Улар кешеләрҙе, тиҙ генә балыҡ һөҙөп бирәбеҙ, тип ышандырған һәм Өршәк йылғаһы буйына кит­кәндәр. Сиғандар эй балыҡ һөҙөп йөрөгән була, ти. Быны бөтә халыҡ ҡарарға килгән. Ә улар артынан буш ауылға килеп төшкән сиған­дар рәхәтләнеп бар нәмәгә «айыу майы һөртөп» йөрөгән.
Шулай отолоп ҡалған беҙҙең башҡорттар. Хәҙер иһә «балыҡ һөҙөү» беҙҙә халҡыбыҙҙың «айыу майы һөртөү» һүҙенә бәрәбәр.
Айһылыу Әхмәтова. Ауырғазы районы, Усман ауылы.

«Барына етешеп ултырығыҙ!»
Йәндәй яҡын дуҫтың тыуған көнөн үткәрҙек. Күлдәк еңдәрен төрөп, аяғөҫтө баҫып һыйлай был. Ихласлыҡҡа ирәмһеп, беҙ ҙә оҙағыраҡ ултырып ташлағанбыҙ. Эңерҙән таң атҡанға ҡәҙәр. Дуҫым беҙҙе оҙатҡас, мәктәпкә киткән, беренсе дәресенә ингән.
Билдәле, өйгә эште тикшерерлек, яңы теманы аңлатырлыҡ хәле лә, рәте лә юҡ. Уҡыусыларға үҙаллы эш биргән дә ултырған ерендә төнәп киткән категориялы уҡытыусы, үҙе йоҡо аралаш ҡоласын йәйеп-йәйеп ебәрә, ти:
– Ағай-эне, әйҙәгеҙ, барына етешеп ултырығыҙ, хәҙер бисәкәй ҡоротлап һурпа килтерер!
 
«Ҡоймаҡ ҡойоу бер ни түгел»
Беҙҙең күршелә бер ҡарсыҡ йәшәй ине (хәҙер мәрхүмә инде). Уның рухын рәнйетергә теләмәһәм дә, ҡалған бер мәҙәк һүҙе хәтерҙән сыҡмай.
Әбейҙең оло улы мәрйә килен алып ҡайта. Аш-һыу яғына мәрйә оҫта булһа ла, ҡарсыҡтың яратҡан ризығы – ҡоймаҡты ҡоя белмәгән. Шулай итеп, әбей киленен ҡоймаҡ ҡойорға өйрәтмәксе булған. Ә үҙе урыҫса икмәк-тоҙлоҡ ҡына һупалай. Плита янына киленен ымлап саҡырып килтергән дә, ҡыҙған табаға шыйыҡ ҡамырҙы ҡойоп, былай тип әйтә икән:
– Шаж иттереп һалғански ҙа шап иттереп алғански...
 
Фиҙаил Мөхәрмәтов. Ғафури районы.
 
«Неприятный вызов»
 
Кеҫә телефоны яңы сыҡҡан мәл. Бер инәйгә икенсе инәй сәйгә килә. Оҙаҡ ҡына гәпләшеп ултыр­ғандан һуң хужабикә телефонына күҙ һала ла хафалана башлай:
– Ой, әттәгенәһе, ни булды икән? Килендән «неприятный вызов» тигән яҙыу килгән. Улым ҡырҙа эшләй, әллә бер нәмә булдымы икән?
Сәбәләнгән ҡатынды тыныслан­дырырға теләп, әхирәте телефонын алып, үҙе уҡып ҡарай. Унда «непринятый вызов» тип яҙылған була...

«Күҙеңде йом, әбей!..»
Беҙҙә һуғыш ветераны йәшәне. Fүмере буйы күрше ятҡан Васильевка ауылынан ат менән почта ташыны, шунан пенсияға сыҡты. Йыуаш, әҙәпле, йомшаҡ һүҙле ине ул. Эргә-тирәһендәгеләргә ҡатыр­ға­нып, төрпө өндәшеүен хәтер­ләмә­йем. Бер заман ҡарсығы бының теңкәһенә тейә башлай, сабырлығын юйҙыра, түҙемен өҙә. Бабай, яһил­ланып, әбейен ҡаты ғына итеп бәргесләп алырға әҙерләнеп бөткәс, етәкләп өйгә индерә лә, мөйөшкә ҡы­ҫырыҡлап, дебет шәл менән елпетә башлай, үҙе бер юлы хәстәрлекле һа­маҡ­лай икән: «Хәҙи­сә, мин һуҡҡанда абайла, шәлдең сәсәге күҙеңә тейеп ҡуймаһын!..»
«Тешкә йәбешә лә ҡуя»
Амбулаторияла фельдшер булып эшләп йөрөйөм. Өлкән йәштәге Шәмсинур Итбаева килде. Белә-күрә гел мәрәкәләйем, әле лә уны журналға теркәгән булып ҡыланам:
– Һеҙҙе кем тип яҙып ҡуяйыҡ?
– Этбаева Шәмсинур мин.
– Этбаева. Атайығыҙҙың исеме?
– Малбай.
– Хайуанбай.
– Ни тинең, ишетмәйерәк ҡал­дым? – Әбей шау һөйәк ҡул осон ҡолағына ялғап секрәйҙе.
– Яҙып ҡуйҙыҡ, тим. Нимә борсой?
Ҡарт кешенең ауырыуҙары етерлек, иллә уны бында әлеге мәлдә әшәке геморройы килтергән. Башҡа дарыуҙарға ҡушып, осаның һыҙ­лауын баҫа торған майшәмдәр яҙҙым. Кисекмәҫтән ауырыу янына саҡырғас, дарыуҙарҙы нисек ҡул­ланырға кәрәклекте шәфҡәт тута­шының төшөндөрөүенә ышанып, сығыу яғына йүнәлдем.
Бер нисә көндән әбекәй менән яңынан әңгәмә ҡорабыҙ.
– Хәлең нисек, инәй?
– Алланың рәхмәте яуһын үҙеңә, балам, бөтәһе лә һәйбәт.
– Дауалар килешәме һуң?
– Килешә, килешмәгән ҡайҙа, тик анау һуҡ бармаҡ оҙонлоҡ кәнфит һымағын йота алмай хитланам, ауыҙға һылашып, тешкә йәбешә лә ҡуя.
«Бомба»
Һалҡын һуғыш йылдары. Америка атом бомбаһы һуғышы башламаһа ярар ине, тип ҡурҡып ҡына йәшәй халыҡ. Шулай бер төндә ҡот осҡос шартлау Сәлих бабай менән Ғәрифә әбейҙең тыныс йоҡоһон бүлә. Сос бабай, ырғып тора һалып, әбейҙе ҡабаландыра икән. «Тор, Ғәрифә, тегеләр Мәғниткә төшөрәбеҙ тип, бомбаны яңылыш беҙгә ташлағандар, буғай», – ти. Тороп ҡараһалар, бөтәһе лә имен, тик мейес башындағы бал мискәһенең ҡапҡасы ғына иҙәндә ята, ә түбәнән шапылдап бал ағып тора икән.
Хәҙер беҙҙә бал мискәһен «Америка бомбаһы» тип йөрөтәләр.
 
«Ҡал да ҡуй»
Йәйге эҫе көн. Туғайҙа бер ғаилә кәбән ҡойоп йөрөй икән. Көтмәгәндә былар эргәһенә айыу килеп сыға. Ир «һә» тигәнсе улы менгән атҡа менгәшә лә ауыл яғына саба башлайҙар. Ҡатын да етеҙ булып сыға, сабып барған аттан ҡалышмай, ти. Ире ҡысҡыра икән: «Арыйһың бит, Зилә, һин ҡал да ҡуй». Шунан алып, берәй ерҙән ҡасһалар: «Арыйһың бит, ҡал да ҡуй», – тиҙәр беҙҙә.
 (Әлфиә Хөснөтдинова. Сибай ҡалаһы.)
 
«Ну, как в России?»
Бер ваҡыт Әбйәлил районынан бер апам «гурыт»ҡа барған. Улар әйтмешләй, «гурыт» – Магнитогорск ҡалаһының халыҡ телендәге атамаһы. Элек-электән эргә-тирәләге район кешеләре бар йомошон шунда йомошлаған, май-ҡаймағын, емеш-еләген һатып донъя көткән, хәйер, әле лә шулай. Апа ла ҡыш көнөндә баҙарға берәй нәмә алырға барған булғандыр инде. Автобустан төшөп, йәһәтләп урам буйлап атлаған. Бар осраған кеше быға аптырап ҡарай икән, ауыл кешеһен тәүгә күрәләрме?..
Бер йәш егет йүгереп килгән дә: «Ну, как в России?» – ти икән. Апа аптырап: «Хорошо», – тип яуап биргән. Бесән эшләп ҡара янған былай ҙа ҡара апамды негр тип уйлағандар.
 
«Һинән алда ағаң бар әле»
Өлкәнерәк класта малайҙар бәҙрәф артында тәмәке тарта икән. Түңәрәккә тороп, бер тәмәкене алмашлап көйрәтәләр. Мәктәп директоры былар янына ипләп кенә барған да, тартып торған уҡыусыһының яурынынан ҡағып, миңә лә ҡалдыр, тигән. Хәлит апа директор икәнен абайламай: «Һинән алда ағаң бар әле», – тигән, ти.
 
Айыу менән тәмәке тартҡан
Хәлит апамдың малай сағынан ҡалған мәҙәк. Бер мәл бесән сабып йөрөгәндә, апам һаҙға инеп киткән, йәнәһе лә, хәжәтен үтәй. Ә ул һаҙға, атай-әсәйҙән йәшенеп, тәмәке көйрәтергә йөрөй икән. Был юлы эш уңмаған, янында ғына ҡыуаҡ араһында емеш ашап торған айыуҙы күреп, сығып ҡасҡанын һиҙмәй ҙә ҡалған. Сыҡһа, ауыҙҙа тәмәке, ти. Хәҙер быны көлөп иҫләйһе ҡалды, ә ул ваҡытта апаға ҡаты ғына эләккән.
(Инсаф ХУЖАБИРГӘНОВ. Әбйәлил районы, Буранғол ауылы.)
 
«Миңә һылта...»
Талон заманаһы. Магазинда оҙон сират, этеш-төртөш. Бер ағай сыҙамаған, күрәһең, һауаны боҙоп ҡуя. Сираттағылар әйләнеп-әйләнеп ҡарай икән. Ағай аптырап тормай, артында торған егеткә:
– Ҡустым, оялма, миңә һылта ла ҡуй. Ҡарт кешегә бара ул, – ти икән. Теге егет ҡыҙара-бүртенә сығып шыла.
Хәҙер беҙҙә ошондайыраҡ хәл булһа, «Миңә һылта ла ҡуй», – тип көләләр.
(Рим Мәхмүтов. Баймаҡ районы.)
 
«Ғорлаһынан тотоп эсте»
Ялан яғынан бер кейәү урман яғында йәшәгән ҡайны менән ҡәйнәһенә ем алып килгән, күстәнәскә бер ярты ла алған. Емде бушатмайынса, кейәү менән ҡайны өйгә инеп, яртыны эсергә булған, ти. Яртыны өҫтәлгә ҡуйып, берҙе тотоп та өлгөрмәгәндәр, ҡәйнәһе: «Емде һыйыр ашай башланы», – тигәс, кейәү тышҡа сығып йүгергән. Ул, емде бушатып, эсергә тип инһә, ни күҙе менән күрһен, өҫтәлдә буш шешә тора, ти. Ә ҡәйнәһе, уҡлау тотоп, ҡайныһын туҡмай икән. Үҙе: «Ғорлаһынан тотоп эсте лә ҡуйҙы, мәскәй!» – тип һөйләнә, ти. Ысынында, кейәү менән ҡартына эсермәҫ өсөн, араҡыны икенсе һауытҡа бушатып йәшергән, ти, ҡарсыҡ.
Рита КИНЙӘЛБАЕВА. (Әбйәлил районы, Ҡушый ауылы).
Фото: Т,Аманов","10 Июль , 13:08",Әҙәбиәт,Na
https://ye102.ru/articles/litra/2023-06-05/u-y-y-bulma-yn-3288855,Һуңғыһы булмаһын...,"Яҙыусы-публицист Рәлис Ураҙғоловтың исеме Республикабыҙҙа ғына түгел, хәҙер илебеҙҙең башҡа төбәктәрендә лә билдәле. 
 ","Заманында ""Йәшлек"" Республика йәштәр гәзитендә оҙаҡ ваҡыт эшләп,  тормошобыҙҙың  актуаль статьялары менән танылыу тапты ул. Сит өлкәләргә йыш командировкаға ла йөрөп, уларҙың   көн-күрешен, проблемаларын асыҡтан-асып  бирә алды. Билдәле ""Аслыҡ"" романы ла шул ваҡытта тыуҙы. Унан һуң да үҙенең ижад емештәре менән һөйөндөрөп торҙо уҡыусыларын. Һәм бына яңыраҡ сираттағы ижад емеше - ""Һуңғы йәйләү"" китабы баҫылып сыҡты.  Был инде уның бишенсеме-алтынсымы китабы. Маладис, ҡотлайым! Киләсәктә лә Алла бирһа, ижад емештәрең һүрелмәһен. Афарин!
 ","5 Июнь , 20:15",Әҙәбиәт,Na
https://ye102.ru/articles/litra/2023-06-05/yyr-aryby-a-a-elk-nd-r-el-be-a-i-el-ebe-g-t-sh-r-p-eb-r-be-3288282,"Йырҙарыбыҙға аҡ елкәндәр эләбеҙ ҙә, «Ағиҙел»ебеҙгә төшөрөп ебәрәбеҙ...»",,"Әгәр ҙә “2023 йыл башҡорт әҙәбиәте тарихына ниндәй төп ваҡиға менән яҙыласаҡ?” тигән һорау ҡуйылһа, күптәр, һис һүҙһеҙ, әҙәби-нәфис һәм публицистик журналыбыҙ “Ағиҙел”дең 100 йыллыҡ юбилейын, республикабыҙ, Рәсәй кимәлендә яңғыраш алған “Аҡмулла арбаһы” проектын, шул проект нигеҙендә нәшер ителгән “Ағиҙел”дән 100 хикәйә” ике томлығын телгә алыр ине.
Халыҡта “Ашаған белмәй, тураған белә” тигән һүҙ бар. Шуға күрә ошо ваҡиғаларҙың тап уртаһында ҡайнаған “Ағиҙел” журналының ижади коллективына, атап әйткәндә, баш мөхәррире Мөнир Ҡунафинға, яуаплы сәркәтибе Луиза Кирәеваға, баш мөхәррир урынбаҫары Әхмәр Ғүмәр-Үтәбайға, бүлек мөхәррирҙәре Гөлнара Хәлфетдинова менән Салауат Әбүзәргә өс һорау менән менән мөрәжәғәт иттек. Әңгәмәнең әтнәкәһе шунда: һорауҙарға яуап биреүселәр бер-береһенең яуабын уҡымайынса үҙ фекерен яҙҙы.
– ”Ағиҙел” журналының 100 йыллығы уңайынан быйылғы байрам ваҡиғаларын редакция Башҡортостан Республикаһы Башлығының “Аҡмулла арбаһы” проекты менән билдәләне. Әлбиттә, был күренеш осраҡлы ғына барлыҡҡа килмәне, ни өсөн тигәндә беҙ барыбыҙ ҙа, асылда, шул әҙәбиәт, мәҙәниәт, мәғрифәт арбаһында барабыҙ. Шулай бит?
 Салауат Әбүзәр: Нимә генә тиһәк тә, “Ағиҙел” – ул башҡорт әҙәбиәтенең үҙәге, “әҙип” тигән төрлө эреле-ваҡлы “планета” уның орбитаһында әйләнә... Әлбиттә, “планеталар” әйләнеше үҙәктең тартыу көсөнә бәйле. Шаштырып әйтмәйем, һуң­ғы осорҙа “Ағиҙел”дең тартыу көсө арт­ҡандан-арта бара. Редакция коллек­тивының Башҡортостан буйлап “Аҡмулла арбаһы”ндағы сәйәхәте башҡа өлкәләргә, хатта Мәскәүгә барып етеүе, төрлө конкурс ойоштороуы быға асыҡ дәлил. Ҡыҫҡаһы, “Ағиҙел” – халыҡҡа, халыҡ  “Ағиҙел”гә тартыла.
Тимәк, “Аҡмулла арбаһы”ның тәгәр­мәстәре әйләнә...
 Гөлнара Хәлфетдинова:  “Аҡмулла ар­баһы” – редакция хеҙмәткәрҙәренең энтузиазмы менән инде байтаҡ йылдар халыҡҡа күберәк журнал таратыу, “Ағиҙел” журналы арҡылы әҙәбиәтебеҙҙе еткереү маҡсатында алып барған фиҙакәр эшмәкәрлеген яңы баҫҡысҡа күтәргән, географияһын киңәйткән, йәмғиәткә ет­кергән проект ул. Эйе, бер уйлаһаң, ысынлап та беҙ был проект сиктәрендә лә шул уҡ күнегелгән юҫыҡта эшләүебеҙҙе дауам иттек, ләкин “Аҡмулла арбаһы”, заманса термин менән әйтһәк, шул эшмәкәрлекте киңәйтеү, уҡыусыға яҡынайыу мөмкин­леген бирҙе. Күпме әҙәби акция, бәйге уҙҙы, уларҙа еңеүселәр матур бүләктәр алып һөйөндө, проект булмаһа, легендар “Ағиҙелдән 100 хикәйә” китабы ла донъя күрмәҫ ине ләһә. Ә инде тотош редакция менән Мәскәүгә барып, башҡорт телендә ҙур әҙәби сара уҙғарыу, шул байрамға Рәсәйҙең билдәле шәхестәренең дә килеүе – ғорурланырлыҡ ваҡиға. Бынан тыш, республиканың күп кенә районында, Ырымбур, Магнитогорск ҡалаларында ла булдыҡ бит әле. “Аҡмулла арбаһы” шулай уҡ райондарҙағы әҙәби берекмәләрҙең дә эшен теремекләндереп ебәрҙе, “Ағиҙел”­дәр улар менән осрашыуҙарҙа байтаҡ ҡына ижади оҫталыҡ дәресе уҙғарҙы. Проект сиктәрендә төрлө район китап­ханаһында журналда баҫылған яңы әҫәрҙәргә арналған «түңәрәк өҫтәл»дәр, уҡыусылар конференциялары уҙҙы, уларға хатта психолог, психиатр кеүек тар профилдә эшләгән белгестәрҙең дә саҡырылыуы ҡыҙыҡлы, был йүнәлешендә бигерәк тә әбйәлилдәр әүҙемлек күр­һәтте. Проекттың тағы бер яҡшы яғы булды, редакция коллективы күп кенә эре китапхана менән ныҡлы дуҫлыҡ булдырҙы.
 Луиза Кирәева: Быйыл донъя күрә башлауына 100 йыл тулыу уңайынан “Ағиҙел” журналы редакцияһының башҡарған иң ҙур һәм мәртәбәле эштәренең береһе – “Аҡмулла арбаһы” проекты. Уның сик­тәрендә бәләкәй генә коллектив байтаҡ матур сара, осрашыу үткәрҙе, үҙенсә­лекле конкурстар иғлан итте.
Ошо проекттың йөҙөк ҡашы булған, ике томдан торған “Ағиҙел”дән – 100 хикәйә” йыйынтығын әҙерләү айырыуса иҫтә ҡалды. Төпләнмәләрҙән хикәйәләрҙе йыйған ваҡытта ниндәй генә асышҡа һәм табышҡа (яңы исемдәр, әҙәби-мәҙәни факттар, жанр күренештәре) юлыҡманыҡ. Әйтәйек, Башҡортостандың халыҡ яҙыу­сыһы Зәйнәб Биишеваның матбуғатта сыҡҡан тәүге әҫәре – “Гөрләүектәр ара­һында” исемле тәүге хикәйәһе 1930 йылда “Октябрь” (“Ағиҙел”) журналында баҫыла. Редакция баш һүҙҙә шулай тип яҙа: “Башҡорт ҡатын-ҡыҙҙарын матур әҙә­биәткә яҡынайтыу уйы менән, күп етеш­һеҙлектәренә ҡарамайынса, был хикәйәне баҫабыҙ”. Ғөмүмән, утыҙынсы йылдарҙа хикәйә жанрын нисек тә популярлаштырыу уйы менән яна редакция хеҙмәткәрҙәре. Хатта махсус заказ менән яҙҙыралар. Ошо осорҙа аҙаҡтан шағир булараҡ танылыу тапҡан Назар Нәжмиҙең хикәйәләре бик йыш баҫылған журнал биттәрендә. “Ағиҙел”дән – 100 хикәйә” томлыҡтары аша баҫманың йөҙ йыллыҡ тарихын да, хикәйә жанрының, уның геройының үҫеш-үҙгәрештәрен дә, хатта нәфис әҙәбиәттең торошон күрергә була. Үҙенсәлекле китаптың исем туйы Ырымбур, Мәскәү, Магнитогорск ҡала­ларында үтте. 2022-2023 йылдарҙағы редакция тарихында бындай әҙәби-мәҙәни ваҡиғаларҙы бик күп һанарға булыр ине.
Ғөмүмән, журнал бөгөн дә халыҡты һүҙ сәнғәтенең яңы ҡаҙаныштары менән таныштырыуын, республиканың сәйәси-иҡтисади хәлен яҡтыртыуын, мәғариф, әхлаҡ, илһөйәрлек темаларын күтәреүен, яҙыусыларыбыҙ өсөн ижад мәктәбе булараҡ сығыш яһауын дауам итә.
 Әхмәр Ғүмәр-Үтәбай. Йәш ғалим Искәндәр Сәйетбатталов бынан бер нисә йыл элек бик ҡыҙыҡлы, әммә бәхәсле фекер әйткәйне. Уның фекеренсә, беҙгә алға табан барыу өсөн Октябрь инҡи­лабына тиклем башҡорт мәғрифәтселәре һәм шағирҙары тәҡдим иткән мәғрифәт, мәҙәниәт, әҙәбиәт юлын һайлау ҙа етә. Йәнәһе, “велосипед уйлап сығарырға” түгел. Ә бит төптән уйлап ҡараһаң, Европаға эйәреп технократия йүнәлешен алған ХХ һәм ХХI  быуаттар үҙенең ысын йөҙөн күрһәтте инде: беҙ рухи йәһәттән күпкә ҡыйралыш кисерәбеҙ. Улай ғына ла түгел, ныҡ үҫешкән мәғлүмәт технологиялары йәш быуындың, балаларҙың ауы­ҙынан туған телде ҡыҫырыҡлап сығара башланы. Һөҙөмтәлә хатта төпкөл ауыл­дарыбыҙҙа ла балаларыбыҙҙың теле урыҫса асыла. Бына нимә өсөн кәрәк беҙгә “Аҡмулла арбаһы”на ултырыу.
 Мөнир Ҡунафин. Мәғрифәтсе Аҡ­муллабыҙ ике тәгәрмәсле арбаһын һөй­рәп, халыҡҡа аҡ белем, аҡ йыр таратып йөрөгән шикелле, беҙ ҙә бөгөн өҫтәл артында ултырып яҙған йырҙарыбыҙға аҡ елкәндәр эләбеҙ ҙә “Ағиҙел”ебеҙгә тө­шөрөп, ағыҙып ебәрәбеҙ. Улар тулҡын­дарын ҡаға-ҡаға халҡыбыҙ, уҡыусы­ларыбыҙ күңеленә, зиһененә барып инә. Ҡай саҡ уҡыусыларыбыҙ менән күҙгә-күҙ ҡарашып, һөйләшеп ултырғы килгән саҡтар була. Баяғы тажзәхмәттән һуң был теләк бигерәк тә көсәйҙе. Шул саҡта “Аҡмулла арбаһы” кәрәк булды ла инде. Был проект менән беҙ етмешкә яҡын осрашыу үткәрҙек, Мәскәүҙә лә, Ырымбур, Силәбе өлкәләрендә лә булдыҡ. Әҙәбиәт һөйөүселәр, матурлыҡ яратыусылар, ҡояшлы яҡта йәшәүселәр беҙҙе һәр ерҙә көтөп алды. Эштәр гөрләп барҙы, бара. “Ағиҙел”дән – 100 хикәйә” ике томлығын халыҡ яратып ҡабул итте. Бынан ун йыл элек Әмир Әминев етәкселегендә баш­ланған эште беҙ тормошҡа ашырып ҡуйҙыҡ. 100 йылда журналда баҫылған 100 авторҙың 100 иң шәп хикәйәһе урын алған. Иҫ киткес оло ҡаҙаныш, байлыҡ был. Һораусылар күп, ҡайҙан һатып алып була, тиҙәр. Бындай байлыҡтың хаҡы юҡ, ул һатылмай, тип яуаплайбыҙ, улар ки­тапханаларҙа һәм “Ағи­ҙел”дең дуҫтарында буласаҡ.
Ошо көнгәсә кешелектең аҡыллы һүҙ­ҙән, зирәк фекерҙән баш тартҡаны юҡ әле. Халҡыбыҙ ғүмер буйы ижад иткән. Тарих күсәрен барыбер ҙә матди байлыҡ, көндәлек мәшәҡәт түгел, ә классик ҡабатланмаҫ әҙә­би әҫәрҙәр, сәнғәт гәүһәр­ҙәре әйләндерә. Ысынлап та, беҙ барыбыҙ ҙа Аҡмулла арбаһында барабыҙ. Ба­райыҡ әле, тәгәрмәстәр туҡталмаһын!
 – ”Кемдең арбаһына ултырһаң, шуның йырын йырларһың” ти халыҡ мәҡәле. Ә “Аҡмулла арбаһы”ның йыры ниндәйерәк һуң?
 Салауат Әбүзәр. Минең өсөн ул йыр былайыраҡ яңғырай:
Булған заман: башҡорт халҡы
Белгән белем баһаһын,
Көтөп алған улар һәр саҡ
Аҡмулланың арбаһын.
Заман башҡа, заң да башҡа,
Башҡа төрлө арбалар.
Халыҡ йөҙө балҡып китә,
“Ағиҙел”дән барһалар.
“Ағиҙел”дең арбаһы был –
“Аҡмулланың арбаһы”.
Зиһендәрҙе нурландырып,
Күңелдәрҙе арбаны.
 Гөлнара Хәлфетдинова. “Аҡмулла ар­баһы”ның йыры – ул ғаиләлә башҡортса уҡыу традицияһын тергеҙеү, булдырыу. Туған телдә уҡыған башҡорт балаһы башҡортса фекерләй ала, уҡымай икән – юҡ. Тимәк, “Аҡмулла арбаһы” башҡорт телен һаҡлаусы, уны артылыш аша ки­ләсәккә алып сығыусы арба. Мөһим­дәрҙән мөһим миссия.
 Луиза Кирәева. Билдәле булыуынса, ил Президенты Владимир Путиндың Указына ярашлы, быйылғы 2023 йыл Рәсәйҙә Уҡытыусы һәм остаз йылы булараҡ үтә. “Аҡмулла арбаһы” проектын тормошҡа ашырыуҙың өлөшләтә ошо йылға тура килеүе (проект 2022 йылдың сентябренән башлап 2023 йылдың июненә тиклем дауам итә) символик мәғәнәгә эйә. Мәғрифәтсе-шағирыбыҙ Мифтахетдин Аҡмулла бөгөн дә аҡыллы шиғри һүҙе менән халҡыбыҙҙы берләштереп йәшәй. Әҙәбиәт, мәҙәниәт, сәнғәт, мәғариф, матбуғат – рухи ҡиблаларыбыҙ. Уларҙың береһе лә айырым йәшәмәй.
Ә һорауға килгәндә, халыҡ шағирәһе Факиһа Туғыҙбаеваның шиғыр юлдары иҫкә төшә:
Эй, Аҡмулла! Бары һинең һүҙең –
Ғүмерҙәрем буйы арбаған.
Мин халҡыма ғына хаж ҡыламын –
Холҡом ҡалған һинең арбаңдан.
Быуаттарҙан килер быуаттарға
Китеп бараһың һин, Аҡмулла.
Ә арбаңдан милләт балалары
Төшә бара, төшә хаҡ юлға.
Барған юлдарыбыҙ хаҡ булһа ине...
 Әхмәр Ғүмәр-Үтәбай. Белеүебеҙсә, ша­ғирыбыҙ Аҡмулла башҡорт, татар ауыл­дарында, ҡаҙаҡ далаларында думбы­раһын сиртеп, башҡортса йыр-өләң­дәрен, нәсихәттәрен башҡарып йөрөгән. Шуға күрә лә бөгөнгө “Аҡмулла арба­һы”ның йыры ла – бар халыҡ тәржемәһеҙ ҙә аңлай алырлыҡ баш­ҡорт йырҙары. Моңға тәржемә кәрәкмәй, тиҙәр.
 Мөнир Ҡунафин. Кеше тормошон уңайлыраҡ итер өсөн тәгәрмәс уй­лап тапҡас та, һөйө­нөсөнән көйләп ебәргән, тип уйлайым. Аҡыл артынан илһам, моң килгән әҙәмгә. Ул моң тормоштан йәм, асыш табыуҙан һәм иң мөһиме – камиллыҡҡа ынтылыштан тыуған.
Башҡорт халҡы бик борондан һүҙ ҡә­ҙерен, моң аһәңен белеп-тойоп йәшәгән, шуға уның ауыҙ-тел ижады ла иҫ киткес бай. Милләтебеҙ  ҡаһарманлығы һәм яугирлығы, шифалы балы, моңло ҡурайы, аты-ҡымыҙы менән генә түгел, меңәр йыллыҡ “Урал батыр” кеүек  эпос­тары, феноменаль күренеш булған оҙон көйҙәре, сеңләүҙәре, тылсымлы көскә эйә булған ҡобайыр-әкиәттәре, мәҡәл-әйтемдәре менән дә данлыҡлы.  Сәсәндәр, мәғри­фәтселәр, суфыйсылар, шағир-яҙыусы­ларға башҡорт  бер ҡасан да, ниндәй генә хәл йә  һуғыш-ҡыйралыш булмаһын, һәр заманда ла ҡытлыҡ кисермәгән. Уғы менән бергә һүҙе лә осҡан.
Аҡмулла арбаһының йыры – күңел юғарылығындағы, зиһен бейеклектә­рендәге тормош моңо, ҡабатланмаҫ һүҙе  ул!
 – ”Ағиҙел”дең быуатлыҡ юбилей тантаналары үтеп тә китте. Киләсәктә журнал “Аҡмулла арбаһы”нда барыр тигән өмөттәбеҙ. Ошо юҫыҡта башҡорт әҙәбиәтенең иртәгәһен нисегерәк күҙаллайһың?
 Салауат Әбүзәр. Әлбиттә, замана арбалары үҙгәреп тора: “Аҡмулла арбаһын” башҡа төрлө етеҙерәк арба ла алмаштырыр, сөнки тәбиғәт тәгәрмәсенә таяҡ тығып булмай...
Ә инде иртәгәһе көн тигәндә, Аллаһы Тәғәләне көлдөргөң килһә, пландарыңды һөйлә, тиҙәр. Минең Уны көлдөргөм кил­мәй әле, кешелектең ҡылған эштәренән былай ҙа йыш көлөргә тура киләлер Уға... Аллаһ бирһә, тип кенә әйтәм...
 Гөлнара Хәлфетдинова. Тәҡдимде ихтыяж тыуҙыра. Башҡортса әҙәбиәткә  ихтыяж булһын өсөн “Аҡмулла арбаһы” эшмәкәрлеге туҡтауһыҙ барырға тейеш, бөгөнгө аяуһыҙ шарттар шуны талап итә. “Аҡмулла арбаһы”на барыһы ла ултырып бара алмай, унда урын алыр өсөн тәү сиратта яуаплылыҡ кәрәк. Ә бит күптәр әле үҙ балаларын да башҡортса китап уҡыуға йәлеп итә алмай, хәленән килмәй. Хә­ленән килер ине, булдырам тигән яуап­лылыҡты йөкмәргә ҡурҡа кеше. Сөнки был – ныҡышмалылыҡ һәм ваҡыт талап иткән айырым бер мәшәҡәт. Шәхсән үҙем балаларымды башҡортса уҡыуға ылыҡ­тырҙым, береһе баштан ҙур теләк менән тотонһа, икенсеһе мыжый-мыжый, ҡар­шылаша-ҡаршылаша саҡ өйрәнде, би­герәк тә күләмле китаптарҙы уҡығыһы килмәне, көндәлектә башҡортса ғына һөйләшмәгәс, аңламаған һүҙҙәре күп булды, шуға уҡығыһы килмәй ине. Аң­лашылмаған нәмә һәр ваҡыт ҡурҡыта бит. Башҡортса уҡытыу түгел, һөйләшергә лә өйрәтергә теләмәгәндәр ҙә күп, дө­рөҫөрәге, ваҡытында яуаплылыҡ алмаған, инфантиль кешеләр. Балаға 3 – 4 йәш тулып үткәс иҫтәренә килгән ата-әсәйҙәр ҙә осрай, тик ул саҡта инде һуң була, бала руссаға һалышҡан була. Бына ошолай әллә күпме, тәү ҡарашҡа бер-береһенә бәйле булмаған кеүек тойолған нәмәнең сылбыр кеүек ваҡытында үҙ урынына теҙелә барыуынан тора әҙәбиәтебеҙҙең дә иртәгәһе булырмы-юҡмы тигән һорауға яуап.
 Луиза Кирәева. Заман елдәре жанрҙарҙы, форманы үҙгәртергә мөмкин, әлбиттә. Ниндәй генә үҙгәреш булмаһын, кеше күңелен бөтәйтер ысын һүҙ сәнғәте йәшәр ул. Фото, видео, музыка, инфографика менән биҙәп бирһәң дә, йөкмәтке бит ҡала. Һүҙ сәнғәтенән тыш, киноиндустрия ла, театр ҙа, йыр ҙа, хатта бейеү ҙә йәшәй алмай. Һәм тағы ла: телебеҙҙе һаҡлау тик башҡорт әҙәбиәте аша ғына мөмкин.
 Әхмәр Ғүмәр-Үтәбай. Башҡорт әҙә­биәте, шулай уҡ уның көҙгөһө булған “Ағиҙел” журналы халҡыбыҙҙың асылына, уның гуманлылыҡ принциптарына тоғро булып ҡала килә. Күршенең баҡсаһына таш ырғытмай, башҡа халыҡтарҙың күңелен йыртмай башҡорт әҙәбиәте һәм “Ағиҙел” журналы. Ошо сифаттарға эйә булған әҙәбиәт шундайын арбаға ултырып алған икән, уның иртәгәһен тик яҡты итеп күҙаллап булалыр.
 Мөнир Ҡунафин. Кеше ғүмер буйы әҙәбиәттән тормош юлында йүнәлеш, ғүмер асылына асҡыс эҙләп йәшәй. Яҙыусынан, журналдан ул хаҡлыҡ-асыҡ­лыҡ көттө, әле лә көтә. Тура мәғәнәлә әйтеп булмаҫын аңлаһа ла, бигерәк тә совет осоронда, образдарҙан, йәшерен “аҫҡы ағымдарҙан”, эзоп теленән сыра­мытырға тырышты хәҡиҡәтте. Энә йомортҡала йәшеренгән кеүек, әйтәйек, заманында бигерәк тә соцреализм осоронда Мостай Кәримдең “Вәғәҙәләр бир­мә”, Рәми Ғариповтың “Табыныу”, Рауил Бикбаевтың “Ностальгия”, “Халҡыма хат”, Әмир Әминевтың “Ҡытайгород” әҫәр­ҙәрендәге,  Булат Рафиҡов, Ғәзим Ша­фиҡов, Рәшит Шәкүр, Рәшит Солтан­гәрәев публицистикаһы төбөндә йәше­ренгән мәңгелек һәм көндәлек серҙәрҙе, әсе хәҡиҡәтте шәйләһә, үҙен дә ижадсы итеп тойҙо, кинәнеп мыйыҡ аҫтынан ғына йылмайҙы ябай уҡыусы. Шуға ул журнал өсөн аҡсаһын да йәлләмәне. Ә бөгөн ул уҡыусы... бар мәғлүмәт, бар асыҡлыҡ һәм билдәлелек интернетта бар, тип уйлай. Уның өсөн ысын зауыҡ, ысын сәнғәт, юғары әҙәбиәт яйлап-яйлап ҡына юҡҡа сыға бара. Был үҙ артынан башҡа ихтыяждарҙы тыуҙыра. Юғары сәнғәтте аңлап йәшәгән замандаш менән көндәлек ләззәт менән эш иткән кеше араһында айырма шунда ғына: беренсеһе усында мәңгелекте күрә, уның менән эш итә, икенсеһе ошо мәлде мәңгелек тип хис итә. Ҡайһыһы хаҡлы? Шайтан ғына бел­һен. Шуға күрә яҙыусыға үҙ уҡыусыһын табыуы ауырлашты. Ә уйлаһаң, яҙыусы­ларыбыҙ бер ваҡытта ла йәмғиәттән, халҡы-милләте яҙмышынан, тыуған иле тормошонан, заманы булмышынан, хәс­тәре-хәсрәтенән ситтә ҡалғаны юҡ. Ниндәй генә сәйәси-ижтимағи шартта йәшәмәһен, ижад итмәһен, ижадсы, те­ләйме-теләмәйме, ул киләсәкте хәстәр­ләй, дәүеренең, асылда заманының рухи ныҡлығы, күңел таҙалығы, тел йәшәйеше һағында тороусы булып ҡала.
Тормошта кеше һәр саҡ Үҙен эҙләй. Кемдер – аҡыллы китаптан, затлы тамашанан. Тик күптәребеҙ – ике нотанан торған йырҙан, еңелсә таҡмаҡтан, затлы машинанан... ҡыҙғаныс, бына шул ки­мәлдәге зауыҡ беҙҙә. Ә инде “Ағиҙел” журналының ике мең тоғро дуҫы Толстой менән Чеховтың, Мостай менән Рәмиҙең, Таңсулпан менән Шәкүрҙең, Йомабикә менән Гөлсирәнең, Чайковский менән Исмәғилевтың... дуҫы. Ике мең кеше ике миллион кеше менән идара итеп, ки­ләсәккә алып бара алыр, шуға ышанайыҡ. “Ике-өс” уҡыған кеше өсөн булһа ла ижад итәбеҙ. Ана шул “ике-өс” үҙ артынан тотош заманды, тотош халыҡты үҙе менән рухлы, аңлы киләсәккә эйәртеп алып китәсәк. Шулай ҙа яҙыусыны  аңлаған, һанлаған дуҫтар күберәк булһа, тағы ла шәберәк.
Поэзиябыҙ ҙа, прозабыҙ ҙа электән үк юғары кимәлдә булды. Тема, форма йәһәтенән дә эҙләнеүҙәр бара. Танылған шағирҙарҙың да, прозаиктарҙың да ижады туҡтағаны юҡ.  Һуңғы йылдарҙа прозаиктарҙан Ғәлим Хисамов, Наил Ғәйетбай, Гөлсирә Ғиззәтуллина, Хәйҙәр Тапаҡов, Флүр Ғәлимов, Зөлфирә Ҡа­ҙаҡбаева, Рәлис Ураҙғолов, Миләүшә Ҡаһарманова,  Әминә Яхина, Иҙрис Ноғоманов һәм башҡаларҙың әҫәрҙәрен уҡыусылар яратып ҡабул итте. Улар янына йәштәрҙән Айгөл Йәмилева, Заһиҙә Мусина, Айбулат Сәсәнбаевтар ең һыҙғанып проза баҫыуында тәүге бураҙналарын һалды. Поэзиябыҙҙа бөгөн әүҙем ижад иткән билдәле шағирҙарыбыҙ Ҡәҙим Аралбай, Йомабикә Ильясова, Тамара Юлдашева, Салауат Әбүзәр, Гөлнара Хәлфетдинова, Гөлназ Ҡотоева, Лариса Абдуллина (күптәр улар) янында ныҡлы сафта килгән  Миңзәлә Шөғәйепова, Наилә Хамбалеева, Фәнис Сирбаев, Ғәлиә Кәлимуллина, Зөлфирә Ҡарағужи­на­ларҙың тауышы барған һайын асыҡ һәм ышаныслы ишетелә башланы. Әҙәби процесс туҡтағаны юҡ, бер быуынды икенсеһе алмаштыра, күтәремләп алып китә, тип әйтмәксемен.
Фекерҙәрҙе Әхмәр Ғүмәр-Үтәбай бер епкә теҙҙе.","5 Июнь , 14:35",Әҙәбиәт,Na
https://ye102.ru/articles/litra/2023-05-27/aytyu-3270739,ҠАЙТЫУ,(Хикәйә),"Андрей Платонов (1899 – 1951) – рус яҙыусыһы, шағир, драматург, хәрби хәбәрсе. 1947 йылда яҙыусының эшкәртеүендә “Башҡорт халыҡ әкиәттәре” китабы баҫылып сыҡҡан.
Гвардия капитаны Алексей Алексеевич Иванов армиянан демобилизация буйынса китте. Һуғыш йылдарында хеҙмәт иткән частан уны, талап ителгәнсә, үкенес менән, яратыу, хөрмәт менән, музыка һәм шарап менән оҙаттылар. Яҡын дуҫтары һәм иптәштәре Иванов менән тимер юл станцияһына барҙы, унда һуңғы тапҡыр һаубуллашып, яңғыҙын ҡалдырҙылар. Поезд, шулай ҙа, оҙаҡ сәғәттәргә һуңланы, ә һуңынан, был сәғәттәр уҙғас, өҫтәмә рәүештә һуңланы. Һалҡын көҙгө төн тыуҙы; вокзал һуғышта емерелгән, ҡунырға урын юҡ, Иванов үткенсе машинала часҡа кире ҡайтты. Иртәгәһен хеҙмәттәштәре Ивановты яңынан оҙатты; улар йәнә йырланы, мәңгелек дуҫлыҡ билдәһе итеп уны ҡосаҡланы, ләкин тойғоларын әллә ни күрһәтеп барманылар, сөнки эш дуҫтарҙың сикләнгән даирәһендә барҙы.Шунан Иванов икенсе мәртәбә вокзалға китте; бында кисәге поездың әле булһа килмәүен асыҡланы, шуға күрә ул яңынан часҡа ҡайтып ҡуна алмай ине. Әммә оҙатыуҙы өсөнсө тапҡыр кисереү, иптәштәрен борсоу уңайһыҙ, һәм Иванов буш асфальт перронда яманһыуланырға тороп ҡалды.Станцияның юл аша сығыу стрелкаһы янында стрелка посының бөтөн будкаһы тора. Будка эргәһендәге эскәмйәлә һырма кейгән һәм йылы шәл ябынған ҡатын-ҡыҙ ултыра; ул бында әйберҙәре менән кисә лә ултыра ине, әле лә поездар көтә. Кисә часҡа ҡунырға киткәндә Иванов, әллә был яңғыҙ ҡатынды ла саҡырырғамы икән, тип уйлағайны, ул да шәфҡәт туташтары янында йылы өйҙә ҡунһын, ниңә төнө буйы туңырға, стрелочниктың будкаһында йылына алыуы икеле. Ул уйлап өлгөргәнсе үткенсе машина ҡуҙғалды, һәм Иванов ҡатынды онотто.Әле ҡатын кисәге урында элеккесә ҡымшанмай ултыра ине. Был түҙемлек һәм сыҙамлыҡ, һис шикһеҙ, ҡатын-ҡыҙ йөрә­генең әйберҙәренә, ҡайтырға йыйынған өйөнә тоғролоғон һәм үҙгәрмәүсәнлеген белдерә ине. Иванов уның янына барҙы; бәлки, уның менән үҙенә лә, уға ла әллә ни күңелһеҙ булмаҫ.Ҡатын Ивановҡа йөҙө менән боролдо, ир уны таныны. Ҡыҙ кеше, исеме Маша – “мунсасы ҡыҙы”, сөнки ул үҙен ҡасандыр нисектер шулай тип атағайны, ул, ысынлап та, мунса хеҙмәткәре ҡыҙы. Иванов һуғыш ваҡытында аэродром һағы батальонда­рының береһенә барғанда уны ара-тирә күргеләне. Маша – мунсасы ҡыҙы – үҙ ирке менән ашханала ашнаҡсы ярҙамсыһы булып хеҙмәт итте.Үҙҙәрен уратып алған көҙгө тәбиғәт был мәлдә моңһоу һәм күңелһеҙ ине. Машаны ла, Ивановты ла бынан өйҙәренә алып ҡайтып китергә тейеш поезд һоро киңлектең ҡайһылыр билдәһеҙ ерендә. Кешенең йөрәген тынысландырыр һәм кәйефен күтәрер берҙән-бер нәмә – икенсе кешенең йөрәге.Маша менән һөйләшкәс, Ивановтың кәйефе күтәрелде. Маша мөләйем, ябай, ҙур эшсе ҡулдары, сәләмәтлеге, йәш тәне менән киң күңелле. Ул да ҡайтып бара, хәҙер яңы тормошта нисек йәшәре хаҡында уйлана; ул хәрби әхирәттәренә өйрәнгән, оло апайҙарылай күреп үҙен яратҡан, шоколад бүләк иткән летчиктарға күнеккән. Летчиктар уны оҙон буйлы һәм бөтә туғанын да айырым-айырым түгел, ә бер мәртәбә мөхәббәт менән йөрәгенә һыйҙырған ысын апай булараҡ “мунсасы Маша” тип йөрөттө. Ә хәҙер Машаға күптән төңөлгән ҡәрҙәштәре янына ҡайтыу күнегелмәгән, сәйер һәм хатта ҡурҡыныс.Иванов менән Маша армияһыҙ үҙҙәрен хәҙер етем тойҙо; шулай ҙа Иванов төшөнкө-бойоҡ хәлдә оҙаҡ була алманы; уға бындай минуттарҙа кемдер алыҫта уларҙан көлә, уның урынына бәхетле була, ә ул һөмһөрө ҡойолған бер ҡатлы кеше булып ҡала һымаҡ тойолдо. Шуға күрә Иванов тормош эшенә тиҙ тотона, йәғни ул үҙенә ниндәй ҙә булһа шөғөл һәм йыуаныс, үҙе әйткәнсә, ҡул аҫтындағы ябай шатлыҡ таба – шулай итеп, күңел төшөнкөлөгөнән ҡотола.Ул Маша янына килеп, яңағынан иптәштәрсә үбергә рөхсәт итеүен һораны.– Мин саҡ-саҡ ҡына, – тине Иванов, – юҡһа, поезд һуңлай, уны көтөү күңелһеҙ.– Поезд һуңлаған өсөн генәме? – тип һораны Маша һәм Ивановҡа иғтибарлап ҡараны.Элекке капитанға утыҙ биш йәштәр тирәһе; ел ашаған һәм ҡояшта янған битендәге тиреһе ҡуңыр төҫтә; Ивановтың һоро күҙҙәре Машаға тыйнаҡ, хатта оялсан ҡараны, туранан-тура әйтһә лә, ул әҙәпле һәм кеселекле һөйләне. Машаға оло кешенең тоноҡ, ҡарлыҡҡан тауышы, уның ҡара тупаҫ йөҙө, көс-ҡеүәтенең ташып тороуы, ярҙамһыҙ булыуы оҡшаны. Иванов көйрәп янған эҫене тоймаусы ҙур бармағы менән төрөпкәләге утты һүндерҙе, рөхсәт көтөп, көрһөндө. Маша Ивановтан янтайҙы. Унан тәмәке, ҡоро ҡыҙҙырылған икмәк, әҙерәк шарап еҫе – уттан йәки үҙҙәре ут барлыҡҡа килтереүсе таҙа нәмәләр еҫе көслө аңҡый ине. Әйтерһең, Иванов бары тик тәмәке, сөхәри, һыра һәм шарап менән генә туҡлана тиерһең.Иванов үтенесен ҡабатланы.– Мин һаҡ ҡына, өҫтән генә, Маша... Мине ағайың тип күҙ алдына килтерегеҙ.– Мин күҙ алдыма килтерҙем инде... Мин һеҙҙе миңә ағай тип түгел, ә атай тип күҙ алдына килтерҙем.– Бына нисек... Һеҙ рөхсәт итәһегеҙме?..– Атайҙар ҡыҙҙарынан һорап тормай, – Маша көлдө.Һуңынан Иванов  Машаның сәстәре урманда ҡойолған көҙгө япраҡтарҙай аңҡыуын таныны, ул еҫте бер ваҡытта ла онота алманы...Тимер юлдан ситкәрәк китеп, Иванов Маша менән үҙенә кискелеккә тәбиә әҙерләү өсөн бәләкәй усаҡ яҡты.Төндә поезд килеп, Иванов менән Машаны үҙ яҡтарына, тыуған яғына алып китте. Улар ике тәүлек буйы бергә барҙы, ә өсөнсө тәүлектә Маша егерме йыл элек тыуып үҫкән ҡалаға барып етте. Маша вагондағы әйберҙәрен йыйҙы, Ивановтан тоҡто арҡаһына уңайлыраҡ итеп артмаҡ­лауын үтенде, ләкин Иванов тоҡто үҙ арҡаһына һалды, үҙҙәренә етергә тағы ла бер тәүлектән ашыу барырға кәрәк булһа ла, Маша артынан вагондан сыҡты.Маша Ивановтың иғтибарына ғәжәплән­де һәм иҫе-аҡылы китте. Ул үҙе тыуып үҫкән һәм йәшәгән, ләкин хәҙер үҙе өсөн ятҡа әйләнгән тиерлек ҡалала яңғыҙы ҡалырға ҡурҡа ине. Машаның ата-әсәһен бынан немецтар ҡыуып алып киткән, улар билдәһеҙ яҡтарҙа һәләк булған. Хәҙер Машаның тыуған ерендә ике туған апаһы һәм ике ағаһы ғына тороп ҡалған. Ҡыҙ  уларҙы яҡын күрмәй ине, эҫенмәне.Иванов тимер юл комендантында ҡалала туҡталыш билдәләтеп, Маша менән тороп ҡалды. Асылда, уға дүрт йыл буйы күрмәгән һәм көткән ҡатыны менән ике балаһы янына тиҙерәк ҡайтырға кәрәк ине. Шулай ҙа Иванов ғаиләһе менән ҡыуаныслы һәм хәүефле күрешеү сәғәтен кисектерҙе. Ул ни өсөн былай эшләгәнен үҙе лә белмәй ине, бәлки, иректә тағы ла бер аҙ йөрөгөһө килгәндер.Маша Ивановтың ғаилә хәлен белмәй ине, ҡыҙҙарға хас оялсанлыҡ арҡаһында был хаҡта һорашманы. Ул Ивановҡа бер нәмә тураһында ла уйламай йөрәге ҡушыуы буйынса ышанды.Ике көндән Иванов артабан тыуған еренә юлланды. Маша уны вокзалда оҙатып ҡалды. Иванов уны ғәҙәтләнгәнсә үпте һәм ғүмер буйы хәтерендә тоторға вәғәҙә бирҙе.Яуап итеп, Маша йылмайҙы:– Мине ниңә ғүмер буйы хәтерҙә тоторға? Кәрәкмәй, һеҙ барыбер онотасаҡһығыҙ... Һеҙҙән бер нәмә лә һорамайым, онотоғоҙ мине.– Һөйөклө Машам! Элек һеҙ ҡайҙа булдығыҙ, ни өсөн һеҙҙе элек-электән осратманым икән?– Һуғышҡа тиклем ун йыллыҡта булдым, ә элек-электә мин бөтөнләй булмағанмын...Поезд килде, һәм улар һаубуллашты. Иванов китте, ул яңғыҙы ҡалғас, Машаның илағанын күрмәне, сөнки ҡыҙ тәҡдир ҡасандыр осраштырған кемде булһа ла – әхирәтен дә, иптәшен дә – онота алманы.Иванов вагон тәҙрәһе аша ҡаласыҡтағы өйҙәрҙе ҡараны, уларҙы үҙ ғүмерендә тағы ла күрерме икән? Ошондай уҡ өйҙә, ләкин икенсе ҡалала, балалары Петька һәм Настя менән ҡатыны Люба йәшәй, улар уны көтә; ул частан ҡатынына, оҙаҡламай ҡайтырға сығам, уны һәм балаларҙы тиҙерәк үбергә теләйем, тип телеграмма һуҡты.Ивановтың ҡатыны Любовь Васильевна көнбайыштан килгән бөтә поездарҙы ла ҡаршыларға өс көн рәттән барҙы. Ул эшенән һорап китте, нормаларҙы үтәмәне, төндә, стеналағы сәғәттең маятнигы әкрен һәм вайымһыҙ йөрөгәнен тыңлап, шатлығынан йоҡлай алманы. Әгәр ул көндөҙ ҡайтһа тип, аталарын ҡаршы алырға вокзалға дүртенсе көндә Любовь Васильевна балалары Петр менән Настяны ебәрҙе, ә төнгө поезға тағы ла үҙе сыҡты.Иванов алтынсы көндә генә ҡайтты. Уны улы Петр ҡаршы алды; Петрушка хәҙер ун икенсе йәше менән бара, атаһы үҙ балаһын шунда уҡ таныманы, ул үҙ йәшенән өлкәнерәк күренә, етди үҫмергә әйләнгән. Атаһы Петрҙың бәләкәй буйлы һәм ҡаҡса икәнен күрҙе, уның ҡарауы, ҙур башлы, киң маңлайлы, йөҙө тыныс, әйтерһең, тормош хәстәрлектәренә күнеккән, ә бәләкәй ҡуңыр күҙҙәре яҡты донъяға күңелһеҙ һәм ҡәнәғәтһеҙ ҡарай, гүйә, улар бары тик бөтә ерҙә лә тәртипһеҙлек кенә күрә. Петрушка бөхтә кейенгәйне: башмағы туҙһа ла, әле кейерлек, ыштаны менән курткаһы иҫке, атаһының кейемдәрен боҙоп тегелгән, ләкин йыртыҡ түгел – кәрәк ерҙәре йүрмәлгән, ямалған, Петрушка бәләкәй, ярлы, ләкин тырыш ир-егеткә оҡшағайны.– Һин атаймы ни? – тип һораны Петрушка, Иванов уны күтәреп алып ҡосаҡлап үпкәс. – Атайҙыр, күрәһең!– Атайың... Һаумы, Петр Алексеевич!– Һаумы... Ниңә оҙаҡ ҡайттың? Беҙ көттөк тә көттөк.– Петя, поезд әкрен йөрөнө... Әсәйең менән Настя нисек, иҫән-һауҙармы?– Һәйбәт, – тине Петр. – Ордендарың нисәү?– Икәү, Петя, һәм өс миҙал.– Ә беҙ әсәйем менән һинең күкрәгеңдә буш урын юҡтыр, тип уйланыҡ. Әсәйемдең дә ике миҙалы бар, хеҙмәттәре өсөн бирҙеләр... Ниңә әйберҙәрең әҙ – бер генә сумка?– Миңә артығы кәрәкмәй.– Ә кемдең һандығы бар, уға һуғышыу ауырмы? – тип һораны улы.– Уға ауыр, – тип ризалашты атаһы. – Бер сумка менән еңел. Һандыҡтар унда бер кемдә лә булмай.– Ә мин барҙыр, тип уйлағайным. Мин һандыҡта бөтә әйберемде лә һаҡлар инем, ә сумкала ватыла һәм бөтәрләнә.Ул атаһының тоғон алды ла өйҙәренә атланы, атаһы уға эйәрҙе.Әсәһе уларҙы өй күтәрмәһендә ҡаршы­ланы; ул тағы ла эшенән һорап китте, әйтерһең, йөрәге иренең бөгөн ҡайтырын тойҙо. Заводтан сыҡҡас, һуңынан вокзалға китер өсөн, башта өйөнә инеп сыҡты. Ул Семен Евсеевич килмәнеме икән, тип ҡурҡты: ул ҡайһы саҡ көндөҙ килергә ярата; уның көпә-көндөҙ килеп биш йәшлек Настя һәм Петрушка менән ултыра торған ғәҙәте бар. Дөрөҫ, Семен Евсеевич бер ваҡытта ла буш ҡул менән йөрөмәй, һәр саҡ балаларға ни ҙә булһа – кәнфит, шәкәр, аҡ ҡалас, йә сәнәғәт тауарына ордер алып килә. Любовь Васильевна иһә үҙе Семен Евсеевичтан бер ниндәй насарлыҡ та күрмәне; бер-береһен белгән был ике йылда Семен Евсеевич уға ҡарата мәрхә­мәтле булды, ә балаларға туған атаһы һымаҡ ҡараны, хатта ҡайһы бер атайҙарҙан да иғтибарлыраҡ. Ләкин бөгөн Любовь Васильевна иренең Семен Евсеевичты күре­үен теләмәне, ул кухняны һәм бүлмәне йыйыштырҙы, өйҙә таҙа һәм бер ниндәй артыҡ әйбер ҙә булырға тейеш түгел. Ә һуңынан, иртәгә йә иртәнән һуңға, нисек булған шулай барыһын да үҙе һөйләр. Бәхеткә күрә, Семен Евсеевич бөгөн килмәне.Иванов ҡатынына яҡынлашты, уны ҡосаҡлағас, яратҡан кешеһенең онотолған һәм таныш йылыһын тойоп, айырыла алмай баҫып торҙо.Бәләкәй Настя өйҙән сыҡҡас, хәтер­ләмәгән атаһына ҡарап, ҡулдарын уның аяғына ҡуйып, атаһын әсәһенән этә башланы, аҙаҡ иланы. Атаһының тоғон иңбашына һалған Петрушка атаһы менән әсәһе янында өндәшмәй баҫып торҙо; бер килке көткәс:– Етте һеҙгә, әтеү Настька илай, ул аңламай, – тине.Атаһы әсәһенән айырылғас, ҡурҡышынан илаған Настяны ҡулына алды.– Настька! –тине уға Петрушка. – Аңыңа кил, мин кемгә әйтәм! Был беҙҙең атай, ул беҙгә туған!..Өйҙә атаһы йыуынғас, өҫтәл артына ултырҙы. Ул аяҡтарын һуҙҙы, күҙҙәрен йомдо, йөрәгендә тыныс шатлыҡ һәм һил ҡәнәғәтлек тойҙо. Һуғыш үтеп китте. Был йылдарҙа аяҡтары меңдәрсә саҡрым атланы, битенә арыу һырҙары ятты, ябыҡ ҡабаҡтары аҫтындағы күҙҙәрен ауыртыу киҫте – хәҙер улар эңерҙә йәки ҡараңғыла ял итергә теләй ине.Ул ултырған арала бөтә ғаиләһе табын әҙерләп, кухняла мәш килде. Иванов өйҙәге барлыҡ әйберҙе – стена сәғәтен, һауыт-һаба шкафын, стеналағы термометрҙы, ул­тыр­ғыстарҙы, тәҙрә төптәрендәге гөлдәрҙе, кухнялағы мейесте рәттән ҡараны... Улар бында унһыҙ оҙаҡ торҙо, уны һағынғандар. Хәҙер ул ҡайтты, унһыҙ һағышта һәм ярлылыҡта йәшәгән ҡәрҙәштәреләй күреп, һәр береһе менән яңынан танышып, уларға ҡараны. Ул тыуған йортоноң нығынған еҫен – утындың быҫҡып янған еҫен, бала­ларының тән йылыһын, мейес көлдөксә­һенең көйөк еҫен һуланы. Был еҫ элек тә, дүрт йыл элек тә, шулай ине, ул таралмаған һәм унан башҡа үҙгәрмәгән. Һуғышта Иванов төрлө илдә йөҙҙәрсә тораҡта булһа ла, был еҫте бүтән тойманы; унда еҫ башҡаса аңҡый, тыуған йортоҡо түгел ине. Иванов йәнә Машаның еҫен, уның сәстәренең нисек аңҡыуын иҫенә төшөрҙө; ләкин уларҙан өй еҫе түгел, ә таныш булмаған юлдағы урман япрағы еҫе килә, хәүефле тормош аңҡый ине. Әле мунсасы ҡыҙы Маша ни эшләй, тормошон граждандарса ҡора алдымы икән? Ярар ҙа...
Факил МЫРҘАҠАЕВ тәржемәһе.(Дауамы бар).
Иванов Петрушканың башҡаларға ҡарағанда өйҙә күберәк эш итеүен күрҙе. Үҙе эшләүе генә етмәгән, ул әсәһе менән Настяға ла нимә эшләргә, нимәне эшләмәҫкә, нисек дөрөҫ эшләргә күрһәтмә бирҙе. Настя Петрушкаға күндәм буйһондо, атаһынан сит кешенән ҡурҡҡандай ҡурҡманы; унда тормошта барыһын да дөрөҫ һәм етди башҡарыусы тере, иғтибарлы бала йөҙө, изге йөрәк, сөнки ул Петрушкаға кенә тотмай.– Настька, көрөшкәнән картуф ҡабығын бушат, миңә һауыт кәрәк...Настя көрөшкәне күндәм бушатып йыуҙы. Әсәһе ул арала Петрушка яҡҡан мейескә ултыртыу өсөн ашыға-ашыға әсемәгән ҡамырҙан бәлеш әҙерләне.– Тиҙерәк, әсәй, тиҙерәк! – Петрушка бойорҙо. – Мейестең әҙер икәнен күрәһең дә баһа. Соҡонорға өйрәнгән, стахановка!– Хәҙер, Петрушка, мин хәҙер, – әсәһе күндәм һөйләнде. – Йөҙөм һалаһым ғына ҡалды, атайыңдың күптән йөҙөм ашағаны юҡтыр. Мин йөҙөмдө электән һаҡлап тоттом.– Уның ашағаны бар, – тине Петрушка. – Беҙҙең ғәскәргә йөҙөм дә бирәләр. Ҡара, беҙҙең боецтар табаҡ битле, улар аш ашай... Настька, һин ни эшләп ултыраһың, ҡунаҡҡа килдеңме әллә? Картуф әрсе, төшкөлөккә табала ҡурырбыҙ... Бәлеш менән генә ғаиләнең тамағын туйҙырып булмай.Әсәһе бәлеш әҙерләгәндә Петрушка ут юҡҡа янмаһын өсөн мейескә ҙур тотҡос менән щи бешерергә суйын ултыртты, шунда уҡ мейестәге утҡа күрһәтмә бирҙе:– Ниңә ялбырап янаһың, ҡара һин уны, төрлө яҡҡа борғоланма! Тигеҙ ян. Аштың аҫтын ғына йылыт, урманда ағастар утынға юҡҡа үҫкән тиһеңме ни... Ә һин, Настька, ни өсөн таптарҙы мейескә теләһә нисек тыҡтың, мин өйрәткәнсә һалырға кәрәк ине. Картуфты тағы ла ҡалын әрсейһең, йоҡа ғына итеп әрсе – ни өсөн картуфтың итен юнаһың: беҙҙең аҙыҡ-түлекте тәләфләйһең... Мин һиңә был хаҡта күпме әйттем, хәҙер һуңғы тапҡыр әйтәм, шунан елкә төбөңә аласаҡһың!– Нимә һин, Петруша, Настяға бәйләнәһең? – тине әсәһе ҡырҡа ғына. – Ул һиңә ниңә? Шул ҡәҙәр картуфты таҙартып ул оҫтара тиһеңме, парикмахерҙыҡы һымаҡ һиңә йоҡа ла булһын, бер ерҙә лә итенә теймәһен... Беҙгә атай ҡайтты, ә һин һаман асыуланаһың!– Мин асыуланмайым, мин эш буйынса... Атайҙы ашатырға кәрәк, ул һуғыштан ҡайтҡан, ә һеҙ ризыҡты тәләфләйһегеҙ... Картуф ҡабығынан бер йылда күпме ризыҡ юғалды?.. Әгәр беҙҙең сусҡабыҙ булһа, уны ҡабыҡ менән генә лә бер йылда һимертер ҙә, күргәҙмәгә ебәрер инек, ә күргәҙмәлә беҙгә миҙал бирерҙәр ине... Ни булырын күрҙегеҙме, ә һеҙ аңламайһығыҙ!Иванов ошондай улы үҫеүен белмәй ине, әле уның аҡылына ғәжәпләнеп ултырҙы. Ләкин уға кескәй генә ҡулдары менән хужалыҡта мәшәҡәтләнгән бәләкәй йыуаш Настя нығыраҡ оҡшаны, ҡулдары әле үк эшкә килешеп тора. Тимәк, улар әллә ҡасан өйҙә эшләргә өйрәнгән.– Люба, – тип һораны Иванов ҡатынынан, – һин ниңә миңә бер нәмә лә һөйләмәйһең – был ваҡытта минһеҙ нисек йәшәнең, сәләмәтлегең нисек, эштә ни эшләйһең?Любовь Васильевна әле иренән йәш кәләштәй тартынды: ул унан һыуынғайны. Ул хатта ире мөрәжәғәт иткәндә ҡыҙарҙы, бите, йәш сағындағы кеүек, Ивановҡа ныҡ оҡшаған оялсан, ҡурҡынған төҫ алды.– Зарар юҡ, Алеша... Беҙ ярайһы йәшәнек. Балалар әллә ни сирләмәне, уларҙы үҫтерҙем... Улар менән өйҙә төндә генә булыуым насар. Кирбес заводында эшләйем, преслауҙа, унда йөрөү йыраҡ...– Ҡайҙа эшләйһең? – Иванов аңламаны.– Кирбес заводында, преслауҙа. Квалификациям юҡ ине, башта ихатала төрлө эштә йөрөнөм, шунан өйрәттеләр ҙә пресҡа ҡуйҙылар. Эшләү һәйбәт, тик балалар үҙҙәре генә... Күрәһеңме – нисек үҫтеләр. Барыһын да үҙҙәре эшләй белә, нисек үҫтеләр, – тине әкрен генә Любовь Васильевна. – Был йүнлегәме икән, үҙем дә белмәйем...– Унда күренер, Люба... Хәҙер бөтәбеҙ ҙә бергә йәшәйәсәкбеҙ, һуңынан нимәнең яҡшы, нимәнең насар икәнен ҡарарбыҙ...– Һинең менән бөтәһе лә яҡшы булыр, юҡһа, яңғыҙым нимәнең дөрөҫ, нимәнең алама икәнен белмәйем, мин ҡурҡтым. Хәҙер һин үҙең балаларҙы беҙгә нисек үҫтерергә икәнен уйла...Иванов тороп бүлмә буйлап үтте.– Тәк, былай барыһы ла ярайһы тиһең инде, бында һеҙҙең кәйефегеҙ булдымы?– Зыян юҡ, Алеша, барыһы ла артта ҡалды инде, беҙ түҙҙек. Тик һине ныҡ һағындыҡ, беҙгә бер ваҡытта ла ҡайтмаһаң, башҡалар һымаҡ, унда һәләк булһаң, тип уйлауҙан ҡурҡыныс булды...Ул тимер формаға һалынған бәлеш өҫтөндә иланы, күҙ йәштәре ҡамырға тамды. Яңы ғына бәлеш өҫтөнә туғылған йомортҡа һөрткәйне, хәҙер, байрам бәлешенә күҙ йәштәрен тамыҙып, усын ҡамыр буйлап йөрөттө.Настя, бите менән әсәһенең итәгенә һырынып, ҡулдары менән уның аяғынан ҡосаҡланы, ҡаш аҫтынан атаһына уҫал ҡараны.Атаһы уға эйелде.– Һин нимә?.. Настенька, һин нимә? Һин миңә үпкәләнеңме ни?Ул ҡыҙын ҡулдарына алып, башынан һыйпаны.– Һин нимә, ҡыҙым? Мине оноттоңмо ни, мин һуғышҡа киткәндә бәләкәй инең шул әле...Настя башын атаһының иңбашына һалды ла илап ебәрҙе.– Һин нимә, Настенькам минең?– Әсәйем илағас, мин дә илайым.Мейес алдында аптырап ҡарап торған Петрушка ҡәнәғәт түгел ине.– Нимә һеҙ бөтәгеҙ ҙә?.. Кәйефегеҙ төштө, ә мейес һүрелә. Яңынан яғабыҙмы ни, ә беҙгә утынға яңы ордерҙы кем бирер? Элеккеләренә барыһын да алып яғып бөттөк, һарайҙа әҙ генә ҡалды, ун ярҡа, етмәһә, береһе уҫаҡ... Әсәй, мейес һүрелмәҫ борон ҡамырҙы ҡуя һал.Петрушка мейестән щилы ҙур сүлмәкте сығарҙы, күмерҙе тигеҙләне, ә Любовь Васильевна, Петрушкаға тиҙерәк ярарға тырышҡандай, ике бәлеште мейескә тыҡты, береһенә туғылған йомортҡа һөртөргә онотҡайны.Ивановҡа тыуған йорто сәйер, әле һаман аңлайышһыҙ ине. Ҡатыны элеккесә – мөләйем, оялсан, тик бите генә ныҡ арыған, унан тыуған балалар ҙа шул уҡ, тик һуғыш ваҡытында үҫкәндәр, ул шулай булырға тейеш тә. Ивановҡа үҙенең ҡайтыу шатлығын бөтә йөрәге менән тойорға нимәлер ҡамасауланы, – күрәһең, ул өй тормошонан бик ныҡ ситләшкәндер, хатта шунда уҡ иң яҡын, ҡәҙерле кешеләрен аңлай алманы. Ул Петрушкаға, үҙенең тәүге үҫкән улына, ҡараны, уның әсәһенә һәм кескәй һеңлеһенә нисек команда һәм күрһәтмә биреүен тыңланы, уның етди, борсоулы йөҙөн күҙәтте, ул булараҡ, был малайға аталыҡ тойғоһо, уға тәьҫире етерлек түгеллеген оят менән таныны. Петрушканың һөйөүгә һәм хәстәрлеккә башҡаларға ҡарағанда ла мохтаж икәнен таныу Ивановҡа үҙенең Петрушкаға битарафлығынан тағы ла нығыраҡ оят ине, сөнки уға ҡарау йәл. Иванов үҙенән башҡа ғаиләһенең нисек йәшәүен аныҡ белмәне, ни өсөн Петрушканың холҡо шулай нығыныуын аңлай алманы.Ғаиләһе менән өҫтәл артында ултырғанда Иванов үҙ бурысын төшөндө. Уға нисек тә эшкә тотонорға, йәғни аҡса эшләр өсөн эшкә урынлашырға һәм ҡатынына балаларҙы дөрөҫ тәрбиәләргә ярҙамлашырға кәрәк, – ул саҡта барыһы ла әкренләп яҡшыға үҙгәрәсәк, Петрушка малайҙар менән йүгереп йөрөйәсәк, китаптар уҡыясаҡ, ә мейес алдында тотҡос менән командалыҡ итмәйәсәк.Өҫтәл артында Петрушка башҡаларға ҡарағанда әҙерәк ашаны, әммә үҙенең артынан бөтә валсыҡты ла йыйып алып ауыҙына һалды.– Ниңә һин, Петр, – атаһы уға мөрәжәғәт итте, – валсыҡ ашайһың, ә үҙеңдең бәлеш киҫәген ашап бөтмәнең... Аша! Әсәйең һиңә тағы ла бүлеп бирер.– Барыһын да ашарға ярай, – Петрушка сырайын һытты, – миңә етте.– Ул күп ашауҙан ҡурҡа, Настя ла унан күреп, күп ашай башлаясаҡ, – тине эскерһеҙлек менән Любовь Васильевна, – ә уға йәл.– Ә беҙгә бер нәмә лә йәл түгел, – тине ғәмһеҙ генә Петрушка. – Мин һеҙгә күберәк ҡалыуын теләйем.Ата менән әсә бер-береһенә ҡарашты, улдарының һүҙҙәренән ҡалтыранып ҡуйҙылар.– Ә һин ниңә семсенеп кенә ултыраһың? – тип һораны атаһы бәләкәй Настянан. –Петрға ҡарайһыңмы ни?.. Ашап бөт, әтеү үҫмәйһең...– Мин ҙур булып үҫтем инде, – тине Настя.Ул бәләкәй бәлеш киҫәген ашап ҡуйҙы, ә ҙурырағын үҙенән этәреп салфетка менән ҡапланы.– Ни өсөн улайтаһың? – тип һораны унан әсәһе. – Теләйһеңме, бәлешеңә май һөртәм?– Кәрәкмәй, мин туйҙым инде...– Йә, былай ғына аша... Ниңә бәлеште этеп ҡуйҙың?– Семен ағай киләсәк. Уға ҡалдырҙым. Бәлеш һеҙҙеке түгел, уны үҙем ашаманым. Уны мендәр аҫтына һалам, әтеү һыуына...Настя өҫтәл артынан сыҡты ла, салфеткаға төрөлгән бәлеш киҫәген карауатҡа алып барып мендәр аҫтына тыҡты.Әсә Беренсе майға бешергән бәлеш Семен Евсеевич килгәнсе һыуынмаһын өсөн уны үҙенең дә мендәрҙәр менән ҡаплап ҡуйыуын иҫенә төшөрҙө.– Ә Семен ағай кем ул? – тип һораны Иванов ҡатынынан.Любовь Васильевна ни әйтергә лә белмәне.– Кем икәнен белмәйем, – тине. – Балалар янына бер үҙе килә, ҡатынын, балаларын немецтар үлтергән, ул беҙҙең балаларға өйрәнгән, улар менән уйнарға йөрөй.– Нисек уйнарға? – Иванов ғәжәпләнде. – Улар бында һиндә ни уйнай икән? Уға нисә йәш?Петрушка әсәһе менән атаһына йылғыр ғына ҡарап алды; әсәһе атаһына яуап бирмәне, тик Настяға яманһыу күҙҙәре менән ҡараны, ә атаһы асыулы йылмайҙы, өҫтәл артынан тороп папирос тартты.– Теге Семен ағай һеҙҙең менән уйнаған уйынсыҡтар ҡайҙа һуң? – тип һораны һуңынан атаһы Петрушканан.Настя ултырғыстан төшөп, комод янындағы икенсе ултырғысҡа менде лә комодтан китаптар алып, уларҙы атаһына килтерҙе.– Улар китап-уйынсыҡтар, – тине Настя атаһына. – Семен ағай уларҙы миңә ҡысҡырып уҡый: бына ниндәй ҡыҙыҡ Мишка, ул уйынсыҡ та, ул китап та...Иванов ҡыҙы биргән Мишка айыу, пушка-уйынсыҡ, Домна әбей йәшәгән һәм ейәнсәре менән етен иләгән өй тураһындағы китап-уйынсыҡтарҙы ҡулына алды...Петрушка мейес мөрйәһендәге йүшкәне ябырға кәрәклеген иҫенә төшөрҙө, юҡһа, өйҙән йылы сығып бөтәсәк.Йүшкәне япҡас, ул атаһына:– Ул – Семен Евсеевич – һинән өлкәнерәк!.. – тине. – Ул беҙгә файҙа килтерә, йәшәй бирһен...Тәҙрәгә күҙ һалғас, Петрушка күктә сентябргә хас булмаған болоттарҙың йөҙөүен шәйләне.– Ниндәйҙер ҡарағусҡыл ҡуйы болоттар йөҙә, – тип һөйләнде Петрушка, – ҡар яуыр, ахыры! Таң менән ҡыш тыуырмы икән? Улайһа, беҙгә ни эшләргә һуң: картуф баҫыуҙа, хужалыҡта әҙерлек юҡ... Бына шундай хәл!..Иванов улына ҡарап, уның һүҙҙәрен тыңланы, уның алдында үҙенең баҙнатһыҙлығын тойҙо. Ҡатынынан анығыраҡ белергә теләне: ғаиләһенә бына ике йыл инде килеп йөрөүсе Семен Евсеевич кем ул, кем янына йөрөй – Настяғамы әллә һөйкөмлө ҡатынынамы – ләкин Петрушка Любовь Васильевнаның иғтибарын хужалыҡ эштәре менән ситкә йүнәлтте:– Әсәй, миңә иртәгәгә икмәк карточкаларын һәм теркәү талондарын бир. Тағы ла кәрәсин талондарын – иртәгә һуңғы көн, ағас күмере лә алырға кәрәк, ә һин тоҡто юғалттың, унда беҙҙең һауытҡа ғына бирәләр, хәҙер теләһә ҡайҙан тоҡ эҙлә йәки сепрәктән яңыны тек, беҙгә тоҡһоҙ йәшәргә ярамай. Ә Настька иртәгә беҙгә ишек алдына һыуға бер кемде лә индермәһен, әтеү ҡоҙоҡтан һыуҙы күп һоҫалар: бына ҡыш килер, ул саҡта һыу түбәнәйә, ә беҙҙең биҙрәне төшөрөргә бауыбыҙ етмәйәсәк, ҡарҙы сәйнәп ашап булмай, уны иретергә шулай уҡ утын кәрәк.Үҙ һүҙҙәрен һөйләгәндә Петрушка бер үк ваҡытта мейес алдын һеперҙе, кухня кәрәк-ярағын тәртипкә килтерҙе. Шунан мейестән щилы суйынды сығарҙы.– Бәлеш ҡапҡыланыҡ, хәҙер икмәк менән итле щи ашаясаҡбыҙ, – тип күрһәтмә бирҙе Петрушка. – Ә һин, атай, иртәгә иртән райсоветҡа һәм военкоматҡа барырһың, шунда уҡ иҫәпкә баҫырһың – һиңә карточкаларҙы тиҙерәк алырбыҙ.– Барырмын, – атаһы күндәм ризалышты.– Бар, онотма, иртән йоҡлап ҡалырһың да оноторһоң.– Юҡ, мин онотмам, – тип вәғәҙә бирҙе атаһы.Һуғыштан һуңғы үҙҙәренең дөйөм беренсе төшкө ашты – итле щиҙы – ғаилә тауыш-тынһыҙ ашаны, хатта Петрушка ла тыныс ултырҙы, гүйә, атай менән әсәй, балалар бергә йыйылып ултырған ғаиләнең тыныс бәхетен көтөлмәгән һүҙ ысҡындырып боҙоуҙан ҡурҡты.Шунан Иванов ҡатынынан һораны:– Люба, һеҙҙең кейем-һалым менән нисек, туҙып бөткәндер инде?– Иҫкелә йөрөнөк, ә хәҙер яңыһын алырбыҙ, – Любовь Васильевна йылмайҙы. – Балалар кейеп йөрөгәндәрен яманым, һинең костюмыңды, ике ыштаныңды, бар эске кейемеңде һүтеп, уларға тегеп бирҙем. Беләһеңме, беҙҙең артыҡ аҡсабыҙ юҡ ине, ә балаларҙы кейендерергә кәрәк...– Дөрөҫ эшләгәнһең, – тине Иванов, – балаларға бер нәмәне лә йәлләмә.– Йәлләмәнем, һин миңә алып биргән пальтоны ла һаттым, әле һырмала йөрөйөм.– Һырмаһы ҡыҫҡа, ә ул шуны кейеп йөрөй – һыуыҡ тейҙереүе бар, – тине Петрушка. – Мин мунсаға кочегар булып эшкә барам, аҡса алғас, уға пальто һатып алам. Баҙарҙа ҡулдан һаталар, барып хаҡын белештем, унда тамандары бар...– Һинән башҡа ла, һинең аҡсаңдан башҡа ла алырбыҙ, – тине атаһы.Төшкө аштан һуң Настя танауына ҙур күҙлек кейҙергәс, тәҙрә янына ултырып әсәһе эштә бейәләй аҫтынан кейгән эске бейәләйҙе ямарға тотондо – һыуыҡ төштө, тышта көҙ.Петрушка һеңлеһенә ҡарап, уны орошто:– Һин ниңә шаяраһың, ни өсөн Семен ағайҙың күҙлеген кейҙең?..– Ә мин күҙлек өҫтөнән ҡарайым, уның аша түгел.– Тағы нимә? Мин күрәм дә баһа! Күҙҙәреңде боҙоп һуҡырайғас, ғүмер буйы кеше елкәһендә һәм пенсияға йәшәйәсәкһең. Хәҙер үк күҙлекте һал – мин кемгә әйтәм! Бейәләй ямауҙы туҡтат, әсәй үҙе ямар, йәки бушағас үҙем тотонормон. Дәфтәр ал да таяҡтар яҙ, ҡасан яҙғаныңды онотҡанһыңдыр ҙа инде!– Нимә, Настя уҡыймы ни? – тип һораны атаһы.– Юҡ әле, ул бәләкәй, – тип яуапланы әсәһе, – ләкин Петрушка Настяға һәр көн шөғөлләнергә ҡуша, уға дәфтәр алып бирҙе, ул таяҡтар яҙа. Петрушка тағы ла һеңлеһен уның алдына ҡабаҡ орлоҡтары һалып, һанарға өйрәтә, ә хәрефтәрҙе Любовь Васильевна үҙе өйрәтә.Настя бейәләйҙе ситкә алып ҡуйҙы, комод йәшнигенән дәфтәр һәм перо ҡуйылған ҡаурый алды. Петрушка барыһы ла тәртип буйынса башҡарылыуынан ҡәнәғәт ҡалып, әсәһенең һырмаһын кейҙе лә иртәгәгә утын ярырға ишек алдына сыҡты; Петрушка ярҡаларҙы, ғәҙәттә, кипһен һәм ялҡынланып янһын өсөн төнгөлөккә өйгә индереп, мейес артына өйә.Кис көнө Любовь Васильевна ашарға иртә ултыртты. Ул балаларҙың иртәрәк йоҡлауын, ире менән үҙҙәре генә ҡалып, уның менән һөйләшергә теләне. Ләкин балалар тамаҡ туйҙырғас, тиҙ генә йоҡламаны; ағас диванда ятҡан Настя одеял аҫтынан атаһын бик оҙаҡ күҙәтте, ҡыш та, йәй ҙә мейес башында йоҡлаған Петрушка борғоланды, ниҙер мығырланы, тиҙ генә тыныслана алманы. Ҡара төн етте, Настя арыған күҙҙәрен йомдо, ә Петрушка мейес башында хырылданы.Петрушка һаҡ йоҡланы: ул һәр ваҡыт төндә нимәлер булыр ҙа ишетмәй ҡалырмын тип ҡурҡты, өйгә юлбаҫарҙар инер йәки әсәһе ишеккә бик һалырға онотор ҙа, ишек асылып өй һыуыныр. Әле Петрушка кухня янындағы бүлмәлә һөйләшеүсе ата-әсәһенең хәүефле тауыштарына уянды. Ваҡыт күпмелер – төн уртаһымы әллә иртәнме – ул белмәне, ә атаһы менән әсәһе йоҡламай ине.– Алеша, һин шаулама, балалар уяныр, – тине әсәһе әкрен генә. – Уны әрләмә, ул мәрхәмәтле кеше, һинең балаларыңды яратты... – Беҙгә уның яратыуы кәрәкмәй, – тине атаһы. –Үҙемдең балаларымды мин үҙем яратам... Ҡара һин уны, сит балаларҙы яратҡан! Мин һиңә аттестат һалдым, үҙең дә эшләнең, – һиңә Семен Евсеевич нимәгә кәрәк булды? Ҡаның ҡайнармы ни һаман да... Их һин, Люба, Люба! Ә мин унда һинең хаҡта икенсе төрлө уйланым. Тимәк, һин мине иҫәргә ҡалдырғанһың...Атаһы тынып ҡалды, шунан төрөпкә тартырға шырпы ҡабыҙҙы.– Нимә һин, Алеша, ни һөйләйһең! – әсәһе ҡысҡырып әйтеп ҡуйҙы. – Мин балаларҙы ҡараным, улар сирләмәнеләр тиерлек, ябыҡманылар ҙа...– Шулай ҙа булһын, ти... – тине атаһы. –Башҡаларҙың дүртәр балаһы ҡалды, насар йәшәмәнеләр, балалары ла беҙҙекеләрҙән хөрт үҫмәне. Ә һинең Петрушкаң ана ниндәй кеше булып үҫкән – ҡарттар һымаҡ һөйләшә, моғайын, уҡыуҙы онотҡандыр әле.Мейес башында ятҡан Петрушка ауыр һуланы, артабан тыңлар өсөн хырылдағанға һабышты. “Ярай, – тип уйланы ул, – мин ҡарт, ти, ә һин әҙер ашты һыпыртып ҡуйҙың!”– Уның ҡарауы, ул тормоштағы иң мөһим нәмәләрҙе, барлыҡ ҡыйынлыҡты белде! – тине әсәһе. – Уҡыуҙа ла артта ҡалмаҫ.– Һинең Семеның кем ул? Миңә юҡ-бар һөйләүеңде туҡтат, – атаһы асыуланды.– Ул изге күңелле кеше.– Әллә һин уны яратаһыңмы?– Алеша, мин һинең балаларыңдың әсәһе...– Артабан! Дөрөҫөн әйт!– Мин һине яратам, Алеша. Мин әсә, ҡатын булғаныма әллә ҡасан, һинең менән генә, ҡасан икәнен дә оноттом.Атаһы өндәшмәне, ҡараңғыла төрөпкә тартты.– Мин һине һағындым, Алеша... Дөрөҫ, балалар минең менән булды, ләкин улар һине алыштырмай, мин һине гел көттөм, оҙон ҡурҡыныс йылдар буйы, иртән уянғым килмәне.– Вазифаһы буйынса ул кем, ҡайҙа эшләй?– Ул беҙҙең заводтың матди тәьминат бүлегендә хеҙмәт итә.– Аңлашыла. Жулик.– Ул жулик түгел. Мин белмәйем... Ә тотош ғаиләһе Могилевта һәләк булған, өс балаһы булған, ә ҡыҙын кейәүгә бирерлек булған.– Мөһим түгел, ул алмашҡа әҙер ғаилә алған – ҡатын әле ҡартаймаған, һөйкөмлө, шулай булғас, ул йәнә йылыла йәшәй.Әсәһе бер ни тип тә яуапламаны. Тынлыҡ урынлашты, тиҙҙән Петрушка әсәһенең илағанын ишетте.– Ул балаларға һинең турала һөйләне, Алеша, – тине әсәһе, һәм Петрушка уның күҙҙәрендә эре йәштәрҙең туҡтап ҡалыуын ишетмәй ҡалды. – Ул балаларға һинең унда беҙҙең өсөн нисек һуғышыуың, яфаланыуың тураһында һөйләне... Улар унан, ни өсөн, тип һораны. Ә ул уларға былай тип яуап бирҙе: сөнки һин изге күңелле...Атаһы көлдө, төрөпкәнән көлдө ҡаҡты.– Һинең Семен-Евсей бына ниндәй икән! Мине бер ваҡытта ла күргәне юҡ, ә хуплай. Үәт, шәхес!– Ул һине күрмәне. Балалар һинән төңөлмәһен, атаһын яратһын өсөн юрамал уйлап сығарҙы.– Был уға ни өсөн кәрәк, ни өсөн? Һине тиҙерәк үҙенеке итеү өсөнмө? Һин әйт, уға ни кәрәк ине?– Бәлки, уның йөрәге һәйбәттер, Алеша, – шуға күрә шундайҙыр. Ә ни өсөн һуң?– Иҫәр һин, Люба. Һин мине ғәфү ит. Ниәтһеҙ бер нәмә лә булмай.– Ә Семен Евсеевич йыш ҡына балаларға ни ҙә булһа алып килде, һәр ваҡыт йә кәнфиттәр, йә аҡ он, йә шәкәр килтерҙе, күптән түгел Настяға быйма алып килде, ләкин ул яраманы – бәләкәй. Уның үҙенә беҙҙән бер ни ҙә кәрәкмәй. Беҙгә лә кәрәкмәй ине, беҙ, Алеша, уның бүләктәренән башҡа ла йәшәр инек әле, беҙ өйрәнгән инде, ләкин ул, башҡалар хаҡында хәстәрлек күрһәм, күңелем тыныслана төшә, ти, ул ваҡытта үлгән ғаиләһен әллә ни ныҡ юҡһынмай. Уны күргәс, уның һин уйлағанса түгел икәнен белерһең...– Быларҙың барыһы ла ниндәйҙер буш һүҙ! – тине атаһы. – Һин мине ҡаңғыртма... Люба, миңә һинең менән күңелһеҙ, ә минең әле йәшегем килә.– Беҙҙең менән йәшә, Алеша...– Мин һеҙҙең менән, ә һин Сенька-Евсейка менәнме?– Мин йәшәмәйәсәкмен, Алеша. Ул беҙгә башҡа бер ваҡытта ла килмәйәсәк, мин уға, ҡабат килеп йөрөмә, тип әйтәсәкмен.– Тәк, тимәк, йәшәгәнһең, башҡа йәшәргә теләмәгәс?.. Их, Люба, бына һин ниндәй икән, һеҙ бөтәгеҙ ҙә, ҡатын-ҡыҙҙар, шундай.– Ә һеҙ ниндәй? – тип һораны әсәһе үпкәләп. – “Һеҙ бөтәбеҙ ҙә шундай” нимә аңлата? Мин ундай түгел... Мин көн-төн эшләнем, беҙ паровоз мейестәренә һалырға утҡа сыҙамлы кирбестәр һуҡтыҡ. Ябыҡтым, ямаҡҡа әйләндем, береһе лә үҙ итмәне, минең хәйерсем хәйер һорашмаясаҡ. Миңә ауыр булды, өйҙә балалар үҙҙәре генә. Ҡайтыуыма мейескә яғылмаған, бер нәмә лә бешерелмәгән, ҡараңғы, балалар юҡһына, улар, әлеге кеүек, шунда уҡ хужалыҡты алып бара башланы, Петрушка ла малай ине... Шул ваҡыт беҙгә Семен Евсеевич йөрөй башланы. Килә – балалар менән ултыра. Ул бөтөнләй яңғыҙы йәшәй. “Һеҙгә ҡунаҡҡа йөрөргә мөмкинме? – тип минән һорай, – һеҙҙә йылынам”. Мин уға, беҙҙә лә һыуыҡ, утын сей, тим, ә ул: “Зыян юҡ, минең тотош күңелем туңып бөткән, һеҙҙең балаларығыҙ янында булһа ла ултырып торормон, минең өсөн мейес яғырға кәрәкмәй”, – тип яуап бирҙе. Мин, ярай, әлегә йөрө, тинем: балаларға һеҙҙең менән әллә ни ҡурҡыныс булмаҫ. Һуңынан мин дә уға өйрәндем, ул беҙгә килһә, барыбыҙға ла һәйбәт булды. Уға ҡарап һине иҫкә төшөрҙөм, әлдә һин бар әле, тип уйланым... Һинһеҙ шул тиклем күңелһеҙ һәм ҡыйын булды; кем дә булһа килеп йөрөһә, ул ҡәҙәр ҡыйын булмай, ваҡыт тиҙерәк уҙа. Һин булмағас, беҙгә ваҡыт нимәгә!– Шунан, артабан нимә? – атаһы ашыҡтырҙы.– Артабан бер нәмә лә юҡ. Хәҙер һин ҡайттың, Алеша.– Улай икән, һәйбәт, – тине атаһы. –Йоҡларға ваҡыт.Ләкин әсәһе атаһынан һораны:– Йоҡларға өлгөрөрбөҙ. Әйҙә һөйләшәйек, мин һинең өсөн шат.“Бер нисек тә тыныслана алмай, – тип уйланы мейес башындағы Петрушка, – килештеләр бит инде, еткән; әсәһенә эшкә китергә иртүк торорға кәрәк, ә ул һаман күңел аса – ваҡытһыҙ ҡыуанды, илауҙан туҡтаны”.– Ә ул Семен һине яраттымы? – тип һораны атаһы.– Сабыр ит, мин Настяның өҫтөнә ябам, төшөндә өҫтөн аса, өшөй.Әсәһе Настяның өҫтөнә одеял япты, кухняға сығып, Петрушканың йоҡлаймы, юҡмы икәнен тыңларға мейес янында туҡталды. Петрушка әсәһен аңланы, хырылдарға тотондо. Шунан әсәһе кире китте, ул уның тауышын ишетте:– Моғайын, яратҡандыр. Ул миңә әҫәрләнеп ҡараны, мин үҙемдең ниндәй икәнемде күрҙем – хәҙер мин һәйбәтменме ни? Уға кемделер яратырға уңайһыҙ ине, Алеша.– Эшегеҙ шул дәрәжәгә еткәс, һин уны бер мәртәбә булһа ла үптеңме һуң? – тине атаһы ихлас күңелдән.– Шул ғына етмәгәйне! Ул мине үҙе ике мәртәбә үпте, теләмәһәм дә.– Һин теләмәгәс, ниңә улайтты һуң?– Белмәйем. Ул, онотолоп киткәнмен, ҡатыным иҫкә төштө, тине, ә мин бер аҙ уның ҡатынына оҡшағанмын.– Ул да миңә оҡшағанмы?– Юҡ, оҡшамаған. Һиңә бер кем дә оҡшамаған, һин берәү генә, Алеша.– Берәү генә тиһең инде? Берәүҙән иҫәп башлана ла инде: берәү, шунан икәү.– Ул минең яңағымдан ғына үпте, ирендәремдән түгел.– Был барыбер – ҡайҙан булһа ла.– Юҡ, барыбер түгел, Алеша... Һин беҙҙең тормошта нимә аңлайһың?– Нисек “нимә”? Мин башынан аҙағынаса һуғыштым, әжәлде һиңә ҡарағанда ла яҡыныраҡ күрҙем...– Һин һуғыштың, ә мин бында һинең өсөн ҡайғырҙым, ҡулдарым ҡайғынан ҡалтыранды, ә балаларҙы ашатыу, дошмандарға – фашистарға ҡаршы дәүләткә файҙа килтереү өсөн күтәренке кәйеф менән эшләргә кәрәк ине.Әсәһе тыныс һөйләне, йөрәге генә ғазапланды, Петрушка әсәһен ҡыҙғанды: ул итексегә ҡиммәт түләмәҫ өсөн үҙенә һәм Настя менән миңә аяҡ кейемдәрен йүнәтергә өйрәнде, күршеләрҙең электр мейесен төҙәтеп картуф алды.– Мин тормошҡа һәм һине юҡһыныуға түҙеп тора алманым, – тине әсәһе. – Түҙһәм, үлер инем, ул саҡта үлеремде белә инем, ә минең балаларым бар... Миңә ниндәйҙер башҡа нәмә татырға кәрәк ине, Алеша, мин ял итһен өсөн ниндәйҙер шатлыҡ. Бер кеше миңә, мин һине яратам, тине, ул һин ҡасандыр мөләйем мөнәсәбәттә булғандай, яғымлы булды...– Был тағы ла Семен-Евсеймы? – тип һораны атаһы.– Юҡ, башҡа кеше. Ул беҙҙең профсоюз райкомында инструктур булып эшләй, эвакуацияланып килгән...– Кем булһа ла суҡынып китһен! Ни булды, ул һинең күңелеңде күрҙеме һуң?Петрушка был инструктор тураһында бер нәмә лә белмәй ине, уны белмәгәненә ғәжәпләнде. “Ҡара һин уны, беҙҙең әсәй ҙә үткер икән”, – тип бышылданы үҙ алдына.Әсәһе атаһына яуапланы:– Мин унан бер нәмә лә белмәнем, бер ниндәй шатлыҡ та, миңә һуңынан тағы ла насарыраҡ булды. Күңелем уға тартылды, сөнки күңелем үлеп бара ине, ә уның менән яҡынлашҡас, бөтөнләй яҡынлашҡас, битараф ҡалдым, ул мәлдә өйҙәге мәшәҡәттәр тураһында уйланым, уның менән яҡынлашҡаным өсөн үкендем. Мин һинең менән генә тыныс, бәхәтле булыуымды, һинең менән яҡынлыҡ ҡылғанда ғына ял итеүемде аңланым. Һинһеҙ үҙемде ҡайҙа ҡуйырға ла белмәйем, балалар хаҡына үҙеңде ҡотҡарырға ярамай... Беҙҙең менән йәшә, Алеша, беҙгә һәйбәт буласаҡ!Петрушка атаһының өндәшмәйенсә карауаттан тороуын, төрөпкә тартып, табуреткаға ултырыуын ишетте.– Яҡынлыҡ ҡылғанда һин уның менән нисә тапҡыр осраштың? – тип һораны атаһы.– Бер генә мәртәбә, – тине әсәһе. – Бүтән бер ваҡытта ла булманы. Ә нисә мәртәбә кәрәк?– Күпме теләйһең, уныһы һинең эш, – тине атаһы. –Ни өсөн һин үҙеңде балаларыбыҙҙың әсәһе, ә һинең менән генә ҡатын булдым, уныһы ла әллә ҡасан, тинең...– Был дөрөҫ, Алеша...– Нисек инде улай, бында ҡайҙа дөрөҫлөк? Һин уның менән дә ҡатын булғанһың да баһа?– Юҡ, мин уның менән ҡатын булманым, булырға теләгәйнем дә килеп сыҡманы... Мин һинһеҙ юғаласағымды тойҙом, кемдеңдер янымда булыуын теләнем, алйып бөттөм, йөрәгем ҡара янып сыҡты, хатта үҙ балаларымда ярата алманым, ә улар өсөн, һин беләһең, мин барыһына ла түҙергә әҙер, улар өсөн һөйәктәремде лә йәлләмәйәсәкмен!..– Сабырлан, – тине атаһы. – Һин, теге үҙеңдең яңы Сенька-Евсейыңда яңылыштым, тинең бит, унан бер ниндәй шатлыҡ та алманым, тинең, шулай ҙа юғалмағанһың, һәләк булмағанһың, бөтөн ҡалғанһың.– Мин юғалманым, – әсәһе шыбырланы, – мин йәшәйем.– Тимәк, һин бында ла мине алдайһың! Һинең дөрөҫлөгөң ҡайҙа һуң?– Белмәйем, – әсәһе шыбырланы. – Мин күп нәмәне белеп бөтөрмәйем.– Ярай. Уның ҡарауы, мин күпте беләм, мин һиңә ҡарағанда күберәк кисерҙем, – тине атаһы. – Бәдбәхет һин, башҡа бер кем дә түгел.Әсәһе өндәшмәне. Атаһының йыш-йыш ауыр һулағаны ишетелде.– Бына мин өйҙә, – тине ул. – Һуғыш юҡ, ә һин минең йөрәгемде яраланың... Йә, ярай, хәҙер Сенька-Евсейка менән йәшә! Һин мине әҙәм көлкөһөнә ҡалдырҙың, мин дә кеше, ә уйынсыҡ түгелмен...Атаһы ҡараңғыла кейенә башланы. Шунан кәрәсин шәмен ҡабыҙып, өҫтәл артына ултырҙы, ҡулындағы сәғәтте борҙо.– Сәғәт дүрт, – тине ул үҙ-үҙенә. – Ҡараңғы әле. Бисәләр күп, ә бер генә ҡатын да юҡ, тип дөрөҫ әйтәләр.Өйҙә тынлыҡ урынлашты. Настя ағас диванда тигеҙ һулай. Петрушка йылы мейестәге мендәргә ҡапланды, хырылдарға кәрәклеген дә онотто.– Алеша! – тине әсәһе мөләйем тауыш менән. – Алеша, мине ғәфү ит!Петрушка атаһының ыңғырашыуын, ҡыуыҡтың шартлауын ишетте; пәрҙә тишегенән атаһы менән әсәһе булған бүлмәнең ҡараңғыланыуын, әммә уттың әле яныуын күрҙе. “Ул шәмдең ҡыуығын ватты, – Петрушка һиҙенде, – ә ҡыуыҡ бер ерҙә лә юҡ”.– Ҡулыңды киҫкәнһең, – тине әсәһе. – Ҡаның аға, комодтан таҫтамал ал.– Тының сыҡмаһын! – атаһы әсәһенә ҡысҡырҙы. – Тауышыңды ишеткем дә килмәй... Балаларҙы уят, хәҙер үк уят!.. Уят, тиҙәр һиңә! Мин уларға әсәләренең кем икәнен һөйләйем! Белһендәр!Настя ҡурҡып ҡысҡырҙы ла уянды.– Әсәй! – тип саҡырҙы ул. – Яныңа барырға яраймы?Настя төндә әсәһенең карауатына барып, уның янында одеял аҫтында йылынырға ярата ине.Петрушка мейескә ултырҙы ла, аяҡтарын түбән төшөрөп, барыһына ла әйтте:– Йоҡларға ваҡыт! Һеҙ мине ниңә уяттығыҙ? Таң атмаған әле, тышта ҡараңғы! Ниңә шаулашаһығыҙ, ут ҡабыҙҙығыҙ?– Йоҡла, Настя, йоҡла, иртә әле, хәҙер яныңа үҙем барам, – тип яуапланы әсә. – Һин дә, Петрушка, торма, бүтән һөйләшмә.– Ә һеҙ ниңә һөйләшәһегеҙ? Атайға нимә кәрәк? – Петрушка һөйләргә тотондо.– Миңә ни кәрәклегендә эшең булмаһын! – тине атаһы. – Ҡара һин уны, сержант!– Ә һин ни өсөн шәмдең ҡыуығын ваттың? Ниңә әсәйҙе ҡурҡытаһың? Ул былай ҙа сибек, картуфты майһыҙ ашай, майҙы Настькаға бирә.– Ә һин әсәйеңдең бында ни менән шөғөлләнгәнең беләһеңме? – атаһы, сабый бала һымаҡ, ялыныслы тауыш менән ҡысҡырҙы.– Алеша! –Любовь Васильевна иренә мөрәжәғәт итте.– Мин беләм, мин барыһын да беләм, – тине Петрушка. – Әсәйем һине юҡһынып иланы, һине көттө, ә һин ҡайттың, ул һаман илай. Һин белмәйһең!– Һин бер нәмә лә аңламайһың! – Атаһы асыуланды. – Бына беҙҙә үҫенте үҫкән.– Мин барыһын да аңлайым, – тип яуапланы Петрушка мейестән. – Һин үҙең аңламайһың. Беҙҙең эшебеҙ бар, йәшәргә кәрәк, ә һеҙ иҫәрҙәр кеүек әрләшәһегеҙ...Петрушка тынып ҡалды; ул мендәренә ятты ла көтмәгәндә шым ғына иларға кереште.– Һин өйҙә үҙеңә ҙур хоҡуҡ алғанһың, – тине атаһы. –Хәҙер минең өсөн барыбер, хужа урынына йәшә...Күҙ йәштәрен һөртөп, Петрушка атаһына яуапланы:– Их һин, ниндәй атай, ни һөйләйһең, үҙең олоһоң, һуғышта булғанһың... Ана, иртәгә инвалидтар кооперацияһына бар, унда Харитон ағай эшләй, икмәк телә, бер кемде лә алдамай. Ул да һуғышта булған, өйгә ҡайтҡан. Унан барып һора, ул барыһына ла һөйләп көлә, үҙем ишеттем. Ҡатыны Анюта, ул шоферлыҡҡа уҡыған, әле икмәк ташый, изге күңелле, икмәк урламай. Ул да дуҫлашҡан, ҡунаҡҡа йөрөгән, унда уны һыйлағандар. Уның танышы орденлы, ҡулы юҡ, айырым кешеләр промтауар алыусы магазиндың башлығы...– Унда һин ни һөйләйһең, лутсы йоҡла, тиҙҙән таң ата, – тине әсәһе.– Һеҙ ҙә миңә йоҡларға ирек бирмәнегеҙ... Тиҙ генә яҡтырмай әле. Теге ҡулһыҙ Анюта менән дуҫлашҡан, улар яҡшы йәшәй башлаған. Ә Харитон һуғышта йәшәгән. Шунан Харитон ҡайтҡан да Анюта менән әрләшергә тотонған. Көнө буйы әрләй, төндә шарап эсә, ҡабымлыҡ ашай, ә Анюта илай, бер нәмә лә ашамай. Әрләгән-әрләгән дә шунан хәлдән тайған, Анютаны ғазаплауҙан туҡтаған, уға былай тигән: ниңә һинең бер генә ҡулһыҙың булды, һин иҫәр ҡатын, ә бына минең һинән башҡа Глашка ла булды, Апроська ла булды, Маруська ла булды, һинең аҙашың Нюшка ла булды, тағы ла, өҫтәүенә, Магдалинка ла булды. Ә үҙе көлә. Анюта апай ҙа көлә, һуңынан ул үҙе маҡтанды: Харитон һәйбәт, унан да яҡшыраҡ кеше бер ерҙә лә юҡ, ул фашистарҙы үлтергән, уға төрлө ҡатындар тынғылыҡ бирмәй. Харитон ағай берәмләп икмәк ҡабул иткәндә кибеттә беҙгә барыһын да һөйләй. Хәҙер улар татыу, һәйбәт йәшәй. Ә Харитон ағай йәнә көлә, беҙгә былай ти: “Үҙемдең Анютаны алданым, бер кемем дә – Глашка ла, Нюшка ла, Апроська ла булманы, өҫтәүенә, Магдалинка ла булманы. Һалдат – Ватан улы, иҫәрҙәрсә йәшәргә ваҡыты юҡ, йөрәге дошманға ҡаршы ҡоролған. Мин юрамал Анютаны ҡурҡыттым...” Йоҡларға ятығыҙ, атай, утты һүндер, ҡыуыҡһыҙ ниңә ут төтәй?..Иванов Петрушка һөйләгән ҡиссаны ғәжәпләнеп тыңланы. “Эттән тыуған! – тип уйланы атаһы улы хаҡында. – Хәҙер минең Маша тураһында ла әйтер әле...”Петрушканы йоҡо баҫҡайны, хырылданы; ул хәҙер ысынлап йоҡоға талды.Ул көн яҡтырғас ҡына уянды, оҙаҡ йоҡлағанмын, өйҙә иртәнән бирле бер ни ҙә эшләмәнем, тип ҡурҡты.Өйҙә Настя ғына ине. Ул иҙәндә әсәһе әллә ҡасан һатып алып биргән һүрәтле китапты аҡтарып ултыра. Ул уны көн дә ҡарай, сөнки башҡа китабы юҡ, бармаҡтарын уҡыған һымаҡ итеп хәрефтәр буйлап йөрөтә.– Ниңә китапты иртүк бысратаһың? Урынына һалып ҡуй! – тине Петрушка һеңлеһенә. – Әсәй ҡайҙа, эшкә киттеме?– Эшкә, – тип яуапланы шым ғына Настя һәм китапты япты.– Ә атай ҡайҙа булды? – Петрушка өйгә күҙ һалды, кухняны һәм бүлмәне ҡараны. – Үҙенең биштәрен алдымы?– Ул үҙенең биштәрен алды, – тине Настя.– Ул һиңә ни тине?– Әйтмәне, ауыҙымды, күҙҙәремде үпте.– Тәк-тәк, – тине Петрушка, уйға талды. – Иҙәндән тор, – ул һеңлеһенә бойорҙо, – мин һине таҙараҡ йыуындырып кейендерәм, һинең менән урамға сығырбыҙ...Аталары был мәлдә вокзалда ултыра ине. Ул ике йөҙ грамм араҡы эсергә өлгөрҙө лә инде, иртән юлға бирелгән талон буйынса ашаны. Ул төндә үк Машаны ҡалдырып киткән ҡалаға юлланырға, унда уның менән яңынан осрашырға, бәлки, уның менән башҡаса айырылышмаҫҡа хәл иткәйне. Сәстәренән тәбиғәт аңҡыған мунсасы ҡыҙынан байтаҡҡа олораҡ булыуы насар. Нисек килеп сығыры унда асыҡланыр, алдан күҙалларға ярамай. Шулай ҙа Иванов Маша уны яңынан күргәс, әҙерәк ҡыуаныр, тип өмөтләнде, унан шуныһы ла еткән; тимәк, уның яңы яҡын кешеһе бар, өҫтәүенә, һылыу, күңелсәк, изге йөрәкле. Унда күҙ күрер!Тиҙҙән поезд килде, ул кисә генә Иванов килгән яҡҡа бара ине. Биштәрен алғас, ултырырға сыҡты. “Бына мине Маша көтмәй, – тип уйланы Иванов. – Ул миңә, мине барыбер онотаһың, беҙ һинең менән бер ваҡытта ла осрашмаясаҡбыҙ, тине, ә мин уның янына ғүмерлеккә китеп барам”.Ул вагон тамбурына инде, поезд ҡуҙғалғас, һуғышҡа тиклем йәшәгән, балалары тыуған бәләкәй ҡалаға һуңғы тапҡыр ҡарарға унда ҡалды... Ҡалдырып киткән өйгә тағы ла бер мәртәбә күҙ һалырға теләне; уны вагон тәҙрәһенән күрергә мөмкин, сөнки ул йәшәгән өй урынлашҡан урам тимер юл аша сыға, унан поезд уҙа.Поезд ҡуҙғалды, станция уҡтары аша көҙгө буш баҫыуҙарға әкрен генә китте. Иванов вагон таянғысына тотоноп, тамбурҙан элек күңеленә яҡын булған өйҙәргә, биналарға, һарайҙарға, ҡаланың янғын һүндереү ҡалансаһына ҡараны. Алыҫтағы ике торбаны таныны: береһе – һабын ҡайнатыу, икенсеһе кирбес заводыныҡы; әле унда кирбес пресында Люба эшләй; хәҙер ул үҙенсә йәшәһен, ә ул үҙенсә йәшәр. Бәлки, уны ғәфү итә лә алыр ине, ләкин был нимә белдерә һуң? Йөрәге барыбер уға ҡаршы ҡатыланды, сөнки һуғыш осорон һәм ире менән айырылышыуҙы күңелһеҙ, яңғыҙ үткәрмәҫ өсөн башҡа кеше менән үбешкән һәм йәшәгән кешене ғәфү итә алмай.Любаның үҙенең Семенына йәки Евсейына яҡын булыуы, йәшәүҙең ауырлашыуы, мохтажлыҡ һәм һағыш яфалауы – аҡланыу түгел, уның тойғоларын раҫлау ул. Бөтә мөхәббәт мохтажлыҡтан һәм һағыштан барлыҡҡа килә; әгәр кеше бер нәмәгә лә мохтажлыҡ кисермәһә, һағышланмаһа, башҡа кешене бер ваҡытта ла яратмаҫ ине.Иванов үҙе йәшәгән һәм балалары ҡалған өйгә һуңғы мәртәбә ҡарағыһы килмәй тамбурҙан йоҡларға ятырға вагонға инергә йыйынды; үҙеңде ерле юҡҡа яфаларға ярамай. Ул алға баҡты – тимер юл аша сығыу урынына күп ҡалдымы икән, уны шунда уҡ күрҙе. Бында тимер юл ҡалаға алып барыусы арба юлы менән киҫешә; ер юлда йөктәрҙән төшөп ҡалған һалам һәм бесән шәлкемдәре, тал сыбыҡтары һәм ат тиҙәге ята. Ғәҙәттә, был юлда аҙналағы ике баҙар көнөнән тыш, кеше йөрөмәй; ҡалаға бер йөк бесән алып барыусы йәки унан ауылға ҡайтыусы крәҫтиән һирәк уҙа. Әле лә шулай ине; ауыл юлы буш ята: тик юл ингән ҡала урамынан алыҫта ниндәйҙер ике бала йүгерә; береһе ҙурыраҡ, ә икенсеһе бәләкәйерәк, ҙурырағы, бәләкәйенең ҡулынан тотоп, үҙе артынан йәһәт алып бара, ә бәләкәйе нисек кенә ҡабаланмаһын, аяҡтары менән нисек кенә атламаһын, ҙурыһы артынан өлгөрмәй. Шунда ҙурыһы уны үҙ артынан һөйрәп алып барҙы. Улар ҡаланың һуңғы өйө янында туҡтап, вокзал яғына ҡараны, үҙҙәренә шунда барырғамы, юҡмы, тип хәл иттеләр булһа кәрәк. Шунан тимер юл аша сығыу урынынан уҙыусы пассажирҙар поезына күҙ һалдылар, уны көтмәгәндә ҡыуып етергә теләгәндәй, юл буйлап поезға йүгерҙеләр.Иванов баҫып торған вагон юл киҫелешен үтеп китте. Иванов вагонға үтеп, өҫкө кәштәлә йоҡлар өсөн (унда башҡа пассажирҙар ҡамасауламаясаҡ) иҙәндән биштәрен алды. Теге ике бала поездың һуңғы вагонына килеп етә алдымы икән? Иванов тамбурҙан һонолоп артҡа ҡараны.Ҡулдарынан тотошҡан ике бала һаман юлдар киҫешкән урынға йүгерә ине әле. Шунда уҡ икеһе лә йығылды, торҙолар һәм йәнә алға йүгерҙеләр. Уларҙың ҙурыһы буш ҡулын күтәреп, йөҙөн поездағы Иванов яғына бороп, ҡулын үҙенә табан болғаны, әйтерһең, кемделер үҙенә ҡайтырға саҡырҙы. Шунда уҡ йәнә ергә йығылдылар. Иванов ҙурыһының аяғына быйма, икенсеһенең галош кейгәнен күрҙе, шуға күрә ул йыш йығыла ине.Иванов хәлһеҙләнеп йығылған балаларҙың ауыртыныуын һиҙмәҫ һәм күрмәҫ өсөн күҙҙәрен йомдо, ә үҙе күкрәгенең эҫергәнен тойҙо, әйтерһең, күкрәгенә бикләнгән һәм яфаланған йөрәге ғүмер буйы бик оҙаҡ һәм юҡҡа типкән, ә хәҙер, уны йылы һәм ҡалтырау менән тултырып, иреккә сығырға ашҡына. Ул ҡапыл элек белгәндәренең барыһын да анығыраҡ һәм ысынбарлыҡта белде. Бөтәһенән элек, ул тәкәбберлек һәм үҙ мәнфәғәте кәртәһе аша башҡа тормошто тойҙо, ә хәҙер уға көтмәгәндә яланғас йөрәге менән ҡағылды.Ул вагон баҫҡыстарынан поезд ҡойроғондағы алыҫлашыусы балаларға тағы ла бер мәртәбә күҙ һалды. Хәҙер уларҙың үҙенең балалары Петрушка менән Настя икәнен белә ине. Улар, күрәһең, вагон юлдар киҫешкән урындан үткәндә уны күренгәндер, һәм Петрушка уны әсәһенә ҡайтырға саҡырғандыр, ә ул уларға иғтибар менән ҡараманы, башҡа нәмә тураһында уйланы, үҙ балаларын таныманы.Әле Петрушка менән Настя рельстар буйындағы ауыл юлынан поездан ныҡ артта йүгерә; Петрушка элеккесә бәләкәй Настяның ҡулынан тотоп, ул аяҡтары менән йүгерергә өлгөрмәгәндә, үҙенең артынан һөйрәй.Иванов биштәрен вагондан ергә ырғытты, шунан вагондан түбәнге баҫҡысҡа төштө, поездан балалары үҙенең артынан йүгереүсе ауыл юлына һикерҙе.Факил МЫРҘАҠАЕВ тәржемәһе.","27 Май , 07:00",Әҙәбиәт,Na
https://ye102.ru/articles/litra/2023-05-11/uly-ayym-3253546,Улыҡайым,(Хикәйә),"– А-ай-йй! Алты йыл тейме?.. – Ғәлимә судьяның тауышын баҫып ҡысҡырып ебәргәнен дә аңламаны. Хөкөм сығарыусы саҡ ҡына пауза алды ла, ҡарарын уҡып бөтөп ҡуйҙы. Артабанғыларын ишетмәне ҡатын, битен ҡапланы ла ултырҙы. Аҙаҡ уны суд залынан балалары ике яҡтан ҡултыҡлап алып сығып, машинаға һалды. Һалды, сөнки арҡаһына терәлеп барырлыҡ та түгел ине.– Әсәй... бирешмә. Ҡулға ал үҙеңде, әсәй... – тип өгөтләне Йәмиле.– Ҡәйнәм, ҡана шәлеңде һалайыҡ... Йәле, аҙыраҡ сәй уртла, – тип хәстәрләп килде килене Әлфиә. Тик Ғәлимә уларҙы ла тыңламаны. Ул ҡайғы-хәсрәт упҡынына осҡан да, һаман төбөнә барып етә алмай, бушлыҡта сәбәләнгәндәй, әле ҡулдарын һелтәп, әле башын сайҡап өҙгөләнде:– Улымды!.. Баламды... ҡалай ғына булды был?.. Ҡалай ғына...– Әсәй... тыныслан...– Рәмилемде... Алты йыл, тине... алты...Йәмил башҡа һүҙ тапмай, тешен ҡыҫа ла, газға нығыраҡ баҫа. Иренең эсендә тулаған хистәр солғанышын яҡшы һиҙгән ҡатыны, уның беләгенә ҡул осон тигеҙеп ала, был уның һағайтыуы. Ир аңлай ҙа, тиҙлекте аҙыраҡ кәметә. Көйөк һәм ғазап менән тулы еңел машина убалы-уйһыулы дала юлы буйлап елә. Көҙгө ҡамғаҡтар ярышып сабыша бирә лә, тороп ҡала. Уларҙың да был михнәтле төркөмгә юлдаш булғылары килмәй.Ғәлимә тәүге улы Рәмилде ирһеҙ тапты. Әммә уның был яҙмышы әлеге хәйерһеҙ бер һөйләмгә генә һыймай. Ирһеҙ бала тапҡанға тиклем оло һәм ҡайнар мөхәббәте булды уның. Аҡылды юйҙырған, әллә ниндәй ҡорбандарға ла риза иттергән, онотолмаҫ үкенесле һөйөүе. ... Кер сайҡап торған ҡыҙ йылға үренән һыуҙы болғандырып үткән йөк машинаһына ризаһыҙ ҡарап тора. Хәҙер ағын таҙарғанды көтөп торорға кәрәк. Тик машина ярға күтәрелә бирә лә, кире боролоп төшә һәм йылға уртаһында тигәндәй туҡтай. Кабинанан сыҡҡан ир, оҙон резина итектәрҙә булып, шаршы эсенән тороп алып тимер атын биҙрәләп ҡойондора башламаһынмы? Йәне көйгән Ғәлимәгә керҙәрен йөкләп, машинанан өҫкәрәк барып баҫырға тура килә. Мәшәҡәт тыуҙырған ят иргә яман-яман ҡарап ала. Ғәйебен белһен әле, йүнһеҙ. Күренеп тора, был ауыл кешеһе түгел, мәғәнә белгән ир-егеттәр улай итмәй ҙә. Был, моғайын, ураҡҡа ярҙамға килгән берәй әтрәгәләмдер.Ҡыҙ керен сайҡатып бөтөүгә, ир ҙә машинаһын йыуып, бер мәл һыу буйлап яҡынлашып килмәһенме? Ул килеп еткәнсе китә һалайым тип ҡабаланғанда, бер сепрәге саңлы таштарға төшөп тороуын әйт. Уныһын тотоп ҡабаттан һыуға инде. Ул арала ир янына килеп тә торҙо.– Һаумыһығыҙ.Ғәлимә башын ҡалҡытмай ғына һаулыҡ алды:– Һаубыҙ...Теге шаяртып та маташты:– Был ауылда ҡыҙҙар сибәр икән, тик һөйләшмәйҙәр икән.Яуапһыҙ ғына эшен тамамлап, биҙрәләрендәге керҙәрен ныҡлап баҫҡылап ҡуйғас, көйәнтәһен алып яурын аша һалғанда, ҡоро ғына ҡарашын теге әҙәмгә күтәргәйне... ҡапыл ғына күҙ ҡараларын шылдыра алмайыраҡ торҙо. Йөҙөнә ҡайҙандыр ҡайнар һауа бөркөлгәндәй булды – ҡыҙарҙы. Егет... егет шундайын... ябай һүҙ менән әйтеп, һөйләп аңлатҡыһыҙ һөйкөмлө, ирҙәрсә ҡырыҫ һылыу ине. Ҡабарып торған ҡара сәсен һыулап артҡа һыпырған, ҡоңғорт бите лә, муйыны ла һыу. Ҡыҫығыраҡ һоро күҙҙәре тонйорап көлөп тора, ҡаштары дуғалы, нәҙек мыйығы ҡош ҡанатылай ҡыйылған. Ҡыҫҡаһы, был бер һинд киноһының әртиселәй, бына-бына йырлап бейеп китер һымаҡ та, тик беҙҙеңсә һөйләшә:– Күңелһеҙ ауылығыҙҙа. Йә клуб юҡ, йә кино килмәй... йә ҡыҙҙары уҫал ҡарай.Ғәлимә ирекһеҙҙән йылмайҙы. Дөрөҫөрәге, ауыҙы үҙенән-үҙе йырылып, сикәләрендәге өйрөлмәктәрен уйҙы. – Э-эй... битендәге соҡоро, – тип аңғарҙы быны егет тә, унан күрешергә ҡулын һуҙҙы, – Дәүләт булам.Ҡыҙ һуҙылған ҡулға ҡарап ҡына алды, күрешмәне. Был яҡта ҡатын-ҡыҙҙарға ҡул бирелмәй, был ысынлап та ҡыр кешеһе инде.– Ғәлимә, – тине шулай ҙа, биҙрә ҡылыстарын көйәнтә элмәгенә элгәндә, аҫтан ғына көлөмһөрәп.– Ҡайһы тирәлә йәшәйһең? Мин ферма йортонда. Беҙ инде... күмәкбеҙ, – тип һөйләнеп, уны тотҡарларға тырышты егет.– Ауылда йәшәйем.– Ауылда икәнен беләм дә, ҡайһы йортта? – һаман ныҡыша ине:– Уныһы һиңә нимәгә? – тип ауыҙын йомдороп та китте.Дәүләт уның артынан ҡарап ҡалды ла, барып машинаһын ҡабыҙып, тәңгәленән ер яңғыратып сигнал биреп үтте. Ғәлимә уңайһыҙланып, башын аҫҡараҡ эйҙе. Ә үҙенең йөрәге елпенеп-елпенде. Күҙ алдында баяғы нурлы ҡараш, нәҙек мыйыҡ, үҙенә һуҙылған ҙур ус тик торҙо. Быларҙың хәйерлегә түгелен эске бер тойомлауы менән һиҙҙе лә һиҙеүен, аҡыл уны тыңларлыҡ дәрәжәһен юйғайны инде. Ул йөрәккә буйһонғайны. Ураҡҡа эшкә килеүселәр баҫыуҙарҙы гөрләтте. Комбайндар ура торҙо, йөк машиналары ташып, ырҙынға тултыра торҙо. Юл ауыл эсенән үткәс, Ғәлимәләр тәңгәленә еткән һайын юрамал яйланы Дәүләт, ҡыҙҙы тәҙрәнән йә ҡапҡа алдында күреп ҡалыу менән пипелдәтте. Урамда күрһә туҡтаны ла, йүгереп килде, һүҙ ҡушып көлдөрҙө йә оялтты. Йә туғайҙан өҙгән сәскәһен тапшырып маташты, йә башҡа сәбәп тапты. Һәм, әлбиттә, уның был ҡылығын ауылдыҡылар хупламаны. Күрше еңгә иҫкәртеп тә ҡуйыуҙы кәрәк тапты:– Бисәле ир тей ул. Бер балаһы бар тей...Тик нишләптер шул ваҡыт Ғәлимәне был сәбәп туҡтата алманы. Аҙыраҡ бошоноп йөрөнө ул әлеге хәбәрҙән, әммә әллә ҡайҙағы, күренмәгән ҡатын уның өсөн кәртә була алмай һымаҡ ине. Көндән-көн артып, ҡабарып, бөтөн булмышын яулап алып барған хистәре уны һаңғырау һәм һуҡыр иттеме, ҡыҙ был мөһим яңылыҡты нисектер  үткәреп ебәрҙе. Уның хәҙер ике күҙе юлда, күңеле ят шоферҙа ғына ине.Ғәлимә менән Дәүләттең мөхәббәте, йәйге селләлә шатырлап кипкән күбәгә ут төрткәндәй, “гөлт”ләп тоҡанды. Тоҡанды ла икеһен дә ялмап алып ҡурҙы ғына. Улар шул тәүге осрашҡан кисеүҙә күрешә торған булып китте. Егет йылға аръяғында көтөп ултыра ла, ҡыҙ кабинаһына инеп ҡунаҡлау менән, ауылдан ситкә елдерә. Төнгө ҡырҙа ут яғып, картуф өтөп ашап, ай нуры аҫтында һыу инеп йөрөүҙәр икеһен дә ысынбарлыҡтан айыра һәм яуаплылыҡ тигән төшөнсәләрен бөтөнләй юйҙыра ине. Йәй аҙағы улар өсөн ожмахты астымы ни? – Минең бит ҡатыным бар... – тине бер төндә, йондоҙло күккә төбәлеп йәнәш ятҡанда, Дәүләт.– Беләм, – тине Ғәлимә, тыныс итеп.– Беләһең? – ир ҡапыл ҡалҡынып, ҡыҙҙың йөҙөнә төбәлде.– Эйе. Баштан уҡ...– Һәм?..Ғәлимә күптән әҙерләнгән һәм йыш ҡына үҙенә ҡабатлар булғанын әйтеп һалды:– Мин һиңә ҡатын булырға ынтылмайым... Талаптарым да юҡ. Бары... яратам һине...Дәүләт уны ҡармап ҡосаҡланы ла, күкрәгенә ҡыҫты:– Ғәлимә! Ғәлимәкәйем... мин дә һине яратам... Үлеп, өҙөлөп яратам...Уларҙы тағы ла нығыраҡ яҡынайтҡан, бер бөтөн иткән һәм һөйөүҙәрендә шик ҡалдырмаған төндәр ҙә, һөйләшеүҙәр ҙә була торҙо.... – Йәнем... Ниңә беҙ баштараҡ осрашманыҡ?..– Миңә бер ул табып бирһәң икән?..– Һинең менән бер ни ҙә ҡурҡыныс түгел...Ауырлы икәнен аңлағанда, Дәүләт күптән ҡайтып киткән, һағыш ғазабы үҙен һарғайтҡайны инде. Хушлашҡандарына ай ярым ваҡыт үткән. Бер хат, бер хәбәр юҡ. Ғәлимә уға яҙа алмаһа ла, Дәүләт вәғәҙә иткәйне. Тик һүҙендә торманы...Район дауаханаһына барып, йөклө­лөгөн табип ауыҙынан дәлилләтеп сыҡҡас, Дәүләттең “бик ныҡ кәрәк булғанда” тип ҡалдырып киткән телефон номерынан ирҙең апаһына шылтыратты.– Алло! – тинеләр теге оста, шундуҡ трубканы алып.– Ал-ло... Һаумыһығыҙ... Мин Дәүләтте эҙләгәйнем...– Дәүләтте? – ҡатындың тауышы бер аҙ һағая төшкәндәй булды. – Ә кем һорай?– Мин... танышы инем...– Ә-ә... Дәүләт Себергә китте, вахтала. Ике ай самаһы булалыр ул. Берәй төрлө мөһим хәбәр инеме?Ғәлимә бөтөнләй тарҡалып төштө:– Мөһим тип... Юҡ та! Артыҡ ашығыс эш түгел. Ярай... Ә адресы юҡмы һеҙҙә?– Юҡ шул. “Себер” тине лә китте, адресын уның кем һораған...?Был хәсрәттән аңҡы-тиңке килеп йөрөгәндә, бер көн әсәһе магазиндан сәсрәп ҡайтып инде лә, ҡосағындағы төргәктәрен урындыҡҡа быраҡтырып ебәреп, ҡобараһы осоп ҡыҙына текәлде:– Һине ауыраяҡ тип әйтәләр, тей... Ысынмы-бушмы шул?Усаҡ алдында ут тоҡандырып ултырған Ғәлимә лә, төшкө ашҡа инеп, гәзит уҡып ултырған атаһы ла бер юлы ҡатып ҡалды. Унан Ғәлимә ауырлыҡ менән ҡалҡып торҙо, мөмкин тиклем тыныслыҡ һаҡларға тырышып, бер атаһына, бер әсәһенә ҡарап алды һәм саҡҡа һығып сығарҙы:– Эйе...– Йә-әә! Хоҙай! – әсәһе ике услап ауыҙын ҡапланы ла, урындыҡ ситенә “лып” ултырҙы. Атаһы, киреһенсә, ҡапыл һикереп тороп баҫты. Унан ҡупты шау-шыу!– Үлтерҙең! Әсәңде тереләй утҡа тыҡтың! Рисауай иттең би-ит!..– Бер ҡыҙҙы ҡарай алманың! Һин ғәйепле, туңбаш бисә! Әйттем мин һиңә, әйттем! Ҡайҙа йөрөй шул ҡыҙ, тинем! Әхирәтендә лә өләпсәһендә!..– Һин нимә ҡараның улай һиҙемле булғас, атаң башы?! – Хәҙер... икегеҙҙе лә!..Атаһы нимәгәлер үрелгәнсе, Ғәлимә сығып та ҡасты, кәртә артлап өләсәһенә йүгерҙе...  Ғауғалар бер тынып, бер тоҡанып, бала тыуғансы барҙы был йортта. Атаһы ныҡ ғәрләнде, урамға сыҡмаҫ, мал артынан да йөрөмәҫ булды. Әсәһе, ҡалайтһын, оятын артҡа ташлап, ире менән дә айҡашты, башҡаларҙың да ауыҙын яптырып ҡыртлашты:– Мирҙа булмаған хәл түгел әле. Урламаған, үлтермәгән, таламаған. Дүрт аяҡлы мал да һөрөнә. Һеҙҙең итәккә илтеп һалмаҫ, үҙебеҙ ҡарарбыҙ.Йәмле майҙың аяҙ иртәһендә йоморо ғына малай тапты Ғәлимә. Акушерканың ҡулында сыйылдаған балаһына йотлоғоп ҡараны, таныш һыҙаттарҙы күрергә ымһынды. Һәм тапты ла! Бит яңағынан, ҡолаҡтарынан һәм хатта бармаҡ суҡтарынан уҡ Дәүләттең ҡанын аңғарҙы. Аңғарҙы ла бәхетле булып күҙҙәрен йомдо: йәнемдең сатҡыһы...Бала табыу йортонан сыға торған көндө, рөхсәт һорап, табип бүлмәһенән, теге телефонға тағы ла шылтыратты, тағы ла Дәүләтте һораны.– Ғаиләһе менән күсеп киттеләр. Шул   Себергә, – тине апаһы.– Китте?.. – Ғәлимә трубканы ҡолағына нығыраҡ ҡыҫты.– Эйе. Былай, хәбәрләшеп торабыҙ, эшләгән еренән шылтырата ҡайһы саҡ. Нимәлер әйтергәме?– Әйтегеҙ... улы бар, тип...Дәүләттән хат булманы. Шулай ҙа, улы барлығын ишеткәндер, бер нисә тапҡыр Ғәлимә исеменә аҡса һалды. Тик ҡатынға аҡса түгел, ә һөйгәненең йылы һүҙе, аҙ ғына иғтибары кәрәгерәк ине. Мөхәббәтен белдергән кескәй генә билге, ым, ишара ла уны сәскә аттыра, йәнен йәннәткә алып инә ала ине. Ә Дәүләт өндәшмәне. Ғәлимә көттө. Ир юғалды.Рәмилен һушһыҙ булып яратты ҡатын. Йәш әсәләрҙең барыһына ла балаһын ҡыҙғаныу, уға мөкиббән китеү хастыр, әммә Ғәлимәнең улына булған һөйөүе шул тиклем дә сикһеҙ һәм тәрән. Ҡарап туя алмай, һөйөп туя алмай, бер генә лә ҡулынан төшөрмәй, күҙ яҙҙырмай. Улыҡайы бит уға Дәүләттең күҙҙәре менән баға, ул булып йылмая һәм әсәһен ирекһеҙҙән татлы хыялдарға сумдыра. ... Бына ул улын етәкләп Дәүләттең ҡаршыһына килә. Ир уларға ҡосағын йәйгән...... Ишекте киң асып, Дәүләт килеп инә. Улы уға ҡаршы йүгерә...... Дәүләт уның хатын асып, улы менән төшкән фотоһын ҡарап тора. Ауыҙы ҡолағына еткән...– Атлап йөрөгән баланы нимәһен ҡулыңдан төшөрмәйһең шул? – тип, һуҡрана әсәһе, бәпәйен күтәреп тәҙрәгә төбәлеп ҡалған ҡыҙын һиҫкәндереп.– А-ай...  Ҡасан индең ул? – ти, Ғәлимә, ҡапыл уянып киткәндәй.– Дауна... 
(Дауамы бар).
Ҡыҙының һыҙылып һағышланғанын белеп-һиҙеп йөрөгән әсә, үҙ алдына һөйләнеп ҡуя:–Э-эй... Күрәсәген күрмәй гүргә инмәй инде һәр кем... Улына дүрт йәштәр тигәндә Ғәлимәне һората килделәр. Күптән ғашиҡ булып йөрөгән Ислам ҡыҙҙы ситтән күҙәтте. Күҙе төшкәненең килгән әҙәмгә тағылып йөрөүен дә, машинаһына ултырып киткәндәрен дә, аҙаҡ ауырлы булыуын һәм әле бала ҡосаҡлап ҡалыуын да көйә-яна күтәрҙе. Йөрәгенән йолҡоп ташларға тырышҡанда ла, булманы, ныҡ тамыр йәйеп өлгөргәйне һөйөүе. Һәм әле ул, инде Ғәлимәне теге кешеһе килеп алмаҫына инанғас, бәхетен һынап ҡарарға булды.Исламдың яусыһы теле шымарған һәм был эштә инде ярайһы тәжрибәһе булған Разия еңгәһе ине. Ул ҡышҡы эңерҙә тупһаны аша атланы ла, түргә әйҙәгәндә лә, ишетә һалмағандай, тора бирҙе. Өйҙәгеләр шунда ғына уның тышҡы ҡиәфәтенә иғтибар итте.–Нимәсә кейенеп алғанһың шул? – тип көлдө әсәһе, – Ҡабаланғаның әллә?–Бына: бер балағым тышта, икенсеһе эстә. Ҡыҙыл тауар эҙләп йөрөйөм. Һеҙҙең йортта бар, тинеләр. Беҙҙә алыусыһы бар.Шунда ғына хужалар килеүсенең ниәт айышын аңлап алып, ҡымырйышып китте.–Аһ-аһ... Бабай, ишеттеңме? Тор, сыҡ быяҡҡа, – тип, төп яҡтағы диванға терәлеп торған ирен ҡуҙғытты, ҡыҙына бойороҡ бирҙе: – Ғәлимә, сәй ҡуй.Сәй артында Разия ҡәйнешенең етди ниәтен еткерҙе:–Бөгөндән күсереп алыр йорто бар, донъяһы-малы вис теүәл. Баланы... баланы ла үҙ исеменә яҙҙыра. Ҡаҡмай-һуҡмай, бер ауыр һүҙ ишеттермәй йәшәтермен, тип, өҙөлөп тора инде.Атаһы менән әсәһе үҙ-ара ҡарашып алып, ҡыҙҙарына төбәлде. Тик Ғәлимә ситкә ҡараны. Уның күңеле хыялындағы күренештәренән азат түгел ине әле. Була ла алмай. Сөнки уларҙы көн дә-көн дә терелтеп тора торған улыҡайы бар.–Йә? – тине уға әсәһе.Яуап бирмәне ҡатын, балаһын ҡосаҡлап, төпкө яҡҡа инде лә китте. Ололар бер аҙ һүҙһеҙ ултырҙы. Ахырҙа, яусы үҙе шымартып ҡуйҙы:–Ярай... Ҡапыл өҙөп-йолҡоп ҡыла торған ғәмәл түгел. Ишетте... уйлар... үлсәп-нейтеп ҡарар. Беҙ, ней, көтәрбеҙ. Көтөр...Разияны оҙатҡас, әсәһе, ҡыҙы ҡолағына еткереү өсөндөр инде, фекерен белдереп ҡуйҙы:–Арыу заттан Балдыбайҙар. Уларҙың бисәләре, ана, балда-майҙа йөҙөп йәшәй. Дастуйын ир бит Ислам үҙе лә. Олораҡ булһа ней... Йәшәгән әҙәм йыш абынмаҫ.Көттө Ислам. Сабыр булып, дәрәжә һаҡлап, баһа тотоп. Бер-ике тапҡыр әлеге еңгәһе аша саҡыртып сығарып та һөйләште. Ғәлимә уны артыҡ ҡыҙыҡһыныуһыҙ, әммә шым ғына тороп тыңланы.–Ғәлимә, мин һине ихлас яратҡандан киләм... – тине, егет, өҫтән аҫҡа мөлдөрәп ҡарап, – Һине бәхетле итеү өсөн әллә ниҙәргә лә ризамын.Һәм шундай һөйләшеүҙәрҙең береһендә, бығаса һәр саҡ шым ҡалған ҡатын шартын ҡуйҙы:– Әгәр минең улыма бер ваҡытта ла ҡырын ҡарамаҫ һәм ҡаты һүҙ әйтмәҫкә ант итһәң?..Ислам күкрәк тултырып тын алды ла, өҙә һуҡты:–Ант! Бер аҙ ваҡыттан никах уҡытып, ҙур булмаған мәжлес йыйып билдәләп, йәшәп киттеләр. Исламдың яңы өйөндә ысынлап бөтә нәмә лә бар, кәртәлә малы тулып тора. Бары тик ошо барлыҡҡа йән өрөүсе, ҡот алып инеүсе ҡатын ғына етмәй торған. Ғәлимәнең артыҡ дәрте булмаһа ла, кеше алдында йөҙ һаҡларға тырышып, килгәс тә йортто бер ҡат йыуып-йышып, үҙ бирнәһе менән биҙәп, сынъяһау итеп ҡуйҙы. Исламдың бәхетенең сиге булманы. Ул йәш ҡатынын һөйөп, иркәләп туйманы, күҙ ҡарашынан аңлап, теләгәнен алдына алып килеп һалыр мәжнүнгә әйләнде. Барыһы ла ал да гөл һымаҡ барҙы. Ғәлимәнең йәшерен һағышын, йөрәгенең иң төбөнә бикләнгән мөхәббәтен һәм улына булған сикһеҙ һөйөүен күҙгә элмәгәндә. Күпмелер ваҡыт йәшәгәс, Ислам ҡатыны өсөн беренсе урында балаһы торғанлығын ныҡлап төшөндө һәм шул бәләкәсте шатландырыу әсәһен дә риза итеү икәнде аңларлыҡ булды. Ҡатыны йөҙөндә саҡ ҡына бер йылмайыу, рәхмәт белдереп баш ҡағыу йә аҙ ғына йылы ҡараш тойоу өсөн ир малайҙы бүләктәр, уйынсыҡтар менән күмде, матайынан төшөрмәҫ булды. Йыл самаһынан ҡыҙҙары тыуҙы, унан тағы бер ҡыҙ, өсөнсөгә малай. Балаларҙың береһе йүгереп китеүгә, икенсеһе ҡорһаҡта етешеп, аллы-артлы аяҡҡа баҫа килделәр. Һәр береһе татлы, һәр береһе ғәзиз булды уларҙың, әммә ни ғиллә менәндер, береһе лә әсә йөрәгендәге Рәмилдең йәнәшәһен биләй алманы. Ғәлимә өлкән улына иң тәмлене, иң яҡшыны иң беренсе тотторҙо. Унда ҡарашын оҙағыраҡ туҡтатты һәм был ҡараштан хәсрәт ҡатыш һөйөү түгелеп торҙо. Быны ул бер нисек тә йәшерә, ә башҡалар күрмәйсә булдыра алмай булып сыҡты. Ислам нисә йылдар үҙенә шул ҡараштың, шул хистәрҙең бер өлөшө булһа ла тәтерен көтөп зарыҡты. Тора-бара тамам өмөтөн өҙөп, оло аҡылы менән бынан уға зыян юҡ икәнлеген баһалап, күнде. Ҡыҙҙары ла Рәмилде өлкән ағайҙары итеп ҡабул итте һәм уға булған айырым иғтибарҙы ҡабул ҡылды. Ә бына кинйәләре Йәмил ризалашырға теләмәне.–Һин ағайҙы нығыраҡ яратаң! Мине түгел! – тип янъял ҡуптарып алырға ла күп һораманы. Үҙенең ҙур ғаиләнең яратҡан төпсөгө икәнлеген белә башлаған сағы ине.–Юҡты һөйләмә, – тине уға Ғәлимә, – Ағайың ҙур, шуға уға ла хөрмәт ҙурыраҡ булырға тейеш.–Юҡ! Һин уны гел маҡтайһың, ә мине – юҡ! Уны һөйәһең, ә мине гел түгел... Үс иткәндәй, Рәмил үҙе лә бәләкәйҙән бер тиктормаҫ, ҡулсыр бала булды, ҡайҙа ла йә күҙгә, йә телгә эләкте. Үгәй атаһының нимәһен генә боҙманы: сәғәтен дә, радиоһын да тиреп ҡараны, паспортына һүрәт төшөрҙө, аҡсаларын ҡайсыланы, фотоальбомын сыйғыланы, шахматттарын усаҡҡа тыҡты... Быларҙы ул, әлбиттә, балалыҡ ҡыҙыҡһыныуы менән башҡарҙы. Әммә бер нәмә өсөн дә әрләнеү, иҫкәртеү йә тыйыу булмағас, ярамай икәнлеген белмәне. Үҫә бара иһә төшөндө, тик инде үҙенсә ҡыланырға, һүҙен һүҙ итергә күнеккәйне. Күршеләрҙең ҡаҙ себешенә таш һелтәп торғанында, хужабикәһе күреп ҡалып, әрләп ҡайтарҙы. Илап килгән малайынан сәбәбен белешкән Ғәлимә, кер йыуып торған еренән, ҡулын да һөртмәйенсә күршеләренә йүгерҙе һәм ҡапҡанан инеү менән өлкән ҡатынға ябырылды:–Рәйсә апай, нишләп минең улымды әрләнегеҙ ул? Илатҡанһығыҙ!Бәпкәләрен йыйып маташҡан күршеһе аптырап китте:–Аһ-аһ, килен... Күрәләтә таш ата бит... Былар ней, ыуыҙ ғыналар бит әле, хәҙер ятыр ҙа үлерҙәр, тигәйнем генә...–Үлмәгән дә инде! Кеше балаһына улайтмағыҙ ҡабат.–А-аһ... Ярай һу-уң... – тип кенә ҡуя алды тегеһе.Мәктәптә лә Ғәлимәнән әрләнмәгән уҡытыусы һәм ата-әсә ҡалманы. Рәмил бер нәмә өсөн дә яуап бирмәне һәм ғәйепле булманы. Уға бындай хоҡуҡты әсәһе яулап алып бирҙе. Һәм өйҙә лә, ауыр эштәрҙә, утын-бесән-кәртә кеүек саңлы, бысраҡ мәшәҡәттәрҙә малайҙы ҡатнаштырманы. Исламдың: “Өйрәнер ине...” – тип һүҙ башлауын да: “Үҙ балларыңды ек, минең улымды йомшама!” – тип кенә ҡырҡты. Ҡатыны менән һүҙгә килешергә яратмаған һәм шул сәбәпле генә ғаилә тыныслығын боҙоуҙан ҡурҡҡан ир бүтән ныҡышманы. Тора-бара ярҙамсыһы ла булды, Йәмилен кескенәнән эйәртеп йөрөтөп, барына ҡушты. Кинйәләре шуға беше, йылдам, эшлекле бала булып ҙурайҙы. Аталары шуға ҡәнәғәт булып, өлкәненә күҙ йомдо.Ғәлимә баш балаһын саманан тыш яратты. Уға барыһын да ғәфү итте, бөтәһен дә рөхсәт итте, бер теләгенә лә ҡаршы килә, нимәнәндер мәхрүм итә алманы. Быларҙы ул йөрәгендәге ғүмер буйына ла үлмәй, юғалмай йәшәгән һөйөүенең талабы итеп ҡабул итте. Дәүләттең үҙе булмаһа ла, уның бер өлөшө бар, үҙен юғалтһам да, бер сатҡыһына эйәмен, тип уйлап йыуанды. Һәм шул бәхетен бәпләп, һаҡлап, ҡарауыллап ҡына йәшәне. Уның өсөн йәнен бирергә, ҡыйғыр бөркөттәй кемде лә өҙгөләп ташларға, кәрәк булһа, әллә ниндәй ҡорбандарға барырға ла әҙер ине. Хатта бер ҡылығы менән күпкә иғтибар итмәҫкә күнеккән ирен дә аптыратты.Ҡәйнәһе менән ниндәйҙер сәбәптән талашып киттеләр ҙә, Ғәлимә ныҡ ҡына үпкәләп, ҡайтып китергә булды һәм туҙынып йөрөп йыйынды. Уны өгөтләп-өгөтләп тә арыған ир ҡул һелтәне. Шул саҡ ҡатын өлкән балаһын ғына кейендереп алды ла, сығыуға ыңғайланы. Бер ни аңламай илашҡан өс бәләкәсен, исмаһам, күҙгә лә элмәне.– Һин нимә? Быларын ташлап китергә итәһеңме? – тип, ышана алмай торҙо Ислам, – Бәпәй имә лә инде!–Ана, әсәң килһен дә имеҙһен. Мин үҙемә кәрәген алам!– Ғәлимә! Ғәлимә, улай ярамай, – тип, инде ишеккә арҡыры торҙо ире, – Тыныслан... Әсәй бында тормай, уның беҙҙә эше юҡ. Давай, сисен... Сисенегеҙ! Бер ҡайҙа ла бармайһың. Балалар ҡурҡты... йә-йә... бөттө...Шул хәлдән һуң ҡатынының үҙенә лә, унан тыуған балаларға ла әсәгә һәм ҡатынға тейеш булғанса бәйләнмәгәнен төшөндө Ислам. Әгәр шундай һайлау торһа, Ғәлимә һис уйлап тормаҫтан улының яғын аласаҡ. Оҙаҡ әсенеп йөрөнө ир: шулай уҡ та теге ирҙе ныҡ яратты микән ни?.. Һаман онотмаймы?.. Ул ниндәй шауҡымлы мөхәббәт һуң ул?..Рәмил менән Йәмилдең йәш араһы ете йыл. Улар үҙҙәренең бер атанан түгеллеген белмәй. Улар түгел апайҙары ла хәбәрҙар түгел ине әле, бер хәл сәбәпсе булды. Ислам ике улы менән һарай ҡыйығын алмаштыра ине. Рәмилде өҫкә мендерҙе, Йәмилде таҡтаның бер осонан тотошоп килеүгә аҫта ҡалдырҙы. Түбәндән ябыуҙарҙы алып биреүгә быларҙың көсө етеңкерәмәй әле. Рәмил, армия йәшенә еткән булһа ла, көс ултырмаған. Бындай ауыр ҡара эшкә лә күнекмәгән. Ә Йәмил, әрһеҙ булыуы менәнме, бәләкәйерәк. Малайҙар эштән уйын яһап ҡоторошто, ҡыйыҡ осонда ултырған Рәмил ҡулындағы сүкешен үргә сойорғотоп ҡустыһына фокус күрһәтеп аҙапланды. Ислам уға әленән-әле иҫкәртеү яһаны, әммә тегеһе ҡолағына элмәне. Уға урам яғынан үтеп барған бер төркөм ҡыҙҙың сырҡылдашып уны күҙәтеүе лә дәрт өҫтәне, ахыры, һәм сойорғотҡан сүкешен тотам тип ситкә нығыраҡ ынтылды ла... мәтәләп килде лә төштө. “Лып” итеп кенә ҡалды ҡаҡ ергә. Аҫтағы ата менән ул хатта аңғармай ҙа ҡалды. Аҙыраҡ иҫе инәлеү-сығалы булып һеңгәҙәп ятты Рәмил. Атаһы уның яурынын ҡармап ҡалҡытып маташты:–Улым?.. Рәмил! Нисекһең? Берәй ерең ауыртамы?Егет “юҡ” тигәнде белдереп башын сайҡай ҙа, йоҡлап китергә теләгәндәй күҙен йома. Тырышып күҙ ҡабаҡтарын аса, тик улар ҡабаттан ҡушыла. Тап шул саҡ өйҙән Ғәлимә атылып килеп сығып, сүкәйеп ултырған Исламды яурынынан йән көсөнә этәреп ебәрә лә, улына эйелә:–Улым!! Балам... Ни эшләттеләр һине, балаҡайым?..Унан аптырап ҡалған ире менән кинйәһенә йәш тулған уҫал ҡарашын күтәрә:–Юрамал өҫкә мендерҙегеҙме?.. Ҡолап төшһөн, тинегеҙме? Минең улымдың башына етмәксе булдығыҙмы?! Нигә үҙ балаңды осҡа ҡуйманың? Минеке йәл түгелме?!!Йәмил аңлап етмәһә лә, Ислам, ныҡ рәнйеп, тороп уҡ китте. Эре-эре баҫып сығып китте лә, ауыл фельдшерын эйәртеп ҡайтып инде. Ярҙам килгәндә Рәмил инде тороп ултырғайны.–Башы әйләнә... Танауы ҡананы бына... – тип теҙҙе Ғәлимә илаулап.Фельдшер ир егетте баҫтырып ҡуйҙы, умыртҡа һөйәген, аяҡ-ҡулдарын тикшерҙе, быялаһы менән күҙ алмаларын ҡараны, эйелтеп-иңкәйтеп алды һәм артыҡ зыян күрмәгән, ятып торғанда башы ла үтеп китер, тип ҡуйҙы. Өйгә лә ауырыу үҙе инеп ятты. Ә өйҙә дауыл ҡупты.–Һин минең улымды күрә алмайһың! Уны артыҡ күрәһең, һәр ваҡыт нимәгәлер тотонорға ғына тораһың! – тип ярһыны әсә.–Ғәлимә, аҡылыңа кил! Ауыҙың нимә һөйләгәнен ҡолағың ишетәме? – тип ире уны баҫырға тырышты. Әммә ҡатын алйыр хәлгә еткәйне:–Ғүмер буйы шуны яратмағаныңды һиҙеп йөрөйөм! Шуны тартмағаныңды!–Ундайҙы һин үҙең уйлап сығарыһың. Егет булып бөткән нәмәне себен-серәкәйҙән дә аралап йәшәтәһең. Етәр инде!Ата-әсәһенең ирешкәнен тыңлап ятҡан Рәмил, сыҙамай түрбашҡа килеп сыҡты:–Нимә һөйләйһең ул, әсәй? Ни эшләп мин һинең генә... улың?Атаһы уға төп яҡ ишегенә күрһәтте:–Рәмил! Бар ин, юҡҡа иғтибар итмә.Тик Ғәлимә сарылдап ҡаршы төштө:–Белһен! Һөймәгәндәргә һөйкәлеп йөрөмәһен һаман. Белһен кемдән һаҡланырға икәнде.Ислам тамам көйөп, ҡул һелтәне лә сығып китте. Ә ҡатын улын килеп ҡосаҡларға итте, тик тегенеһе уның ҡулдарын яурынынан алып ташланы:–Әйт! Нимә тинең һин атайға?Ғәлимә улының был тупаҫ ҡылығынан аҙыраҡ иҫенә килгәндәй булды, ҡаушаңҡыраны:–Улы-ым...–Әсәй... Хәҙер үк...әйт, – тип дәшһәтле шыбырланы Рәмил. Бөтөн был хәлгә шәһит булып торған Йәмил ҡурҡып, мейескә һыйынды. Әсәһе менән ағаһы араһындағы мөнәсәбәт асыҡлауҙар уның өсөн бығаса күрелмәгән ауыр күренеш ине.Ғәлимә, инде артҡа сигенер, әйтелгәндәрҙе кире алыр әмәл юҡлығын аңлағас, устарын күкрәгенә ҡаушарып башланы:–Улым... Рәмил. Һинең атайың башҡа... Һин минеке генә, аңлайһыңмы? Һине мин...–Әсәй!..–Ысын, улым... Ысынды әйтәм... Һин минеке...–Кем? – егеттең күҙҙәре уҫал баҙланы.–Нисек... кем?–Атайым кем?Ғәлимә, улының атаһын эҙләп алып киткәндәй, ян-яғына ҡаранды:–Ул... Ул сит яҡ кешеһе ине... –Ни эшләп... ул һине... мине алманы?–Улым... шулай килеп сыҡты... Уның ғаиләһе бар ине.Шул саҡ Рәмил әсәһен этә төртөп тышҡа ташланды. Ғәлимә, ана тотам, бына тотам тип, артынан йомолдо. Егет тышта ла туҡтамай, арт ҡапҡа яғына йүгерҙе лә, бер аҙҙан түбәһе картуф баҡсаһында күренеп ҡалып, бер аҙҙан баҡса аръяғындағы ереклеккә инеп тә китте.–Туҡтат! Нишләп туҡтатманың? – тип ҡысҡырҙы ҡатын утынлыҡ бүкәнендә ҡулдарын һәлендереп ултырған иренә. Тегеһе өндәшмәне. Тағы нимәләрҙер тип сарылданы-сарылданы ла, тауышы ла, хәле лә бөтөп, һикәлтәгә ултырып буҙларға кереште Ғәлимә. Уның артынан сыҡҡан ике ҡыҙ һәм бер малай шаңҡышып артта баҫып тора бирҙе...Рәмил уҡыманы. Армияға барып килде лә, нимә менән шөғөлләнергә белмәй, ары-бире һуғылды. Төбәп кенә эшкә лә төшмәне. Был хаҡта Ислам һүҙ ҡуҙғатып, кәңәш итеп ҡарағайны ла, һаман ҡатыны ҡыҫылды. Егет кис клубҡа сығып китеп, ярты төн йөрөп ҡайтты ла, төшкә тиклем йоҡланы. Ә инде уның бесәйҙеке шикелле татлы йоҡоһон әсәһе дүрт күҙ менән һаҡланы. Йәмилен, ишекте ҡаты япҡаны өсөн дә ҡаш һындырып, бармаҡ янап шелтәләне. “Ағайың йоҡлай, шаулама, бар, тышта йөрө, эшең юҡмы урамда” тип шыбырланы.Шундай бер төрлө көндәрҙең йәйге иртәһендә Ғәлимәләрҙең урамына ауылдаштары килеп тулды. Ирле-ҡатынлы оло ғына пар, уларҙың ир ҡорондағы ике улы һәм силсәүиттән торған төркөмдө аптырап ҡаршыланы кәртә-ҡура араһында мәшәҡәтләнеп йөрөгән ғаилә.Оло ир алға сыҡты:–Ислам ҡусты, ҡайҙа һинең теге йүнһеҙ малайың?Ислам ҡатынына ҡарап алды:–Йоҡлай...Ғәлимә тертләп китте:–Һеҙгә ул нигә әле?Яуап быларҙы шаҡ ҡатырҙы:–Кисә төндә ул шаҡшығыҙ минең ҡыҙҙың артынан эйәреп килеп... бәйләнгән. Ярай әле ағаһы ишетеп ҡалып...өлгөргән. Сығарығыҙ! Баҫһын алдыма!Уға уландары ҡушылды:–Сыҡһын ир булһа!–Томшоғон онтайым хәҙер!–Кисә ҡуян һымаҡ ҡасып ҡотолдо... хайуан...Ата менән әсә таралып төштө. Шулай ҙа Ғәлимә ҡаршы торҙо:–Юҡты һөйләмәгеҙ! Ул ниндәй тиктомалдан яла яғыу?Араға силсәүит торҙо:–Ғәлимә, сыҡһын улын, яуап бирһен. Ҡыҙға ысынлап бәйләнгән... ҡулдарын шаҡарып... күлдәген йыртып бөткән... Был уйын эш түгел.Шул ваҡыт Исламдың сабырлығы һынды. Ул елләнеп өйгә инеп китте лә, Ғәлимәнең йоҙроҡлап арҡаһын төйөүенә лә ҡарамай, Рәмилде төрөсиксән көйө елтерәтеп алып сығып ҡуйҙы:–Ни эшләнең төндә? Әйт!–Теймә! Теймә минең улыма! Һатлыҡйән! – тип ҡысҡырҙы ҡатыны, әммә уны ишетеүсе юҡ.–Яуап бир! – тип талап итте атай кеше.Ҡаршыһындағыларҙы күреп бөтөнләй ҡойолоп төштө егет, хатта сүгеп төшә яҙҙы, уны Исламдың көслө ҡулы ғына тотоп ҡалды.–М-мин... Бер нәмә лә эшләмәнем... Шаярттым ғына... Шая...Оло ир етеп килде:–Эт балаһы! Атаң-әсәң өйрәтмәгәнде һеңдерәм хәҙер! – ҡулына ҡамсы ла тотоп килгән булып, һыҙыра тартып та ебәрҙе. Ғәлимә улын ҡапланы:–Милиция! Милиция ҡайҙа! Ҡарауы-ыл! Үлтерәләр!–Ә-ә! Милиция кәрәкме? Хәҙер саҡырабыҙ! Шәһиттәр бар! Нисә йылға киткең килә? Шул ваҡыт Ғәлимә ирҙең аяҡ аҫтына ҡоланы:–Зинһар! Зинһар кисерегеҙ?.. Ағай?.. Апай...Ирҙең ҡатыны ла телгә килде:–Ғәлимә килен, улың ысынлап ныҡ яман ҡылыҡ ҡылған. Минең ҡыҙҙы дауна баҫтыра тип ишеттем. Балам менән серләшәм бит, барыһын һөйләй миңә. Һинең Рәмилеңде оҡшатмайым тей, ҡарамаған уға. Мына хәҙер үс алырға булған бының. Клубтан эйәреп килгән дә, йылға буйына һөйрәп әпкиткән. Ауыҙын ҡаплаған... Ярай балаҡай ысҡынып ҡысҡырып өлгөргән. Уның артынса килгән ағаһы тауышын ишетеп, йүгереп барып өлгөргән. Малайың ҡасҡан. Баламды талап маташҡан бит... Баслидный эш был, баслидный эш...Ғәлимә башын тотоп, һаман ерҙә имгәкләне:–Ауылдаштар?... Апай, үтенәм, ярлыҡағыҙ... Хаталанған...  Яңылышҡан, йәш бит... Мөхәббәттән күҙе томаланған инде... Уйһыҙлыҡ... уйһыҙлыҡ... зинһар...Урамдағылар барыһы ла тынып ҡалды. Ҡараштар ерҙә өҙгөләнгән әсәлә ине. Ахырҙа оло ир һүҙен әйтте:–Ярар... Беҙҙең ҡыҙ ҡурҡҡан, әммә зыян күрмәгән. Зыян иткән булһа, малайыңды ошо ҡулдарым менән быуа инем. Бер юлға ҡалдырам... Алйот булһа ла йәш кешенең тормошон боҙоуҙан беҙгә файҙа юҡ. Үҙе боҙа ул уны бер килеп... әгәр аҡыл инмәһә.Ғәлимә биттәрен ҡапланы:–У-уй!.. Рәхмәт, ағай, рәхмәт һеҙгә...Ислам үҙ ғүмерендә беренсе тапҡыр Рәмилдең елкә төбөнә һуғып ебәрҙе:–Ғәфү үтен!.. Йүнһеҙ! Рәмил әсәһе эргәһенә ҡоланы:–Ғә-фү... Ғәфү итегеҙ... Башҡаса ундай хәл ҡабатланмаҫ...Ир уның танау төбөнә ҙур йоҙроғон төрттө:–Эҙең булмаһын ауылда... иртәгә үк.–Я-арай...Төркөм нисек ҡапыл килеп ингән булһа, шулай уҡ сығып та китте. Ә ҡалғандар шул халәттәрендә ҡатышып ҡалды. –Атай?.. Тауышҡа өсөһө лә әйләнеп ҡараны. Артта күҙҙәре шарҙай булған Йәмил баҫып тора ине.Ғәлимәнең ҡалған ғүмере улын көтөүгә бағышланды. Рәмил бер заводҡа урынлашып, ятағынан бүлмә алды ла, шунда ҡалды. Онотҡанда бер ҡайтты. Уныһында ла дуҫтарына китеп олаҡты. Айнып, шешенеп иртәнсәк ҡайтты. Ауырып ятты ла, мунса төшөп, һурпа эсеп шәбәйеп, аҙыҡ-түлеген тейәп кире юлланды. Ғәлимә уның һәр ымын үтәп, өлтөрәп торҙо. –Улым... Улыҡайым минең, күҙ нурым... Арыйһыңмы эштә? Ҡыйын түгелме унда? – тип өҙгөләнде. Сәсенән һыйпарға үрелгәйне, тегеһе “теймә” тигәнде аңғартып, ҡулын һелтәне. –Улым... өйләнһәңсе?.. Исмаһам, өҫ-башыңды ҡарарға кеше булыр ине?–Ты чье, мать? Үҙемде саҡ аҫырайым. Хәҙерге бисәләргә фатир кәрәк тә аҡса кәрәк.–Йәки бында ҡайтыр инең? Үҙем тәрбиәләп алырмын. Эсеүеңде ташлап... –Давай, мать, кәйефте ҡырма әле. Ана... тегеләреңде воспитывай. –Тегеләр ни... күҙ алдында.Рәмил йылмая биреп тә ҡуйҙы:–Йәмил ҡусты маладис ул. Килеп сыға минең янға. Бүлмәмде таҙалап, ашарға бешереп китә, аҡса ла ҡалдыра әле, вәт сәпләк, әй... Шул уговаривать итеп ҡайтарта ошонда: “Әсәй көтә лә, әсәй илай” – тип, теңкәне ҡорота. Буйтым ир булып бара, ә?Ғәлимә стенала торған кинйәһенең карточкаһына һирпелеп ҡарап алды:–Институтты тамамлай инде быйыл... Өйләнәм дә тей шикелле. Атаһына әйткән инде... миңә түгел...Йәмилдең беренсе балаһы тыуған көндө, һөйөнсөнө ишеткәс, өйҙә табын яптылар. Күрше-тирә, туған-тумаса инеп-сығып ҡотлап, һыйланып китте. Кискәрәк өсөһө генә ҡалдылар. Ғәлимә килен менән бәпескә алып барыу өсөн кәрәк-ярағын төйнәште, тауыҡ һурпаһына туҡмас ҡырҡты. Атай булыу бәхетенән ярһып, әле инеп, әле сығып үҙенә урын тапмаған Йәмилде күҙәтте.–Шулай ул... тәүге бала һушты ала, – тип ҡуйҙы, ахырҙа.Уның был һүҙенән улы шып туҡтаны. Әсәһенә текәлә биреп торҙо һәм асыуһыҙ ғына былай тине:–Юҡ, әсәй, мин улай итмәйәсәкмен. Булыр балаларымдың барыһын да бер тигеҙ күреп яратасаҡмын. Һин миңә... беҙгә һабаҡ бирҙең.Ғәлимә ҡылтайҙы:–Әсәң ғәйепле инде барына. Ана, апайҙарың да ураған һайын әллә нимәгә үпкәләйҙәр.–Үпкәләмәйбеҙ, әсәй. Апайҙар ҙа үпкәләй түгел, ә бары һинән аҙ ғына булһа ла йылылыҡ, иғтибар көтөп... әйтәләрҙер инде. Ә һинең бит күҙ алдыңда Рәмил ағай ғына.–Ҡуйсы, улым, шул ағайыңа һүҙ тигеҙмә. Ул бит һеҙгә ағай кеше.–Һүҙ тигеҙеп буламы инде? – Йәмил көлдө, әммә тауышында әсенеү, һағыш сағылды. – Һине йәлләйем бары... һине, әсәй...Яман хәбәр Ғәлимәне аяҡтан йыҡты: Рәмил ҡулға алынған! Иҫереп ыҙғышҡандар ҙа, ике ир өсөнсө шешәләштәрен туҡмап үлтергән. Яңылыҡ йәшен тиҙлегендә ауылды ураны. Бот сабып аптыраған әҙәм булманы, бары ҡайғы бүлешеп һөйләнделәр генә. Һәр кем үҙенсә фекерләне:–Йә, Хоҙай, үҙең арала... Әпсәһен уйламаған грам да...–Ҡашҡа бала ҡайғы һала тип, баланы улай артыҡ яратырға ярамай шул... Боронғолар белмәй әйткәнме, баланы йоҡоһонда ғына һөй тип.–Алдына алды ла торҙо шул улын...әллә ней. Һап-һау нәмәне... Мына, инде ризултәте...–Бала ҡайғыһы күрһәтмә, Аллам?.. ...Йәмил менән ҡатыны әсәләрен баяғылай ҡултыҡлап индереп өйгә һалды. Килене йәһәтләп дарыу иҙеп эсерҙе. Улы уның баш осонда булып, әле яулыҡ эсенән сығып туҙған аҡ сәстәрен, әле сирыш баҫа барған йомшаҡ битен һыпырҙы. Шым ғына килеп ингән ҡыҙҙары, йәшле күҙҙәрен йәшереп, ике яҡтан килеп ултырып, өшөп барған ҡулдарын өрөп йылтты, йыуатты:–Әсәкәйем... бөтөрөнмә улай...–Әсәй, бирешмә... Беҙҙең өсөн йәшә инде, әсәй?..Йәмил дә һүҙҙәрен һайлап ҡына теҙҙе:–Ғүмерлеккә түгел бит, әсәй... Алты йыл үтер ҙә китер. Йыл һайын алып барып торормон. Инде сыҡһа, Алла бирһә, ағайҙы ошо өйҙән бер ҡайҙа ла ебәрмәбеҙ...Был әйтелгәндәрҙән Ғәлимә сытырлатып йомған күҙҙәрен ҙур асты һәм баш аша кинйәһенә төбәлде. Ышанмау ҙа, өмөт тө, сараһыҙлыҡ та һәм тағы әллә ниндәй хистәр солғанышы ине был ҡарашта. Йәмил тамамлап ҡуйҙы:–Бергә йәшәрһең улың менән. Атай ҙа юҡ, ағай һиңә иптәш булыр.Ҡыҙҙары йөпләне:–Эйе...шулай.–Ағайҙы бергәләп көтөрбөҙ.Ғәлимәнең ирендәре ҡалтыраны, күҙҙәренә йәш эркелде. Ул башта ике ҡыҙын тартып күкрәгенә һалды ла, унан улына ынтылып, барыһын да ҡосағына һыйҙырырға тырышты:–Балаҡайҙары-ым... ғәзиздәрем минең... Әлдә һеҙ бар...

Миләүшә ҠАҺАРМАНОВА.","11 Май , 12:34",Әҙәбиәт,Na
https://ye102.ru/articles/litra/2023-03-08/tormosh-3167542,ТОРМОШ,(Хикәйә),"Оҙаҡ ултырҙы Илнур карауаты ситендә. Өҫтөнә юрғаны тартылып бөтмәгән ҡатынының тәненә күҙ һалды ла, йөрәгенә ҡан һауҙы. Ә хәләл ефете... бар донъяһын онотоп, иҙрәп йоҡлай. Ир һаҡ ҡына уның өҫтөнән ҡалғанын да асып бөттө. Берсә һоҡланып, берсә әрнеп, ай яҡтыһын сағылдырған тәненән күҙен алманы. Ниндәй илаһилыҡ! Йөрәге һулҡылданы, күңеле һыҡтаны Ил­нурҙың. Көнө буйы хыялында йө­рөткән ниәттәрен төнгә тағы тор­мошҡа ашыра алмағанына әрнене. Барыһы селпәрәмә килде, донъяһы­ның аҫты-өҫкә әйләнде, йән-тәнен ғәрлек ғәләмәте биләне. Ҡатыны иһә йылмая ла, ярай, бөгөнгә арығанһың тип, өҫтөнә юрғанын тарта, күп тә үтмәй, йоҡоға тала. Ир өсөн бынан да ауыр ғазап юҡ. Ҡатынының йылмайыуы, тынысландырырға тырышыуы иһә, их, һин дә булдыңмы ир, тип мыҫҡыллаған төҫлө.Төрлө уй уйлатып, берсә утҡа ташлап, берсә боҙло һыуға һалып тағы бер төн үтте. Тамуҡ ғазабы нисек булалыр, унда береһе лә барып ҡайтмаған, ә бына Илнур өсөн ул күтәрә алмаҫлыҡ михнәткә тиң ине. Ғәрлек, көсһөҙлөк, тормоштоң тағы әллә ниндәй хә­шәрәтлектәре бергә уҡмашып, ниңә­лер тик уның ғына күңеленә инеп оялаған да, эстән бөтә нәмәһен кимерә һымаҡ. Был хәлдең һәр төндә ҡабатланыуы бар зиһенен ошонда ғына йүнәлтә лә язалай бирә. Ғү­меренең мәғәнәһен юйып, төшөнкөлөк һаҙлығына һура. Әйтерһең, ҡатыны сүрәтенә ингән юха йылан ыҫылдай, шайтандай шарҡылдап көлә: «Һин дә булдыңмы ир... Һин дә булдыңмы...» Туҡтауһыҙ мейеһен сүкей. Был сағында сәғәт теле минуттарҙы ғына һанамай, мәңгелеккә тиң билдә­һеҙлеккә, ғазапҡа һалып, көндәрҙе, айҙарҙы иҫәпләй. Ир тамам бөгөлдө. Рухи кәре шиңгәндән-шиңде лә, эстән шартлап һынды: өмөтһөҙлөк солғаны, йәшәү мәғәнәһенең таяуын тотоп торған ер ишелде...Ваҡыт үткән һайын ҡатыны менән аралары һыуынғандан-һыуына барҙы. Бәлки, Илнурға ғына шулай тойол­ғандыр, әммә ул, үҙендә ирлек көс-ғәйрәте һүрелә башлағанын тойған­дан бирле, ысын мәғәнәһендә һөй­гәненән ҡаса башланы. Былай ҙа көнө буйы башы эштән сыҡмай ине, хәҙер инде бөтөнләй сумды. Дүрт-биш сәғәт өнө менән һаташыуы араһында буталып ята ла, таң һарыһынан малы эргәһенә сыға, баҫыуға йүнәлә. Заманында үҙаллы эшләргә ҡарар итеп, фермер хужалығы ойошторғайны. Хәләл ефетенә ауырға тура килмәһен тип, ошо хужалыҡтыҡын ғына түгел, йорт-ҡураныҡын да иңенә йөкмәне. Тәүҙә Нәсимәһе ҡул менән ике һыйыр һауһа, һәүкәштәре тиҫтәнән ашҡас, һауыу аппараты алдылар, хәҙер ҡа­тыны ҡулынан был мәшәҡәт тә китте. Арый, алйый, әммә һыр бирмәҫкә тырыша. Хәйер, уныһына ғына түҙә Илнур, ә бына әлеге хәлгә...Быға тиклем ошондай  «кәмселек­тәр»­ҙең ни икәнен дә белмәй ине ул. Берәйһенән ишетһә, уның «бәләһе» тураһында тыңлаһа, һис ышанмаҫ, ышанһа ла, эстән генә көлөп ҡуйыр ине. Ирҙе ир иткән, Хоҙай биргән ғәйрәт шулай тиҙ генә һүрелмәй, илленән саҡ уҙғанда етмештәгесә ҡартаймайҙар, тиер ине. Һис юғында, үҙе өсөн тәүбәһен әйтер. Ине, ине... Их, шул «ине»ләр юҡҡа сығып, бынан бер нисә йыл элек кенә күңелендә дөрләгән, эсенә һыйыша алмаған көс-ғәйрәтте кире ҡайтарһаң ине. Ир-егет бер-береһенә үҙҙәрен борсоған хәлдәр тураһында һөйләп, уй-кисерештәре менән уртаҡлашып бармай. Нисектер тартыналар, кәм­һенәләр. Киреһенсә, үҙҙәрен бар йәһәттән дә көслө итеп күрһәтергә тырышалар, шапырыналар, олоғайып  кәрҙәре киткәндә лә «егетлек»тәре тураһында фәстерәләр. Ә асылда...Оҙаҡ ултырҙы Илнур карауаты ситендә. Башын меңдәрсә уй борсоно, шунса уҡ һорауы яуапһыҙ ҡалды. Нишләргә? Артабан нисек йәшәргә? Һөйгәненең көндән-көн уға ҡарата һыуына барғанын, икеһе араһында барлыҡҡа килгән арауыҡтың киңәй­гәндән-киңәйгәнен тоя ир. Кис еттеме, йөрәге һулҡылдай, көндөҙ барлыҡҡа килгән ышанысы һүрелә башлай ҙа, төнгә табан тамам юҡҡа сыға. Күңелендә бушлыҡ, ҡыҫыр өмөт кенә тороп ҡала.Ҡатыны хәҙер юрый үсекләгән шикелле уның алдында яйлап ҡына сисенә, эргәһенә саҡыра төҫлө. Ә ир унан уттан ҡурҡҡан һымаҡ ҡурҡа. Эйе, үҙ хәләл ефетенән ҡурҡа. Төрлө һылтау таба: имеш, гаражын бикләргә онотҡан, бер һыйыры ауырыған һымаҡ... Тәүҙә сираттағы «уңышһыҙ­лығы»нан һуң Нәсимәһе көлөр, мыҫҡыл итер ҙә... Иртәгәһен ташлап сығып китер, тип ҡурҡа ине. Һуңынан уйҙары башҡаһы менән алышынды: йәшәү мәғәнәһе ошоға ғына ҡайтып ҡалһа, ниңә ҡатынын бәхетһеҙ итергә?Һуңғыһы яйлап нығынды. Иртәгә­һенә Нәсимә менән һөйләшергә, күңелен бушатырға булды. Артабан яҙмышын үҙе хәл итһен: ир исемен күтәреп йөрөгән «мужик» менән торорғамы, юҡмы...Нәсимә ирендә барған үҙгәрештәргә иғтибар итмәне түгел, һиҙгер ҡатын шундуҡ уның өсөн борсола башланы. Төрлөсә йыуатып ҡараны, ултырып һөйләшергә лә уйлағайны, тик Илнур был һөйләшеүҙән ҡасҡан һымаҡ тойолдо. Шуға ауыртҡан еренә тоҙ һалмайым, үртәмәйем, тине. Ҡасандыр үҙе әйтер, һүҙ башлар әле, тип көттө. Ләкин ире һүҙ ҡуҙғатманы, киреһенсә, яйлап ҡына үҙ эсенә бикләнә барҙы, йәшәүҙән йәм-ғәм тапмағандай, бал­таһын һыуға һалды. Иртәгәһенә мотлаҡ һөйләшәсәк, табипҡа күренеү тураһында һүҙ ҡуҙғатасаҡ Нәсимә. Юғиһә, тәүбә-тәүбә, һөйгәнен мәң­гелеккә юғалтыуы бар...
* * *Нәсимә кирелде, һуҙылды, һуңынан ғына, тәне буйлап еңелсә ҡалтыраныу, ошонан ләззәт табыу тойғолары үткәс кенә, күҙҙәрен асты. Илнур эргәһендә юҡ ине. Моғайын, мал ҡарарға сыҡ­ҡандыр. Таң һарыһынан хайуанҡай­ҙарҙы  ашатып инмәһә, күңеле булмай уның. Ошонан башына үҙенсә бик шәп уй килде: ире ингәнсе, элек ул яратҡан күлдәген кейергә лә, кистән әйтергә теләгән һүҙҙәрен яйлап аңлатырға кәрәк. Эйе, ул уны мотлаҡ дауаханаға барырға өгөтләр. Әлбиттә, тәүҙә ире ҡырҡа баш тартыр. Ләкин бит табипҡа күренмәйенсә, ауырыуын асыҡла­майынса булмай. Ниңәлер ирҙәр «мужиктар сире» буйынса дауаханаға барыуҙы хурлыҡ һанай, хатта ниндәй белгескә күренергә кәрәклеген дә белмәйҙәр. Ә бит... Нәсимә һүҙҙәрен башҡаса ла дәлилләр: ҡатын-ҡыҙ үҙ духтыры барлығын бәләкәйҙән белеп үҫә, гинекологҡа күренеү ғәрлек һаналмай, кәмселек итеп күрелмәй. Ғөмүмән, сирҙең ояты юҡ, ваҡытында асыҡлау, дауалау мөһим.Ҡатын кейеме араһынан эҙләгән күлдәген саҡ тапты. Әй, хи-хи-хи, йәш үҙенекен иткән дәһә! Тәне быуынға ултырып, ҡалай тулышып киткән. Йыуанайған боттар, ҡапайған ҡорһаҡ былай ҙа тар итәген, бил тирәһен оторо тарайтып ебәргән. Нисауа, тығыҙыраҡ булһа ла кейер. Ире бит бик ярата ине был күлдәкте, уның өсөн кейер. Тик бынау елкәһенән биленә төшкән «замогы» ғына...Нәҡ ошо ваҡыт ишек асылды. Илнур инеүе булды... телһеҙ ҡалды. Был иҫәүәндең ни ҡыланыуы ул, тигән уй үтте башынан. Бынан тиҫтә йыл  элек кейгән, ҡунаҡҡа барыр өсөн махсус алған киске күлдәген инде илленән ашҡас, сирыша башлаған тәненә һылағансы!
(Дауамы бар).
Нәсимә йылмайғандай итте. Ҡалаҡ һөйәгенә саҡ еткән ҡулы менән бер туҡтауһыҙ күлдәгенең ҡаптырмаһы тирәһен тартҡыланы.– Йәнем, ярҙам итмәҫһеңме икән? – тигән булды ҡатын.«Йәнем». Был һүҙҙе ғүмер эсендә бер-ике ҡабатланымы икән Нәсимәһе, уныһы онотолған. Ә бына әле, таңдан уның бәлшәйеп ослайған ирендәре аша сығыуы ысынлап та аптыратҡыс хәл ине. Әйҙә, хыялланған хыяллана бирһен, тине лә ир, күлдәген эләктерешергә булды. Бер тартты, ике. «Замок» теле тыңлашманы, киреһенсә, аҙ ғына ҡуҙғалыуына күлдәгенә ҡуша тегелгән сепрәге тыртланы ла айырыла төштө. Ҡатын үҙенсә һығымта яһаны: ах, харап итте күлдәкте! Ошо уйҙарына ҡушып, зәһәр итеп асыуын сығарҙы.– Кит бынан, ҡулыңдан берәй нәмә киләме ни ул һинең!Ба-а... Яңылыш әйтелде. Тик утыҙ  ике теш араһынан сыҡҡан һүҙҙәрҙе тотоп булмай ине. Остолар. Илнурҙың былай ҙа йәрәхәтләнгән күңеленә энә булып ҡаҙалдылар. «Ҡулыңдан берәй нәмә киләме ни ул һинең!» Был һүҙҙәр йәнен үртәп, үҙенсә эшкәртелеп, «һин дә булдыңмы ир» һымаҡҡа алышынды. Ошо килеш мейеһенә инеп урынлаштылар ҙа, ғәрлек ҡатыш кәмселектән торған шик-шөбһәле кисерештәре ҡосағынан урын алдылар. «Һин дә булдыңмы ир...»Ишек шартлап ябылды. Түбә таҡтаһы араһынан тупраҡса ҡойолдо. Һынһыҙ ҡалған ҡатындың тамағына төйөр үрмәләне, таш булып ҡатып ҡалды. Илағыһы килде, илай алманы. Ни эшләне ул?! Ҡулдары шкафтағы ҡайсыны һәрмәне.  Йәшлек төҫө итеп һаҡлаған күлдәге буйлап ҡайсы йәптәре үтте. Ҡыҫып торған күлдәктән арынған тәне, үрһәләнгән йәне ҡоршауҙан ҡотолдо. Тын алыуҙары иркенәйеп киткәндәй булды. Тәрән итеп тын алды. И-их... Ни ҡылды у-ул? Ҡыҫымдан бушаған күңеле тулышты ла күҙҙәренә йәш тулып, мендәр-серҙәшенә ауҙы...
* * *Тәүҙә сире тураһында оялып ҡына һүҙ башланы Илнур. Ләкин табип, уның ҡарашы буйынса, бик төпсөнөүсән булып сыҡты. Сирҙән тыш, нисек йәшәүҙәре, малының күпме булыуы, уларҙы ҡайһылай ҡарап өлгөрөүҙәре, хатта ирҙең нисә сәғәт йоҡлауы ла ҡыҙыҡһындырҙы. Һорау артынан һорау бирә барҙы, Илнур ыҡ-мыҡ итеп яуап эҙләгәнсе, телдәр, бер ҡатлы Нәсимә барыһын теҙеп һала торҙо. Балниста шулай кәрәк, духтырҙан бер ни йәшерергә ярамай, тип аңлатты ул үҙенең был ҡылығын ҡәнәғәтһеҙлек белдереүсе иренә. Шулайҙыр инде, дауахана юлын тапап өйрәнгән һин беләһең, тип килеште аҙаҡ Илнур ҙа. Әлегә улар икеһе лә табип бүлмәһендә. Уҡыусы уҡытыусыһы алдында имтихан тотҡандай, һорауҙарға яуап биреп ултыра. Хәйер, Нәсимә һис кенә лә уныһын «түшәм»дән эҙләй торған кеше түгел: иренең таң һарыһынан төнгө ҡараңғыға тиклем эштән бушамауына – уңғанлығына һуҡтырҙы, йорт-ҡура тирәһенән тыш, отчет менән районға сабыуҙарын, иртә яҙҙан алып ҡара көҙгә саҡлы баҫыуҙа ҡуна ятыуҙарына тиклем түкмәй-сәсмәй һөйләне.Духтыр ручкаһын өҫтәлдә бейетте лә, урыҫсалап «дә-ә»-һен һуҙып, башын сайҡаны. Илнур нисәмә көн буйы кабинеттан кабинетҡа йөрөп тикшерелеп, һәр табиптан йыйған ҡағыҙҙарҙы ҡабат берәмләп ҡарап сыҡты. Һуңынан иргә өндәште:– Эштәрең хөрт тип күңелеңде төшөрмәйем, – тине ул, һүҙ осон әллә ҡайҙан әйләндереп. – Нисауа, уныһын ғына дауаларбыҙ. Күптән, йәшерәк саҡта уҡ һыуыҡ алдырып, простатит эләктергәнһең, хәҙер хроник ауырыуға әйләнгән. Быныһын да бер кимәлдә тотоп була, тик һалҡын тейеүҙән һаҡланырға кәрәк. Иң мөһиме – яман шеш күҙәнәктәре юҡ...– Кем, ғәфү итегеҙ, исемегеҙҙе белмәйем, һеҙ беҙгә кешесә, ябай ғына итеп аңлатығыҙ әле, – тип ҡыҫылды ҡатын. – Нимә була һуң ул прасту-проста?..– Простатит биҙҙәренең шешеүе була. Күп ирҙә күҙәтелә ул. Тик мужиктар врачҡа ғына күренеп бармай. Шунлыҡтан етди проблемалар килеп тыуа. Биҙҙәр шешкәс, ҡан тамырҙары ҡыҫыла, башҡаса етешһеҙлектәр башлана. Һеҙҙең ирегеҙ менән хәл башҡасараҡ, уның ауырыуы простатитҡа бөтөнләй тиерлек бәйле түгел. – Табип бер аҙға тынып торҙо. Күҙлегенең быялаһын һөртөп, яңынан танау осона элде. Һынсыл ҡарашын ҡатынға төбәне. – Һеҙгә, туташ, бер нисә һүҙ әйтәһем бар ине.– Эйе-эйе, тыңлайым.– Берүк дөрөҫ аңлағыҙ, уңайһыҙ булһа ла ошо һорауҙы ҡатын-ҡыҙҙарға бик йыш бирергә мәжбүрмен. Һеҙ ирегеҙгә нимәләр ашатаһығыҙ?Нәсимә шаңҡып ҡалды. Әлбиттә, ул был һорауҙы табип тиклем табиптан көтмәгәйне. Бер аҙ уйланып ултырҙы, тотлоҡто.– Ну-у, иртән кистән нимә бешерелгән, шуны ашайбыҙ инде, төшкә-ә... Ауылда ни, картуф хадауай ризыҡ тигәндәй.– Һылыу, крахмал күлдәк яғаһына ғына яҡшы. Бынан ары дөгө, балыҡ, грек сәтләүеге, ҡабаҡ, киптерелгән ҡара емеш, йөҙөм, башҡа шундай аҙыҡтар кәрәгер. Ит, йомортҡа, ҡаймағы үҙегеҙҙә лә барҙыр.– Ауылда ни... – Нәсимә туҡтап ҡалды. Ниәте «шул тиклем ҡиммәтле аҙыҡ алырға аҡсаһы ла кәрәк бит әле» тиеүе ине лә, һүҙен кирегә борҙо. – Алырбыҙ, уныһына ғына аҡсаһы табыла инде ул, ибет, Илнур.Ир, ризалығын белдереп, башын ҡаҡты. Дөрөҫөрәге, ни әйтергә белмәне. Табиптың һүҙе бөтмәгәйне әле.– Уңғанлыҡ, донъя көтөү, әлбиттә, бик яҡшы сифат. Тик һәр нәмәлә сама булырға тейеш. Бына һин, Илнур Рәфҡәтович, тәүлегенә нисә сәғәт йоҡлайһың?– Биш тирәһелер, моғайын. Миңә ни, шул еткән. Йоҡо туя ул...– Насар, бик насар. Һинең йәштәге ирҙәрҙең йоҡоһо һигеҙ сәғәттән дә кәм булмаҫҡа тейеш.– Хе, шул тиклем йоҡлап буламы тағы...– Була. – Табип етдиләнде. Тәҙрә төбөндәге кескәй генә медицина үлсәүенә ымланы. – Ана, һиңә үлсәү, ике яҡтың берен һайла: йә һаулығың, йә... Ҡайһыһы ауырыраҡ тартҡаны үҙеңдән тора. – Күҙлеген тағы һөртөп, һуңғы һүҙен әйтте: – Ауырыуыңдың төп сәбәбе простатит түгел. Ә нервыларың ҡаҡшаған, юҡ-барға бошоноп, стресс барлыҡҡа килгән, үҙеңә ышанысың бөтә башлаған. Мин ҡушҡандарҙы үтәмәһәң, дарыуҙар ҙа, уколдар ҙа килешмәҫ. Иң мөһиме – төшөнкөлөктән арынырға кәрәк. Ял ит, тейешенсә йоҡла, ғаиләң менән тәбиғәткә сыҡ... Бөгөнгө көндә һине Ер шарының глобаль йылыныуы ла, яратҡан футбол командаһының еңелеүе лә борсорға тейеш түгел. Ҡабатлап әйтәм, тәүлегеңде өс өлөшкә бүл: һигеҙ сәғәт эш, һигеҙе – ял, шунса уҡ йоҡо. Аңланыңмы? Аңлағас, бик яҡшы. Һауығыуыңды теләйем. Тағы ла – хәләл ефетеңде һаҡла, ирҙәре өсөн үлеп барған ҡатындар һирәк була. Бындай осраҡта байтағы, иренең һаулығын ҡайғыртыу урынына, ташлап сығып китеүҙе хуп күрә.Ҡыҙғанысҡа ҡаршы......«Ҡалай анһат ҡына икән – йоҡоң туйһа, ризыҡ төрләндереп, ҡорһаҡ тултырғансы ашаның ниһә, һауығып киттең, имеш... Улай булһа, балнисҡа ла йөрөмәҫтәр, махсус күнекмәләр яһап, ашап-йоҡлап тик ятырҙар ине». Дауахана тупһаһы аша атлап сыҡҡан ир шулай уйланы. Ҡатындың башында иһә башҡаһы ҡайнаны: «Бынан ары, ул иренең ай-вайына ҡуймайынса, ҡояш байыу менән йоҡларға һаласаҡ. Өҫтәленән тәмле ризыҡтарын өҙмәҫ. Малын да самаһыҙ аҫрамаҫтар”...","8 Март , 07:00",Әҙәбиәт,Na
https://ye102.ru/articles/litra/2023-03-06/i-tibar-r-ya-y-bi-konkurs-3167531,Иғтибар!  Өр-яңы әҙәби конкурс!,"“Йәшлек” гәзите Баш­ҡортостан Республика­һының Яҙыусылар союзы, Ишембай районы хаки­миәте һәм “Рәсәй – Баш­ҡор­тостан” телеканалы менән берлектә Ноғман Мусин исемендәге хикәйә конкурсы ойоштора. Ул гәзиттең 100 йыл­лыҡ юбилейына арнала.","Конкурсҡа ирекле темаға күләме 15 биттән артмаған (А4 форматында, 14-се шрифт) проза әҫәрҙәре ҡабул ителә. Йәш буйынса сикләүҙәр юҡ. Компьютерҙа йыйылған эштәр “Йәшлек” гәзитенә яҙылыу квитанцияһының күсермәһе менән Өфө ҡалаһы, Октябрҙең 50 йыллығы урамы, 13-сө йорт, 8-се ҡат адресы йәки гәзитебеҙҙең электрон почтаһына ([email protected]) ҡабул ителә. “Конкурсҡа” тигән тамға ҡуйырға, тулы исем-шәриф­тәрҙе, телефон номерығыҙҙы һәм псевдонимығыҙҙы яҙырға онотмағыҙ. Башҡа конкурстарҙа ҡатнашҡан һәм төрлө баҫмала, интернет селтәрендә донъя күргән әҫәрҙәр ҡаралмай. Конкурста ҡатнашыусы­ның Яҙыусылар союзы ағзаһы булыу-булмауы иҫәпкә алынмай. Хикәйәләр 2023 йылдың 20 февраленән 2024 йылдың 1 ноябренә тиклем ҡабул ителә.
Бәйге ике этапта үтә. Килгән хикә­йәләрҙең иң яҡшы тип табылғандары, әҙәби талаптарға һәм конкурс шарттарына тап килгәндәре псевдоним менән гәзит биттәрендә донъя күрәсәк. Улар араһынан күренекле яҙыусылар һәм редакция хеҙмәткәрҙәре еңеүсене билдәләй. Конкурсҡа йомғаҡ 2024 йылдың декабрь айында яһаласаҡ. Жюри ҡарары һәм баһалары еңеүсе тип табылмаған, хикәйәләре гәзит битендә донъя күрмәгән авторҙарға еткерелмәй, дәғүәләр ҡабул ителмәй.
Гәзиттә донъя күргән хикәйәләр өсөн авторҙарға гонорар түләнмәй. Конкурста бер төп бүләк (50 мең һум) һәм дүрт дәртләндереү номинацияһы билдәләнә. Баһалама ағзаларының ҡарары һәм бүләкләү фондының мөмкинлегенә ҡарап, дәртләндереү номинацияһының һаны үҙгәрергә мөмкин. Дөйөм приз фонды – 100 мең һум.Конкурстың положениеһы менән “Йәшлек” гәзитенең рәсми сайтында һәм “Бәйләнештә” төркөмөндә таныша алаһығыҙ.
 Мөхәрририәт.","6 Март , 15:42",Әҙәбиәт,Na
https://ye102.ru/articles/litra/2023-02-24/zhurnalist-sha-ir-sh-hes-3155855,"Журналист, шағир, шәхес","Бөгөн үткер ҡәләмле журналист һәм шағир Айрат Сирбаев үҙенең тыуған көнөн билдәләр ине.Үкенескә, ул бик иртә арабыҙҙан китте","Үҙенең ҡыҫҡа ғына ғүмерендә Айрат Фирғәт улы күптәр башҡара алмаҫлыҡ изге эштәр башҡарып китте: ағасын да ултыртты, ул-ҡыҙҙар ҙа үҫтерҙе, йортон да һалды, Тыуған иле өсөн фиҙа ҡылды.Бер ҡасан да эшен илке-һалҡы атҡарманы, һәр саҡ ихлас күңелдән атҡарҙы.
Айрат үҙен үткер ҡәләмле журналист, үҙенсәлекле шағир, спортсы, ҡурайсы, йырсы, бейеүсе, һүҙ оҫтаһы һәм артист итеп танытты.Эйе, Айрат бөтөн яҡтан талантлы ине. Үҙ заманының шәхесе ине ул.
А.Ф. Сирбаевтың 50 йыллыҡ юбилейына арнап бынан ике йыл элек Баймаҡ районының беренсел журналистар ойошмаһы һәм ""Һаҡмар"" гәзите уның исемендәге ижади конкурс иғлан иткәйне.Ул юғары кимәлдә үтте, яңы таланттарҙы асыҡланы.
Бәйгегә йомғаҡ яһағанда конкурсты ике йылға бер үткәрергә килешелде һәм ошо арала ул рәсми рәүештә иғлан ителәсәк.
Айрат Сирбаев кеүек арҙаҡлы замандаштар онотолорға тейеш түгел, улар мәңге беҙҙең хәтерҙә һаҡлана.
 
Автор:Азамат Мухаметшин
https://vk.com/wall-60402485_85936","24 Февраль , 10:09",Әҙәбиәт,Na
https://ye102.ru/articles/litra/2023-02-21/b-g-n-haly-ara-tu-an-teld-r-k-n-3151035,Бөгөн Халыҡ-ара туған телдәр көнө,Баймаҡ районындә йәшәүсе Рәйес Түләк исемендәге “Йәнгүҙәй” әҙәби-ижад берекмәһе ағзаларының башҡорт теле тураһындағы шиғырҙары.," 
Гөлсөм Зәкирова
Кеше күрке — йөҙ икән,
Йөҙҙөң күрке — күҙ икән,
Уйҙың күрке — тел икән,
Телдең күрке — һүҙ икән.
 
Аҡыл — ҡаҙна, күңел — йоҙаҡ,
Ә телең инде асҡыс.
Ҡай сағыңда ошо телең
Була бит аҡса тапҡыс.
 
Күңелдә бар телгә килә,
Үҙ телем - үҙ ҡылысым.
Телем минең уйым, хисем,
Телем - күңел торошом.
 
Теле юҡтың иле юҡ бит -
Уны һәр кем дә белә.
Теле менән һөйләй, көйләй,
Яйлай, ярата, көлә.
 
Теле менән йәшәй халыҡ,
Ул тере теле менән.
Теле менән айырыла,
Ғөрөф-ғәҙәте менән.
 
Раушания Хазеева-Әбсәләмова
 
Әсәм мине аҡ биләүгә биләп
""Балам"", - тиеп бәхет юраған,
Атам минең сәстәремдән һыйпап:
""Ҡыҙым"" , - тиеп наҙлап ҡараған.
 
Үҙ телемдә тәүге ауаз һалып
Һыйынғанмын йылы ҡосаҡҡа,
Башҡортлоғом ялҡын булып янды
Ғаиләләге рухи усаҡта.
 
Туған телем йәнде иркәләһә,
Рух ныҡлығым - дауа күңелгә.
Мин ғашиҡмын һиңә, башҡорт телем,
Һинле тормош рәхәт, еңел дә!
 
Ата-бабам һине мираҫ итеп
Ҡалдырмағандыр бит һис юҡҡа,
Минең өсөн һин - йөрәгем наҙы,
Һин йыуаныс минең тормошта.
 
Дошмандарға ҡаршы ҡорал булһаң,
Яҡыныма - күңел асҡысы.
Атам-әсәм теле, минең телем,
Киләсәккә илтер баҫҡысым.
 
Йәшә, йәшнә, туған телем минең,
Һин булғанда йәшәй милләт тә,
Һинең өсөн йәнен фиҙа ҡылыр
Башҡорттарың шундай теләктә!
 
***
Тарих төпкөлөнән ҡалған өнөм,
Әсәйемдәй иң ҡәҙерле туған телем!
Яһилдарҙан еңелмәгән, дошмандарҙан киҫелмәгән
Былбыл тауышынан наҙлы һәр бер һүҙең!
 
Баҫҡынсылар баҫҡанда ла илебеҙҙе
Һис бирмәгән ғәзиз халҡым туған телде,
Михнәттәрҙән бөгөлөрҙәй саҡтарҙа ла
Башҡорттарым үҙ тарихын, телен белде!
 
Был донъяға ауаз һалған ғәзиз телем,
Тәүге тапҡыр ""Әсәй!"" тиеп әйткән өнөм!
Йәнкәйемде иҙерәтер гәлсәр моңом,
Ни хәлдәргә ҡалдың икән бөгөн?!
 
Урыҫлашҡан маңҡорттарҙың фарманымы,
Ғаризалар яҙа бөгөн ата-әсә
Уҡытырға үҙ балаһын үҙ илендә
Мең йыл яулап алған үҙ телендә.
 
Кәмһетелгән милләт булып ҡалмайыҡсы -
Үҙ илебеҙҙә телебеҙҙе данлайыҡсы!
Өндәшмәһәң әгәр бөгөн һин дә, мин дә,
Киләсәктә ҡамғаҡ булып ҡалайыҡмы?
 
Ере лә юҡ, иле лә юҡ ҡамғаҡ ише
Тәгәрәрбеҙ ҡайһы яҡҡа өрһә лә ел!
Ата-бабам ғәфү итмәҫ был ҡылыҡты,
Ер-Әсәбеҙ иңрәп ҡуйыр, әрнер күңел!
 
Хужа булып ҡалайыҡ үҙ еребеҙҙә,
Йырыбыҙға, моңобоҙға, телебеҙгә!
Әпкәләйҙәр китһен әйҙә үҙ юлынан,
Һөйләшәйек һәр кемебеҙ үҙ телендә!
 
Рәйсә Иҫәнбаева
МЕҢӘР ЙЫЛЛЫҠ ТАРИХ ЯҘАЙЫҠ!
Туған телем аша алдым белем,
Кәм тоймайым әле үҙемде.
Бишек йыры булып аңға һеңдең,
Сихри моңдай тоям телемде.
 
Ҡан хәтере, әгәр мин кәмһенһәм,
Ғәфү итмәҫ мине һис ҡасан.
Телемә мин бер хыянат итмәм,
Башҡорт булыуымдан мин ҡасмам.
 
Ни мәғәнә минең башҡа телде
Һыу эскәндәй итеп белеүем,
Онота барып әле үҙ телемде
Ситтәр араһында йөрөүем?
 
Уйлан, башҡорт, бишек йыры менән
Аңыбыҙға һеңгән ошо тел.
Бөгөн туған телдән беҙ кәмһенһәк,
Милләт юғаласаҡ, шуны бел!
 
Юғалмайыҡ, ғәзиз милләттәштәр,
Әләм булһын туған телебеҙ!
Ошо хаҡта биреп беҙ кәңәштәр,
Тел хәстәрен күреп үҙебеҙ,
 
Башҡа телде белеү зыян түгел,
Мәғрифәтле булыу тик файҙа.
Мәңге Башҡорт булып ҡалһын күңел,
Башҡорт булайыҡ беҙ һәр ҡайҙа!
 
Телһөйәрҙәр туған тел хаҡына
Ҡәләмен дә ал ҡанға манған...
Үҙ телен милләт күтәрһен бөйөк,
Телде һаҡлап тотайыҡ майҙан.
 
Халыҡ иҫәбендә башҡорт булып
Тарих яҙҙыҡ нисә мең йыллыҡ.
Башҡорт булайыҡ беҙ бынан һуң да,
Дан йырлайыҡ телгә мең йырлыҡ!
 
Рәсимә Ишемова
Муллаҡай мәктәбе уҡытыусыһы
Ата - бабамдан аманат
Туған телем - иркә гөлөм.
Онотһам үҙем телемде
Ҡарайыр ап-аҡ көнөм.
 
Еткерәйек йәш быуынға
Телемдең сикһеҙ көсөн.
Еңел генә баш тартыу ул -
Хыянат минең өсөн.
 
Әсәй берәү булған һымаҡ,
Телем дә бары берәү.
Һаҡлайыҡ беҙ телебеҙҙе,
Булайыҡ уға терәү!
 
Рәйлә Хисмәтуллина-Хоҙайбирҙина 
ТУҒАН ТЕЛЕМ
 
Башҡорт телен кәрәк күтәрергә -
Хоҡуҡтарын уның үҙ итеү.
Йәш быуынға икмәк-тоҙлоҡ ҡына
Дәрестәрҙең һанын кәметеү.
 
Бөгөн илай, бөгөн һыҡтай теле
Башҡорт тигән бөйөк милләттең.
“Милләтсе” тип ғәйеп таҡмағыҙсы,
Үҙ телемдән юҡ шул ҡиммәте!
 
Терелдек беҙ көлдән осҡонланып,
Ҡылыстан да үткер туған тел.
Телһеҙҙәрҙе йәбер баҫмаҫ, тимә,
Теле булһа ғына йәшәр ил!
 
 
Нурия Мортазина
БЕҘ – БАШҠОРТ!
(Алтынайҙың “Сәй” көйөнә рэп)
 
Башҡорт  телен өйрән һин,
Үҙ телеңдә һөйлә һин,
Булма хәтерһеҙ маңҡорт,
Һинең милләтең – башҡорт!
 
Үҙ телеңдә аралаш,
Туған телеңдә ҡайнаш,
Үҙ телен һанламаған -
Ырыуын аңламаған.
 
Сит телдәрҙе кәмһетмә,
Рус телен дә ситләтмә,
Әммә туған телеңде
Бер үк етемһерәтмә!
 
Көнөн башҡортса һөйләш
Төнөн башҡортса һаташ,
Хатта башҡорт телендә
Баҙарҙарҙа һатыулаш.
 
Башҡорт телендә һөйлә,
Башҡорт көйҙәрен көйлә,
Тик туған телдә генә
Гәзит-журналды  һайла.
 
Исемең башҡорт булһын,
Балаң да башҡорт тыуһын,
Кейәүгә сығыр булһаң,
Башҡорттар сират торһон!
 
Ситтәрҙе кәләш итмә,
Балаңды метис итмә,
Боҙма таҙа ҡаныңды,
Тупаҫлама аңыңды!
 
Ҡушымта:
Һин, һин, һин бит башҡорт!
Мин, мин, мин бит башҡорт!
Һеҙ, һеҙ, һеҙ ҙә башҡорт,
Беҙ – ғорур башҡорт!
Барыбыҙ -  башҡорт!
 
Риана Вәлеева
БАШҠОРТ ТЕЛЕ – ЙӨРӘГЕМДӘ
Башҡорт теле – йөрәктә,
Урыҫтыҡы – телдәрҙә.
Аҡыл – интернетта, тип
Йәшәйбеҙ был илдәрҙә.
 
Йөрәктәге башҡорт телен
Сығарайыҡ донъяға!
Һөйләшәйек, ҡәҙерләйек!
Һүҙем булып моң аға!
 
Мансур Рәхимғолов
 
Тигеҙ ерҙә соҡор тапҡан булып
Һүҙ әйтмәйек әле бер кемгә,
Онотмайыҡ әле, дуҫҡайҙарым,
Килгәнбеҙ бит Ергә бер көнгә.
 
Онотмайыҡ башҡорт икәнлекте,
""Баш"" һүҙенән килә атыбыҙ,
Бушҡа ғына Хоҙай ҡушмағандыр,
Юғарылыр беҙҙең затыбыҙ.
 
Бушҡа ғына күңелдәрҙе ҡыймай,
Бер-беребеҙҙе ҡурсып һаҡлайыҡ,
Ҡәҙерләйек - былай ҙа бик аҙбыҙ,
Ел-ямғырҙан, хурҙан яҡлайыҡ.
 
Сабыйҡайҙар ишетһендәр ине
Туған телде хатта бишектән,
Ата йортон саф башҡорттар булып
Атлап сыҡһа ине ишектән.
 
Башҡортомдоң теле биг(е)рәк матур,
Ҡатнаш һүҙҙәр менән боҙмайыҡ!
Тик матурлыҡ, илаһилыҡ менән
Бар ғаләмгә беҙ танылайыҡ!
 
Зәкиә Сөләймәнова 
 
“Һаумыһығыҙ!” - тиеп сәләм бирәм,
Аҫаба башҡорт ата-бабам.
Сал Ирәндек итәгенән
Саф башҡорт ҡыҙы булам.
 
Туған телем - башҡорт теле,
Ҡанымда - башҡортлоғом.
Мин һаҡлармын уның рухын,
Өҙмәҫмен ҡурай моңо.
 
“Һаумыһығыҙ!”  - тиеп сәләм бирәм,
Татыулыҡта - халҡым ҡөҙрәте.
Үҙ илемдә үҙ телдә һөйләшәм,
Ихтирам итәм һәр бер милләтте.
 
Көнһылыу Сөләймәнова
ТУҒАН ТЕЛЕМ
 
Туған телем - башҡорт теле,
Олатайҙар мираҫы.
Хазиналар араһында
Ул бит беҙгә иң аҫыл.
 
Һәр бала сәңгелдәк йырын
Тыңлаһын туған телдә,
Моңдары сылтыр шишмәнең
Ишетелһен был көйҙә.
 
Ғөрөф-ғәҙәт, йолаларҙы
Өйрәтәм ошо телдә,
Нәҫел-нәсәбем барлайым
Саф башҡортса мин көн дә.
 
Халҡымдың йәншишмәһе ул,
Үткәнем, киләсәгем.
Яҙылһын туған телемдә
Милләттең күрәсәге.
 
Айгөл Ишемғужина-Иҙелбаева
РУХИ БРЕНДЫБЫҘ
Белмәһәм дә ҡасан яралғанын
Тәүге өндөң, ҡайһы заманда,
Беләм — ул мәмерйәлә тыуған,
Йәшәп килә әле һаман да!..
 
Саф тәбиғәт моңон ғына ейеп
Хәреф булып ташҡа ырылған:
«Ҙ» хәрефе тыуған «беҙҙҙ-беҙҙҙ» килгән
Солоҡ ҡорттарының йырынан.
 
«Ҫҫҫ» йылан ыҫылдауын алған,
Ниндәй ҡуш йөрәкле, батырҡай!
«Ғғғ» хәрефем ғыжлап ҡурай тарта,
Ә «Ҡ»ым ҡарға булып ҡарҡылдай.
 
«Эңңәәә! Эңңә!» - тиеп һәр сабыйҙың
Тыуған саҡта һалғаны ораны
Телебеҙгә кескәй «ң»е-не биргән -
Бер биҙәккә артҡан «ҡоралы».
 
Ә, Ү — кәкүк саҡырыуы,
У-Һу — өкө уһылдауы,
Ө — билдәһеҙ бер ҡошсоҡтоң
Уфтанып уфылдауы!
 
Туған телем тәбиғәттең моңон
Һеңдергәнгә бик тә ҡиммәт ул.
Ошо алтын ғына хәрефтәрҙе
Һаҡлап ҡала алыу - һиммәт ул!
 
***
Белмәһәм дә ҡасан яралғанын
Тәүге өндөң, ҡайһы заманда,
Беләм — ул мәмерйәлә тыуған,
Йәшәп килә әле һаман да!..
 
Ай-ҡояштан ваҡыт телен отҡан,
Ағын йылға йырын көйләгән.
Хәүеф-хәтәр ауҙа табыш ҡапһа
Шат ауаздан урман мөңрәгән.
 
Ауыл-ауыл итеп яндырылып
Һаналғанда беҙҙең тел үлгән
Аҡтамырҙай ҡалҡып сыҡҡан да ул
Телгә килеп ҡабат терелгән!..
 
Яуҙа оран булып яңғыраған
Ҡылыс менән танкка сапҡанда,
Еңеү йыры булып ишетелгән
Ғәзиз тыуған яҡҡа ҡайтҡанда.
 
Ә бөгөн беҙ нимә күрәбеҙ һуң –
Тел-байрағым ҡалған ямауҙай;
Гүйә, Йәншишмәне бөркөр Урал
Дейеүҙәрҙә ҡалған ҡамауҙа!..
 
Телем менән телеп һалыр мәлдәр
Булып тора төрлө дәүерҙә.
Әллә туйып шаша башланыҡмы -
Ахырызаман мәллә хәҙерҙә?..
 
Нишләйһең һин, бәғзе милләттәшем,
“Мам, пап” тиһең алдың уйламай?
Тарих сылбырҙарын өҙәһең бит,
Туған телде эшкә һанамай!
 
Теремеккәй ғәзиз телебеҙҙе
Юғалтһаҡ беҙ, ары ни ҡалыр?
Үткән менән киләсәкте бәйләр
Ҡан хәтере эҙһеҙ юғалыр...
 
Туған тел ул рухи брендыбыҙ бит,
Милләтебеҙҙең ныҡ ҡалҡаны!
Телһөйәр үә рухлы вариҫтарҙың
Киләсәккә үтер ҡапҡаһы!","21 Февраль , 11:01",Әҙәбиәт,Na
https://ye102.ru/articles/litra/2022-11-10/andy-3024775,Һандыҡ ,"— Апай, ҡомғанға йылы һыу ҡойғайным, алып сыҡ. Һеҙҙәге һымаҡ, ауылда әбрәкәй өйҙә түгел шул, и, Аллам, өшөрһөң инде, — тип өтәләнеүен белде Сәғиҙә. — Хәйер, өйрәнерһең әле, оҙаҡҡа ҡайттым, тиһең бит...
 ","— Өшөмәм, ҡороға ҡайғырма. Ғүмер буйы ҡомған тотмағанды, бөгөн килеп абыстай булып булмаҫ инде, — тине лә Ғәшүрә, кейеҙ менән көпләнгән ҡалын ишекте тышҡы яҡтан япты. Солан тупһаһынан тайып китмәҫ өсөн көмөш һаплы таяғын һаҡ ҡына алдан төшөрҙө, уның артынса аяҡтарын шыуҙырҙы. — Һай, шул кейәү, ғүмер буйы йүнһеҙ булды инде, кеше күтәрмәне ошо тиклем бейек яһаймы? Сәғиҙә нисек мандыһын, ҡаҡлаған ҡаҙ шикелле, артҡан ере юҡ. Был баҫҡыстан көнөнә нисә тапҡыр күтәрелә, төшә. Ҡуй, бер йүнһеҙгә сыҡты бит. Анау нәмәҫтәкәйен дә өйҙән әллә ҡайҙа илтеп ҡуйған, барып етер әмәл юҡ...
 
Атлаған һайын Ғәшүрәнең күҙенә ниҙер салына барҙы.
 
— Ыста, күҙгә төртөлә инде, — тип, ул баҡса кәртәһенең был яғына сыҡҡан алмағас ботағын тиргәп алды. — Йүнле кеше рәшәткәнең эргәһенә үк ағас ултыртамы? Бынау юлын әйтер инем, ауылда ла тротуар яһап була инде ул, кеше көлдөрөп, ҡырсынташтан һуҡмаҡ һалған... Кит, әрәм итте ғүмерен Сәғиҙә. Ғүмере буйы ир ҡоло булды ла, бала-саға нәжесен таҙартыуҙан бушаманы. Мал араһында йөрөһә лә шул Сәғиҙә, өйҙә лә шул Сәғиҙә. Заяға үтте ғүмере...
 
Ғәшүрә йомошон йомошлағанда таяғын тышҡы яҡта ҡалдырып керергә уйлағайны ла, кире булды. Кешегә ышанып буламы, алдылар киттеләр, тип уйланы ул, йөрөрһөң аҙаҡ Саҙрый кейәү яһап биргән кәкре тал сыбығына таянып. Матурлап яһаһа бер хәл әле ул, бер нәмәһен сапмаған да юнмаған. Бынау убырныйын да кирбестән һалмаған, әҙәм көлдөрөп, мунса ҙурлыҡ бураған да ҡуйған. Йүгереп йөрөргә йыйына тиерһең, эсенә ингәс, тишеген таба алмай бер булаһың.
 
Ҡарсыҡ таяғын мөйөшкә һөйәне. Ишек келәһен элде. Таҡта ярығынан тышҡа күҙ һалырға булғайны ла, улары шул тиклем нәҙек, күрерлек өлөшө ҡаршыға өйөлгән тиреҫтең яртыһын да күрһәтмәй. Был хәл оторо һарыуын ҡайнатты Ғәшүрәнең. Ярай әле аҫтараҡ ботаҡ тишеген күреп ҡалды. Эйелеп, шунда күҙ һалды: тиреҫ башында соҡсоноп, тибенеп йөрөгән тауыҡтарҙан, ара-тирә осоп үткән турғайҙарҙан башҡа йән эйәһе шәйләнмәй. Ул эске яҡты барлап сыҡты, балсыҡ менән күтәрелгән ҡалын бүрәнәләр араһынан себен дә инерлек ярыҡ тапманы. Саҙрый юҡҡа ғына ошо тиклем туалет бураған тиһеңме, Сәғиҙә күрмәгәндә бер-бер этлек ҡылалыр әле, йә инеп эсеп алалыр, ҡарт шайтан, тип уйланы Ғәшүрә.
 
Кәрәкле ерҙә әйләнгеләгәс, ҡарсыҡ итәген күтәрҙе лә бил тәңгәлен ҡапшаны. Күңеленә оло бер кинәнес табып, ҡабарып торған бөрмәләрен һыйпап-һыйпап алды.
 
— И-и, затлыҡайҙарым, ошонда ғына ятығыҙ, ошонда ғына. Бар янына бар һыя ул, арта тороғоҙ. Һеҙ ишәйгән һайын бөрмә бөгөрмөн, ошо бөрмәләр бит ул минең һандыҡ, — тип һөйләнә-һөйләнә, йомошона ултырҙы. Тик ҡапыл биле тотто. — Ах-х, ү-үлтерҙе...
 
Уф, аяҡһыҙ ғына иткәне етмәгән, хәҙер билдән яҙҙыра...
 
Өшо мәл Ғәшүрәгә баяғы ботаҡ тишегенән кемдер ҡарап торғандай булып тойолдо. Биле ауыртыуын да онотоп, тын алышын һирәгәйтте, ирендәрен ҡымтыны, бармаҡтары тағы ыштан бөрмәләрен һәрмәне. Һаман үҙен кемдер күҙәткәндәй, хатта тегенең ауыр ҡарашын бар тәнендә тойҙо: әйтерһең, елкәһенә ике ботло гер аҫҡандар — ауырлығы аяҡ табандарын яндыра, сымырлатып үткән ытырғаныс тойғо семтеп-семтеп ала, ҡалтырата. Ул башын һелкте. Бер ҡараһаң, ботаҡ тишеге көн яҡтылығын эскә төшөрөргә аҙапланғандай, икенсе ҡарағанда тағы томалана. Тишек тағы асылды. Ҡарсыҡ уның ҡараңғыланыуын көтһә лә, бүтән ябылманы.
 
— Бөттө, күрҙеләр! — тине Ғәшүрә эстән генә. — Харап ҡына булдым, йәшерен һандығымды күрҙеләр... — Тиҙҙән уның башын тик бер уй сүкене: кем булыуы мөмкин? — Сәғиҙә тиһәм... Туҡта, бәлки, улдыр, апайым ниңә оҙаҡланы әле, тигәндер? Йо-оҡ, булмаҫ. Ә-ә...
 
Ғәшүрә, ат башындай алтын тапҡандай, ҡысҡырып үк ебәрҙе: ""Саҙрый!"" Эйе шул, ниңә уйып ҡуйған тиһең ул тишекте, бигерәк һантыймын да инде, нишләп ботаҡ тишеге булһын, махсус уйылған тишек был, тигән уйға килде ҡатын. Ысынлап та, юҡҡа ғына мунса ҙурлыҡ убырный бураған тиһеңме ни? Ярамағанмы шунда. Ана, кешеләрҙеке алам-һалам таҡтанан да яһалған бит әле, йыуғыслыҡ йүкәһен һыҙырған ҡабыҡтан көпләнгәндәре лә етерлек. Дә-ә, юҡҡа бурамаған, бик ҙур хәйлә ята бында, хәйлә!
 
Тишек тағы ҡапланды. Был юлы ҡатын тышҡы яҡтағының тын алышын да тоя ине. Ҡарашы, инде Ғәшүрә уйлағанса Саҙрыйҙың ҡарашы, күтәрә алмаҫлыҡ күләгә булып тағы тәненә ятты: тынын быуҙы, һарыуын ҡайнатты, ярһытты, ыштанындағы, итәгендәге бөрмәләрҙе тартҡылағандай булды.
 
Ғәшүрә мөйөштә һөйәлгән таяғының осо менән келәне асты ла, бер аяғының аҡһаҡ икәнен дә онотоп, тышҡа атылды.
 
— Әһә, кәптеңме аҙғын! — тип сәрелдәүгә, таяҡтың көмөш һабы һауаны ярып үтте һәм... убырный мөйөшөнә елкәһен ышҡыған быҙауҙың башына килеп ҡунды. Ни булғанын аңғармаған быҙау, әсе мөңгөрәп, ауып китә яҙҙы. Тик, иҫенә килгәс, ҡурҡышынан тура эсәгенә тығылған нәмәләрен бушатты ла, ары сапты.
 
— Ҡәһәр генә һуҡҡан... Шайтан... Мал хужаһына оҡшай инде ул, — тигән өҙөк-өҙөк һуҡраныу ауаздарын сығарҙы йыш итеп тын алған арала Ғәшүрә.
 
Тышҡа сыҡҡанда ни булғанын һиҙҙермәҫкә тырышты Ғәшүрә. Шулай ҙа ағарынған йөҙөнән, ҡан һауған күҙ тамырсаларының ҡыҙарыуынан, апаһының быуыла-быуыла йыш итеп тын алыуынан хафаға ҡалды Сәғиҙә. Бирешкән апайым, олоғая бит инде, тип уйланы ул.
 
— Бер-бер хәл булдымы әллә, апай? — тип һораны ла фараз иткән сәбәптәрен үҙе үк теҙеп китте. — Ауылда шул инде, урамға уҡ сығып йөрөр кәрәк. Әллә тим, апай, биҙрә-фәлән кертеп ҡуяйыммы? Өяты юҡ инде уның, Саҙретдин өйҙә торлай торған кеше түгел — тыштан керә белмәй, шунда ниҙер булһа ла шаҡылдап, соҡсоноп йөрөй, мал йәнле кеше бит ул...
 
— Мал йәнле булғансы, лутсы һине уйлаһын ине. Бынау күтәрмәгә менә-менә хәл бөтә, — тине лә Ғәшүрә, диванға арҡыры ауҙы. — Уф, һушың алыныр менеп еткәнсе. Берәй аҙна-ун көн торормон тигәйнем, булмаҫ, ахыры.
 
— Ҡуйсы, апай, тор әле, күргәндәй ҙә, һөйләшкәндәй ҙә булманыҡ. Тыуған ауыл да тарталыр, һирәк кенә ҡайтҡас, һағындыралыр ҙа. Атай менән әсәйҙең ҡәберен барып күрербеҙ. Ҡөрьән дә уҡытырбыҙ тигәйнек, — тип өгөтләргә кереште Сәғиҙә.
 
— Ыста-ыста, һин дә мулла бесәйе ише, зыярат һөйләйһең дә, Ҡөрьән һөйләйһең. Саҙрый тамам боҙған һине. — Ғәшүрә кеҫәһенән ҡулъяулыҡҡа төрөлгән дарыуын алып, бер төймәһен тел аҫтына ҡуйҙы. — Унан тағы, донъяла иң ҡурҡҡаным шул зыярат та мәйет...
 
— Нимәһенән ҡурҡаһың инде, апай, бөтәбеҙ ҙә шунда барабыҙ. Боронғо юлсылар хатта йәйҙәрен юлда ҡуна ҡала булһа, зыяратҡа инеп йоҡлағандар — тынысыраҡ урынға.
 
Ғәшүрә һикереп үк китте. Муйын тәңгәлендәге ҡан тамырҙары бүртә барҙы, ҡабаҡтарын йыртып, күҙ алмаһы бит һөйәктәренә тиңләште, өҫтөндә, әллә нисәмә һырҙар барлыҡҡа килтереп, танау тишектәре ҙурайҙы, салышайған ауыҙы ытырғанып бөрөштө. Кәүҙәһе тағы һикереп алды ла дивандың икенсе яғына уҡ күсте.
 
— Кит, кит һөйләмә, үлгәс ҡайҙа ҡуйһалар ҙа барыбер түгелме ни? Тауыҡ һымаҡ, сүплеккә генә ташларҙар ине лә, эт-фәлән теймәһен, ҡарға суҡымаһын тип кенә күмәләр инде. Ыста, ошо йәшеңә етеп, юҡ-бар һөйләп тораһың. — Сәғиҙә өндәшмәгәс, Ғәшүрә үҙенең һүҙе өҫкә сыға барыуын тойҙо, һөйләгән һайын үҙ-үҙенә ышана барҙы. — Атай-әсәйгә лә һинең ғәрәп һүҙҙәрең кәрәкмәй, күптән һөйәктәре лә юҡтыр инде уларҙың...
 
Кеше үҙгәрмәгәс үҙгәрмәй икән, тип уйланы Сәғиҙә. Йәше етмештән уҙһа ла, һис кенә лә үҙгәрмәгән апаһы. Ана бит, хатта атаһы менән әсәһе тураһында ла... Аллам һаҡлаһын, уйлауы ла ҡурҡыныс, тәүбә-тәүбә. Хәйер...
 
Аталары Нәҡиулла ине. Ауылда уны Нәкәй тип кенә йөрөттөләр. Өлоғайып, быуатҡа яҡын ғүмер кисереп донъя ҡуйҙы. Ауырып та йөрөмәне. Тик йән бирер алдынан аҙна-ун көн алда ғына йәшлек, балалыҡ йылдары менән һаташҡылап алды. Ҡайҙандыр йүгән табып алған, мәрхүмкәйең, моғайын, ат ҡараусы — конюхтарҙандыр инде, башҡаса ҡайҙан булһын — ул саҡта халыҡҡа ат аҫрарға рөхсәт юҡ ине бит. Өҫтөнә ап-аҡ күлдәген, ҡара салбарын, өр-яңы һырмаһын, аяғына энәнән генә төшкән ойоҡбашын, ҡаҙ майы һөртөп ялтыратҡан кәлүшәһен кейеп ала ла, йүгән ауыҙлығын зыңғырлатып, урам буйлап китә: ""Минең атты күрмәнегеҙме, балалар? Калхуз тип апкиткәйнеләр, башына еткәндәрҙер инде. Тай-тулағы йәл түгел, туратым юғалды бына. Күрмәнегеҙме, малайҙар?"" Бала-саға ла шуҡ бит, олоно оло тип белмәйҙәр, мәрәкәләргә, ниҙән булһа ла ҡыҙыҡ табырға ғына торалар. ""Күрҙек, күрҙек, күтерлеккә төшөп бара ине"", — тиҙәр ҙә, кәзәләнә-кәзәләнә, юҡтан да хихылдашып, баштары тирәләй бармаҡтарын быраулап, маймылдай ҡыланып бабай артынан төшәләр. Нәкәй ҡарт тау башына баҫып, күтерлек яғын байҡай. Тураты күренмәгәс, сабыйҙарса үсегеп, малай-шалайҙы ҡыуаларға тотона: ""Ристандар, ивандар, алдатып йөрөйһөгөҙ, суҡынмыштар, — тип, әсе тауышы менән берсә әрнешен сығара, берсә, һуҡранып, ауыҙ эсенән мығырлай: — Кеше атын юғалтҡан, улар кеше ҡайғыһынан көлә..."" Һуңғы һүҙҙәре менән ул ҡайтҡас, ҡарсығы Хәсбиямалға ла һуҡрана. ""Ҡарсыҡ, туратым әллә ҡайҙа булды. Балаларҙан һорағайным, улар алдаҡсы, шаҡшы булып сыҡты, иванлашырға ғына торалар"", — тип, оҙаҡ ҡына үпкәләп йөрөй. Тик Хәсбиямалдың: ""Ҡайтыр турат, ҡайтыр, бабаҡай, әйҙә, сәй эсеп алайыҡ та, аҙ ғына ятып тор. Һин хәл алған арала мин ҡарап әйләнермен"", — тип иркәләүенә генә тыныслана төшә. Йә булмаһа: ""Ҡайтмаҫ инде ул, калхуз уны упалнамучҡа биргән, ти"", — тип, йүгәнде ҡоса ла, әбейенең итәгенә башын һалып, сабыйҙарса илап ебәрә. Был арала Сәғиҙәнең әсәһе атаһының сәсһеҙ түбәһен һыйпай: ""Ҡайғырма, ҡартыҡайым, нахаҡҡа тартып алынған малдарыбыҙға ултырып, ҡылдан да нәҙек тамуҡ күперен сығырбыҙ әле. Йылын-йылы ҡорбан да салып киләбеҙ, әхирәттә лә хайуанҡайҙар етерлек. Фанилыҡта, Аллаға шөкөр, балаларҙың һарайы тулы мал-тыуар. Беҙҙекен һыпырып алып, йорттан ҡыуһалар ҙа, иншалла, етерлек. Ялҡауҙың балалары ла үҙҙәренән алыҫ китмәгән"", — тип туҡтауһыҙ һамаҡларға керешә.
 
Аталары түшәккә йығылып та оҙаҡ ятманы. Баш осона Ғазраил фәрештә яҡынлашҡан һайын уның аңы, киреһенсә, асыла ғына барҙы, әжәле килеп еткәнен дә аңлап ятты.
 
— Ҡарсыҡ, бөтә балаларҙы ла йый, ҡайтһындар. Бәхилләшергә ваҡыт еткәндер, — тине ул бер көндө, һәр һүҙенә баҫып яһап.
 
Ҡарт әйтмәһә лә Хәсбиямал ситтәге бар балаларына, ейән-ейәнсәрҙәренә хәбәр иттергәйне инде. Алтыһының бишеһе юлда булыуын, тик Ғәшүрә апаһының ғына ҡайта алмауы тураһында күңелһеҙ хәбәр алып ҡайтты Сәғиҙә. ""Әсәй, ул ҡайталмай, шәмбе менән йәкшәмбе талчукта баҙар көнө, һатыуҙың самай төшөмлө сағы, ти"", — тине лә, ғәрлегенән йәшенә быуылды. Ғәшүрә апаһы ебәргән конвертты әсәһенә тотторҙо. Хәсбиямал уны асыуға, егерме бишәр һумлыҡ ике ҡағыҙ аҡса һәм хат киҫәге төштө. ""Әсәй, мине беләһең — мәйеттән ҡурҡам. Атайҙы ерләр өсөн илле (!) һум аҡса һалам. Ауырып, бар нәмәһе аҫтында булғансы, оло кешенең ҡотолғаны хәйерле. Һиңә лә ауыр бит. Аңла, әсәй, мәйеттән ҡурҡам"", — тип яҙылғайны унда. Хәсбиямал иламаны. Аҫҡы ирендәрен ҡалған өс бөртөк теше менән ҡыҫты ла: ""Ярар инде, бигерәк нескә күңелле бит, баламды, атаһы күҙ алдында тере килеш ҡалһын, тигәндер инде"", — тигән булды. Әсәһенең эсендә утлы күмер баҙлаһа ла кешегә һиҙҙермәгәнен яҡшы аңлаған Сәғиҙә: ""Үҙ намыҫында инде, әсәй, атай өсөн ҡайғырған да еткән, шуға ла борсолма. Бер бөгөн генәме ни"", — тип, йыуатырға кереште. Сәғиҙәнең ""бер бөгөн генәме ни"" тиеүендә ""олатайым менән өләсәйҙәремде лә ерләргә ҡайтманы"" мәғәнәһе ята ине. Һуңынан, бер нисә йылдан, ошо уҡ хәл әсәһе мәрхүмә булғас та ҡабатланды...
 
— Уф-ф, был йөрәк, суҡынғыры...
 
Сәғиҙә һиҫкәнеп китте. Йөрәк тәңгәлен тотҡан апаһы ҡалтыранған ҡулдары менән ҡулъяулығынан дарыу төймәләрен алырға аҙаплана.
 
— Һәй, уйланып китеп, ҡарамай ҙа торам, апай, — тип, Сәғиҙә үҙен тиргәп алды. — Ҡана, дарыуыңды үҙем алып бирәйем.
 
— Йо-оҡ, тығылма кеҫәгә! — Ғәшүрәнең күҙҙәре аҡайҙы. Һуңынан, артығыраҡ ебәрҙем ахыры тигәндәй, былай юхаланы: — Үҙем дә, үҙем дә таба алам, юҡҡа борсолма. Зыярат тиһең дә хәбәр һатаһың бит, әллә минең мәйеттәрҙән ҡурҡҡанды белеп юрый һөйләйһең?
 
— Нишләп юрый һөйләйем ти инде, апай, тик атай менән әсәйҙең ҡайҙа ятҡанлығын ғына күрһәтермен тигәйнем. Беҙ ҙә шул тирәлә...
 
— Ана, тағы башланды. Ҡайҙа күмһәләр ҙә барыбер түгелме ни бер дөмөккәс? — Ғәшүрә, ауыр көрһөнөп, тәрән итеп тын алды. — Шулай ҙа үлге килмәй бит әле минең, үлге килмәй. Таҙалыҡ та бөттө бөтөүен, ошо тәгәрмәстәрҙе генә ҡабып торам. Үлә-нитә ҡалһам, Сәғиҙә, һиңә васыят итеп әйтәйем, теге ней, йыуып, сисендереп, аҡ простыняға төрөп тормағыҙ, йәме.
 
— ..?
 
— Шул көйө генә грубҡа һалығыҙ ҙа — вәссәләм! Ғүмер буйы Аллаһына ла, муллаһына ла ышанманым, үлгәс кенә килештереп ятаһы юҡ әле. Шунан тағы, тәнемә теләһә кемдең тотонғанын теләмәйем...
 
Апаһының юҡ-бар һөйләүенән тамам ялҡтымы Сәғиҙә, мунса яғаһы барлығы иҫенә төштө.
 
— Ярай, апай, үлергә иртәрәк әле, ә мунсаны хәҙер үк яғырға кәрәк, — тигән булып, һүҙҙе башҡа юҫыҡҡа борҙо. — Һин сәй эсә тор, мин мейескә ут төртөп киләйем.
 
— Ней, һинең һаман шул ҡара мунсацмы, Сәғиҙә? Инһәм, ҡоромлана ла сыға торған ғәҙәтем бар, ҡара булһа, яғып та торма, йәме. Ы-ы... Ҡһы-ым... Ҡайтҡас ваннала йыуынырмын әле, тимәксемен.
 
— Апай, ауыл мунсаһына етәме ни ул? — Сәғиҙә дәртләнеп һөйләп китте: — Саҙретдин тик тора торған кеше түгел, үҙе ҡара мунса яратҡас, уныһын һипләп, ырҙын артына ултыртты, йорт алдына ағын һалды, уның хәл ала торған яғы ла бар. Бала-саға ҡайтһа, шунда быстырҙаша. Беҙ үҙебеҙҙекенә — ҡараға китәбеҙ. Эх, тын алыуҙары икенсе бит ул ҡара мунсала-а...
 
— Харап икән, харап! Ҡарап торам да һиңә, Сәғиҙә, һис кенә үҙгәрмәгәнһең: телеңдән Саҙрыйың төшмәй, һаман шул илгәҙәк, бер ҡатлыһың. Ғүмереңдә ир кейеме йыуыуҙан, бала-сағаның бысрағын таҙартыуҙан башҡаны белмәнең. Үҙең өсөн йәшәмәнең, Сәғиҙә, минең һүҙҙе тотманың, һай тотманың. Ғүмер буйы ир ҡоло булдың. Ҡол инде, ҡол булмай, кем һин?
 
Был һүҙҙәрҙе ишетмәмешкә һалышты Сәғиҙә, мейес өрлөгөнән шырпы үрелеп алды ла, соланға сыҡты. ""Ҡалай дөрөҫ әйткән боронғолар, алтылағы алтмышҡа икән"", — тип уйланы ул.
 
Ғәшүрә һеңлеһенең мунса яғына йүнәлеүен тәҙрә аша оҙатып ҡалды. Өҫтәл эргәһенә килеп, самауырға бармаҡ суҡтарын тейҙереп алды. Ҡайнар.
 
— Һаман шул иҫкелек ҡалдығына йәбешеп яталар, шажлатып бер булалар. Самауыр сәйе тәмле, имеш. Һылтау ғына ул, һылтау. Саҙрый ҡарун газын йәлләйҙер әле, шуға Сәғиҙәне этләйҙер күмер һүндертеп. Ҡалала йәшәп ҡараһындар, ана, һәр нәмәгә аҡса сығарһалар, белерҙәр ине. Бында ни, бөтәһе лә үҙҙәренеке, йәшәйҙәр кулак ише бушҡа ашап...
 
Ғәшүрә килгәс үк үҙе ятҡан диван тартмаһына тығып ҡуйған сумкаһын алды. Унан йылтыр тышлы шоколадтың береһен һүтеп, ҡағыҙын кире һалды.
 
Күстәнәскә әллә рәхмәт әйттеләр, әллә юҡ, тип уйланы ул, юҡ әйтмәгәндәрҙер. Өйгә ингән бала-сағаға таратты ла бирҙе ""карамель"" кәнфиттәрен Сәғиҙә. Әллә Ғәшүрә бар ауыл ышпанаһына алып килгән, ти? Бөтмәҫ Саҙрыйҙың тоҡомо. Пеләмән үгеҙ шикелле, нәҫеле лә ҡатлы-ҡатлы, суҡынғандың. Сәғиҙәнән алтыны таптырҙы, улары үҫеп етеү менән үҙҙәре тупылдата башланы — осона ла сығырлыҡ түгел. Ана бит, килоға яҡын кәнфит ""шап"" итеп ҡалды. Әлдә үҙенә сәй эсергә тип алып килгән әле яратҡан шоколадын, кимерер инең Саҙрыйҙың ҡатҡан писугын. Игелек күрһәтә торған нәҫел түгел инде, түгел. Шул Сәғиҙәһе булмаһа, ҡайтып та урамаҫ ине. Өлоғайған һайын иҫән ҡалған берҙән-бер һеңлеһенә тартып тора бит. Шулай ҙа тиҙ туйҙыра ауылда, биҙҙерә. Ни табаларҙыр инде ошонда: көн дә иртән тор ҙа мал тиҙәге таҙарт, тор ҙа һыйыр елененә ҡарап ҡат, юҡ, тормоштоң ҡәҙерен белмәйҙәр бында, ғүмерҙәрен әрәм итәләр. Хәйер, ҡалала йәшәй аламы ни улар? Унда бит кругом аҡса кәрәк.
 
Уйҙары аҡсаға барып төртөлгәс, Ғәшүрә тертләп китте. Ҡайҙа ҡуйҙы һуң әле ул ҡайтырға тигәнен? Ә-ә... ы-ы... Әй, шулай бит әле, сумкаһында лаһа! Юлына ла күп китә шул. Әле автобусҡа ултыраһың, әле ""попутка""ға. Күстәнәсе лә кәрәк. Уйлап тапҡандар бит теләһә нәмәҫтәкәй, ҡунаҡҡа барһаң — күстәнәс ал, имеш. Лутсы шуның хаҡын үҙең ашаһаң, аҙнаға етер. Беҙҙең халыҡ ҡына ыштанһыҙ инде, ана, бында килеү өсөн дә күпме кәрәкте. Тә-әк... Килоға яҡын кәнфит, ике ҡап һинд сәйе, ик-өс төрлө булка-а... Ә юлы, юлы!
 
Солан ишеге асылыуын ишеткәс, Ғәшүрә ҡалған шоколадын тулыһынса ауыҙына ҡапты. Сәйнәй алмай аҙапланыуы ғына етмәгән, артынан уртлаған сәйе алҡымына ҡапланды. Сәсәне. Ирекһеҙҙән, теге шоколад киҫәге иҙәнгә осто. Ғәшүрәнең бар тәне ҡалтыраны. Бына-бына Саҙрый килеп инер ҙә: ""Әһә, кәптеңме уғры, үҙең генә көйшәп ултыраһыңмы?"" — тиер төҫлө булды. ""Тиҙ, бик йәһәт кенә эләктерергә лә, өйгә килеп үк кергеләгәнсе, кеҫәгә тығырға кәрәк"". Был уй мейе һырҙары буйлап йүгереп тә өлгөрмәне, иҙәндә ятҡан һоро ""ҡамыр""ҙы үрелеп алырға аҙапланған ҡарсыҡ ултырғысы-ние менән тәгәрәп китте.
 
— Уф-ф... Ба-ба-шы-ы-ым...
 
— Бына, апай, яғып ебәрҙем, аҡшамдан һуң мунсаға ла барырһың, Аллаһы бойорһа... — Һөйләнеп инеп килгән Сәғиҙә, ҡапыл тертләп китте. — А-а-пай!!! Ҡуй, шаяртмасы, апаҡайым, шаяртмасы...
 
Ләкин Ғәшүрә шаяртмай ине. Һандыҡ ситенә терәлеп үк ятҡан башы аҫтынан иҙән буйлап ҡан йүгергән, асыҡ күҙҙәре тоноҡланып ҡалған да яйлап ҡына яры менән ҡаплана бара, алтын тештәрен ҡыҙартып, асыҡ ауыҙы ситенән дә ҡан юлдары һуҙылған; ҡыҫылған усының бармаҡтары араһынан һоро шыйыҡса ағып сыҡҡан, икенсе ҡулы эс тәңгәлен бөрөп тотҡан.
 
Сәғиҙә апаһының башын ҡосто.
 
— Ташлама, берүк, ташлама, йәшәйек әле... — тип һамаҡланы ул. — Ай, апай, нишләнең һин мин сыҡҡан арала, нишләне-ең? Әй, мин генә ғәйепле, мин генә, нишләп ташлап сыҡтым икән, Хоҙайым!
 
Сәғиҙә апаһының маңлайынан үпте, сәсенән һыйпаны. Шул саҡ, ниңәлер, уға әсәһен ҡосҡандай булып тойолдо. Бынан ун биш йылдар самаһы элек тә, ауырыу әсәһе яҡты донъя менән хушлашҡас, ул нәҡ әлегесә илағайны. Хәлһеҙ Хәсбиямал ҡарсыҡ тәнендә ҡалған остоҡ ҡына көсөн йыйҙы ла, тартыла, һуҙыла биреп: ""Бәхил бул, ҡыҙым. Бөтәһе лә йыйылыр, тик... Ғә-Ғәшүрәм менән Рев-Ревлен ғына килмәҫ-ҫ. Бәхиллегемде ет-кер. Ғә-Ғәшүрәгә рәнйемәйем"", — тине. Әсәһенең ""рәнйемәйем"" тигәнен төрлөсәгә юрап була ине. Ерләшергә ҡайтмағанға ла, башҡаса ла...
 
Ғәшүрә фатир киңәйтер булғас, әсәһен бер аҙ үҙенә йәшәргә алып торғайны. Шулай итмәһә, өҫтәлмә бүлмә бирмәйҙәр ине ул саҡта. Ҡышын тышҡа сығып йөрөргә лә еңел булыр, тип, әй, шатланып китте Хәсбиямал әбей! Китеүен китте, тик ике ай ҙа үтмәне, өлкән ҡыҙы уны кире ҡайтарҙы...
 
— Ҡайтам, тип, мыжып тик йөрөй. Ревленға ла дәрес әҙерләргә ирек бирмәй, — тине ул. Үҙе, сисенеп тә тормай, автобусҡа өлгөрөргә кәрәк, тигән һылтау табып сығып та китте.
 
Әсәһендә ниндәйҙер үҙгәреш барлығын шундуҡ һиҙемләне Сәғиҙә, тик тәүҙә үк ни икәнен аңлап етмәне. Сисендереп, яңы кейемдәрен алырға һандығы эргәһенә килтерәйем тиһә... Ҡото алынды: Хәсбиямалдың әлегә тиклем таҫмалап, осона сулпы-тәңкәләр тағып үргән сәсе юҡ ине! Үҙе лә һиҙмәҫтән, ул әсәһенең яулығын һыпырып төшөрҙө.
 
— Әс-сәй... — тине лә, хәле бөтөп, артына — һандыҡ өҫтөнә ултырҙы. — Ни-ни бу-улды-ы?
 
Хәсбиямал илап ебәрҙе. Бәләкәс кенә ҡалған ябыҡ кәүҙәһе дер ҡалтыранды, үкһегәндә һикереп-һикереп китте.
 
— Әрәм генә итте ғүмер буйы үҫтергән толомомдо, балам, әрәм генә итте. Төйөнсөктә ята ул хәҙер, төйөнсөктә... Ғәшүрә киҫте, көн дә сәсеңде тарап торорға ни, тине лә киҫте. Йә бетләрһең, һиңә бында йыш йыуырға бушҡа килгән ҡатыҡ менән йомортҡа юҡ, тине... Үлгәс, түшемә һалырға ла ҡалманы хәҙер сәсем, балаҡайым, түшемә һалырға ла ҡалманы. Рәнйенем мин уға, рәнйенем...
 
Сәғиҙә ул саҡта әсәһен йыуата алманы, күңеленә ятырлыҡ һүҙ тапманы. Ҡәҙерле кешеһенең илауын тәү тапҡыр күреүе үҙенә лә ауыр ине. Ирекһеҙҙән, йәшенә быуылды...
 
...Ғәшүрәнең кәүҙәһен өйҙөң түр яғына ҡуйҙылар. Табип, бүлексә инспекторы килеп ҡарағас, тейешле ҡағыҙҙар яҙып, ҡултамғалар һалдырҙылар. Бер нисә сәғәттән инде үҙ машинаһында ҡалаға киткән Сәғиҙәнең улы Ильяс ҡайтып етте. Ғәшүрәнең берҙән-бере Ревленға әсәһенең үлеме тураһында әйтергә барғайны ул.
— Ревлен ағайҙы офисында тап иттем...
— Ҡайтмайҙыр? — тип бүлдерҙе улын Сәғиҙә. — Мәйеттән ҡурҡа, бигерәк нескә күңелле бала шул. Күҙ алдында әсәһенең тере килеш ҡалғанын теләйҙер...
 
Сәғиҙә, илап ебәреүҙән саҡ тыйылып, аҫҡы иренен тешләне лә, улы биргән ҡағыҙ киҫәген алып, ҡашығаяҡ яғына сыҡты. Ҡалтыранған ҡулдары менән ҙур конвертты асты. Ундағы ҡағыҙға компьютерҙа ошондай һүҙҙәр баҫылғайны:
 
""Апа, маманы билән прощаться итергә кайталмайым. Улган кешедан куркам. Кумганда карагыз але, уның аксасы булырга тиеш, алтын айберлары да, разные бриллианты. Может быть они в одежде. Өс кондан кайтам, сезга расходы на похороны тулармын шунда. Ауылда кумыгез, здесь сами знаете, похороны, поминка во что обходится. Постарайтесь бабушкалар кырында похоронить. Өчень сожалею, но не могу приехать...""
 
— Илама, әсәй, — тине эргәһенә сыҡҡан Ильяс. — Әбейем өсөн бөтөрөнгән дә еткән, һәр кемдең үҙ намыҫында...
 
— Э-э... Эйе, улым, эйе. Ней, һин хәҙер үк төнәтергә ҡарсыҡтар саҡыр, ясин сығырға мулланы алып кил. Мосолманса ерләрбеҙ. Үҙемә әҙерләнгән кәфенлектәр ҙә бар, — тине лә Сәғиҙә, һуңғы һүҙҙәрен апаһына төбәне: — Асыуланма, апай, васыятыңды тоталмайым.Үҙебеҙсә ерләтһәм, исмаһам, йәнең бер аҙ тыныслыҡ табыр...
Рәлис УРАҘҒОЛОВ.
 ","10 Ноябрь 2022, 18:50",Әҙәбиәт,Na
https://ye102.ru/articles/litra/2022-08-16/babil-b-hetle-e-2909918, Бабил бәхетлеһе,Джордж Самюэль Клейсон    ,"“Бабил бәхетлеһе” тип тәржемәләнгән өҙөк инглиз телендәге “The Richest Man in Babylon” тигән китаптан алынды. Руссаға уны “Самый богатый человек в Вавилоне” тип тәржемәләйҙәр. Ҡала исемен инглизсәнән тура тәржемәләһәк, Бабилон (Babylon) тип аталыр ине. Баҡтиһәң, был ҡала хатта Ҡөрьәндә лә “Бабил” исеме менән телгә алынған икән. Шуға ла мин ҡала исемен изге китаптағыса ҡалдырырға булдым.Кемгәлер ҡолдар тураһында әҫәр хәҙерге заманға тура килмәгән кеүек тойолор. Минеңсә, был әҫәрҙең тәрбиәүи мәғәнәһе ғәйәт ҙур. Үҫеп килгән быуында хеҙмәткә һөйөү уятыу, маҡсатҡа сабырлыҡ, тырышлыҡ, ныҡышмалылыҡ кеүек сифаттар аша ирешеү һәм шулар аша бәхетле булыу был өҙөктөң төп идеяһы булып тора.Тағы ла беҙҙең халыҡ аҡса темаһын өнәп етмәй. Йәнәһе лә, байлыҡҡа ынтылыу насар. Әгәр ҙә кеше, аҡсаға ҡыҙығырға ярамай, бөтә бай ҙа ҡомһоҙ, алама, тип башына һеңдерә икән, уның төпкөл аңы, ярлы булыу яҡшыраҡ, тип ҡабул итә башлай, үҙенә фәҡирлек һораған һымаҡ килеп сыға. Байҙар араһында ла алама кешеләр була, ләкин улар бай булғаны өсөн шулай түгел. Ярлы булған хәлдә лә бындай кеше насар булыр ине. Донъяла лайыҡлы йәшәү өсөн муллыҡҡа ҡарата дөрөҫ ҡарашта булыу мөһим. Был тәңгәлдә мөнәсәбәттәр дөрөҫ булһа, кеше етеш йәшәйәсәк. Етеш, мул йәшәһә, балаларына үҙ мәлендә матур тәрбиә бирергә, халҡына ярҙам итергә ваҡыты ла, мөлкәте лә етерлек буласаҡ. Әгәр кеше, аҡсаға ҡыҙығыу ярамай, тип һанай икән, ул бик самалы хаҡҡа эшләргә дусар ителә, тынғыһыҙ тормошта йәшәй. Ислам дине, биреүсе ҡул (йәғни, хәйер-саҙаҡа таратыусы) алыусы ҡулға ҡарағанда яҡшыраҡ, тип өйрәтә (“Әл-Бохари”, 5355). Бәйғәмбәребеҙ (с.ғ.с.) әйтте: “Изге эштәргә тотонолған хәйер-саҙаҡанан мөлкәт кәмемәй, киреһенсә, күбәйә генә; кем дә кем һораныу юлына баҫа, Аллаһы Тәғәлә уға фәҡирлек ишектәрен аса (ул кеше үҙен үҙгәрткәнгә ҡәҙәр) (“Әхмәт”, “Тирмизи”). Һораныу тигәндә, бында кешеләрҙән һорау күҙ уңында тотола. Алланы онотоп йәки унан һорап була икәнен дә аңламай, кешенән һорай икәнһең, һин гел кешеләрҙән һорап йәшәүгә мохтаж булаһың. Нимәлер һорағығыҙ килә икән, Алланан һорау дөрөҫ буласаҡ: йә, Раббым, мине бер кемгә лә, бер нәмәгә лә мохтаж итмә, тип, туранан-тура Аллаға теләк теләп йөрөгөҙ, Уға ғына тәүәккәл итегеҙ. Ошолай эшләһәгеҙ, ихтыяждарығыҙҙы  Ғаләмдәр Раббыһы ҡәнәғәтләндерәсәк, эштәрегеҙ ыңғай барасаҡ.Ләкин аҡса эшләүҙә онотолоп китеп, сиктән уҙырға ла ярамай. Мөхәммәт (с.ғ.с.) самаһыҙ байлыҡҡа һәм юғары дәрәжәләргә ынтылыуҙы һарыҡ кәртәһенә инеүсе ике бүре менән сағыштырҙы (“Тирмизи”). Әгәр кешелә аҡса эшләүгә һөйөү кәрәгенән тыш көслө икән, ул тыйылған хәрәм ысулдарҙан баш тартмаясаҡ. Һәм был уны һәләкәткә илтәсәк, был донъяла ла, Ахирәттә лә. Муллыҡҡа ынтылығыҙ, ләкин саманы онотмағыҙ, урталыҡта булығыҙ.
Үҙ карауаны башында ғорур ҡиәфәттә Шәрру Нада, Бабил сауҙагәре, китеп бара. Ул затлы туҡымалар ярата һәм зауыҡлы, ҡыйбатлы кейемдәр кейә. Матур аттар яратыусы Шәрру етеҙ ғәрәп арғымағында үҙен бик ышаныслы тота. Тәү ҡарашҡа, уның оло кеше икәне күҙгә салынмай, йөҙөнә ҡарап та күңеле тынысһыҙ икәнен аңғарып булмай.Дамаск юлы оҙон, сүллек сәфәрендә хәүеф-хәтәрҙәр күп һағалай. Яуыз ғәрәп ҡәбиләләре бай карауандарҙы йыш талай, ләкин һаҡсылар яллаған юлсының улар һөжүменә әллә ни иҫе китмәй.Уның борсолоуы эргәһендә барыусы үҫмер менән бәйле. Был егеттең исеме Һәдән Ғула – Араҙ Ғула тигән иптәшенең ейәне. Эшләгән изгелектәре өсөн ул Араҙ алдында үҙен бик бурыслы тоя. Шуға ла Һәдән Ғула өсөн ниндәйҙер яҡшылыҡ эшләгеһе килә, әммә ошо турала күберәк уйланған һайын, тап егет арҡаһында, был мәсьәлә уға тағы ла ауырыраҡ тойолған һымаҡ.Таҡҡан биҙәүестәренә ҡарап: “Ирҙе ялтырауыҡтар биҙәй, тип уйлайҙыр инде, ә шулай ҙа ҡараштары олатаһыныҡы һымаҡ ҡыйыу. Әммә ул үтә ҡупшыланып кейен­мәй торғайны. Атаһы мираҫты аңһыҙ рәүештә туҙҙырып бөтөргәненән һуң, мин бит уны үҙем саҡыртып алдым, шуның өсөн дә яңы тормош башларға нисек булһа ла ярҙам итергә тейешмен”, – тип уйланды сауҙагәр.Уйҙарынан уны Һәдән Ғула бүлдерҙе: “Ниңә һин алыҫтарға карауандар йөрөтөп, шул тиклем күп эшләйһең? Үҙең өсөн йәшәүгә бөтөнләй ваҡытың ҡалмай түгелме?” “Үҙең өсөн йәшәргә тиһең инде, – тип йылмайҙы Шәрру Нада. – Ә һин минең урында нишләр инең?” “Минме? Һинең ке­үек бай булһам, мин батшаларса йәшә­йәсәкмен... Эҫелә сүллектәр ҡыҙырып йөрөгөм килмәй. Янсығыма төшкән һәр бер тәңкәне мин шунда уҡ тотонор инем, иң затлы кейемдәр кейеп һәм иң матур биҙәүестәр тағасаҡмын. Ошондай тормош оҡшай, мин шулай йәшәсәкмен!”Икеһе лә рәхәтләнеп көлдөләр.Олатайың бер ҡасан да биҙәүес таҡмай торғайны, тип уйламайса әйтеп һалды Шәрру Нада һәм: “Ә һин хеҙмәт өсөн ваҡыт тапмаҫ инеңме ни”, – тип шаяртып, һүҙҙе икенсегә борҙо. “Хеҙмәт хеҙмәтселәр өсөн”, – тип яуапланы Һәдән Ғула.Быға ҡаршы ҡарт яуап таба алманы, улар тау итәгенә еткәнсе һүҙһеҙ барҙы. Үрҙе артылғандан һуң йәшел дала күренде.“Даланы күрәһеңме? Ә алыҫтараҡ Бабил диуарҙары төҫмөрләнә. Иң бейек манара – Бэл ғибәҙәтханаһыныҡы. Күҙең һәйбәт күрһә, уның осонда мәңгелек ут төтөнөн дә аңғарырға мөмкин”.  “Бына ниндәй икән ул Бабил ҡалаһы?! Мин донъялағы иң бай ҡаланы күрергә һәр ваҡыт хыяллана торғайным. Бабил... Тап ошонда минең олатайым мөлкәт йыя ла инде. Эх, олатайым тере булһа... Беҙ былай ыҙаламаҫ инек”.  “Ул маңлайына яҙылғанын теүәл йәшәне. Ниңә уның ерҙә артығыраҡ ҡалыуын теләйһең? Атайың менән икегеҙ уның эшен дауам итә алаһығыҙ бит”. “Ҡуйсәле! Беҙҙең ундай һәләт юҡ. Атайым да, мин дә байлыҡ серҙәрен белмәйбеҙ”.Шәрру Нада өндәшмәне һәм атын алға, дала яғына йүнәлтте. Уның артынан саң болото ҡалҡытып, тотош карауаны ла ҡуҙғалды. Тиҙҙән улар батшалар юлына барып етте һәм көньяҡҡа, крәҫтиән баҫыуҙары яғына боролдо.Сауҙагәр ер һөрөүселәргә иғтибар итте. Бабайҙар ниңәлер ныҡ таныш тойолдо уға. Юҡтыр, ҡырҡ йыл ваҡыт уҙҙы, нисек инде унда һаман шул уҡ кешеләр йөрөһөн? Әммә, эске тойғоһона эйәреп, уларҙың нәҡ шул кешеләр булыуын һиҙемләне. Берәүһе сибек кенә ҡулдары менән һуҡа тотоп бара, ҡалған икәүһе сыбыҡтар менән үгеҙҙәрҙе ҡыуа.Ҡырҡ йыл элек ул һөрөүселәр урынында булыр өсөн бөтәһен дә бирергә әҙер ине. Тик ваҡыт үтеү менән күп нәмә үҙгәрҙе, ныҡ үҙгәрҙе. Ул артҡа әйләнде һәм Дамасктан ҡиммәтле тауар тейәгән, иң яҡшы дөйә-ишәктәрҙән торған карауанына ғорурланып күҙ йүгертте. Һәм былар – уның мөлкәтенең тик бәләкәй генә бер өлөшө.– Һаман да шул уҡ кешеләр ер һөрә, – тине ул, бабайҙарға ҡарап. – Ә ниңә шул уҡ кешеләр тиһең?– Минең бит уларҙы күргәнем бар, – тине ул башында бер-бер артлы өйөрөлгән хәтирәләрҙе барлап. Ниңә ул һаман үткәндәрҙе уйлай, ниңә хәҙергеһе менән йәшәй алмай? Шул мәл уның алдында Араҙ Ғула иптәшенең йылмайған ҡарашы пәйҙә булды һәм эргәһендәге ҡупрыш егет менән араһындағы аңлашылмаған кәртәләр ҡапыл юҡҡа сыҡты.Ә шулай ҙа анһат тормош яратҡан һауалы егеткә нисек ярҙам итергә? Ул теләге булған һәр бер кешегә эш бирә ала, ләкин үҙен эштән өҫтөн тойғандарға ғына тәҡдим итерлек нәмәһе юҡ. Ҡалайтһа-ҡалайтыр, әммә олатаһы хаҡына был егеткә ул нисек булһа ла ярҙам итергә тейеш. Улар – Араҙ Ғула менән эште урын-еренә еткереп башҡарырға күнеккән кешеләр.Шул мәл уның башында ҡапыл шәп фекер тыуҙы. Ләкин шунда уҡ кире уйланы: күптән онотолған, әрнеткес хәлдәрҙе яңынан кисерергә тура киләсәк. Әммә сос ҡарарҙар яҡлы ҡарт икеле уйҙарын тиҙ генә ҡыуып ебәрҙе лә тәүәккәлләргә булды. “Олатайың менән икебеҙҙең нисек уңышлы эшҡыуар булғанды белгең киләме?” – тине сауҙагәр. “Алтын тәңкәләрҙе нисек эшләүеңде генә һөйлә, мине шул ғына ҡыҙыҡһындыра”, – тип ҡаршы төштө егет.Шәрру Нада яуапҡа иғтибар итмәй дауам итте:– Хикәйәмде ер һөрөүселәрҙән башлайым. Мин ул мәлдә һинән саҡ ҡына өлкәнерәк булғанмындыр. Беҙҙең төркөм ошо баҫыу эргәһендә бара ине, сынйырға минең арттан тағылған Миғәд ҡарт ер һөрөүселәргә аптыраны: “Күрәһегеҙме бынау ялҡауҙарҙы? Һуҡала барғаны ҡорамалды исем өсөн генә тота, ә тегеләре үгеҙҙәренә бөтөнләй иғтибар итмәй. Бындай тырышлыҡ менән ниндәй уңыш үҫтерергә мөмкин?” – Миғәд һиңә тағылған ине, тинеңме?!. – тип аптыраны Һәдән Ғула. – Эйе, муйындарыбыҙҙағы баҡыр муйынса аша бөтәбеҙҙе лә бер сынйырға бығауланылар. Миғәдтән һуң Зәбәҙи исемле һарыҡ ҡарағы бара ине. Мин уны Һәррун саҡтарынан уҡ беләм. Иң артта Пират атланы. Ысын исемен өндәшмәгәс, тәнендәге диңгеҙсе билдәһенә ҡарап беҙ уға Пират ҡушаматы бирҙек. Ҡолдарҙы бер-береһенә дүртәр-дүртәр кешелек сафтарға бүлеп таҡтылар, – тип аңлатты Шәрру Нада. – Һеҙҙе ҡол һымаҡ бығаулағайнылармы?! – тип тағы ла сикһеҙ аптыраны егет. – Олатайың минең ҡасандыр ҡол булғанымды һөйләмәнеме әллә? – Һинең турала күп әйтә торғайны, әммә был турала өндәшмәне. – Ул сер һаҡлай белгән кешеләрҙән ине. Һиңә лә, моғайын, ышанырға булалыр? – тип егеттең күҙҙәренә тура ҡараны Шәрру Нада. – Борсолма, бер кемгә лә һөйләмәм. Шулай ҙа ныҡ аптыраттың. Ошо турала ентекләберәк һөйләйһеңме әллә?Шәрру Нада яурындарын ҡалҡыта биреп ҡуйҙы: – Бындай бәләнән бер кем дә һаҡланмаған. Михнәттәремә ҡомарлы уйындар менән һыра сәбәпсе булды. Ағайымдың ғәмһеҙлеге өсөн мин яуап бирҙем. Дуҫы менән талашып китәләр ҙә, ул ҡыҙыулыҡ менән иптәшен үлтерә. Уны һаҡ аҫтынан сығартыу өсөн бөтәһенә лә әҙер булған атайым мине мәрхүмдең тол ҡатынына аманатҡа ҡалдырҙы. Аҡсаны оҙаҡ тапмағанға асыуланған ҡатын мине ҡоллоҡҡа һатып ебәрҙе. – Ниндәй ғәҙелһеҙлек! – тип ярһыны егет. – Ә нисек кире ирекле була алдың? – Һөйләрмен, тик нисек икәнен һуңғараҡ аңларһың. Баяғы баҫыу эргәһенән үткәндә теге ер һөрөүселәр беҙҙе мыҫҡыл итә башланы. Берәүһе туҙып бөткән ҡалпағын систе лә ныҡ ҡына эйелеп: “Хуш килдегеҙ, батша ҡунаҡтары! Һеҙҙең өсөн суҡраҡ һәм кирбестәр күптән әҙер, ул һеҙҙе шунда көтә”, – тине лә күмәкләп көлөргә тотондолар. Пират уларҙың мыҫҡыллауына көйөп китеп, үҙҙәрен дә әрләп ташланы. – Ниңә улар, һеҙҙе батша көтә, тине? – тип ҡыҙыҡһындым мин. – Арҡаң һынғансы кирбес ташыт­тырасаҡтар. Бәлки, унан да алдараҡ таяҡ менән туҡмап үлтерәсәктәр. Әммә мин бирешә торғандарҙан түгел. Мин үҙем уларҙы үлтерәм.
Азат Көмөшбаев тәржемәләне.
(Дауамы бар).
Шул саҡ Миғәд ҡарт телгә килде: “Тырыштарҙы туҡмамаҫтар, тип уйлайым. Хужаларға, киреһенсә, шундайҙар оҡшай һәм улар менән яҡшы мөғәмәлә итәләр. Әңгәмәгә Зәбәҙи ҡушылды: “Ә кемдең тир түгеп, ихлас тырышҡыһы килһен? Баштары эшләй ер һөрөүселәрҙең, күрәһегеҙ бит, исем өсөн генә йөрөй улар”. Миғәд уның менән ризалашманы: “Тырышмайынса, яҡшы һөҙөмтәгә өлгәшеп булмай. Бер көндә тотош гектар һөрә икәнһең – бик яҡшы, хужалар һинән ҡәнәғәт буласаҡ. Әгәр ҙә йыбанып яртыһын ғына өлгөрһәң, был бөтөнләй ярамаған эш. Ҡуйылған бурысты урын-еренә еткерергә яратам. Хеҙмәт – минең иң яҡшы дуҫым. Тырышлығым менән ферма төҙөнөм, мал ишәйттем, яҡшы уңыш йыйыуға өлгәшә торғайным”. – “Ә хәҙер улар ҡайҙа? Башыңды эшләтеп, хәйләләшеп өйрән! Күрерһең әле, мин һыу ташыу кеүек анһат ҡына берәй эш табасаҡмын, ә һин көсәнеп кирбестәр ташырһың...” – тине лә Зәбәҙи сәйер көлөргә тотондо.Ул төндө мине ҡурҡыу солғап алды, бөтөнләй йоҡлай алманым. Башҡалар ятҡас, мин яңы эшкә сыҡҡан Ғәдәс исемле һаҡсының иғтибарын йәлеп итергә тырыштым. Ул бик яуыз ғәрәп ине, янсығыңды урлай ҡалһа, уның һымаҡтар, үңәсеңдән салырға ла күп уйламаҫ. “Ғәдәс, – тинем мин шыбырҙап ҡына. –  Барып етһәк, беҙҙе диуар төҙөүгә ебәрәләр микән?” “Ә ниңә ул һиңә?” – тип һорауыма һорау менән яуапланы һаҡсы.  “Аңлайһыңмы, – тип ялбарҙым мин. – Мин йәшмен. Ә төҙөлөштә үлтергәнсе туҡмайҙар, тип ҡурҡыталар. Яҡшы хужа ҡулына эләгеп булмаҫ микән?” Ул миңә былай тип шыбырҙаны: “Һин һәйбәт егет, беҙгә мәшәҡәт тыуҙырғаның юҡ. Ғәҙәттә беҙ иң тәүҙә ҡол баҙарына барабыҙ. Ә хәҙер тыңла. Әгәр ҙә һинең менән ҡыҙыҡһына башлаһалар, хужа мәнфәғәтенә хеҙмәт итәсәгеңде һөйлә, һатып алырға өгөтлә, юғиһә иң ауыр эшкә – кирбес ташырға ебәрәсәктәр”. Ул киткәс, мин йылы ҡом өҫтөнә яттым да йондоҙҙарға ҡарап эш тураһында уйлана башланым. Шул саҡ Миғәд ҡарттың, хеҙмәт – иң яҡшы дуҫым, тигән һүҙҙәре иҫкә төштө һәм мин үҙ-үҙемә, бәлки, миңә лә хеҙмәтте иң яҡшы дуҫҡа әйләндерергәлер, тигән һорау бирҙем. Әгәр ҙә инде ул мине бәләнән ҡотолдора алһа, тип уйландым.Миғәд уянғас, уға шым ғына һаҡсынан ишеткән ҡыуаныслы хәбәрҙәрҙе еткерҙем. Был беҙҙең берҙән-бер өмөтөбөҙ ине. Кискә ҡарай ҡалаға яҡынлашҡас, текә һуҡмаҡтар буйлап ҡырмыҫҡа ише аҫҡа-өҫкә йөрөгән ҡолдарҙың сафтары күренде. Яҡын уҡ килгәс, бәғзеләре соҡор ҡаҙыған, ҡайһылары иҙмә яһап кирбес эшләгән меңәрләгән ҡол хеҙмәтенә хайран ҡалдыҡ. Кешеләрҙең күп өлөшө ҙур һауыттарға кирбес тултырып, текә юлдар буйлап ташсыларға кирбес ташый ине .(1Бабилдағы ғибәҙәтхана, эленмәле баҡса, ер һуғарыу өсөн ҡаҙылған ғәйәт ҙур һыу каналдары кеүек данлыҡлы ҡоролмалар ҡолдар хеҙмәте менән төҙөлә. Ҡолдар менән вәхшиҙәрсә мөғәмәлә итеү – уларҙың күп өлөшөн хәрби әсирҙәр тәшкил итеүе менән аңлатыла. Улар рәтендә енәйәт ҡылған йәки финанс йөкләмәләрен үтәмәгән өсөн ҡоллоҡа һатылған Бабил граждандары ла була. Ул мәлдә бурысҡа алынған аҡсаны ҡайтарыуҙы, хөкөм йәки башҡа ҡарарҙар үтәлеүен гарантиялау өсөн үҙеңде, ҡатыныңды йәки балаларыңды аманатҡа биреү тәжрибәһе ҡулланылған. Әгәр ҙә йөкләмәләр үтәлмәһә, аманатҡа ҡалдырылған кеше ҡоллоҡҡа һатылған.)Баҡтансылар артта һөйрәлеүсе йәки сафтан сығыусы ҡолдарҙың арҡаһын һүгенә-һүгенә сыбыҡ менән яра. Бахырҡайҙар сайҡала-сайҡала барып, ауыр йөктәренә көсө етмәй ҡолай ҙа күтәрелә алмай. Сыбыҡ менән аяҡҡа баҫтыра алмаһалар, меҫкендәрҙе ситкә сығарып үлергә ҡалдыралар. Һуңынан мәйеттәрҙе аҫҡа һөйрәп алып баралар ҙа дөйөм ҡәберлектә күмеү өсөн үлектәр өйөмөнә быраҡтыралар. Бындай хәшәрәтте күреп, ҡотом осто. Ҡол баҙарында һатып алмаһалар, атамдың улын да шундай уҡ хәл көтә ине.Ғәдәстең әйткәндәре дөрөҫ булып сыҡты: ҡала ҡапҡаһынан ингәс, беҙҙе ҡолдар зинданына бикләнеләр, ә иртәгеһенә баҙарға алып сыҡтылар. Һатып алыусылар тауарҙы яҡшылап ҡарай алмағас, һаҡсылар ҡоттары осҡан ҡолдарҙы ҡамсылап ҡуҙғата. Ә беҙ Миғәд менән һатып алырға ҡыҙыҡһынғандарҙың һәр береһе менән ихлас һөйләштек.Пират ныҡ тиҫкәреләнгәс, ҡол һатыусы сауҙагәр һаҡсыларҙы саҡыртты ла, уны сынйырға бәйләтеп, ҡаты итеп туҡматты. Алып китеп барғандарын күреп, мин уны ныҡ йәлләнем.Миғәд тиҙҙән айырылашасағыбыҙҙы һиҙә ине шикелле. Һатып алыусылар булмаған ваҡытта ул миңә хеҙмәттең әһәмиәтлеге хаҡында аңлатып ҡалырға тырышты: “Ҡайһы берәүҙәр эш яратмай. Хатта дошман күрә. Ләкин һин уны хөрмәт ит, дуҫың итеп ал. Ауыр эштән ҡурҡма. Яҡшы йорт төҙөгәндә лә бит кеше, кирбес ташыуы ҡыйын йәки һыу ташыуы алыҫ, тип уйланмай. Һин миңә һүҙ бир, улым: әгәр ҙә һатып алһалар, хужаңа бөтә ихласлығыңды биреп хеҙмәт ит. Тырышлығыңды тейешенсә баһаламаһалар ҙа бошонма. Һәйбәт үтәлгән эш башҡарыусыһына барыбер файҙа килтерә, уны ысын кеше яһай”. Яныбыҙға эре кәүҙәле эшҡыуар килеп, беҙҙе күҙәтә башлағас ҡына ул шымып ҡалды.Миғәд унан быйылғы уңыш һәм хужалығы тураһында һорашты, унан да һәйбәтерәк эшсе таба алмаясағына ышандырҙы. Ҡолдар хужаһы менән оҙаҡ һатыулашҡандан һуң эшҡыуар янсығын сығарып иҫәпләште лә Миғәд менән икәүләп китеп тә барҙылар.Иртәнсәк тағы ике кешене һаттылар. Сауҙагәр ныҡ арыны, иртәнгегә ҡалмаясаҡ, кискә тиклем һатылмағандарҙы батша кешеһенә бирәсәк, тип еткерҙе Ғәдәс төш мәлендә. Был хәбәрҙән шаңҡып торғанда майҙанға йыуан ғына бер ир килеп сыҡты ла арабыҙҙа икмәк бешереүсе булыу-булмауын һораша башланы.Мин уның янына барҙым да: “Һеҙ үҙегеҙҙән дә оҫтараҡ икмәк бешереүсене барыбер таба алмаҫһығыҙ. Минең кеүек тырыш хеҙмәтсене өйрәтеп алһағыҙ яҡшыраҡ булмаҫмы? Мин йәш, көслө һәм эшләргә яратам. Мөмкинлек бирһәгеҙ, һеҙҙең янсыҡты алтын-көмөш менән тултырыу өсөн бөтә тырышлығымды һалып хеҙмәт итәм”,  – тип әйттем.Ашҡыныуым менән яҡшы тәьҫир иттем, ахыры. Ул сауҙагәр менән һатыулаша башлағайны, ошоға хәтле күҙенә лә элмәгән ҡолдар хужаһы ла минең менән ҡыҙыҡһына төштө. Ул һәләттәремде, сәләмәтлегемде, алсаҡлығымды маҡтарға кереште. Шул мәл үҙемде иткә тапшырырға әҙерләнгән һимеҙ үгеҙ һымаҡ тоя башланым. Ниһәйәт, ҡыуанысыма күрә, улар уртаҡ фекергә килде. Мин үҙемде Бабилдағы иң бәхетле кеше һанап, хужам артынан эйәрҙем. Яңы өйөм бик оҡшаны. Нәнә-нәйед исемле хужам ихатаһындағы тирмәндә арпа тартырға, мейестә ут яғырға һәм баллы йыуаса бешереү өсөн кунжут оно яһарға өйрәтте. Йоҡлау урыным иген келәтендә ине. Хужалыҡ эштәре өсөн яуаплы Сәүәсти тигән ҡол әбей, ауыр эшендә ярҙам итеүемә ҡыуанып, мине яҡшы ашата торғайны.Хужам өсөн кәрәкле хеҙмәтсе булыуыма сикһеҙ ҡыуандым һәм ошоноң аша ирек яулауға өмөтләндем. Нәнә-нәйедтән ҡамыр баҫырға һәм икмәк бешерергә өйрәтеүен һораным. Ашҡыныуымды күреп, ул шунда уҡ ризалашты. Икмәктән һуң баллы йыуаса яһарға ла өйрәндем һәм бөтә эш миңә йөкмәтелде. Хужам быға ҡыуанды ғына, ул шундай тормошто ярата. Сәүәсти ҡарсыҡҡа ғына уның ҡылығы оҡшаманы. “Эшһеҙлек кешене яҡшылыҡҡа алып бармай”, – тиер ине ул.Яйлап-яйлап ирек һатып алыу өсөн аҡса эшләргә уйлана башланым. Ҡушылғандарҙы төшкә хәтлем тамамлай торғайным, шуға ла төштәң һуңға өҫтәмә эш табып, килемде үҙе менән бүлешһәм, Нәнә-нәйед ҡаршы булмаҫ тигән фекергә килдем. Һәм ҡапыл башыма хәтәр уй килде: тағы ла күберәк баллы йыуасалар бешереп, урамдағы кешеләргә һатырға ҡарар иттем. Һәм хужама ошондай тәҡдим яһаным: “Әгәр ҙә мин, өҫтәмә эш табып, Һеҙҙең өсөн аҡса эшләһәм, килемдең ниндәйҙер өлөшөн үҙемә ҡалдырһам, ҡаршы булмаҫһығыҙмы?” “Әлбиттә, ҡаршы булмайым”, – тине ул. Планымдың йыуаса бешереп һатыу тураһындағы икенсе өлөшө менән таныштырғайным, ул тағы ла нығыраҡ ҡыуанды. “Былай итәбеҙ, – тине хужам. – Һин уларҙың берәүһен ике тәңкәгә һатһаң, аҡсаның яртыһы он, бал һәм утын сығымдарын ҡапларға китәсәк. Тағы бер тәңкәнең яртыһы миңә, ҡалғаны һиңә.”Уның йомартлығына хайран ҡалдым: миңә килемдең дүрттән бер өлөшөн үҙемә ҡалдырырға мөмкин буласаҡ. Ул төндә мин тауарымды һалып йөрөтөргә батмус яһап, һуңға ҡалғансы эшләнем. Нәнә-нәйед өҫ-башым лайыҡлы күренһен өсөн элекке кейемен бирҙе, ә Сәүәсти ҡарсыҡ уны йыуып-йүнәтеп ипкә килтерҙе. Иртәгеһенә өҫтәмә рәүештә йыуасалар бешерҙем. Телде йоторлоҡ һәм матур итеп  бешерелгән йыуасаларҙы батмусҡа теҙҙем дә урам буйлап тәҡдим итеп йөрөй башланым. Тәүҙә, бер кем дә ҡыҙыҡһынмағас, кәйеф ҡырыла биреп ҡуйҙы. Шулай ҙа туҡтаманым, кискә ҡарай, кешеләр асыға башлағас, тауарымды үткәреп, өйгә буш батмус менән ҡайтым.Нәнә-нәйед бик ҡәнәғәт ине һәм ҙур ризалыҡ менән өлөшөмдө тотторҙо. Мин дә үҙем эшләгән тинлектәргә ихлас ҡыуандым. Миғәд ҡарт, яҡшы хеҙмәткәрҙәрҙе хужалар хөрмәт итә, тип дөрөҫ әйткән. Ул төндә ҡыуанысымдан йүнләп йоҡлай ҙа алманым: бер йылда күпме аҡса туплаясағымды, ирек һатып алыу өсөн нисә йыл кәрәк буласағын һанап сығарырға маташтым.  Көн һайын сауҙа итә торғас, даими һатып алыусыларым күбәйҙе. Улар араһында һинең олатайың Араҙ Ғула ла бар ине. Ул келәмдәр менән сауҙа итте, тауарын ишәгенә тейәп алыр ҙа ҡол менән ҡаланың был осонан теге осона йөрөй торғайны. Үҙенә ике, ҡолға ла ике йыуаса алып ашаған мәлендә минең менән әңгәмәләшә ине.  Шундай һөйләшеүҙәрҙең береһе хәтеремдә мәңгелеккә уйылып ҡалды. “Йыуасаларыңды яратам мин, егет, йыуасаңдан да бигерәк уларҙы нисек һатыуыңды оҡшатам. Бындай һәләтең менән ҙур үрҙәр яуларһың”.Күҙ алдына килтерәңме, Һәдән Ғула, бындай хуплау ишетеү ҙур ҡалала яңғыҙы, хурлыҡтан сығырға маташыусы ҡол кеше өсөн ниндәй әһәмиәткә эйә булғанын?  Ай артынан ай үтте, минең дә янсығыма тәңкәләр йыйыла барҙы. Хатта уларҙың ҡыуаныслы ауырлығын да тоя башланым. Миғәд ҡарт әйтмәксе, эш иң яҡшы дуҫыма әйләнде. Мин бәхетле инем, ә Сәүәсти ҡарсыҡтың күңеле ниндәйҙер хәүеф тоя ине. “Хужаң ҡомарлы уйындар менән ныҡ мауыға”, – тип борсолдо ул.
Көндәрҙән бер көндә урамда Миғәд дуҫымды осратып ҡыуандым. Ул йәшелсә тейәгән өс ишәкте баҙарға алып китеп бара ине. “Эштәрем бик яҡшы бара, – тине ул. – Хужам намыҫлы хеҙмәтемде баһалап, мине үрләтеп ебәрҙе. Бер үҙемде баҙарға сығара, ғаиләмде лә алып килергә рөхсәт итте. Башыма төшкән бәләләрҙән тик хеҙмәт арҡаһында ғына арына башланым. Берәй ваҡыт ирек һатып алырмын, шунан тағы ла үҙ өйөм һәм хужалығым булыр тип өмөт итәм”....Ваҡыт үтә торҙо, Нәнә-нәйед тә баҙарҙан ҡайтыуымды ниндәйҙер сабырһыҙлыҡ менән көтөүсән булып китте. Килеүем була, килемде ҡомһоҙлоҡ менән бүлергә керешә, яңы һатыу урындары эҙләргә, аҡсаны тағы ла күберәк табырға өндәй ине. Мин, Бабил ҡапҡаларынан сығып, ҡала диуарын төҙөгән ҡолдарҙы бағыусы һаҡсыларға ла йыуаса һата башланым. Ундағы хәшәрәтте күрге килмәһә лә, даими һатып алыусылар табылғас, сауҙаны туҡтатманым. Көндәрҙән бер көндө унда Зәбәҙине осраттым. Ул һауытына кирбес тултырыу өсөн сиратта тора ине. Ябыҡҡан, бөкрәйгән ине элекке танышым, ә арҡаһы – туҡмалыуҙан тотош яра. Йәлләп йыуаса тотторғайным, ул ризыҡҡа ҡырағай йәнлек һымаҡ йәбеште. Ныҡ асығыуын күргәс, батмусымды тартып алыуынан ҡурҡып, тиҙерәк китергә ашыҡтым.  “Ниңә һин шул хәтлем күп эшләйһең?” – тине миңә бер мәл Араҙ Ғула. Бөгөн һин дә бит миңә шундай һорау бирҙең. Уға, хеҙмәт – минең иң яҡшы дуҫым, тип Миғәд һүҙҙәре менән яуап бирҙем. Тәңкә тулы янсығымды ғорурланып күрһәттем дә ирек һатып алырға аҡса йыйыуымды һөйләнем. Ул: “Ирекле булғас, нимә менән шөғөлләнергә уйлайһың”, – тип һорашты. Мин: “Сауҙагәр булам”, – тип яуап бирҙем. Һәм шул мәл ул миңә үҙенең серен асты. “Беләһеңме, мин дә бит һинең кеүек ҡол. Тик мин хужам менән хеҙмәттәшлек итергә килештем”, – тип ғүмерҙә лә уйламаған хәбәр еткерҙе.– Туҡта! Олатайым исемен буяусы алдыҡ, тыңламайым, – тип бүлдерҙе Һәдән Ғула. – Ул бер ваҡытта ла ҡол булманы, – тине лә күҙҙәре асыу менән тулды.Шәрру Нада тыныс ҡалды.– Мин олатайыңды ныҡ хөрмәт итәм. Ул башына төшкән бөтә бәләне лә йырып сыҡты һәм Дамаск халҡының ихтирамын яуланы. Һин дә бит шул уҡ ҡамырҙан эшләнгәнһең. Ә хәҡиҡәтте ҡабул иткең килмәй, әллә һиңә хыял диңгеҙендә генә йөҙөү оҡшаймы?Һәдән Ғула эйәрендә турайып ултырҙы ла көйәләнеп яуап ҡайтарҙы: “Олатайымды бөтәһе лә ярата торғайны. Ул күп изгелек эшләне. Йот килгәндә бит олатайым үҙ аҡсаһына Мысырҙан иген һатып алып, аслыҡтан интегеүселәргә таратып бирҙе. Ә хәҙер һин уны, Бабил ҡоло булды, тип хурлайһың”.– Әгәр ҙә ҡол булып ҡына ҡалһа, хурлар инем. Ләкин Араҙ Ғула үҙ тырышлығы менән Дамаскта иң ҙур кешеләр рәтенә инде һәм Хоҙай уны бәләләренән ҡотолдороп, дан-шөһрәт менән бүләкләне, – тип яуапланы Шәрру Нада. – Үҙ хәлен аңлатҡандан һуң ул азатлыҡ һатып алыу өсөн ни рәүешле ашҡынып эшләүен бәйән итте, – тип дауам итте Шәрру Нада. – Етерлек аҡса туплап, хыялына ирешеү өсөн күп тә ҡалмаған мәлдә уның сауҙа эштәре нишләптер көйһөҙләнә башлай һәм ул хужаһының илтифатын юғалтыуҙан ҡурҡа ине.Мин уның икеләнеүҙәрен хупламаным: “Хужаң тураһында күп уйланма. Ирекле сағыңды иҫлә һәм азат кеше һымаҡ уңышҡа ынтыл. Нимә теләгәнеңде аныҡ итеп билдәлә, ә хеҙмәт һиңә шул маҡсатҡа ирешергә ярҙам итәсәк”. Баҙнатһыҙлығы өсөн шелтәләгәнем өсөн ул рәхмәт әйтеп, ҡыуанып китеп барҙы . 
Бер мәл ҡала ҡапҡалары аша сыҡҡанда кешеләрҙең ҙур төркөм булып йыйылғанын күрҙем. Үтеп барыусынан йыйылыш сәбәбен һорашҡайным, ул: “Ишетмәнеңме ни? Бер ҡол батша һаҡсыһын үлтергән һәм хәҙер уның үҙен дә хөкөм итеп язаға тарттыралар. Батша үҙе лә тамаша ҡыласаҡ, – тип яуап бирҙе. Кешеләр шул хәтлем тығыҙ баҫҡан, батмусымдағы тауарҙы ҡолатыуҙан ҡурҡып, улар араһына инмәнем. Шуға ла төҙөлә башлаған диуарға менеп, алыҫтан күҙәтергә булдым. Миңә хатта алтын арбаһында яйлап ҡына килеп туҡтаған Нәбүкһәднәззар батшаны күреү бәхете тейҙе. Бәрхәт һәм алтындан торған иҫ киткес байлыҡ-зиннәтте беренсе тапҡыр күрҙем.Язалауҙы күреп булманы, минең яҡҡа меҫкен ҡолдоң ҡот осҡос тауыштары ғына ишетелде. Бөйөк батшабыҙҙың ошондай әшәкелекте ҡарауына аптыраным, ҡурҡыныс мәлдә лә ярандары менән көлөшөп ултырыуҙарын күргәс, уның ныҡ яуыз булыуын һәм шуға ла ҡолдарға ҡарата мәрхәмәтһеҙ сара ҡулланыуын аңланым.Ҡол йән биргәндән һуң уны бөтәһе лә күрерлек итеп аяғынан элделәр. Йыйылыусылар тарала башлағас, мин яҡыныраҡ барҙым. Йөнтәҫ түшендә үрелгән йыландар һүрәтен күреп, уның Пират икәнен аңланым. 
Киләһе осрашҡанда Араҙ Ғула бөтөнләй икенсе кеше һымаҡ ине. “Күрәһеңме, һин ҡол тип белгән кеше ирек яуланы”, – тине ул. Һүҙҙәреңдә бөйөк хикмәт ятҡан. “Сауҙам яҡшыра, килемем дә көндән-көн арта. Ҡатынымдың да ҡыуанысы сикһеҙ. Ул бит ирекле ҡатын, хужамдың туғаны ине. Хәҙер ул ҡол булғанымды береһе лә белмәгән икенсе ҡалаға күсеүебеҙҙе теләй. Унда балаларымдың минең өсөн йөҙө ҡыҙармаясаҡ. Хеҙмәт – иң яҡшы ярҙамсым булды. Тик шуның арҡаһында ғына үҙ-үҙемә ышанысым артты һәм сауҙам яҡшырҙы”, – тип дәртләнеп һөйләне олатайың.Саҡ ҡына булһа ла һүҙ ярҙамым тейгән өсөн шатландым, сөнки мин дә ваҡытында уның хәстәрен тоя торғайным.Кистәрҙән бер кистә Сәүәсти хәүефле хәбәр еткерҙе: “Хужаң өсөн ҡурҡам, ул бәләгә тарыны. Бер нисә ай элек ҡомар уйынында ныҡ отолған һәм хәҙер бойҙай менән балға түләй алмай. Рибаға алған бурысын да ҡапламай. Уны эҙәрлекләй башланылар”. Миңә барыбер ине: “Ниңә беҙ борсолорға тейеш. Уның үҙ башы бар”. – “Бер нәмә лә аңламайһың, егет. Ул бит аҡса алыр өсөн риба хужаһына аманатҡа тип һине күрһәткән булған. Ҡанун буйынса уның, бурыс хаҡына, һине һатып ебәрергә лә хаҡы бар. Хәҙер нишләрбеҙ, белмәйем... Хужабыҙ һәйбәт кеше. Ниңә генә ул ошо бәләгә тарыны икән?”Сәүәсти ҡарсыҡтың хәүефе бушҡа булмаған. Иртәгеһенә икмәк бешереп торғанда рибасы әҙәм Сәси исемле кешене эйәртеп килеп етте. Ул һынсыл ҡараш ташланы ла, мин уның эшен башҡара аласаҡмын, тине.Рибасы бурысын ҡайтарғанды көтмәне, Сәүәстигә мине алып китеүен хужама еткерергә ҡушты. Төйөнсөгөмдө генә артмаҡлап, билемә янсығымды эләктереп, икмәгемде лә бешереп бөтмәй сығып киттем. Дауыл ағастарҙы аҡтарып тынысһыҙ диңгеҙгә быраҡтырған кеүек, мине лә шулай яҡты өмөттәремдән айырҙылар. Тағы ла шул һыра һәм ҡомарлы уйындар бәләләремә сәбәпсе булды. Сәси бик тупаҫ һәм алама кеше ине. Ҡала буйлап барғанда Нәнә-Нәйедкә ниндәй эштәр эшләгәнемде һәм уға ла шул уҡ хеҙмәт күрһәтәсәгемде һөйләнем. Ләкин уның яуабы күңелде йылытырлыҡ түгел ине: “Миңә ундай эш оҡшамай. Хужама ла был хеҙмәт кәрәкмәй. Батша уға мине ҙур канал төҙөлөшөнә ебәрергә ҡушҡан. Был эште тиҙерәк тамамлар өсөн ул сыҙамлы ҡолдар һатып алырға ебәрҙе. Шулайтып ҡына бындай ҙур төҙөлөштө тиҙерәк тамамлап була түгелме ни?”Ә хәҙер сүллекте күҙ алдыңа килтер: унда бер бөртөк ағас юҡ, тәпәш ҡыуаҡтар ғына үҫә, ә ҡояш шул хәтлем ҡыҙҙыра, хатта һауыттарыбыҙҙағы һыу ҙа эсә алмаҫлыҡ итеп ҡайнай. Шулай уҡ ирҙәрҙе күҙ алдына килтер: улар сафҡа теҙелеп тәрән соҡорға төшә лә, һауыттарына ауыр суҡраҡ тултырып, саңлы һуҡмаҡтар буйлап кире күтәрелә. Һәм ошо рәүешле таң һарыһынан эңер төшкәнсе йөрөйҙәр. Беҙҙе, сусҡалар һымаҡ, ашты ялғаштарға түгеп, ашата торғайнылар. Ышыҡланырға бер ниндәй түбәлек тә юҡ, түшәп ятырлыҡ һалам да булманы.Миңә бына шундай шарттарҙа көн күрергә тура килде. Янсығымды үҙем генә белгән урынға күмдем, әммә уны берәй ҡасан кире алыуыма ла өмөт юҡ һымаҡ тойолдо.  Башта бирешмәҫкә тырышһам да, бер нисә айҙан һуң һына башлағанымды аңланым. Һәм шул мәлдә тамам арыған кәүҙәмде биҙгәк тотто. Ашау теләге юғалды, шулай булһа ла әҙ-әҙләп йәшелсә менән ит ҡабып маташтым. Төндәрен дә йоҡлай алмай ыҙаландым. Ошондай мәлдәрҙә, бәлки, Зәбәҙи хаҡлы булғандыр ҙа, тип уйландым. Ул бит тырышып эшләргә ярамай, тип әйтә торғайны. Ләкин уны һуңғы күреүемде иҫкә төшөрҙөм дә уның ниәте ныҡ шәп булмағанын аңланым.Шунан мин Пиратты иҫләнем һәм, бәлки, уның кеүек баш күтәрергә һәм һуғышырға кәрәктер, тип уйлай ҡуйҙым. Күҙ алдыма эленеп торған кәүҙәһе пәйҙә булғайны, уның фәлсәфәһе лә файҙаһыҙ, тигән фекергә килдем.Һәм Миғәд ҡарт менән һуңғы күрешеүебеҙ тураһында уйландым. Эйе, уның ҡулдары ауыр эштән һөйәлләнгәйне, әммә күңеле тыныс һәм йөҙө шатлыҡ бөркә ине. Уның фекере иң яҡшыһы икәненә төшөндөм.Мин бит Миғәдкә ҡарағанда әҙерәк эшләмәйем, хатта унан да нығыраҡ бил бөгәм тип, күңелем ҡаршы төштө. Ниңә һуң мин башҡарған эш уңыш һәм бәхет килтермәй? Миғәдте эш бәхетле иттеме әллә бәхетле һәм уңышлы булыу тик Хоҙайҙан ғына торамы икән? Ғүмер буйы бил бөгөп тә, бер ниндәй бәхет татый алмаҫмынмы? Ошо һорауҙар башымда өйөрөлдө, тик мин уларға бер нисек тә яуап таба алманым. Тағы бер нисә көн үтте. Башҡаса сыҙар әмәлем ҡалманы, һорауҙарыма ла яуап табылманы. Һәм шул көндө миңә Бабилға ҡайтып етергә ҡушып, яңы хужамдан сапҡынсы хәбәр еткерҙе. Мин күмелгән янсығымды таптым да, ҡасандыр кейем булған, сепрәк-сапраҡ ҡалдыҡтарына уранып юлға сыҡтым. Ҡайтып барғанда биҙгәкле мейемдә шул уҡ уйҙар өйөрөлдө. Нимә өсөн икәне лә билдәһеҙ булған һынауҙар тағы ла насип булырмы? Мине тағы ла ниндәй бәхетһеҙлек көтә?Хужам ҡапҡаһына килеп ингәс, Араҙ Ғуланы күреп аптырап ҡалдым. Ул аттан төшөргә ярҙам итте лә, мине оҙаҡ күрешмәгән ҡәрҙәше һымаҡ ҡосаҡланы. Мин уның артынан хужаһына эйәргән ҡол кеүек атланым, ләкин ул мине шунда уҡ туҡтатты. Ҡулдарын яурындарыма һалды ла былай тине:  “Мин һине ҡайҙа ғына эҙләмәнем. Өмөтөм өҙөлөргә генә торған мәлдә Сәүәсти осраны һәм рибасы тураһында һөйләне, ә ул яңы хужаңа ебәрҙе. Беҙ уның менән оҙаҡ һатыулаштыҡ, ул бик юғары хаҡ ҡуйҙы, әммә һин уға торошлоһоң. Һинең фәлсәфәң һәм эштәрең мине ошондай уңышҡа дәртләндерҙе”. “Ул Миғәд фәлсәфәһе, минеке түгел”, – тип уны бүлдерҙем. “Миғәдтеке һәм һинеке лә. Һеҙҙең икегеҙ арҡаһында беҙгә Дамаскка барыу бәхете тейә. Беҙ хәҙер бергә эшләйәсәкбеҙ. Ошо мәлдән һин – ирекле кеше”.  Ул шулай тине лә минең ҡол тип яҙылған балсыҡлы таҡтамды күккә ырғытты. Ергә төшөп ватылған балсыҡ ярсыҡтарын да ул аяҡ кейеме менән саңға әйләнгәнсе иҙгесләне. Күҙҙәремдә ҡыуаныс йәштәре төйөлдө. Мин тағы ла үҙемде Бабил ҡалаһында иң бәхетле кеше итеп тоя инем.Күрәһеңме, яҙмышымдың иң ауыр мәлдәрендә лә хеҙмәт иң яҡшы дуҫым булды. Хеҙмәткә ынтылышым арҡаһында ғына миңә ҡала диуары төҙөгән меҫкендәр өлөшө эләкмәне. Һәм йәнә лә шуның өсөн олатайың менән дуҫлаштыҡ, һәм ул мине үҙенә компаньон итте.– Олатайым байлығының иң ҙур сере – хеҙмәт, тип әйткең киләме, – тип һораны Һәдән Ғула. – Эйе, беҙ танышҡан осорҙа был уның берҙән-бер сере ине, – тине Шәрру Нада. – Олатайың бик тырыш булды. Шуның өсөн дә Хоҙай уны ҙур ниғмәттәр менән бүләкләне. – Хәҙер аңлайым, – тине Һәдән Ғула. – Олатайымдың тырыш хеҙмәт менән яулаған уңыштары арҡаһында дуҫтары күбәйгән. Тик хеҙмәт арҡаһында ул Дамаскта хөрмәт ҡаҙанған. Мин яратҡан бөтә нәмәне лә ул тик хеҙмәт менән яулаған. Ә мин, хеҙмәт – хеҙмәтселәр өсөн, эш ҡолдарға ғына ярай, тип уйлай торғайным. – Тормошта күп ниғмәт бар, – тип үҙ фекере менән бүлеште Шәрру Нада. – Һәр береһенең үҙ урыны. Ләкин мин хеҙмәт ҡолдар өлөшө генә булмағанына ҡыуанам. Былай булмаһа, тормоштағы иң ҙур ниғмәттән мәхрүм булыр инем. Миңә күп шөғөлдәр оҡшай, ләкин хеҙмәтте бер нәмә лә алыштыра алмай. Шәрру Нада менән Араҙ Ғула Бабил ҡалаһының ҙур баҡыр ҡапҡаларына ла килеп етте. Уларҙы шәйләгән ҡапҡа һаҡсылары ҡаланың абруйлы кешеһен ихтирам итеп, баш эйҙе. Ғорур ҡиәфәтле Шәрру Нада һәм ул етәкләгән оҙон карауан өҫкә ҡарай, ҡала урамына үтте. – Мин һәр ваҡыт олатайым һымаҡ булырға теләнем, – тип сере менән бүлеште Һәдән Ғула. – Ләкин уның ниндәй кеше булыуы хаҡында уйланмай торғайным. Һеҙгә рәхмәт. Хәҙер мин уны аңланым һәм тағы ла нығыраҡ хөрмәт итәм, уның кеүек булыу теләге тағы ла көсәйҙе. Миңә уңыш серен асыуығыҙ өсөн һеҙгә мәңгелек бурыслымын. Ошо көндән алып мин дә уның серен ҡулланасаҡмын. Уның кеүек иң аҫтан башлау, биҙәүестәргә ҡарағанда, миңә нығыраҡ тап килә. Һәдән Ғула ошо һүҙҙәрҙе әйтте лә, алҡа һәм балдаҡтарын сисеп, ҙур ихтирам менән карауан хужаһын алға үткәрҙе.
Азат Көмөшбаев тәржемәләне.
 
","16 Август 2022, 07:00",Әҙәбиәт,Na
https://ye102.ru/articles/litra/2022-08-16/t-y-y-2-07-2021-2399375,"Үәт, ҡыҙыҡ! (5.07. - 12.08.2022)",Na,"* * *
* * *
Бер егет шәп тиҙлектә мотоциклда китеп бара. Ҡапыл шлемына турғай килеп бәрелә. Ҡошсоҡ шунда уҡ иҫен юғалта. Йомшаҡ күңелле егет уны өйөнә алып ҡайтырға була. Турғайҙы ситлеккә урынлаштыра, эргәһенә икмәк, һыу ҡуйып, өйҙән сығып китә.
Турғай иҫенә килә һәм тирә-яғына ҡарай.
– Тәк- тәк… Икмәк, һыу, ситлек. Йә, Хоҙай, мин бит мото­циклисты үлтергәнмен!
 
* * *
ЮХХДИ хеҙмәткәре гүргә эләгә.
– Алдыңда ике юл: уң яҡта – ожмах, һулда – тамуҡ. Ҡайҙа бараһың? – тип һорай унан Ғазраил.
– Юл сатында ғына ҡалһам яраймы?
 
* * *
Уҡытыусы беренсе класс бала­ларынан үҫкәс кем булыуҙары хаҡында һораша.
– Мин табип булам.
– Мин – космонавт.
– Мин әсәй булам, – ти Гөлбикә.
– Ә мин Гөлбикәгә әсәй булырға ярҙам итешәм, – ти Марат.
 
* * *
– Минең өҫтәге күршеләр чечетка бейей, уң яҡтағылар көнө-төнө талаша, һулдағылар ремонт менән булыша, ә аҫта – музыка аҡырталар. Бына һин үҙең уйла, ошондай шарттарҙа мин нисек барабанда уйна­йым инде?
* * *
– Нисек йәшәйһең? – тип һорайҙар берәүҙән.
– Әкиәттәге кеүек. Ҡәйнәм – Убырлы ҡарсыҡ, ҡатыным – сихырсы, балаларым – шайтан, күршем –  һылыу Василиса, ире – иҫәр Иван.
 
***
Ҡатыны – иренә:
– Ҡәҙерлем, әйт әле, ер йөҙөндә, ысынлап та, иң иҫәрҙәре ҡуяндармы ул?
– Әлбиттә, ҡуянҡайым минең!
***
Уҡытыусы балаларҙан һорай:
– Бәшмәктәрҙең барыһын да ашарға яраймы?
– Ярай, ярай, ҡайһы берҙәрен бер генә тапҡыр ашап ҡалырға мөмкин, – ти Әнәс.
***
 Ике «яңы башҡорт» һөйләшә:
– Ишеттеңме, кисә Санкт-Петербургта теге беҙҙең бай дуҫ атҡа  атланған иргә барып бәрелгән…
– Шунан, аҙағы нимә менән бөткән һуң?
– Нимә тип ни, машина эшлектән сыҡҡан…
– Теге һыбайлының хәле нисек һуң?
– Уға нимә булһын, ул бит бронзанан…
***
 Ике эшҡыуар осраша:
– Мин теге көн һинең турала бик яҡшы итеп һөйләнем. Күп итеп аҡса эшләй, аҡса уға күктән яуа тинем, – ти береһе.
– Рәхмәт инде, дуҫҡайым. Кемгә маҡтаның һуң мине?
– Кемгә булһын. Һалым инспекторына инде…
***
Вәлит эштән ҡайтып инеүгә бәләкәс улы йүгереп килеп уны ҡосаҡлап ала ла:
– Бына хәҙер ҡыҙыҡ буласаҡ, – ти.
– Нимә булды? – тип ҡыҙыҡһына атай кеше.
- Әсәйем ике сәғәт элек һинең эшеңә шылтыратты. Һаман һинең менән һөйләшә.
***
ЮХХДИ хеҙмәткәре бер машинаны туҡтата ла аҡыра башлай:
– Һеҙ ни  өсөн рулгә этте ултырттығыҙ?
– Был машина ла, эт тә минеке түгел, мин пассажир булып китеп барам…
 ***
Һалдаттар ялға туҡтап, ултырып бөтөүгә өҫтәренә снаряд осоп килеүен күрәләр. Төрлөһө төрлө яҡҡа һибелә. Тик бер Нуриман ғына тороп ҡала. Снаряд ситтәрәк шартлай. Һалдаттар ҡабат йыйылыша.
– Маладис, Нуриман, батыр йөрәкле икәнһең, ҡурҡманың. Миҙал бирергә кәрәк.
– Ниндәй миҙал булһын, орден!
Шунан Нуриман:
– Эй, туғандар, йондоҙо ла, ордены ла кәрәкмәй. Ҡоро ыштан ғына  бирегеҙсе…
 
 
* * *
Тормош ваҡ-төйәктәре мине борсомай, тиеүселәрҙең бер бөртөк серәкәй менән бер бүлмәлә йоҡлап ҡарағаны юҡ, күрәһең.
 
* * *
– Ниңә эшкә һуңға ҡалдығыҙ?
– Өйҙән һуң сыҡтым.
– Иртәрәк сығып булмай инеме ни?
– Иртәрәк сығырға һуң ине шул.
 
* * *
Бер ир ҙә ҡатынының һәм хөкүмәттең аҡса тотоноуынан ҡәнәғәт түгел. Айырма шунда ғына: хөкүмәтте рәхәтләнеп әрләп була.
 
*    *    *
Сәхнәлә барыбер үҙ тауышы менән йырлаған йырсылар юҡ, тип тамашасылар алҡышлау тауышы яҙҙырылған яҙма йөрөтә башлаған.
 
*    *    *
Ҡатын иренә:
– Ниңә һин миңә гел хыянат итәһең ул?
– Нимә һөйләйһең һин, һөйөклөм? Ниндәй хыянат? Мин бит бары сағыштырып ҡына ҡарайым.
 
*    *    *
– Һеҙгә танылған альпинист булырға ике генә нәмә ҡамасаулай.
– Нимәләр ул?
– Аяҡтарығыҙ...
 
*    *    *
– Ирем фатир алырға аҡса йыя.
– Күпме йыйҙы һуң?
– Байтаҡ. Тиҙҙән шәшке тун алырға етәсәк!
 
*    *    *
Ҡайһы бер ирҙәр фекеренсә, ҡатынға өй йыйыштырырға ярҙам итеү – ул иҙән йыуғанда аяҡтарҙы күтәреп тороу.
 
*    *    *
Өс бер туған ир ашарға ултыра. Алдарында кәбеҫтә ашы. Байтаҡ ҡына тауыш-тын сығармай ултырғас, олоһо көрһөнөп ҡуя:
– Һмм...
Уртансыһы:
– Шул-шул, ҡамасауламаҫ ине...
Төпсөк егет һикереп тора:
– Нимә, йүгереп кенә алып киләйемме?
* * *
– Бала саҡта минең иң ҡурҡ­ҡаным янғын һүндереүселәр ине.
– Ни өсөн?
– Ә һинең уларҙың ҡайыш­тарын күргәнең бармы?
* * *
 
Танышыу сайты аша тапҡан ""бәхете"" менән осрашыуға барырға йыйынған ир:
– Мин һеҙҙе нисек танырмын икән? – тип һорай.
– Ҡаршығыҙға бер ҡыҙ атлар һәм һеҙ: ""Шул ғына булмаһа ярар ине, эй, Аллам!"" – тип уйларһығыҙ. Ә ул мин бу­лыр­мын!
 
* * *
Рәмил мәктәптән ҡайтҡас, ата-әсәһенә өндәшә:
– Белмәйем, синыф етәксем нимәгеҙҙе шул тиклем оҡ­шатҡандыр ул... Иртәгә лә һеҙҙе күргеһе килә.
 
* * *
8 Март байрамынан һуң әхирәттәре менән осрашыуҙан   ҡатын өйөнә ҡайтып ингән. Ире, уянып, тыңлап ята икән. Шул ваҡыт ишек төбөндә нимәлер дөбөр-шатыр ауып киткән.
– Нимәне ауҙарҙың унда?! – тип ҡысҡыра икән ир йоҡо бүлмәһенән.
– Һин бүләк иткән шәшке тун төшөп китте, –  тип яуаплай ҡатын.
– Ни эшләп улай ныҡ дө­бөрләй һуң?
– Мин уның эсенән сығып өлгөрмәй ҡалдым.
 
 
***
Төҙөлөштә 30 йылдан ашыу эшләп ташлаған прораб Фәррәх, ниһайәт, ҡатыны менән йәйге ялға Ҡырымға бара. Ҡатыны, ләззәтләнеп:
– Ҡояш, ҡыҙыу ҡом, диңгеҙ!Бәхет өсөн тағы ла нимә кәрәк!
Фәррәх:
– Цемент!
***
Ейәне өләсәһенең тыуған көнөнә рауза сәскәләре тотоп килгән.
– Рәхмәт, улым. Сәскәләрең бигерәк матур! Беҙҙең баҡсала үҫкән раузаларға оҡшап тора.
– Хәҙер үҫмәйҙәр инде, өләсәй…
– Минең артыҡ ауырлығым тураһында шаяртып берәй һүҙ әйтһәң, маңлайыңа аласаҡһың. Аңланыңмы?
– Эйе!
– Һин ни аңланың?
– Һинең артыҡ ауырлығың мине үлтерергә йыйынғанын. 
***
Психолог кабинетында.
– Туғандарығыҙҙан берәйһе эскелек менән интекмәнеме?
– Бер кем дә интекмәне. Бөтәһе лә эсте һәм ҡыуанып йәшәне…
 
* * *
– Һиңә әсәйең йоҡларға ятҡанда ниндәй әкиәттәр һөйләй ине?
– Институт бөтөрөрһөң дә  ҙур аҡса эшләй башларһың, тигәйне.
* * *
Ике ҡатын ғәпләшеп ултыра, ти. Беренсеһе зарлана башлаған:
– Эй, ирем эсеп тә ҡуя. Әле бер айныҡ көнө юҡ.
Икенсеһе тыныс ҡына:
– Ә минеке байрамдарҙа йәки мунсаға барғанда ғына эсә.
Шул саҡ икенсе ҡатындың ире ҡайтып инә лә:
- Ҡыҙҙар, бөгөн ниндәй байрам?
Ҡатындар уға:"" Байрам түгел!"" – ти.
– Улайһа, мин мунсаға киттем...
 
 
– Был алыпһатарҙар һуңғы ваҡытта шул тиклем оятһыҙ­ланды! Кешенең өс ҡат тиреһен һыҙырып алырға әҙерҙәр. Бынау күлдәкте күпмегә алған тип уйлайһың? – ти берәү танышына, магазиндан ҡайтҡас.
– Ә уны нимә эшләтәһең ул тиклем ҡиммәт булғас? Һинең размер түгел бит...
– Мин уны районға алып ҡайтып, хаҡын өс тапҡыр арттырып һатам.

* * *
Айыу менән бүре илай-илай урман буйлап атлай. Ҡаршы­ларына шат күңелле ҡуян осрай:
– Ниңә илайһығыҙ, егеттәр?
– Хәрби хеҙмәткә алалар. Ә һин ниңә шат?
– Ә мине, әрмегә яраҡһыҙ, тинеләр. Күҙҙәр насар күрә.
– Кит, булмаҫ...
– Ысын. Анау тауҙы күрә­һегеҙме?
– Эйе.
– Ә тау башындағы ҡайын­ды?
– Уны ла күрәбеҙ.
– Вәт! Ә мин хатта тауҙы ла күрмәйем.
 
* * *
 
Бер ир табип янына инә:
– Табип әфәнде, минең бер күҙем бала саҡтан бирле ҡылый.
– Күрәм.
– Һәм ниңәлер һуңғы арала тауышым ҡарлыҡты.
– Ишетәм.
– Етмәһә, кисә «Ашығыс яр­ҙам» машинаһы бәреп китте.
– Беләм.
 
 
*    *   *
Командировкаға йыйынған ир ҡатынына:
– Әгәр ҙә миңә тотҡарланырға тура килһә, һиңә хат яҙырмын.
– Ебәреп мәшәҡәтләнмә. Уны костюмың кеҫәһенән табып уҡыным инде.
 
*    *   *
– Ғәли, һиңә нимә булды? Ниңә кәйефең юҡ?
– Нимә булһын... Таланылар, бөтә аҡсамды тартып алдылар.
– Кем икәнен таныныңмы һуң?
– Үҙ ҡатынымды ла танымаҫҡа мин әллә йүләрме?
 
*    *   *
Ҡатын-ҡыҙ мөғжизә: ул “кем ғәйепле” һәм “нимә эшләргә кәрәк” икәнлеген һәр ваҡыт белә. Ләкин бер ҡасан да “Иртәгә эшкә ниндәй күлдәк кейергә?” һәм “Бөгөн кисә нимә ашайбыҙ?” тигән ябай һорауға яуап бирә алмай.
 
*    *   *
– Их-х, бына хәҙер ыуылдырыҡ менән бутерброд ашарға ине!..
– Икмәк юҡ бит.
– Ә ыуылдырыҡ бармы ни?
– Булған хәлдә лә икмәк юҡ бит...
 
 
*    *   *
– Улым, һин ошо мәктәптә уҡыйһыңмы?
– Эйе.
– 20 йыл элек мин уны тамамлағайным.
– Директорҙың: “Мәктәптә бындай ахмаҡтың 20 йыл булғаны юҡ ине!” – тигәнен хәҙер генә аңланым.
*    *   *
Урамда илап торған бәләкәй генә малай янына бер ҡатын килеп:
– Нимә булды? Ниңә илайһың? – тип һорай.
– Аҙаштым!
– Ә адресыңды беләһеңме?
– Эйе. www.mаlаy.ru.
*    *   *
Спорт магазинында.
– Һеҙҙең парашюттар сифатлымы?
– Әлбиттә. Әле берәүҙең дә кире килтергәне юҡ.
*    *   *
– Әсәй, тиҙерәк кил әле! Мин баҫҡысты ауҙарҙым.
– Атайың белеп ҡалһа, кәрә­геңде бирә бит...
– Ул белә. Ҡыйыҡ башына тотоноп тора...
*    *   *
“КамАЗ” машинаһы шо­ферын хөкөм итәләр.
– Сәлимов, “Запорожец”ты тапауҙа үҙ ғәйебегеҙҙе та­ный­һығыҙмы?
Сәлимов иптәшенә боролоп ҡарай ҙа:
– Их-х, Ғәли, әйттем мин һиңә, юлда машина тора, тип. Ә һин: “Юҡ, аунап ята бит!” – тигән булдың...
 
*    *   *
– Әсәй, мин Рөстәм менән уйнарға сығайым әле.
– Юҡ, уйнама. Рөстәм – насар малай.
– Улайһа, сығып, уны туҡмап инәйем.

*    *   *
Бер ҡыҙ юл буйында үткенсе машиналарға ҡул күтәреп тора. Бер машина килеп туҡтай ҙа, шофер:
– Тәүҙә усығыҙҙы күрһәтегеҙ, – ти. – Ә ғүмер һыҙығы оҙон күренә, ултырығыҙ.
– Ә һеҙгә минең ғүмерем нимәгә кәрәк?
– Һуңғы арала машинаның тормозы әллә нимә эшләне. Шуға ҡыҙыҡһынам.
 
*    *   *
Ике дуҫ һөйләшә.
– Үҙең, машинамды кем урлағанын беләм, тиһең. Ә үҙең полицияға әйтмәйһең...
– Сабыр итәм әле. Башта бер аҙ йүнәтһендәр.
 
*    *   *
– Ҡара әле, Ғәли Ғәли улын үҙенә йорт һалдырған өсөн эшенән ҡыуғандар, ти.
– Йорт һалдырған өсөн түгел. Өй төҙөйөм, тип халыҡтың һуңғы ыштанын һалдырған өсөн ҡыуҙылар.
 
*    *   *
– Әсәй, һинең сал сәстәрең күренә башлаған.
– Эйе шул, балалар тыңлашмаһа әсәйҙәрҙең сәсе ағара ул.
– Ә-ә-ә, бына ни өсөн өләсәйҙең сәстәре ап-аҡ икән!?
 
* * *
Бер ир дуҫына маҡтана.
– Минең машинаны күр әле, тотош автоматика! Бер педалгә баҫһам, телевизор ҡабына, икенсеһенә баҫһам, музыка уйнай.
– Тапҡанһың нимә менән маҡтанырға! Минең машинам­дың, беләһеңме, бер ишеген ҡатыраҡ итеп япһаң, ҡалған өсөһө шунда уҡ асылып китә.
 
 * * *
– Һеҙҙең улығыҙ минең машинаға таш ырғытты!
– Тейҙерҙеме һуң?
– Бәхеткә күрә, юҡ...
– Улайһа минең малай түгел инде.
 
* * *
Зоопаркта.
– Атай, маймыл беҙгә бик уҫал итеп ҡарап ҡуйҙысы...
– Тыныслан, улым. Был әле касса ғына.
 
* * *
Егетенә бүләк алырға килгән ҡыҙ һатыусынан кәңәш һорай.
– Ә ул нимә менән шөғөл­ләнә? Ниндәй һөнәр эйәһе?
– Ул – шағир!
– Улайһа нимә тип әйтергә лә белмәйем... Бәлки, бынау сүп кәрзинен алырһығыҙ?
 
* * *
– Атай, беҙгә мәктәптә уҡы­тыусы: “Аслыҡ йылдарында икмәкте карта менән бир­гәндәр”, – тип һөйләне.
– Эйе, улым, шулай булған шул.
– Ә икмәкте банкоматҡа нисек һыйҙырҙылар икән?
 
 
 
 
 
 
*    *   *
ЮХХДИ хеҙмәткәре янына бер төркөм малайҙар йүгереп килә:
– Ағай, ағай, тиҙ генә беҙҙең арттан барығыҙ әле!
– Нимә булды?
– Беҙҙең уҡытыусы машинаһын тыйылған урында ҡалдырып китте.
 
*    *   *
– Әсәй, телевизорҙан ҡоштарҙы үлтергәндәрен күрһәтәләр. Ни өсөн шулай ҡыланалар икән?
– Уларға ауырыу йоҡмаһын өсөн.
 
*    *   *
– Был ни хәл, Марат? – ти уҡытыусы. – Башланғыс класта һин “бишле”-ле билдәләренә генә уҡый инең. Ә хәҙер “икеле”-нән башың сыҡмай.
– Ҡартатай ғәйепле бында!
– Ниңә ул?
– Ул бит башланғыс кластарҙы тамамлағас, артабан уҡымаған...
 
*    *   *
ЮХХДИ хеҙмәткәре ҙур тиҙлектә барған машинаны туҡтата:
– Танытмағыҙҙы күрһәтегеҙ. Һеҙҙең бит бында фотоғыҙ дөрөҫ түгел!
– Нисек дөрөҫ түгел? Бына бит, һулдан өсөнсө – мин!
 
*    *   *
ЮХИДИ хеҙмәткәре машинала барыусы ҡатынды туҡтата:
– Һеҙ нимә, светофорҙағы ҡыҙыл төҫтө күрмәйһегеҙме әллә?
– Ҡыҙыл төҫтө күрҙем дә ул, – тип аҡлана тегенеһе. – Һеҙҙе генә абайламағанмын.
 
 
 
 
 
* * *
Ике ҡараҡ осраша.
– Һин әллә театрға барҙыңмы?
– Эйе. Ә һин ҡайҙан белдең?
– Өҫтөңә яңы тун кейгәнһең бит.
 
* * *
– Ҡатын, мин һине дауаханаға оҙата барырға булдым.
– Ниңә?
– Һинең менән бер-бер хәл булмаһын һәм һин берәйһе менән бер-бер хәл ҡылмаһын өсөн.
 
* * *
Атаһы менән 5 йәшлек улы йоҡларға ятыр алдынан ванна бүлмәһендә теш таҙартып тора. Тынлыҡты боҙоп, улы, көҙгө аша атаһына ҡарап, күңелһеҙ генә тауыш менән:
– Атай, ирҙәр, ысынлап та, ҡатындарҙан алдараҡ үләме? – тип һорап ҡуя.
– Статистика буйынса шулай, улым...
– Һин дә әсәйҙән алдараҡ үләһеңме?
– Уны алдан белеп булмай, балам.
Малайы, атаһына боролоп, та­ғы ла борсоулыраҡ тауыш менән:
– Атай, әтеү әсәйгә интер­неттан планшетҡа уйын­дар яҙҙырырға өйрәтеп ҡуй әле.
 
* * *
Әсәй миңә, әгәр тату эш­ләтһәм, өйгә ҡайтып йөрө­мәһәм дә була, индермәйем, тине. Быны ишетеп торған атайым:
– Бындай форсат бик һирәк кенә тәтей, улым! Мотлаҡ файҙалан! – тине.
 
* * *
Ҡатыны – иренә:
– Мин – һинең өсөн икенсе урында. Беренсе урында – футбол!
– Юҡ, ҡәҙерлем, икенсе урында – хоккей. Беренсе урында, ысынлап та, футбол.
 
 
 
* * * 
Стоматологияға инеп, теш протезын ҡуйҙырыу хаҡтарын белешеп сыҡҡайным. Блендер һатып алыуың яҡшыраҡ икән, тигән һығымтаға килдем.
***
 
– Сания, иреңә яңы костюм алдығыҙмы ни?
– Юҡ, был – минең икенсе ирем.
***
 
5 йәшлек ҡыҙ фотоальбом ҡарап ултыра.
– Әсәй, пляжда һинең яныңда ултырған ошо матур ғына кешекәй кем ул?
– Атайың да инде.
Бала шаҡтай ғына йыуанайған атаһына ымлап, бышылдап ҡына әсәһенән һорай:
– Ә был миңә кем була?
***
Табип бер әбейҙең күкрәк ситлеген тикшерә:
– Бына былай баҫҡанда үҙегеҙҙе нисек хис итәһегеҙ?
– Йәш ваҡыттар иҫкә төшә…
***
– Алло! Был «Тиҙ ярҙам»мы? Бала ручка йотто!
– Хәҙер килеп етәбеҙ.
– Һеҙ килгәнсе нимә эшләйек?
– Ҡәләм менән яҙа тороғоҙ.
* * *
 
Бәҙрәфтә ике таныш студент осраша.
– Шунан имтиханыңды ҡабаттан тапшыра алдыңмы?
– Юҡ шул, декан, ҡәһәрең, рөхсәт бирмәне.
Икенсе кабинанан тауыш:
– Рөхсәтем булмаясаҡ та…
* * *
Дарыуханала практикант­тың яңғыҙын ҡалдыралар.
Табип килгәс:
– Пациенттар булдымы? – тип һорай.
– Булды берәү, йүтәлдән дарыу һораны.
– Нимә бирҙең?
– Эс йомшарта торған дарыу…
– ????
– Нисек ярҙам итә әле: ана, йүтәлләргә лә ҡурҡып тора.
 
* * *
Бер ир күршеһенең  ҡоймаһы янына килә лә әкрен генә шаҡый башлай. Бер тауыш та юҡ. Нығыраҡ шаҡый – тынлыҡ. Ҡойманың теге яғынан эт килеп сыға ла:
–  Нимә шаҡыйһың, өйҙә берәү ҙә юҡ, – ти.
Ир иҫтән яҙып ҡолай. Бер ни тиклем ваҡыттан иҫенә килһә, эт һаман уға ҡарап тора.
– Һин нимә, өрә белмәйһеңме әллә? – тип һорай аптыраған ир.
– Беләм, әммә һине ҡурҡыт­ҡым килмәгәйне.
 
* * *
Атаһы менән улы һөйләшә.
– Атай, ҡайһы бер Көнсығыш илдәрендә егеттәр өйләнгәнгә тиклем ҡатынының кем булыуын белмәй, тиҙәр…
– Ул барлыҡ илдәрҙә лә шулай , улым…
* * *
Бер ҡыҙ эшкә урынлашырға килгән.
– Элекке эш урынынан ни эшләп киттегеҙ?
–  Арыу сәбәпле.
– Ул ниндәй арыу тағы?
– Белмәйем, ни өсөндөр минән арынылар.
* * *
Бер ҡатын икесеһенә зарлана:
– Туйҙым был ирҙән. Гел әсәһен һөйләй ҙә әсәһен һөйләй . Мин уға бар ни ҙә, юҡ ни!
– Ул һине ҡатын-ҡыҙ итеп күрмәй улайһа. Беләһеңме, һин шулай эшлә. Ул эштән ҡайтыуға енси теләген уятырлыҡ итеп кейен, әсәһен иҫкә лә алмаҫ!- тип кәңәш бирә әхирәте.
Кистән ир ҡайтып инә, күрә: ҡара эске кейем, ҡара селтәрле ойоҡ кейгән ҡатыны уны йылмайып ҡаршылап тора.
– Хоҙайым, ниңә былай ҡаранан кейендең?! Әсәйем менән бер- бер хәл булдымы әллә?
Купела пассажир яңғыҙы ғына ултыра. Талаусы килеп инә лә, уға пистолет тоҫҡай:
– Тиҙ генә аҡсаңды сығар!
– Миндә һуҡыр бер тин дә юҡ.
– Ә ниңә шулай ҡалтыранаһың?
– Мин һеҙҙе контролер тип уйланым.
* * *
 Ике әхирәт һөйләшә.
– Беләһеңме, кисә беҙ ирем менән киске ашты шәм яҡтыһында ашаныҡ…
– Ысынлапмы?! Шунан?!
– Шунан утты йүнәттек инде.
 
 
*   *   *
– Һин ҡайҙа ял итергә яратаһың?
– Мин ҡайҙа яратам, шунда уҡ ял да итәм.
*   *   *
Ҡыҙ – егеткә:
– Йәнем, миңә һыуыҡ. Дер-дер киләм...
– Ҡалтыра, ҡалтыра. Тирләп сыҡҡансы ҡалтыраһаң, йы­лынырһың.
*   *   *
– Машина юлының уртаһынан йәйәү барған саҡта тротуарҙан килеүсе машинаны үткәреп ебәрергә тейешменме-юҡмы?
*   *   *
Һуңғы ун йылда Рәсәйҙән сит илгә 670 физик, 349 химик, 986 табип күсеп киткән. Улар араһында, исмаһам, бер бөртөк  ГАИ хеҙмәткәре булһасы!
*   *   *
Ололар Ҡыш бабайға ышанмай. Уның ҡарауы, көн торошо тураһындағы хәбәрҙе тыңлайҙар һәм һайлауҙарға йөрөйҙәр.
*   *   *
– Битең ниңә тырналып бөткән ул?
– Һин буйҙаҡмы ни?
– Юҡ, өйләнгәнемә өс йыл...
– Улай булғас, ниңә һорап тораһың?
*   *   *
Ышаныслы аҙымдар менән алға барыу өсөн башыңдың артында тағы ла бер күҙең булыу кәрәк. 
*   *   *
Хеҙмәт маймылды кеше иткән, тиҙәр. Ә ниңә ҡырмыҫҡа менән бал ҡорто һаман кешегә әйләнмәй икән?
*   *   *
Һөйәркә менән булған мөнәсәбәттәрҙең ҡатының менән булған мөнәсәбәттәргә бер ниндәй ҙә мөнәсәбәте юҡ.
*   *   *
Ваҡытлы ауырлыҡтарҙан да даимираҡ нәмә юҡ.
*   *   *
Бер егет театрҙан сыҡҡас, дуҫынан һорай:
– Һин бер ни ҙә күрә алмағанһыңдыр инде, алдыңда ғына арандай бер ҡатын ултыра ине.
– Рәхәтләнеп ҡараным. Ул ҡолағын тиштергән булып сыҡты. 
*   *   *
– Туташ, телефонығыҙҙы бирегеҙ әле?
– Нимә, бер күреүҙә ғашиҡ булдым, тип әйткегеҙ киләме әллә?
– Юҡ, был – талау, тип әйткем килә!
*   *   *
– Кисә һинең дуҫлашып йөрөгән ҡыҙыңды күргәйнем. Ул мине танымайынса үтеп китте.
– Беләм, ул миңә был турала кисә үк әйтте.
*   *   *
– Атай, һин иң күп аҡсаны ҡасан юғалттың: 1998 йылдағы иҡтисади көрсөктәме, әллә 2008 йылдағындамы?
– 2006 йылда. Әсәйең менән айырылышҡас...
*   *   *
Ахмаҡ булып күренергә теләмәһәң, аҡыл һатма.
*   *   *
Анкета тикшереүҙәре буйынса, ҡатын-ҡыҙҙарҙың 76 проценты зифа буйлы, сибәр һәм аҡыллы булырға ынтыла. Ҡалған 24 проценты һорауҙы аңламаған.
*   *   *
– Туташ, һеҙгә был күлдәк килешмәй. Тегенеһен һатып алығыҙ...
– Килешмәһәсе! Шкафта эленеп торһа, ярамаймы ни?!
*   *   *
Ғаиләлә тыныслыҡ хөкөм һөрһөн өсөн сабырлыҡ, мөхәббәт, бер-береңде аңлау һәм ике телевизор кәрәк.
*   *   *
– Эсеүҙе, тартыуҙы һәм ҡатынды ташланым әле.
– Ә ҡатыныңды ниңә ташланың һуң? Инде кешесә йәшәй башланың ғына тигәндә...
– Ул бындай бәхеткә лайыҡ түгел.
*   *   *
– Ниңә был балыҡтарҙың хаҡы төрлө ул? Ҙурлығы ла, ауырлығы ла, атамаһы ла бер иш.
– Ҡиммәтлеһе ҙурыраҡ селәүгә эләктерелгән.
*   *   *
Урамдың теге яғындағы туҡталышҡа автобус һәр ваҡыт тиҙерәк килә.
*   *   *
– Минең ҡатыным тыйнаҡ кеше, шуға күрә бер нәмә лә һорамай. Әмер генә бирә.
*   *   *
– Ҡәҙерлем, ниңә һин кәтлиттәрҙе төрлө ҙурлыҡта яһайһың ул?
– “Аҙыҡты төрләндерергә ваҡыт етте” – тип үҙең әйттең дә баһа, һөйөклөм...
*   *   *
– Тормош нисек?
– Лениндыҡы кеүек...
– Уныһы нисек була?
– Ашатмайҙар ҙа, күммәйҙәр ҙә.
 
*   *   *
Халыҡ-ара иҫәрҙәр конкурсында Вәли 1-се урын яуланы. Сөнки, күпме генә тырышһалар ҙа, уға бәйгенең асылы нимәнән ғибәрәт булыуын аңлата алманылар.
 *   *   *
Ике тотҡондоң береһе ултыра, икенсеһе тегеләй-былай туҡтау­һыҙ йөрөй. Беренсеһе икен­сеһенән һорай:
– Ҡара әле, һин ихтималлыҡ теорияһы тураһында берәй нәмә беләһеңме?
– Юҡ. Ә нимә ул?
– Бына һин әле нимә эшләйһең?
– Тегеләй-былай йөрөйөм.
– Ул һиңә генә шулай тойола. Ә ысынбарлыҡта һин ултыраһың.
*   *   *
Кешеләр ике төргә бүленә. Берәүҙәр донъяны тәгәрәтә. Ә икенселәр: “Донъя ҡайҙа тәгәрәй?!” – тип ҡысҡыра-ҡысҡыра йәнәшәнән йүгерә.
*   *   *
– Нимә ул бәхет?
– Яҡшы сәләмәтлек һәм насар хәтер.
*   *   *
– Көслө шахматсы көсһөҙөнән нимәһе менән айырыла?
– Көсһөҙ шахматсы һындарҙы таҡтала шыуҙырып, ә көслөһө күтәреп күсерә.
*   *   *
Баланы өндәшмәҫкә өйрәтеү уны һөйләшергә өйрәтеүҙән күпкә ауырыраҡ.
*   *   *
– Ҡәҙерлем, кәрәкле һүҙҙәр табыуы миңә бик ауыр...
– Борсолма, йәнем. Кәрәкле аҡсаны тапһаң, шул етер.
*   *   *
Өфөнө эттәр баҫып бара. Оҙаҡ­ламай кешеләрҙе “Ҡыҙыл китап”ҡа индерерҙәр, моғайын.
*   *   *
Ҡабаҡ ыуылдырығы тәмле булһын тиһәгеҙ, уны ҡара йәки ҡыҙыл ыуылдырыҡҡа алмаш­тырығыҙ.
*   *   *
Ришүәтселекте еңергә маташ­мағыҙ, аҡсағыҙ етмәйәсәк.
 
***
– Көлөү кешенең ғүмерен оҙайта, тиҙәр. Шул дөрөҫмө?
– Ә был инде кемдән көлөүеңдән тора, хөрмәтлем… Ҡыҫҡартыуы ла бар.
 
***
Ейәне менән өләсәһе аш-һыу бүлмәһендә.
– Их, – ти ҡарсыҡ, – беҙ йәш саҡта музыка бигерәк матур ине.
– Өләсәй, был бит миксер шулай эшләй, – ти ейәне.
 
***
Ҡатын – иренә:
– Әгәр мин икенсе иргә китһәм, һин бик үкенәсәкһең һәм ҡыҙғанасаҡһың.
– Әйттең һүҙ, ни эшләп мин кеше ҡатынын ҡыҙғанырға тейешмен? – тигән ир.
 
***
«Иремдең дуҫтарын шул тиклем яратмайым. Ҡулым­дан килһә, шуларҙың бары­һын да өйләндереп,   этлек эшләр инем…»
***
 Тегенсе заказ артынан килгән ирҙән һорай:
– Һеҙҙең ҡатынығыҙ бармы?
–  Эйе.
– Улайһа, йәшерен кеҫә тегергә тәҡдим  итәм.
 
***
– Ҡатын-ҡыҙ менән спиртлы эсемлек араһында ниндәй айырма бар?
– Аҡсаң булмаһа, береһенең дә янына яҡын барырмын тимә.
 
***
Автобуста бер ҡыҙ итәгенә бесәйен ултыртып иркәләп бара. Ҡаршыһында ултырған егет:
– Минең дә шул бесәй урынында булғым килә…
– Һис тә бесәйгә ҡыҙыҡмағыҙ. Мин уны ветклиникаға стерилизация эшләтергә алып барам.
 
***
– Кисә поезда барғанда проводница танауыма тондорҙо?
– Абау, ни өсөн?!
– Түшәк мәсьәләһе бында нисек тисек тип һорағайным. Мин нимә теләгәнде аңламаны.
 
***
 Ир ҡатынына:
– Ҡайҙа киттең?
– Кибеткә.
– Аҡса алдыңмы?
– Алдым.
– Туҙҙыра күрмә, йәме!
 
***
Ике  ир маҡтана.
– Минең өйҙә бөтә нәмә автоматлаштырылған, - ти береһе.
– Ә минең өйҙә – Японияла етештерелгән робот. Бөтә нәмәне лә эшләй. Хатта мин юҡта түшәктә лә алмаштыра, – ти икенсеһе.
- Ҡайҙан беләһең?
- Кәләш ауырға ҡалды.
 
***
Кеҫә телефоны аша һөйләшеү:
– Ҡәҙерлем, һин ҡайҙа?
– Һунарҙа.
– Кем унда һинең яныңда шул тиклем ауыр итеп тын ала?
– Кем булһын, айыу.
 
***
 Магазинда практика үтеүсе егет – өлкән һатыусыға:
– Һеҙ юҡта мин бер пар ботинка һаттым. Тик ул кеше аҡсаһын иртәгә килтерәсәк.
– Шулай итмәй ни, – тип асыулана һатыусы. – Хәҙер ул кеше бер ҡасан да беҙҙең магазинға килмәйәсәк.
– Киләсәк, – ти эре генә практикант, – мин бит уға ботинканың икеһен дә бер аяҡтыҡын бирҙем…
 
***
Дауаханала икәү һөйләшә.
– Ни эшләп йөрөйһөң?
–  Балаларҙы алып килдем.
– Нимә булды?
–  Башҡа сиртештән шахмат уйнағандар. Береһенең бармағы һынған, икенсеһенең мейеһе һелкенгән.
 
***
Бер ир ашығып кәңәшмәгә килә лә, машинаһын ҡуйырға урын таба алмай аҙаплана.
– Эй, Хоҙайым, автомобилемде ҡуйырға урын тапһаң, эсеүемде лә ташлап, намаҙға ла баҫыр инем.
Ҡапыл буш урын күреп ҡала.
–  Ярай, кәрәкмәй. Таптым инде.
 
 


***
– Әйтегеҙ әле, костю­мығыҙҙы ҡайҙа тектерҙегеҙ?
– Парижда.
– Ул Одессанан алыҫмы?
– 10 мең саҡрым.
– Ҡара һин уны, ниндәй төпкөлдә, ә нисек тегәләр!
 
***
Ике әхирәт серләшә.
– Бер ҡасан да ирем менән балыҡҡа бармаясаҡмын! үтә ҡыс­ҡырып һөйләштем,   селәү­сенде лә дөрөҫ итеп ҡуй­ма­ғанмын, имеш. Иң ҡур­ҡынысы аҙаҡ булды – иремә ҡарағанда балыҡты күберәк тоттом.
 
* * *
Бер ир балыҡ ҡармаҡлай икән. Эргәһенә икенсеһе килә лә һорай:
– Бөгөн һыу нисек, яҡшымы?
– Бик һәйбәт! Балыҡтың хатта сыҡҡыһы ла килмәй!
 * * *
Магазинда ике әхирәт һөйләшә.
– Һин нисек уйлайһың, нин­дәй открытка алайым икән: «Минең ҡуянҡайыма» әллә «Минең бесәйемә» тигәненме?
– Нимә хөрмәтенә һуң?
– Эй, иртәгә минең кәзә тәкәһенең тыуған көнө бит.
 
* * *
Радиола тура эфирҙы ди-джей алып бара. Таңғы сәғәт алты. Телефон шылтырай.
– Алло, был радиомы?
– Эйе, мин һеҙҙе тыңлайым.
– Туғанҡайым, радиоғыҙ­ҙың тауышын бер аҙ ябы­ғыҙсы. Бер нисек тә йоҡлап китә алмайым.
– Ха-ха! Ә ниндәй проблема? Үҙегеҙҙең радио­ғыҙҙы ябығыҙ.
– Эй, мин үҙемдекен яптым да ул, тик бына күршеләрҙеке бөтә фатирға яңғырай.
 

***
– Ғәлиә, һүрәт төшө­рөргә яратаһың, буғай?
– Ниңә?
– Ҡашыңа ҡарап әй­тәм...
        
***
Әсәһе – ашнаҡсыға уҡы­ған ҡыҙына:
– Ҡыҙым, һеҙгә үҙегеҙ әҙерләгән ри­зыҡтарҙы ашата­лармы һуң?
–  Мәжбүр итәләр!
 
 
***
Бер сибәр ҡыҙ ма­газинда:
– Миңә шундай туф­ли кәрәк: аяҡты ла ҡыҫ­маһын, шул уҡ ваҡытта ябай һәм нәфис тә булһын, – ти.
– Мин һеҙҙе аңла­ным, – ти һатыусы, – эстән ҙур, тыштан бәләкәй генә туфли эҙләйһегеҙ.
 
***
 
– Әйҙә, Вәлиҙе ҡы­ҙыҡ итәбеҙ?
– Әйҙә! Ә нисек?
– Стаканына лимо­над урынына араҡы ҡоябыҙ.
– Юҡ, Вәли юморҙы аңлай торған кеше түгел, уның урынына мине ҡыҙыҡ итәйек.
 
***
– Һөйләп ебәр, ҡартлас, кистәрегеҙҙе ҡайҙа уҙҙыраһығыҙ?
–  Ҡайҙа булһын, өй­ҙә – ҡатын янында.
– Бына был мөхәб­бәт, исмаһам!
– Юҡ, дуҫым, был мөхәббәт түгел, ә радикулит!..
 
***
– Йәшлегемде һа­ғы­­нам…
– Беҙҙең таныш­ҡан ваҡыттарҙымы, атаһы?
– Юҡ. Һине бел­мәгән ваҡыт­тарым­ды…
 
***
– Доктор, мин  көн һайын бер үк төш күрәм.
– Ниндәй төш?
– Мине самолеттан ырғыталар!
– Парашют кейеп ятығыҙ.
 
***
Ике пенсионер ос­раша:
– Шунан, хәлдәр нисек?
– Ресторандан сыҡ­ҡан юҡ!
– Әллә берәй мираҫ алдыңмы?
– Швейцар булып эшләйем.
***Парикмахер клиенттан һорай:
– Һеҙ муйынығыҙға әллә берәй буяу буянығыҙмы ул?
– Юҡ!
– Тимәк, мин ысынлап та муйынығыҙҙы киҫкәнмен инде...
***
Уҡытыусы Вәлигә шылтырата:
– Һин ни эшләп бөгөн мәктәпкә килмәнең?
– Апай, минең температура. 42 градус!
– Нисек инде?
– Әсәй: “ 36,6”, – тине.
 
***
– Ҡәҙерлем, тоҙ түгелһә, талашҡа, тиҙәр. Мин тоҙ һауытын төшөрөп ебәрҙем.
– Һөйөклөм, ҡайғырма, бәлки, бер ни ҙә булмаҫ.
***
Таң беленер- беленмәҫтән бер ир балыҡҡа сығып китә. Урамда буран сыҡҡас, әйләнеп ҡайта ла  ҡатыны янына инеп ята.
– Ҡәҙерлем, был һинме ул?
– Эйе, мин.
– Ә минең алйот балыҡҡа китте...
 
***
– Апай, ситтән тороп һайлау нисек була ул?
–  Ҡустым, һин өйөңдә, кемде һайларға икән, тип уйлап ултыраһың. Тегендә һин уйлаған кешене һайлап та ҡуялар.
 
***
– Кибеттә сиратта торғанда халыҡ  таралмаҫмы тип, сөскөрөп ҡарағайным. Барыһы ла сөскөрә башланы.
 
 
* * *
Төҙөлөштә 30 йылдан ашыу эшләгән прораб Фәррәх, ниһайәт, ҡатыны менән йәйге ялға Ҡы­рымға бара. Ҡатыны, ләззәтләнеп:
– Ҡояш, ҡыҙыу ҡом, диң­геҙ!.. Бәхет өсөн тағы ла нимә кәрәк?
Фәррәх:
– Цемент!
* * *
Ир ҡатынының, үлсәүгә баҫып, ҡулдары менән ҡорһағын йыйып торғанын күрә лә:
– Гөлйемеш, үлсәү өҫтөндә тороп, ҡорһаҡты йыйыу нисектер ауыр­лығыңды кәметер тиһеңме?
– Зато үлсәүҙең һандары күренә!
* * *
Туйҙан һуңғы көндөң иртәһе. Ир аш-һыу бүлмә­һенә килеп сыҡһа, ҡатыны­ның күҙҙәре илауҙан шешенеп бөткән.
– Нимә булды, матурым?.. Берәй нәмә оҡша...
– Юҡ-юҡ, бәғерем. Бынауы ике йомортҡаны таң һары­һынан  тороп, ике сәғәт ҡай­натам, ә улар һаман бешмәй, йомшарырға ла уйламай!!!
 
* * *
Өс ҡатын серләшеп ултыра, ти.
– Кисә ирем телевизор, CD-уйнатҡыс бүләк итте. Хәҙер көнө буйы өйҙә ултырам. Бер ҡайҙа ла йөрөйһө түгел!  – ти беренсеһе.
– Ә миңә ирем өй кинотеатры бүләк итте! Күңел асам да асам, асам да асам... – ти икенсеһе.
– Ә һиңә ирең Яңы йылға берәй нәмә бүләк иттеме? – тип һорай тәүге ике әхирәт өсөн­сөһөнән.
– Миңә бер нәмә лә һатып алманы! Һинең менән әле киноға ла, театрға ла йөрөп була, матурым,  ғына тине!
 
* * *
Дүрт йәшлек ҡыҙ бала төн уртаһында уянып киткән дә:
– Әсәәәй, әкиәт һөйлә, әкиәт һөйләәәә...  – тип аптырата, ти.
– Хә-ә-әҙер, ҡыҙым, атайың ҡайт­һын да, икебеҙгә лә әкиәт һөйләйәсәк!
* * *
Һалдат,  ауырыу ҡатынының хәлен беләм тип, командирынан ял һорай.
– Мин һине ялға ебәрер инем, – ти полковник, – ләкин кисә генә ҡатыныңдан хат алдым. Ул, хәлем еңеләйҙе, ирем борсолмаһын, тигән.
Һалдат ҡырт боролоп, ишеккә йүнәлә, әммә сығып китер алдынан ҡабат командирына  өндәшә:
– Беҙҙең полкта, иптәш полковник, ике ата алдаҡсы бар! Шуның береһе – мин, сөнки  ҡатыным юҡ.
 
***
Тәфтишсе:
 – Ҡатынығыҙға ни өсөн һуҡтығыҙ?
– Өйгә ҡайтмайынса, иптәш ҡыҙында ҡунып ҡалғаны өсөн!
–  Шуның өсөн ҡул күтәрәләрме ни?
– Һе, мин уның иптәш ҡыҙында ҡунып ҡалғас, ҡатын былай ғына ҡыланмағайны  әле!
 
***
Юлда ЮХХДИ хеҙмәткәре автомобилде туҡтата.
– Һеҙ сәғәтенә 60 км тиҙлегендә барҙығыҙ. Бында 40 билдәһе тора.
Шофер:
– Ғәфү итегеҙ, минең тиҙлегем теп- теүәл 40 ине, иптәш постовой.
– Бына радар күрһәтте бит.
Водителдең ҡатыны хәбәргә ҡушыла:
– Иптәш лейтенант, бәхәсләшмәгеҙ, «ҡырын тейәп» алһа, минең ир гел шулай үҙһүҙле.
– Етмәһә, эскән килеш рулгә ул­тыр­ғанһығыҙмы ни әле?!
Артта ултырыусы ҡәйнә:
– Әйттем бит мин һеҙгә, урланған машина менән әллә ҡайҙа китә ал­майһығыҙ, тип…

***
Ике ир һөйләшә.
– Һин бокс менән шөғөлләнәһеңме әллә?
– Юҡ. Ниңә улай тип һорайһың?
– Танауыңа кем һуҡты?
– Мин ҡатын-ҡыҙҙар мунсаһында тәҙрә йыуам…

* * *
– Атай, әсәйем һиңә өйҙә тапочка кейергә ҡушманы. Нәскиҙә йөрө!
– Ниңә?
– Сер. Был турала ул һиңә әйтмәҫкә ҡушты.
– Йә, һөйлә әле, ҡыҙым.
– Уф, ярай инде, серҙе асам. Әсәй энә юғалтты һәм уны табырға теләй.
 
* * *
Туйға тиклем СМС: «Яратам, көтәм, һағынам».
Туйҙан һуң: «Икмәк, һөт,  бәҙрәф ҡағыҙы».
 
* * *
– Ирегеҙ менән оҙаҡ йәшәнегеҙме?
– Икенсе айфондан  би­шен­сеһенә тиклем. 
 
* * *
 – Кисә һинд киноһы ҡараным. Их, шулар кеүек йәшәргә ине ул. Проблемаларынан күп нәмәләре юҡ. Ә улар бейейҙәр ҙә йырлайҙар…

* * *
 Театр гардеробында.
– Минең курткамды элегеҙ әле.
– Элмәге юҡ, элмәйем!
– Һуң, капюшонынан элегеҙ!
– Юҡ, тим бит!
– Спектакль башлана бит хәҙер!
– Башланмай. Ҡара, актерҙар менән тамашасы­ларҙың барыһы ла элмәк тегә.
 
* * *
– Ләйлә менән Кәрим өйләнешкән икән. Нисек йәшәп яталар?
– Күгәрсендәр кеүек. Тәүҙә тәҙрәнән береһе осоп сыға, һуңынан икенсеһе.


* * *
Ир өйөнә бик ныҡ иҫереп һәм йонсоп ҡайтып бара. Ҡатыны һорай:
− Ҡайҙа юғалдың?
− Ҡайтып барам шулай. Ҡарайым. Ҡаршыға  бер машина килә. Урап үтер тип уйлағайным. Юҡ, бәреп йыҡты. Һушты йыйып, аяҡҡа баҫырға ғына уйлағайным, ат килеп сыҡты. Урап үтер тип уйла­ғайным, ә ул тояғы менән маң­лайға – “шаҡ!”. Саҡ үлмә­нем. Һуңынан бер самолет килеп сыҡты ла, ҡанаты менән маңлайға “бабах!”. Ятам шулай. Һуш йыям. Ҡарайым − ракета...
− Һин инде бөтөнләй тағы...
− Ышанмаһаң, ана, кару­сел­дең хужаһынан һора.
 
* * *
Яңы йыл төнөндә буфет һатыусыһы әзмәүерҙәй официантын әрләй икән:
– Ҡара әле, етте, тинем бит! Аңла­майһыңмы әллә? Ниңә клиенттарҙы урамға төрткөләп сығараһың ул? Башың менән уйлап ҡара: беҙ бит вагон-ресторанда!!!
* * *
Ир ҡатынына СМС яҙа:  “Ҡәҙерлем, бөгөн корпоративта аяғымды ауырттырҙым. Гөлдәр мине дауаханаға алып килде... Хәлдәр хөрт, аяғымды киҫ­мәһәләр ярар ине...”
Ҡатынынан СМС: “Ә кем ул Гөлдәр?”

* * *
Өләсәһе ейәнсәренә Яңы йылға табип йыйылмаһы бүләк итә. Бесәйҙәр шунда уҡ ҡасып бөтә. Ә олатаһы өлгөрмәй.
 
* * *
– Был тиклем дә насар һүҙҙе кемдән ишеттең һин? Атайың да хатта улайтып әйтмәй! – тип әрләй әсәһе алты йәшлек Рәшитте.
– Ҡыш бабайҙан ишеттем!
– Алдашма!
– Ыыыысссын! Фәнил уға ҡар менән бер бәргәйне, ул шулай тине...
 
***
– Асығыҙ, һеҙҙе полиция борсой!
 – Өйҙә бер кем дә юҡ!
– Ә мин кем менән һөйләшәм?
– Ҡолағығыҙға ишетелгәндер.
– Ә ни эшләп утығыҙ яна?
– Хәҙер һүндерәм.
* * *
Ике дуҫ һөйләшә.
– Ҡатыным йыл һайын яңы тун һорап йонсота.
– Шул тиклем тунды нимә эшләтә һуң?
– Белмәйем. Әлегә берҙе лә алып биргәнем юҡ.
* * *
Улы – атаһына:
– Ерҙең түңәрәк формала булыуын ҡайҙан белгәндәр икән?
– Шуны ла белмәйһеңме ни? Глобусты бер ҙә күргәнең булманымы әллә?
* * *
 
 Ир таңға ғына өйөнә ҡайтып инә. Ҡатыны, сәғәткә күрһәтеп, уны әрләй башлай. Ир аптырап ҡалмай:
- Сәғәтеңде болғап торма күҙ алдымда! Ҡатындар сабыр булырға тейеш! Әсәйем атайымды календарь болғап ҡаршылай торғайны әле!
 
 
 
* * *
− Һин йәш сағыңда һәйбәт ҡыҙҙар менән генә осраш­тыңмы?
− Эйе.
− Хәҙер ундайҙары юҡмы ни?
Юҡ шул.
− Ул ҡыҙҙар ҡайҙа булып бөттө һуң?
− Береһенә мин өйләндем.
 
 * * *
− Ғәли, ишеттеңме, тиҙҙән донъя бөтәсәк, тиҙәр.
− Ишеттем. Элеккеләре кеүек үк, һиҙелмәй үтеп китер әле...
 
 * * *
Шығырым тулы автобуста бер ҡарт баҫып тора, ә эргәһендә бер йәш сибәр ҡыҙ ултырып бара.
− Ҡыҙыҡай, бабайға урын бирер инең, − ти кемдер.
− Һеҙ нимә, − тип сәрелдәп ебә­рә ҡыҙ, − ниндәй бабай булһын, минең ирем бит ул!
* * *
− Күршекәйем, ярты сәғәткә генә уҡлауыңды биреп тормаҫһыңмы икән?
− Юҡ, үҙем иремде көтәм. 
 
* * *
Ире ҡатынына:
− Ни  өсөн кәтлиттәреңде төр­лөсә эшләйһең?
− Үҙең бит, ашыңды төрлән­дер, тигәйнең.
* * *
 
Балалар баҡсаһында шыршы байрамы үткәргәс, атаһы икенсе көнөнә улына һөйләй икән.
− Улым, быйыл ҙур үҫтең инде, аңлағанһыңдыр. Ҡыш бабай әкиәттә генә ул. Ҡыш бабай булып мин кейенеп килдем һеҙгә.
− Эй, шулаймы ни? Кәбеҫтә араһынан  суҡышына бала ҡабып ҡайтыусы ҡауҙы  һин булғанһың икән дә...
 
 
* * *
 Илдар әсәһенән һораша.
– Әсәй, беҙҙе Аллаһы Тәғәлә туйҙыра, тигәндәре дөрөҫмө ул?
– Ну-у-у, эйе, тиергә лә мөмкин.
– Ә балаларҙы ҡауҙы алып киләме?
– Эйе.
– Бүләктәрҙе Ҡыш бабай таратамы?
– Эйе.
– Улайһа, атай беҙгә кәрәкмәй ҙә инде…
 
* * *
Ҡатын иренә:
– Мин магазинға барып киләм. Һин духовкалағы тауыҡты ҡарап тор! – ти.
Ҡайтһа, өйҙә төтөн тулған, ире һаман диванда аунап ята. Ҡатындың йәне көйөп, иренән:
– Шунан, хәлдәр нисек? Тауыҡ нисек? – тип һорай икән.
– Барыһы ла һәйбәт, тауыҡтың духовканан сыҡҡаны күренмәне.
* * *
− Иҫәрем минең, кил инде бында.
− Мин хәҙер һинеке түгел инде. Һинеке булғанда, эйе, иҫәр инем...
 
* * *
− Әсәй, тыуған көнөңә нимә бүләк итергә?
− Һинең яҡшы билдәләр алыуыңдан да яҡшыраҡ бүләк юҡ.
− Ә осһоҙораҡ вариант юҡмы һуң?
 
 
 
* * *
– Фамилияғыҙ нисек?
– Вә-вә-вә-вәлиев.
– Тотлоғаһығыҙмы ни?
– Юҡ, минең атайым тотлоға. Ә паспортистка шыр наҙан ҡатын булған.
* * *
Иҫерек ир, битен һыпыр­ғылап, Маркс портреты ҡаршы­һында баҫып тора:
– Был ниндәй хәл? Әле бөгөн иртә менән генә ҡырынғайным бит!
* * *
Диетолог көнөнә 3 – 4 билмән генә ашарға рөхсәт иткәс, Ғәлиә билмән ҡамырын кәстрүл ҡап­ҡасы менән генә ҡырҡа башланы.
* * *
– Атай, мин кейәүгә сығам, – ти ҡыҙы.
– Ярай, тик буласаҡ кейәү менән таныштырырға онотма, йәме.
– Ана, «Мерседес»ында килеп туҡтаны.
– Бәй, ҡыҙым, ул һинән  10 – 15 йәшкә өлкән бит!
– Ю-у-у-ҡ! Төшкәне бит уның төпсөк улы.
* * *
– Ҡәҙерлем, – ти ҡатыны иренә, – һин минән нимәлер йәшерәһең, буғай?
– Ниңә улай тиһең әле?
– Төндә бөтөнләй һөйләшмәй башланың.
 
* * *
Бер әбей табипҡа бара. Бырыһын да тикшереп бөткәс, табип:
– Йөрәгегеҙ насарыраҡ. Шуға күрә һаҡланығыҙ, мин әйткән дарыуҙарҙы эсегеҙ,  баҫҡыстан күтәрелмәгеҙ…
Өс айҙан ҡарсыҡ тағы дауа­ханаға килә.
– Бына хәҙер хәлегеҙ яҡшырған, дауа килешкән. Баҫҡыстан күтә­релһәгеҙ ҙә була.
– Аллаға шөкөр икән улайһа. Һыу торбаһы буйлап фатирға менеп йөрөүҙәр тамам ялҡыт­ҡайны  бит инде…
* * *
Германияла дәрес бара. Уҡы­тыусы уҡыусынан һорай:
– Рәсәйҙәге иң оҙон урамлы ҡаланы әйтегеҙ әле?
Уҡыусы:
– Сталинград. Минең олатай уның бер урамын  200 көн буйына үткән.
* * *
Әхирәттәре күҙе күгәргән Нәғимәгә:
– Ирең туҡманымы ни?
– Эйе.
– Судҡа бирҙеңме һуң?
– Бирермен әле. Әле дауахананан сыҡмаған…

* * *
Иғландан: “Ҡулланыусылар иғтибарына! Һатыуға “Табип” тигән яңы һабын сыҡты! Сифаты бынамын тигән! Беҙ һабынды эшләгәндә тик тәбиғи сеймал ғына ҡулланабыҙ!”
* * *
Вәли:
– Класта Сабира менән шул ҡәҙәр пар килгәнбеҙ! Беҙҙең кеүектәр мәктәптә юҡ!
– Ниңә улай тип уйлайһың?
– Сөнки уның да, минең дә барлыҡ фәндәрҙән дә “икеле”!
 
* * *
Етәксе хеҙмәткәренән һорай:
– Сабиров! Ниңә һин өс көн буйы эшкә килмәнең?
– Һунарға барғайным. Айыу баҫтырғас ағас башына менеп киттем дә, төшә алмай ултырҙым.
– Өс көн буйы ас ултырҙыңмы ни?
– Юҡ, ҡатыным мендереп ашатты...
* * *
– 18 йәш ғүмергә бер генә килә.
– Ә 81 йәш тағы ла һирәгерәк.
 
* * *
Беренсе осрашыу. Ғашиҡ егет ҡаушай-ҡаушай һөйгәненә һорау бирә:
– Ә  миңә ҡәҙәр һинең малайың булдымы?
– Юҡ, булманы. Ике ҡыҙым ғына бар. Улар ауылда, өләсәләре янында.
 
 
* * *
Магазинда йөрөгәндә ҡатыны иренә өндәшә:
– Ҡәҙерлем, аҡ төҫ мине һимеҙ итеп күрһәтә...
– Быға аҡ төҫ түгел, ә көнөнә 10 тапҡыр ултырып ашау ғәйепле.
* * *
Кескәй Вәли атаһы менән зоопаркка килә. Арыҫлан ситлеге янына килгәс, һорап ҡуя:
– Атай, әгәр арыҫлан бере­беҙҙе ашаһа, миңә өйгә нисәнсе автобус менән ҡайтырға ул?
 
* * *
– Өфөнән килгән тикшереүсе бик шиксел кеше икән. Биргән ришүәтте өс тапҡыр һанағас ҡына кеҫәһенә һалды.
 
* * *
Урамда аҙашҡан баланан һорашалар:
– Һинең исемең кем?
– Вәли!
– Ә атайыңдың исеме?
– Белмәйем.
– Нисек белмәйһең? Әсәйең уға кем тип өндәшә?
– Күҙле бүкән, ти...
 
* * *
– Сәләм, күрше! Кисә һеҙҙә ниндәй байрам булды?
– Ҡатыным утыҙ йәше тулыуҙың ун йыллығын билдәләне.
* * *
Телефондан табипҡа ауырыу шылтырата:
– Табип әфәнде, әйтегеҙ әле: йылан саҡһа, нимә эшләргә?
– Башта ни өсөн саҡҡанын белергә кәрәк. Бәлки, һеҙ уның өҫтөнә баҫҡанһығыҙҙыр. Шулай икән, ғәфү үтенегеҙ...
– Ярҙам итер тиһегеҙме?
– Һис юғы һеҙ намыҫлы  булып  үләсәкһегеҙ!
 
* * *
– 18 йәш ғүмергә бер генә килә.
– Ә 81 йәш тағы ла һирәгерәк.
* * *
Беренсе осрашыу. Ғашиҡ егет ҡаушай-ҡаушай һөйгәненә һорау бирә:
– Ә  миңә ҡәҙәр һинең малайың булдымы?
– Юҡ, булманы. Ике ҡыҙым ғына бар. Улар ауылда, өләсәләре янында.
* * *
Төнгө сәғәт 3-тә телефон шылтырай:
– Сәләм, таныш булмаған дуҫ! Һин дә минең кеүек йоҡламайһыңмы?
* * *
– Нимә ул сәнғәт теле?
– Тамашасыларға сәхнәнән сығарып күрһәтелгән тел.
* * *
Яңы етәксе беренсе тапҡыр хеҙмәткәрҙәрен йыйып, сығыш яһай:
– Мин белгән ойошмаларҙың барыһында ла кешеләрҙең яртыһы эшләй, яртыһы  ҡул ҡаушырып ултыра. Беҙҙә киреһенсә буласаҡ...
* * *
– Эй-й, әхирәткәйем, ҡыҙың ни арала үҫеп еткән?! Кейәүгә бик иртә сыҡҡанһың, ахыры?
– Эйе, бик иртә. Иртәнге сәғәт 8-ҙә!
 
* * *
Олатаһы менән ейәне урамдан китеп бара.
Олатай:
– Йәшен, ана, һинең уҡытыусың килә. Бөгөн дәрескә бармағаның өсөн шелтәләр!
– Юҡ, олатай, һин үҙең йәшен. Мин  уға һине, үлде, тип әйткәйнем.
* * *
Йәне көйгән атаһы улының көндәлеген өҫтәлгә ырғыта:
– Кемгә оҡшап шул хәтлем бушбаш һин?!
Улы:
– Һиңә!
Аш-һыу бүлмәһенән әсәһе:
– Ҡысҡырма атаңа! Уның бында ниндәй ҡыҫылышы бар?!
* * *
– Йәш кейәүегеҙ нисек һуң? Оҡшанымы?
– Эйе, яҡшы егет. Вакцина яһатҡан ғаиләнән.
* * *
Атаһы улына йомаҡ ҡоя икән:
– Йә ябыға, йә һимерә, бар тауышҡа үкерә.
Малай аптырап ҡарап торған да:
– Әсәй түгелме ул? – тигән.
* * *
Офтальмолог кабинетында:
– Мин ниндәй хәрефтәрҙе күрһәтәм?
– Ә һеҙ ҡайҙа?
* * *
– Әсәй, бөгөн беҙгә прививка эшләнеләр!
– Ҡыҙым, һин иламаған­һыңдыр ул?
– Юҡ, әсәй, улар мине ҡыуып тота алманы!
* * *
Әбейен етәкләп aэрoдрoмға килгән бабай уңайлы мәлде ҡарауыллап, пилотты туҡтата:
– Улым, иҫәнме? Ҡара әле, беҙ ҡарсыҡ менән 70 йыл бергә торабыҙ. Бер ҙә самолетта осҡан юҡ... Йөрөтөп килмәҫһеңме беҙҙе?
Осоусы:
– Ярар, бабай. Бер шарт менән. Әгәр ҡурҡышыңдан ҡысҡырһаң – миңә 12 мең  һум аҡса түләйһең! Килештекме?
– Килештек! – ти ҡарт.
Һауаға күтәрелгәс, пилот  самолетын тегеләй ҙә, былай ҙа  әй­ләндерә. Тик ҡарт ҡына шып-шым икән. Ялҡҡас, самолетын ултырта ла, бабайҙан һорай:
– Саҡ ҡысҡырып ебәрмәгән берәй мәл булдымы, исмаһам, бабай?
– Булды, улым.
– Ҡайһы мәлдә?
– Әбей төшөп киткәндә!..
* * *
Һунарсы өйөнә ҡайтып, мыл­тығын элеп ҡуя ла, һөйләнә-һөйләнә сисенә башлай:
– Фәриҙә, бөгөндән башлап өс ай буйы ит һатып ал­маясаҡбыҙ.
– Әллә мышы атып ал­дыңмы?
– Юҡ, закон боҙған өсөн 20 мең һум штраф сәпәнеләр.
* * *
Бер ир, ҡатынының күңелен күрмәксе булып, кафеға саҡырған икән. Ултыралар. Ҡатын әйтеп ҡуя:
– Күп йылдар элек, йәш саҡта инде, анау, бар артында торған ирҙе ташлағайным. Һаман да эсә, бахыр...
– Дәәә, бик оҙаҡ байрам итә икән...
 
* * * 
Биш йәшлек улына әсәһе итек һатып алған. Малай уны биҙрәләге һыуға тыҡҡан.
– Улым, ниңә улай иттең?
– Йыуам!
– Нисек инде йыуаһың?
– Атайым яңы әйбер алғанда гел: ""Әйҙә йыуайыҡ!"" – тип әйтә бит.
 
* * *
– Беҙҙең хужа һаңғырауланған.
– Ике ҡолағы ла ишетмәйме ни?
– Юҡ, береһе генә. Юғарынан әйткәнде ишетә, түбәндән әйткәнде – юҡ.
 
 
 
* * *
– Ирегеҙ бигерәк йәшләй үлгән. Уға әле йәшәргә лә йәшәргә ине бит...
– Эйе, – ти ҡатын, – етмәһә, иң үкенеслеһе, өс аҙна эсерлек дарыуҙары ла ҡалды.
 
* * *
– Усыңды ас, кәнфит бирәм, – ти бер ир бәләкәй малайға.
– Атайыма бирегеҙ.
– Бәй, һин кәнфит ярат­майһыңмы ни?
– Яратам, тик атайымдың усы ҙурыраҡ.
 
* * *
– Иптәш водитель, ни өсөн эргәгеҙҙәге пассажир хәүефһеҙлек ҡайышын эләктермәгән?
– Һуң, ул ҡатынымдың әсәһе лә баһа!
***
– Табип әфәнде, һеҙ миңә төнгә ҡарай ашамаҫҡа ҡушҡайнығыҙ, бына шуға күрә һалҡын тейҙе.
– Улар араһында ниндәй бәйләнеш бар һуң?
– Мин төнө буйы һыуытҡыс эргәһендә тауыҡҡа ҡарап торҙом бит.
***
Офтольмолог кабинетында:
– Мин ниндәй хәрефтәрҙе күрһәтәм?
– Ә һеҙ ҡайҙа?




* * *
Стоматолог:
– Ғәфү итегеҙ, яңылыш һау тешегеҙҙе һурғанмын. Хәҙер һыҙлағанын һурырға тура килер инде.
– Ярай-ярай, әлдә һеҙ әле окулист түгел.

***
 Табип:
– Ялан аяҡ йөрөү сәләмәтлек өсөн бик тә файҙалы.
 – Һин хаҡлы дуҫ! Иртәнсәк аяҡ кейемендә уянһам, минең шул тиклем башым ауырта.
***
 Уҡытыусы балаларға бүлеү темаһын аңлатҡанда, таҡтаға «2:2» тип яҙа.
– Уҡыусылар, был нимә аңлата?
– Ничья!
****
– Ҡылым менән һөйләм төҙө әле.
– Арбаны ат тарта.
– Ошо ҡылымдың бойороғо нисек яңғырар икән?
– На!
∼∼∼
Хужа Насретдин кейем шкафы алып ҡайтып ҡуйған, ти. Ишек эстән көҙгөлө булған. Был шуны асып ебәргән дә, ҡысҡыра икән:
- Бисәкәй, ҡарале, ағайым килеп төшкән дәһә.
Тегеһе йүгереп килеп, ҡараған да:
- Етмәһә, әллә ниндәй ямаҡай әбей эйәртеп алған, - тигән имеш.

∼∼∼
Ике йәһүд балыҡ ашап ултыра. Береһе үҙенә ҙур киҫәкте ала, ә иптәшенә бәләкәйерәкте һала. тәүгеһе үпкәләп;
- Һинен урынында булһам, мин һинә - ҙур киҫәкте, ә үҙемә бәләкәйерәген һалыр инем.
- Бәй! Күҙенде асыбыраҡ ҡара - бәләкәйерәк киҫәк бит алдында!
* * *
Авиаклубта.
– Парашюттан һикереү күпме тора?
– 20 мең һум.
– Һикергәндә парашют асыл­маһа?
– Аҡсағыҙҙы кире бирәбеҙ.
 
* * *
Бер ир кис эштән ҡайтҡан да, ашарға ултырғас, өҫтәл артында көлөп ултыра икән.
– Бөгөн кәйефең шәп күренә. Нимә булды? – тип һорай икән ҡатыны.
– Мине эштән ҡыуҙылар,– тигән ир.
– Бының өсөн ҡыуанырға түгел, иларға кәрәк.
– Мине эштән генә ебәрҙеләр, баш    ҡаларҙы төрмәгә ултырттылар…
* * *
– Доктор, доктор, уның хәле нисек?
– Ауыр, ныҡ имгәнгән.
– Мин уның менән һөйләшә аламмы?
– Ҡыҙғанысҡа ҡаршы, юҡ. Нимә әйтергә теләйһегеҙ, әйтермен.
– Һорағыҙ әле, водитель танытмаһына имтиханымды тапшыра алдыммы икән?

* * *
Ир полицияға ҡатынының юғалыуы тураһында ғариза яҙырға килгән. Дежур унан:
–  Күптән юғалдымы? – тип һорай.
– Бер аҙна элек.
– Ниңә был хаҡта  һуңлап хәбәр итеп тораһығыҙ?
–  Шатлыҡтан дуҫтар менән әҙерәк байрам итеп алғайныҡ.
 
* * *
Бәләкәй малай – әсәһенә:
– Әсәй, һеҙ мине кибеттән һатып алдығыҙмы?
– Эйе.
– Килоһын нисә һум менән?
 
* * *
Ике ҡыҙ урамдан китеп бара.
– Ҡара әле, анауы егет миңә ҡарап йылмайҙы. Оҡшатты, ахыры.
– Мин дә һине тәүге тапҡыр күргәндә, ҡиәфәтеңә ҡарап, һыным ҡатып көлгәйнем.
 
***
– Уҡытыусы Әмирҙең иншаһын тикшергәс:
– Иншаны  бер үҙе генә  шул тиклем хаталы итеп яҙған!
Әмир:
– Ни эшләп бер үҙем булайым, ти. Атай ҙа яҙҙы.

***
Табип сирленең анализдары менән таныша.
Ауырыу:
– Нисек минең анализдарым?
– Кредит ала алаһығыҙ.
– Уны мин түләй алмаясаҡмын.
– Һеҙгә түләргә лә кәрәкмәйәсәк.
***
ДАИ  хеҙмәткәре ун ике  кеше тейәләгән автомобилде туҡтата.
Машиналарынан барыһын да төшөрә лә, һөйләшерлек хәлдә булмағас, уларға иртәгә ошо уҡ составта  бүлексәгә килергә ҡуша.
Айнығас, кисәге «гастролерҙар» автомобилгә тейәлә. Ун икенсе кешеләре һыймай ҙа ҡуя.
–  Ғәле, бәлки һин булмағанһыңдыр, ә ?..
– Һеҙ нимә, егеттәр? Ә кем һеҙгә гармун уйнаны һуң?
 


* * *
– Алло! Был янғын һүндереү хеҙмәтеме?
– Эйе.
– Бында полицейский менән табип һуғыша ла, ҡайҙа шылтыратырға белмәнем – “02”-гәме,  “03”-кәме...
* * *
– Һинең буйың күпме?
– 145.
– У-й-й, бигерәк бәләкәйһең икән. Ә ауырлығың?
– Уныһы тағы ла бәләкәйерәк – 110.
* * *
– Беҙҙең етәксе етештереү кимәле үҫеше, иҡтисад уңыштары тураһында һөйләй башлаһа, миндә бер һорау тыуа: ул ил үҫеше хаҡында һөйләйме, әллә “Минең фермам” уйынындағы ҡаҙаныштары менән маҡтанамы?
 
* * *
Хирург кейәүе ҡайныһына операция яһай.
Ҡайны кеше:
– Һин, кейәү, мине шәбәйтергә тырыш инде. Юҡһа, мин үлһәм, ҡәйнәң һеҙгә күсеп киләсәк бит...
 
* * *
– Беҙҙең фирманың ҡағиҙәләренә ярашлы, һеҙ хеҙмәт хаҡы күләме тураһында бер кемгә лә һөйләргә тейеш түгелһегеҙ.
– Әлбиттә. Мин башҡалар алдында меҫкенләнеп тормайым инде...
 
* * *
– Беҙҙә хәҙер сүп-сарҙы айырып йыйыу өсөн контейнерҙар ҡуйҙылар. Хас та Европалағы кеүек.
– Эйе, бик яҡшы эшләгәндәр. Тик ҡый ташыусы машина килә лә, барыһын да бер контейнерға тейәп алып китә шул. Тап ошоноң менән беҙ Европанан айырылып торабыҙ ҙа.
* * *
– Доктор, мин һеҙҙе шатландыра алам: битемә башҡа са­бырт­ма сыҡмаясаҡ.
– Дауалауым һөҙөмтә бирҙеме?– Юҡ. Яңыларына урын ҡалманы.
* * *
Музыка мәктәбендә:
– Улығыҙҙың көйҙө ишетеү һәләте бөтөнләй юҡ!
– Булмаһын. Ул бында уны тыңларға түгел, уйнарға өйрәнеү өсөн йөрөйәсәк!
* * *
Анатомия дәресендә уҡытыусы Вәлиҙән һорай:
– Йөрәк тәндең ҡайһы яғында урынлашҡан?
– Билдәле инде: эске яҡта.
* * *
Әсә кеше баланың тән температураһын үлсәй:
– 37 лә 3!
Ире, аптырап, һорап ҡуя:
– Нимә, 40 градусмы әллә?
* * *
– Бесәй нимә менән туҡлана?
– Кеше ашағанды ашай инде: ит, балыҡ, һөт, икмәк, сысҡан...
* * *
Теш табибы:
– Э-эй-й, бында һеҙҙең ике генә тешегеҙ ҡалған бит! Береһе – аҫта, береһе – өҫтә. Ауыҙ түгел был, ә томшоҡ!
* * *
Балалар баҡсаһында:
– Ни өсөн һеҙҙең улығыҙ үҙенән көсһөҙҙәрҙе туҡмай ул?
– Ул әрме хеҙмәтенә әҙерләнә.
* * *
– Вәли, ниңә танауың төшөп йөрөй?
– Институттан ҡыуылдым...
– Кәйефең төшмәһен. Һал­даттарға күңелһеҙ йөрөргә ярамай.
* * *
– Биш минут көлөү ғүмерҙе оҙайта, тиҙәр. Дөрөҫмө икән?
– Кемдән көлөүгә ҡарап инде. Бокссынан көлһәң, ҡыҫҡарыуы ла бар.

*  *  *
– Атай, мин, класта иң оҙоно!
– Әлбиттә, шулайҙыр. Һин бит уҡытыусы.
*  *  *
– Атай, бөгөн мәктәптә ата-әсәләрҙең кесе йыйылышы була.
– Уныһы нисек була тағы?
– Унда һин, мин, уҡытыусым һәм мәктәп директоры ғына була...
*  *  *
Уҡытыусы:– Колумб Американы ҡасан асҡан?
– Белмәйем. Беҙ уның менән бөтөнләй таныш түгел.
*  *  *
– Атай, мин 1000 һум аҡсаны янда ҡалдырҙым.
– Нисек итеп?
– Бөгөн күршеләрҙең тәҙрәһен ватманым.
*  *  *
Уҡытыусы:
– Балалар, әйтегеҙ әле: алманы ҡасан йыялар?
– Августа!
– Сентябрҙә!
– Күршеләрҙең эте бәйле саҡта!
 

*  *  *
Күрше йәшәүсе ике ҡыҙ һөйләшә:
– Ниңә бесәйең кисә ҡот осҡос итеп ҡысҡыра ине ул?
– Мин уны һыу индерҙем.
– Һыу яратмаймы ни?
– Юҡ, һыҡҡанды яратмай.

 *  *  *
Уҡытыусы:
– Сәйнүктә һыу ҡайнай башлағас, ундағы молекулалар нимә эшләй?
– Сәйнүктең ҡапҡасын һикертә.
*  *  *
Илгиз дуҫына ҡунаҡҡа килә. Уны ишек төбөндә ҡот осҡос ҙур эт ҡаршы ала.
– Ин әйҙә, Илгиз!
– Ә этең тешләшмәйме?
– Белмәйем... Уны беҙ бөгөн генә һатып алдыҡ.
*  *  *
Ишектән шатланып бер егет килеп инә:
– Һаумы, атай!
Атаһы компьютерҙан айырылмай ғына:
– Һин улай оҙаҡлап ҡайҙа йөрөнөң ул?
– Хәрби хеҙмәттә булдым.

*   *   *
“Аҡса артыҡ булмай”, – тип уйлай халыҡ. “Артыҡ аҡса булырға тейеш түгел”, – тип төҙәтә уларҙы дәүләт.
 *   *   *
Элек ҡиммәтле машина кешенең күпме эш хаҡы алып эшләгәнен күрһәтә ине. Ә хәҙер ул күпме бурысы барлығын күрһәтә. 
*    *   *
Йүләрҙәр йортонда.– Мин башҡаса был кеше менән бер палатала йәшәй алмайым!– Ниңә?– Ул үҙен мотоцикл тип хис итә.– Тауышланамы?– Юҡ, төтөн сығара!
 *   *   *
Етәксе – секретарына:– Бына был ҡағыҙҙарҙы тиҙ арала почтаға алып барырға кәрәк. Онотмаҫ өсөн тырнаҡ буяуың янына һалып ҡуй!
 *   *   *
“Яңы башҡорт” машина йүнәтеү оҫтаханаһына килә лә мастерға асҡысын тоттора:– Тә-әк, минең маши­на­ның майын, тормозын һәм эсен­дәге ҡыҙҙы алмаш­тырығыҙ әле.

 *   *   *
Беҙҙә фекер йүнәлеше бик үҙенсәлекле: бер-бер хәл булһа, һуғышҡа барырға барыһы ла әҙер. Ә бына хәрби хеҙмәткә – теләмәйҙәр. 
*   *   *
– Әсәй, әсәй, ҡара әле! Анау велоспортсыларҙың бирсәткә­ләре хәс тә атайымдың ойоҡ­башы кеүек: бармаҡтары тишелеп бөткән!
 *   *   *Уҡырға, уҡырға һәм уҡырға! Эш барыбер юҡ...
 *   *   *Ҡатыны ире янында машинала ултыра.– Газға баҫ. Ашыҡмай ғына бар. Уҙып кит. Сапма. Тынысыраҡ йөрөт. Ҡара әле, ниндәй матур машина!!!
Ҡапыл нимәгәлер дөбөр-шатыр килеп төкөгән тауыш сыға, унан һуң тынлыҡ урынлаша. Ҡатын:
– Әйттем мин һиңә! Бар, нимәне емерҙең икән, сығып ҡара! *   *   *
“Аҡса артыҡ булмай,” – тип уйлай халыҡ. “Артыҡ аҡсалар булырға тейеш түгел,” – тип төҙәтә уларҙы дәүләт.
 *   *   *Элек ҡиммәтле машина кешенең күпме эш хаҡы алып эшләгәнен күрһәтә ине. Ә хәҙер ул күпме бурысы барлығын күрһәтә.


  *    *   *
Йүләрҙәр йортонда.– Мин башҡаса был кеше менән бер палатала йәшәй алмайым!– Ниңә?– Ул үҙен матоцикл тип хис итә.– Тауышланамы?– Юҡ, төтөн сығара!
 *   *   *
Етәксе үҙенең сәркәтибенә:– Бына был ҡағыҙҙарҙы тиҙ арала почтаға алып барырға кәрәк. Онотмаҫ өсөн тырнаҡ буяуың янына һалып ҡуй!
 *   *   *
Яңы “башҡорт” машина төҙәтеү оҫтаханаһына килә лә, мастерға асҡысын тоттора:– Тәәк, минең машинаның майын, тормозын һәм эсендәге ҡыҙҙы алмаштырығыҙ әле.
* * *Ҡатын ирен төнгө сәғәт 3-тә уята.– Нимә булды?– Баш ауыртыуым бөттө...* * *Ике ҡатын һөйләшә:– Ниңәлер һинең Вәли ике аҙна күренмәне.– Ул дауаханала ирлек һәләтен дауалап сыҡты.– Нисек һуң?– Бик яҡшы! Сүп-сар түгә, бәрәңге утай, кисә телевизор ҙа ҡараны...* * *Көн торошон билдәләүселәр фаразы буйынса, быйыл ҡыш һалҡын буласаҡ. Йәйгә ҡарағанда...* * *Ике чукча диңгеҙҙә морж тотҡан да, өйҙәренә табан һөйрәй башлаған. Байтаҡ ҡына ер барғас, быларға геолог осраған.– Һеҙ бит моржды дөрөҫ һөйрәмәйһегеҙ. Ҡойроғонан тартҡанда ул тештәре менән боҙға ҡаҙала. Уны, киреһенсә, тештәренән тотоп һөйрәргә кәрәк.Былар шулай иткән дә. Байтаҡ ер киткәндәр.– Был әфәнде бик шәп кәңәш бирҙе әле ул! Былай тиҙ була икән...– Бысағымды шәп кәңәш булһынмы! Моржды кире диңгеҙгә алып килгәнбеҙ бит!* * *– Ғәфү итегеҙ, әфәндем, беҙҙең ресторанға эт менән инергә ярамай...– Аңлашылды. Улайһа, бар, сығып тор***Табип:– Әбекәй, анализдарығыҙ күрһәтеүенсә, һеҙ һау-сәләмәт. Нимәгә зарланаһығыҙ һуң?– Тыным ҡыҫыла.– Ҡайһы ваҡытта?– Автобусты ҡыуып етә алмағанда.
***– Һин телевидениеның бер ваҡытта ла гәзитте алмаштыра алмағанын беләһеңме?– Юҡ. Ни өсөн?– Битеңә телевизор ҡаплап йоҡлап ҡара әле.***– Минең атым бик аҡыллы, – ти бер фермер икенсеһенә. – Ул хатта һанай белә.– Ә минеке йүнһеҙ, – ти иптәше.– Бер саҡ шулай өҫтөнән йығылып төшкәйнем, беләһеңме, ул миңә кемде алып килде?– Табиптымы?– Юҡ, мал табибын.***– Илшат, ниңә кисә улыңды әрләй инең ул?– Аяҡ кейемен сыҙатмай. Кисә яңы ботинка алғайным. Табаны артыҡ туҙмаһын өсөн эре аҙымдар менән атлап йөрөргә ҡуштым. Ә ул баҫҡыстан күтә­релгәндә, ике тупһаны бер итеп аша атлағанда ыштанының төбөн йыртҡан…*** – Улым, дәресте күп бир­ҙеләрме?– Күп, әсәй. Бөгөн һиңә ҡыс­ҡырырға ла ҡысҡырырға әле…*** – Һин ысынлап шәп хужа­бикәме?– Эйе.– Хужабикәләрсә берәй нәмә әйт әле.– Ауыҙыңды яп та, нимә бирәләр, шуны тығын!*** Вальс бейегәндә бер ир:– Был ни хәл? Һеҙҙе бейеүгә саҡырыуым була, көй шунда уҡ туҡтай.Ҡатын:– Юҡ өсөн борсолмағыҙ. Ирем музыка аппаратураһы артында көй ҡуйып ултыра.*** Йәш ғаиләнең оҙаҡ ҡына балалары булмаған. Бер дуҫтары Римгә барып, изге сиркәүҙә теләктәр теләп, майшәм ҡуйырға кәңәш иткән. Бер нисә йылдан дуҫы был ғаиләгә ҡунаҡҡа килә. Ишектән уны бер төркөм ыбыр-сыбыр бала ҡаршы алған.– Әсәйегеҙ ҡайҙа?– Бала табыу йортона бәпәй алырға китте.– Ә атайығыҙ?– Ул кисә Римгә осто. Майшәмде һүндерергә…* * *Парикмахер – иргә:– Сәсегеҙ ҡойолоп бөтөп бара икән. Уны һаҡлап ҡалыу өсөн берәй нәмә эшләйһегеҙме?– Эшләнем. Ҡатыным менән айырылышыу тураһында ғариза илтеп бирҙем.* * *– Һин ни өсөн уҫал? – тип һорай бер эт икенсеһенән.– Киреһенсә, – ти уныһы, – мин бик йыуаш, тик быны бер кемгә лә һиҙҙермәҫкә тырышам.– Ниңә?– Эш урынымды юғалтыу­ҙан ҡурҡам.* * *Ике асарбаҡ осраша.– Һин ҡайҙа йәшәйһең?– Теләһә ҡайҙа.– Улайһа, сәләм, күрше.* * *– Һеҙҙең улығыҙ минең машинаға таш бәрҙе, – тип ғауғалаша бер ханым.– Тейҙерҙеме һуң? – тип ҡыҙыҡһына малайҙың атаһы.– Юҡ, Алла һаҡланы.– Тейҙермәгәс, минең ма­лай түгел инде…* * *– Иптәш полковник, йәш саҡта иң яратҡан шөғөлөгөҙ нимә ине?– Һунар һәм ҡатын-ҡыҙ.– Ә ниндәй йән эйәһенә һунар иттегеҙ?– Ҡатын-ҡыҙға.* * *Ресторанда.– Официант, ниңә һеҙ бөтә аҙыҡ­ты ла һыуыҡ килеш килтерҙегеҙ?– Һеҙ араҡы, винегрет, ҡойҡа, туңдырма килтереүҙе һора­нығыҙ. Аныҡ ҡына әйтегеҙ әле, нимәне йылытырға ине?..* * *Һатыуға көйөүгә ҡаршы аҫлығы булған электрон табалар сыҡҡан. Аҙыҡ көйә башлаһа, һеҙҙең интернетығыҙ ҙа һүнә.* * *Ҡапҡа тышындағы яҙыу: «Ҡыңғырау эшләмәй. Бәйле торған этте үсекләгеҙ».* * *– Сәләм!– Сәләм! Нимә эшләп ултыраһың?– Сәйнәйем, сәйнәйем, еҫ һәм тәмде тоймайым…– Һиндә ковид инде.– Юҡ. Супермаркеттан сит илдә үҫтерелгән ҡыяр һатып алғайным.*** Төҙөлә башлаған йорт емерелә. Бөтәһе лә бер булып ғәйеплене эҙләй. Кирбестәр янына киләләр.– Бында һеҙ генә ғәйепле!– Юҡ! Ҡарағыҙ, беҙ ниндәй ныҡ! – тип улары  күкрәктәренә һуға башлай.Ҡом янына киләләр.– Йорт һеҙҙең арҡала ғына ҡойолоп төштө, һеҙ генә ғәйепле! – Һис кенә лә! Мә, тотоп ҡарағыҙ, ниндәй сифатлыбыҙ!Тикшереүселәр цемент янына килә.– Әһә! Бына кем арҡаһында йорт ҡойолоп төшкән! Ғәйеп һиндә,  цемент!– Ниңә мин булайым, ти. Минең унда бер ниндәй ҡыҫылышым юҡ! Ғөмүмән, мин  унда бөтөнләй булманым.
 * * *
Ирҙәр таң атҡансы кәрт уйнай. Хужабикә түҙмәй, бүлмәһенән сығып, иренә ҡысҡыра:– Ҡасан да булһа бөтәме беҙҙең өйҙә был уйындар?– Бөттө бит инде,– тип тынысландыра уны ире. - Хәҙер был йорт беҙҙеке түгел. * * *  Күптән түгел донъяла һөйләшә белгән кер йыуыу машинаһы уйлап тапҡандар. Уның эшләү принцибы шундай:– Керҙе эскә һалығыҙ! Йыуыу режимын һайлағыҙ! Рәхмәт! Аһ, Мәстүрәәәәә! Иреңдең күл­дәгеңдә помада эҙе ҡалған…* * *  – Күҙҙәрең ҡып-ҡыҙыл. Әллә конъюнктивитмы?– Юҡ. Төнгө интернет.* * * Бабай әбейенә:– Әбей, әйт әле, үлеп китһәм, белеп үләйем, һин миңә хыянат иттеңме?– Хәҙер. Әйттем, ти, көтөп тор! Үлмәй ҡуйһаң...
* * *Купела пассажир яңғыҙы ғына ултыра. Талаусы килеп инә лә уға пистолет тоҫҡай.– Тиҙ генә аҡсаңды сығар!– Миндә бер тин дә юҡ…– Ә ниңә ҡалтыранаһың?– Мин һеҙҙе контролер тип уйланым.* * * Бер көндө төлкө балыҡсының бер күнәк балығын урлаған да, шуларҙы ашап ултыра икән. Уны бүре күреп ҡалған.– Эй, төлкө, балыҡ бир әле!– Үҙең бар ҙа тот!– тип яуаплаған төлкө.– Нисек, минең бит ҡармаҡ юҡ.– Минеке лә юҡ. Ҡойроғомдо һыуға тығып ултырғайным, балыҡ эләкте.– Бына рәхмәт әйткәнеңә, – тип шат­­ланған бүре һәм төлкөнөң ҡойро­ғон өҙөп алған да балыҡ тоторға йүгергән.* * *– Бөгөн төндә бер минут та йоҡлай алманым, – ти бер ханым әхирәтенә.– Ауырып киттеңме әллә?– Күршеләрем туҡтауһыҙ һөй­ләшеп сыҡты.– Бик ҡысҡырып һөйләштеләрме ни һуң?– Юҡ шул, бышылдашып ҡына. Ҡайһы бер һүҙҙәрен аңлап та бөтөп булманы.* * * – Һеҙҙең бөтә сирегеҙгә лә араҡы ғәйепле, – ти табип эскесегә.– Рәхмәт, доктор. Әлегә тиклем барыһы ла минең үҙемде ғәйепләп маташты…* * * Бер ир дуҫына маҡтана.– Минең машинаны күр әле, тотош автоматика! Бер педалгә баҫһам, телевизор ҡабына, икенсеһенә баҫһам, кондиционер эшләй башлай.– Тапҡанһың маҡтаныр нәмә! Минең машинамдың, беләһеңме, бер ишеген ҡатыраҡ итеп япһаң, ҡалған өсөһө лә шунда уҡ асылып китә!* * *Дүрт башланғыс синыф уҡыусыһы бер юлы дәрескә һуңлай. Уҡытыусы беренсе баланан һорай:– Һин нишләп дәрескә һуңланың?– Әсәйем сирләп китте, дарыуханаға барып, уға дарыуҙар алып килдем.– Ә һин? – Беҙҙең сәғәт туҡтап торған булған икән...Уҡытыусы өсөнсө баланан:     – Ә һин ниңә һуңланың? – тип һорай.– Минең башым ныҡ ауыртты.Шул ваҡытта дүртенсе бала аҡырып илап ебәрә. “Ниңә илайһың?” – тип аптырай уҡытыусы.– Ниңә һуңлағаныма  сәбәп таба алмайым. Улар барыһын да әйтеп бөттө...* * *Һалдаттың дуҫына яҙған хатынан:“Беҙ бында ҡар көрәйбеҙ, ашханала картуф таҙартабыҙ. Дошман һөжүм итә ҡалһа, юлдар ҙа таҙартылған, ашарҙарына ла әҙер...”* * *Әбей – балаларына:– Бабайға икенсе күҙлек кәрәк. – Ниңә?– эшләп торған кер йыуыу машинаһы янына ултырған да бер сәғәт инде, телевизорҙан ҡарар нәмә юҡ, тип   зарлана.* * *Ялҡау юлда барғанда йығылған. Тороп, бер аҙ киткәс, абынып, тағы барып төшкән. Шунан һуң:– Икенсе тапҡыр йығылырымды белһәм, бая уҡ тормаған булыр инем, – тигән.* * *Олатаһы – оло ейәненә:– Улым, һыу ғына алып бир әле!– Кесе ейәнеңә әйт, ул аш бүлмәһендә йөрөй.Ке ейәне:– Шул ялҡауҙан һыу һорап ултыраһың. Тор ҙа үҙең ҡойоп эс. Бер ыңғайҙан миңә лә бирерһең…* * *–  Ниңә бер ҙә кәйефегеҙ юҡ? Нимә борсой?– Бына минең алты ҡыҙым бар. Йәштәре бара. Исмаһам, берәүһе кейәүгә сыҡһа икән!– Шул да булдымы проблема?! Минең, мәҫәлән, бер ҡыҙ, ә инде алтынсы кейәү…* * *Йәш егет табипҡа эләгә. – Доктор, ҡотҡарығыҙ! Минең йәшәгем килә! Йәш бит әле мин! – Өйләнегеҙ.– Дауалауҙа ярҙам итәсәкме? – Юҡ, әммә йәшәргә теләк бөтәсәк.
 
 
* * *Суд залында.– Ә һеҙ ялған шаһит күрһәтмә өсөн нимә булғанын беләһегеҙме һуң?– Беләм, белмәйсә... «Рено Логан» вәғәҙә иттеләр.* * *Бер малай – иптәшенә.– Әйҙә, «Зоопаркта» уйынын уйнайбыҙ.– Нисек итеп?– Мин маймыл булайым. Ә һин миңә банан ашат.* * *Хеҙмәткәр начальнигы янына инә лә, һүҙ башлай:– Мин һеҙҙә ун йыл эшләйем инде. Тик быға тиклем бер тапҡыр ҙа эш хаҡын арттырыу тураһында һора­ғаным булманы.– Шуға ла ун йыл эшләнегеҙ ҙә инде.* * *– Ҡәҙерлем, мине тағы бер үпһәң, ғүмерлеккә һинеке булырмын!– Аһ, иҫкәртеүең өсөн рәхмәт!* * *– Һин кем менән һаулыҡ һораштың ул?– Икенсе иремдең беренсе ҡатынының өсөнсө ире менән.* * *– 5 йәштән 12 йәшкә тиклемге балаларҙы тәрбиәләү буйынса берәй нәмә бармы һеҙ­ҙә?– Бына, бик һәй­бәт һалдат ҡа­йышы.* * *Һарыҡ, тәкәббер генә башын юғары күтәреп, ишәктән көлгән:– Һине бит бөтә хайуан аңғыра тип атай. Шул хурлыҡҡа нисек түҙәһең?– Дөрөҫ түгел, – тигән ишәк, – мине берәүҙең дә әлегә һарыҡ тип атағаны юҡ. * * *
Бер ханым егермеләп кибеттә эшләпә һайлағандан һуң:– Мин, ахырыһы, бына ошо эшләпәне алырмын. Нисә һум тора?– Бер һум да түгел. Был һеҙҙең эшләпә.
* * * Ике иҫерек тимер юл буйлап үрмәләй.– Бигерәк текә баҫҡыс, араһы ла бик киң.– Борсолма, ана, лифт килә.* * *Ҡатыны – полицияла эшләгән иренә:– Бына был фотолағы кешене күрәһеңме?– Күрәм.– Шуны сәғәт алтыла балалар баҡсаһынан барып ал!* * *– Һеҙҙә тараҡан дарыуы бармы?– Тараҡандарығыҙ нимә менән сирләй һуң?* * *Фермер ҡатыны – иренә:– Ҡәҙерлем, беҙҙең өйләнешкәнгә иртәгә ун йыл тула. Шул уңайҙан һарыҡ һуябыҙмы?– Һарыҡтың бында ни ғәйебе бар?* * *Ҡатыны иренә яңы тун алып бирмәүенә зарлана.– Ҡәҙерлем, һинеңсә, хәҙер мин бөтә ғүмерем буйына ошо ҡуян тунын кейеп йөрөргә тейешме инде?– Ә ниңә йөрөмәҫкә, ти? Ҡуян йөрөй бит әле. * * * Ике дуҫ һөйләшә.– Шундай матур ҡыҙҙы осраттым. Күҙҙәре эре ҡарағат, ирендәре ҡып-ҡыҙыл сейә, бит урталары алланып бешкән алма тиерһең. Үҙе ҡурай еләге  инде бына! Мөхәббәтме икән ул?– Тыныслан, дуҫым, һиндә авитаминоз башланған.* * * Ресторанда ике егет ике ҡыҙҙы күҙәтә.– Бәлки, барып танышырбыҙ.– Бер аҙҙан.– Ни эшләп?– Башта аҡсаларын түләһендәр әле.* * *– Нимәгә шул тиклем ҡыуанаһың әле? – тип һорай бер ҡыҙ әхирәтенән.– Бөгөн тиҙлекте арттырғаным өсөн  ЮХХДИ-нан штраф килде. Фотола мин шул тиклем матур сыҡҡанмын…* * * – Беҙ ҡатыным менән дискотекала осраштыҡ.– Бик романтик осрашыу булған икән.– Һөйләп бөткәнде көт. Мин уны балаларҙы ҡарап өйҙә ултыра икән, тип уйлағайным.* * *– Беҙ ҡатыным менән дискотекала осраштыҡ.– Бик романтик осрашыу булған икән.– Һөйләп бөткәнде көт. Мин уны, балаларҙы ҡарап өйҙә ултыра икән, тип уйлағайным.* * *– Доктор, беҙҙең ауыр хәлдәге пациент һөйләшә башланы.– Нимә тине?– Үләм, тине.* * *Табип кабинетында:– Доктор, ни эшләптер минең гел тәнем ҡысыта…– Йыуынаһығыҙмы һуң?– Йыуынып та ҡараным инде, ай ҙа үтмәй, тағы ҡысынам...* * *– Бер ай рулгә ултырған юҡ. Бөгөн миңә ҡул болғанылар, ҡысҡырып уҙ­ҙылар, фараларын ҡабыҙып, һүн­дерәләр – һағынғандар.* * *– Туй машинаһы өҫтөндәге бал­даҡтар нимәне аңлата?– Иҫәпте: 0:0.* * *– Һине, бик матур һәм аҡыллы ҡатынға өйләнгән, тип һөйләйҙәр.– Кем әйтте?– Ҡатының...* * *Ике әхирәт һөйләшә.– Сиған ҡатынына, күрәҙәсегә барҙым. Мең һум түләнем. ""Ирең хыянат итә"", – тине.– Аҡса әрәм итеп, юҡҡа йөрөгәнһең. Мин уны бушлай ҙа әйтер инем.* * *– Ниңә беҙ отпускты мотлаҡ ауылда, һинең атайың-әсәйең менән үткәрергә тейешбеҙ? – тип һорай йәш кәләш иренән.– Ҡәҙерлем, выждан, бурыс кеүек төшөнсәләр хаҡында ла уйларға кәрәк бит!– Ә улар хаҡында Ҡара диңгеҙ йәки Урта диңгеҙ ярында уйлап булмаймы ни?* * *Ҡатын табипҡа килә.– Иремдең нервылары бөтөнләй ҡаҡшаны. Ялға ҡайҙа барһаҡ һәйбә­те­рәк: тауҙарғамы әллә диңгеҙ буйынамы?– Һеҙгә – диңгеҙгә, уға – тауға. Киреһенсә булһа ла ярай.* * *– Ҡәҙерлем, мин һине шул тиклем яратам. Яратыуымды нисек белдерергә лә белмәйем.– Аҡса менән белдер.* * *  Миләүшә 1-се синыфҡа уҡырға килгәс, уҡытыусы:– Һин һанай беләһеңме? – тип ҡыҙыҡһына.– Эйе.– Һанап күрһәт әле.– Бер, ике, өс, дүрт, биш, алты, ете, һигеҙ…– Тағы ла.– Туғыҙ, ун, валет, дама, туз…*** Ҡатыны иренә яңы тун алып бирмәүенә зарлана.– Ҡәҙерлем, һинеңсә, хәҙер мин бөтә ғүмерем буйына ошо ҡуян тунын кейеп йөрөргә тейешме инде?– Ә ниңә йөрөмәҫкә, ти? Ҡуян йөрөй бит әле. *** Ике дуҫ һөйләшә.– Шундай матур ҡыҙҙы осраттым. Күҙҙәре эре ҡарағат, ирендәре ҡып- ҡыҙыл сейә, бит урталары алланып бешкән алма тиерһең . Үҙе ҡурай еләге  инде бына! Мөхәббәтме икән ул?– Тыныслан, дуҫым, һиндә авитаминоз башланған.*** Ресторанда ике егет ике ҡыҙҙы күҙәтә.– Бәлки барып танышырбыҙ.– Бер аҙҙан.– Ни эшләп?– Башта аҡсаларын түләһендәр әле.*** – Нимәгә шул тиклем бөгөн ҡыуанаһың әле?– тип һорай бер ҡыҙ әхирәтенән.– Бөгөн тиҙлекте арттырғаным өсөн  ЮХХДИ -нан штраф килде. Фотола мин шул тиклем матур сыҡҡанмын…*** – Беҙ ҡатыным менән дискотекала осраштыҡ.– Бик романтик осрашыу булған икән.– Һөйләп бөткәнде көт. Мин уны балаларҙы ҡарап өйҙә ултыра икән, тип уйлағайным.
 
 
* * *– Һеҙ ниндәй аҡсаға йәшәйһегеҙ?–  Пенсияға.–  25  йәштә пенсия бирә башланылармы әллә?–  Миңә түгел, атайға.* * *Ҡыҙҙар ятағына егет килә.Вахтер:– Һеҙгә кем кәрәк?– Ә һеҙ кемде тәҡдим итер инегеҙ?* * * Ата-әсәһе – студент ҡыҙға:– Төнө буйы ҡайҙа йөрөнөң?– Лекцияла.– Һин нимә?! Төнгө сәғәт дүрткә тиклем лекция уҡыйҙармы ни?– Эйе. Лектор тотлоға ине.* * * Атай кеше мәктәптә балаһының дәрестәре бөткәнен көтөп ултыра.Янынан үтеп барған уҡытыусы:– Бала көтәһегеҙме?– Ю-ю-юҡ. Мин үҙем шулай һимеҙмен...* * *Бер ир наркологҡа ингән.– Минең ҡатыным эскелектән интегә...– Шулай ныҡ эсәме ни?– Юҡ. Ул эсмәй, мин эсәм.* * * – Һеҙҙең фамилияғыҙ нисек?– Ишәков.– Ҡыҙыҡ икән...– Инициалдарығыҙ?– И. А.*** Бер егет дуҫына зарлана.–    Бына өйләндем дә хәҙер эсергә лә, тартырға ла, дуҫтар менән эсергә йөрөргә лә ярамай.–    Үкенәһеңме инде?–    Үкенергә лә ярамай...**** Ир күҙ табибына килгән.–    Туй үткәйне, күҙҙәрем күрмәй башланы.–    Атап әйткәндә, нимәләрҙе күрмәйһегеҙ?–    Аҡсаны.*** Уҡытыусы математика дәресендә:– Илгизәр, әгәр һиңә дуҫың ике бесәй балаһы бирһә, күршеләрең тағы икәүҙе бүләк итһә, үҙең урамдан дүрт бесәй балаһы табып алһаң, һиндә барыһы нисә бесәй балаһы була?– Туғыҙ!– Туҡта, әйҙә, икенсе төрлө итеп иҫәпләп ҡарайыҡ. Атайың һиңә бер ҡарбуз бирә, әсәйең – ике ҡарбуз, ә өләсәйең тағы ла дүрт ҡарбуз бирә икән, ти. Һиндә барыһы нисә ҡарбуз була?– Ете.– Һуң, шулай булғас! Ә бесәй балалары ниңә туғыҙ булды?– Туғыҙ була инде... Өйҙә үҙемдең бер бесәй балаһы бар бит!.. Уны ҡайҙа итәйем?–    *** Әтәс музыка мәктәбенә ғариза биргән.– Һиңә ниңә инде тағы уҡырға? Һин бит былай ҙа матур ҡысҡыраһың, – тип ҡыҙыҡһынған һандуғас.– Уныһын үҙем дә беләм, кешеләр ҙә оҡшата, – тигән әтәс.–    Ләкин тауыҡтар диплом талап итә бит, диплом!***Ике әхирәт һөйләшә.– Сиған ҡатынына, күрәҙәсегә барҙым. Мең һум түләнем. ""Ирең хыянат итә"", – тине.– Аҡса әрәм итеп, юҡҡа йөрөгәнһең. Мин уны бушлай ҙа әйтер инем.***– Ниңә беҙ отпускыны мотлаҡ ауылда, һинең атайың-әсәйең менән үткәрергә тейешбеҙ? – тип һорай йәш кәләш иренән.– Ҡәҙерлем, выждан, бурыс кеүек төшөнсәләр хаҡында ла уйларға кәрәк бит!— Ә улар хаҡында Ҡара диңгеҙ йәки Урта диңгеҙ ярында уйлап булмаймы ни?***Ҡатын табипҡа килә.– Иремдең нервылары бөтөнләй ҡаҡшаны. Ялға ҡайҙа барһаҡ һәйбәтерәк: тауҙарғамы әллә диңгеҙ буйынамы?– Һеҙгә – диңгеҙгә, уға – тауға. Киреһенсә булһа ла ярай.
 
 
* * *
Ире – торт ашап ултырған  ҡатынына:– Етер инде торт ашарға. Һимерәһең бит!– Мин быйыл биш кенә торт ашаным.– Һуң бөгөн бит саҡ 5 ғинуар ғына!
* * *
– Әйҙәгеҙ, эсеүҙе ташлайбыҙ!– Шәп тост.* * *– Кисә миңә һөжүм иттеләр. Барсеткамды, сәғәтемде талап алдылар.– Һин бит бокс буйынса чемпион, миҙалың  да бар!– Миҙалды улар таба алманы.* * * Уҡытыусы:– Вәли, һин был матур ташты ҡайҙан  тапҡайның әле? Бына был  геолог ағайҙы шул урынға алып барырһың.Вәли:– Булмай.– Ниңә?– Сөнки бөгөн музейҙа ял көнө.* * * Полиция ирҙән һорау ала:– Ни өсөн күршегеҙҙе туҡманығыҙ?– Ул беҙҙең йорттоң 12-се ҡатында урынлашҡан фатирында тауыҡтар тота. – Һеҙгә ниндәй зыяны тейҙе һуң?–   Ҡолағыма гелән  тауыҡ ҡытҡылдаған тауыш ишетелгәс, психиатрия дауаханаһында өс ай ятып сығырға тура килде.* * * –  Һин ишеттеңме әле. Ғайнисламды ҡатыны ташлап киткән бит…–  Шунан, үҙе нисек һуң?–  Хәҙер тынысланды инде. Юҡһа тәүге мәлдәрҙә шатлығынан хыялый була яҙғайны. * * *  Элек яңы сит ил машинаһы алған егет бик «текә»ләр рәтендә ине. Хәҙер, ҡыҙҙар, һаҡ булығыҙ: әгәр егет сит ил машинаһында икән, тимәк, уның биш йыллыҡ кредиты бар.* * *    –  Һеҙ ниндәй аҡсаға йәшәйһегеҙ?–  Пенсияға.–  25  йәштә пенсия бирә башланылармы әллә?–  Миңә түгел, атайға.* * *Йоҡларға ятҡас, ҡатыны иренә һырпалана.– Ҡәҙерлем, мин һиңә әкиәттән килдем…– Ҡайһыһынан?– Матур әкиәттән.– Ҡыуып сығарҙылармы әллә?* * * – Һин ит ашайһыңмы?– Юҡ.– Ә балыҡ?– Юҡ.– Әллә һин вегетарианмы?– Юҡ, бюджетник.* * *Ике  әхирәт һөйләшә. – Мин йоҡлай алмай интегәм. Һин нисек йоҡлап китәһең ул?– Өскә тиклем һанайым.– Башыңды мендәргә терәү менән йоҡлап китәһең икән дә.– Кисә сәғәт төнгө дүрткә тиклем һананым.* * *  – Вәли, бына һиңә ун кәнфит, шуның яртыһын ҡустыңа  бирерһең.– Мин уға өс кәнфит бирәм.– Нимә, һанай белмәйһеңме әллә?– Мин беләм, ҡустым белмәй.* * * Доктор ауырыуҙы тикшерә:– Араҡы эсәһегеҙме?– Рәхмәт, доктор! Һеҙҙең янға туп-тура һырахананан ғына килеүем…* * *Берәү аяғы һынып һәм биттәре һыҙырылып табип янына килә.– Аварияға эләктегеҙме?– Юҡ, шкаф эсендә сөс­көргәйнем…* * *  – Әгәр ҙә һөйгән ҡыҙым туйға тиклем бала тапһа, был гонаһмы?– Ни эшләп гонаһ булһын? Ул сабый туйҙың ҡасан булырын ҡайҙан белһен инде?* * * – Был аш боҙолмағанмы?– Аша, аша, барыбер иртәгә ял көнө.* * * Юл хәрәкәте хәүефһеҙлеге инспекторы тәртип боҙоусыны туҡтата. Руль артында ултырған ҡатындан «право»һын һорай. – Һуңға ҡалдың, үҫкәнем, – ти ҡатын, яғымлы йылмайып.– Уны кисә һинең коллегаң алып өлгөрҙө инде.* * * – Атай, винтовка менән автомат араһында ниндәй айырма бар?– Бик ҙур, улым. Күҙ алдыңа килтер әле: мин нисек һөйләшәм дә әсәйең нисек һөйләшә.* * * Такси водителе – пас­сажирға:– Әле генә автомобиль эсен дезинфекцияланым. Еҫ булһа, танауығыҙҙы ҡаплап ултырығыҙ йәки тәҙрәне асығыҙ.–  Борсолмағыҙ, мин былай ҙа еҫ тоймайым ул…* * *– Һеҙ ҡатынығыҙ менән йыш ирешәһегеҙме?– Бөтөнләй ирешеп тор­майбыҙ.– Нисек?– Беҙ  шунда уҡ һу­ғышырға тотонабыҙ.* * *– Бармаҡ­тарығыҙ бигерәк нә­ҙек. Моғайын, һеҙ пианистыр? – Юҡ,  мин – лаборант. Пробиркалар йыуам. * * *Әсәһе ҡыҙын ҡурҡыта:– Әгәр ҙә ошо манный бутҡаһын ашамаһаң, убыр­лы ҡарсыҡты са­ҡырам.Ҡыҙы:– Ә һин ул ошо тәмһеҙ бутҡаны ашар тип уйлайһыңмы?* * * Малайҙы күршеһе алма менән һыйлай. Ул өндәшмәй генә ала ла әсәһенә ҡарай. Әсәһе:– Улым, нимә тип әйтергә кәрәк?– Ә һеҙ уны йыуҙығыҙмы һуң?* * *– Отпускта тағы ла Таиландҡа бараһыңмы?– Бик кәрәге бар ине! Үҙебеҙҙең тәбиғәткә етә буламы һуң! Теләһәң, урманда бәшмәк йый, теләһәң, күлдә балыҡ ҡармаҡла… Шәп бит, ә!– Ипотека алдыңмы ни?– Эйе.* * *– Буйҙаҡ өйләнгән ирҙән нимәһе менән айырыла?– Буйҙаҡты бөтә ҡатын-ҡыҙ ҙа ымһындыра, ә өйләнгәнде –   берәүҙән тыш барыһы ла.* * * Юғары уҡыу йортонда ҡабул итеү имтиханы бара. Юлдаштан башҡа бер кем дә таҡтала аҡбур менән һыҙып, дөрөҫ итеп түңәрәк эшләй алмай.– Бындай оҫталыҡҡа ҡайҙа өйрәндең?– тип һорай профессор.– Армияла бер йыл буйы ит үткәрҙем, – ти ауыҙы ҡолағына еткән егет.* * *Студент ашханала ике сосискаға заказ  биргән. – Күп булмаҫмы? – Ашнаҡсы көлә.– Ун ике сәнске лә килтерегеҙ, – тип өҫтәй студент. * * *Ире ҡатынына:– Ҡәҙерлем, мин балкондың иҙәнен йәйеп бөттөм, һиңә ит үткәрешергә ярҙамлаштым, автомобилемде йыуҙым. Бөгөн күп кенә эштәр эшләп ташлағанмын икән.– Шулайын шулайҙыр ҙа. Тик  «Виагра» таблеткаһы һиңә икенсерәк тәьҫир итергә тейеш ине...* * * Физик менән математик урмандан китеп барһа, ҡаршы­ларына айыу килеп сыҡҡан.Математик: «Айыуҙың тиҙлеге  сәғәтенә 20 км, ауырлығы – 300 кг. Ҡасып ҡотолоп булмаҫ», – тип уйлай икән.Физик: «Айыуҙың ашҡаҙаны 20 кубик дециметр, кешенең күләме 100 кубик дециметр. Уға бер математик етә. Ҡасып китергә кәрәк».* * * – Ҡәҙерлем, диңгеҙ буйында бөтә кеше лә миңә ҡарап: «Аһ»» итһен өсөн нимә алып барайым икән?– Сана.* * *   – Булды. Яңы йылға барыһына ла бүләктәр алдым. Инде еңел һулап ҡуйырға һәм аслыҡтан, хәйерселектән тынысланып үлергә лә була.                   * * *Йәмәғәт транспортындағы хәҡиҡәт: кеше ни тиклем күп, кондуктор шул тиклем йыуаныраҡ.* * * “Ҡыҙыл Башлыҡ” әкиәте – бөгөн.– Ҡыҙыл Башлыҡ, һинең кәрзинеңдә нимәлер бар, ашайыммы?– Мә, Бүре, аша!Бүре бер бәрәмәсте алып ашағас, ҡыҙ йәһәт кенә телефонынан:– Алло! Әсәй, ул ашаны... Эйе, нисауа ғына күренә: был бүренән ике бүрек сығасаҡ!* * * Һуңғы яңылыҡтарҙан: ҡораллы өс бандит ике ҡатлы турист автобусына һөжүм иткән. Хәҙер полицияла уларҙың 75 фотоһы бар.* * * Кеше 25 йәшкә тиклем үҫә. Ошо йәштән һуң бер кәүҙә әйткән ти:– Ярай, өҫкә үҫә алмаһаҡ та, ян-яҡта, ана, күпме урын бар!* * *Ике альпинист бейек тауға үрмәләй икән. Ыһ та бых килеп, былар ял итергә туҡтала. Шунда береһе икенсеһенән һорай:– Һеҙ нисек, фатирығыҙҙы алмаштырҙығыҙмы?– Юҡ, баш тарттым. Бишенсе ҡатҡа лифтһыҙ менеп йөрөргә алйотмо ни мин?!* * *– Хәйерле көн, был Именлек хеҙмәтеме?– Эйе, ә ниңә?– Һеҙ беҙҙең телефондан һөйләшеүҙәрҙе тыңлайһығыҙ, тип ишеткәйнем, дөрөҫмө?– Ә ниңә?– Миңә ҡатын магазиндан нимәлер алырға ҡушҡайны. Тик онотҡанмын. Һеҙҙән шуны белешергә ине...                 * * *Ҡатын-ҡыҙ көндөҙ ятып торһа, был – ял итеү, ир кеше ятһа – диванда аунау.* * * Иҫерек ир төн уртаһында ҡайтып, ишек шаҡый. Ҡатыны асмай.– Ас, мин иң матур ҡатынға рауза сәскәләре алып ҡайтып киләм!Ҡатыны ишек асҡас:– Ҡайҙа сәскәләр? – тип һорай.– Ә ҡайҙа иң матур ҡатын? – ти ир, теле көрмәлеп.* * * Элекке күршеләр – рус менән башҡорт осраша.– Нисек йәшәйһең? – тип һорай рус.– Шәп йәшәйем: ҡатынымда – айфон, ҡыҙымда – айпад, ә миндә – ай һайын!– А что такое “ай һайын”?–Нимә, нимә, банктағы кредит! Ҡәһәрең...* * * – Атай, кешегә мыйыҡ ни өсөн кәрәк?– Танауҙан аҡҡан ауыҙға инмәһен өсөн...* * * Береһе – Мәскәүҙә, икен­сеһе төпкөл ауылда йәшәүсе класташтар осраша ла, һүҙҙәре юл торошона килеп ялғана. Былар хатта бәхәсләшеп китә: йәнәһе, кем йәшәгән ерҙә юлдар яҡшыраҡ? Баш ҡалала торғаны әйткән була, ти: – ""Иномарка""ға ултыраһың да машина башына һыу тулы стакан ҡуяһың, бөтә көскә ҡыуып та, барып етеп туҡтаһаң, һыу түгелмәгән була!Ауылдыҡының да иҫе китмәй:– Беҙҙең юлдарҙа хет теләһә ниндәй машинаның артына ултырып йоҡлап барһаң да, бер нәмә лә булмай.– Һи-и, бигерәк ҡабартаһың. Рулдә ултырып, тиең.– Юҡ, рулде тотмаһаң да була. Машина кәлейәнән бер ҡайҙа ла сыға алмаясаҡ.* * * – Һеҙ нисек миллионер булдығыҙ?– Ҡатыным арҡаһында.– О-о-о! Нисек инде ул? Бик яҡшы кәңәштәр бирҙеме?– Юҡ. Уның “Аҡса етмәй” тигәне ҡасанға тиклем дауам итерен белгем килде лә...* * *Ҡатын аптырашта тора. Ире һорай икән:– Ҡәҙерлем, ниндәй уйға баттың?– Диңгеҙгә 12 көнгә барабыҙ. Ә минең 13 йәйге күлдәгем бар. Ҡайһыһын алмаҫҡа икән, тип баш ватам...* * *– Магазиндарҙа ниндәй генә шампунь һатылмай: ҡауаҡты бөтөрә торғаны, сәсте йылҡылдата торғаны, күпертә торғаны... Ә бысраҡ сәсте йыуа торған шампунь бармы икән?* * *– Сәс төрөнә ҡарап, кешенең холҡо тураһында фекер йөрөтөргә мөмкин.– Уныһы нисек була инде?– Бына, мәҫәлән, йомшаҡ сәсле кеше – йомшаҡ холоҡло, ҡаты сәслеһе – ҡырыҫ. – Ә пеләш булһа?– Ул саҡта был кеше – бик шыма.* * *– Апай, ниңә илайһың?– Бына бит, гәзиттә, Өфөлә бер ҡыҙҙы трамвай тапаған, тип яҙғандар. Минең Ринат түгелме икән, тип ҡайғырам...– Атаҡ, унда бит, “бер ҡыҙҙы”, тип яҙғандар.– Һ-и-и, трамвай ҡарап тора, ти, малаймы, ҡыҙмы...* * * – Ғәфү итегеҙ, һеҙ минең урынға ултырғанһығыҙ.– Һеҙҙең урынға? Ә быны нисек иҫбат итерһегеҙ?– Үҙемдең урынға торт киҫәге һалғайным. Һеҙ уның өҫтөндә ултыраһығыҙ... * * * – «Дом-2» тапшырыуын ябырға булғандар...–  Быйыл, исмаһам, бер яҡшы хәбәр ишетелде...* * * Күршеләр һөйләшә.– Беләһеңме, заводҡа эшкә ингәндең тәүге көнөндә үк дауаханаға эләктем.– Нимә, әллә унда карантинмы?– Юҡ та. Ҡаршымда торған Иван­ға, Вань, асҡыс ырғыт әле, тип ҡысҡырғайным да... Кем бел­һен цехта биш Иван эшләгәнен...* * *– Әсәй, бөгөн әхирәттәрем ме­нән бер кисәгә барабыҙ, теге брил­лиантлы муйынсамды тағайым әле...– Юҡ, ярамай.– Ниңә ярамай?! Ул муйынсаны Яңы йылға бүләк иттегеҙ, тағырға ярамай. Ҡиммәтле “иномарка”ны бүләк иттегеҙ – йөрөргә ярамай. Шкафта инде дүрт йылҡылдап торған шәшке туным тора – ярамай. Ә ҡасан ярар икән һуң?!– Атайың пенсияға сыҡҡас. Әле ул – ябай “гаишник”.* * * Бер йәш ҡыҙ туй саҡы­рыуҙары эшләгән ойошмаға шылтырата:– Иҫләйһегеҙме, мин һеҙгә ике аҙна элек саҡырыу эшләргә заказ биргәйнем. Открыт­ка­ларҙы бер аҙ үҙгәртергә мөм­кин булырмы икән?– Эйе, яңы мәғлүмәттәрҙе яҙып алайым улайһа...– Яҡшы! Туйҙың датаһын, урынын һәм ирҙең исемен генә үҙгәртергә.* * * Рәсәй йәнһүрәттәре донъя­һында криминаль хәл: көслө дауыл арҡаһында Чебурашка үҙ ҡолаҡтарынан йыртҡыстарса туҡмалды...* * * Бер ҡыҙ – әхирәтенә:– Мин үҙемдең тал сыбығы кеүек нескә билемде, йомро матур янбаштарымды, шып-шыма ғына эсемде ны-ыҡ яратам. Тик бына шул матурлыҡты ҡаплап торған майҙы нимә эшләтергә, ҡәһәрең?!* * * Әсәһе балкондан улына ҡысҡыра:– Булаа-ат, һин ҡайтырға уйлайһыңмы, юҡмы?– Уйлайым, әсәй.– Күпме ваҡыттан уйлап бөтәсәкһең инде?– Тағы бер-ике сәғәттән! * * *– Ильяс, һин күбеһенсә кемде тыңлайһың: атайың­дымы, әсәйеңдеме?–  Әсәйемде.–  Ни өсөн?– Сөнки ул күберәк һөйләй.* * *Ике таныш һөйләшә.– Кисә концертта тәнәфес ваҡытында һинең ҡатыныңды күргәйнек. Бик йүткерҙе, ба­рыһы ла уға әйләнеп ҡараны. Әллә ауырыймы?– Юҡ, ул яңы күлдәк кейгәйне...* * *– Атай, атай, иҙәндә ялан аяҡ йөрө әле!– Атаҡ, ниңә?– Әсәйем ҡушты. Ул энәһен юғалтҡан да, тапҡыһы килә.* * *45 йәштәрҙәге ир әсәһенә шылтырата:– Әсәй, мин ҡайтырға сыҡтым. Нимә алайым?– Юҡ, бер нәмә лә кәрәкмәй, – ти әсәһе һәм телефонды һүндергәс, –  үҙеңә фатир ал да айырым йәшә, улым...* * *Ҡатын, табиптан сыҡҡас, уны көтөп ултырған иренә:– Ҡәҙерлем, табип миңә сәйәхәт итергә ҡушты, – ти.–  Яҡшы, киттек.– Ҡайҙа? Сәйәхәткәме, хәҙер үкме?– Икенсе табипҡа.
* * *Иҫ киткес һомғол буйлы ҡыҙ йылғаға табан ыңғайлай. Уның менән танышырға теләп, бер егет ҡысҡыра:– Һаҡ булығыҙ, унда тәрән! – Ҡыҙ боролоп ҡарағас, өҫтәп ҡуя. – Барығыҙ, бар, унда шаҙралар батмай ул...* * *Ике “яңы урыҫ” һөйләшә:– Кисә “Ока” машинаһы һатып алдым әле.– Яҡшырағын алырға мөмкинлегең бар бит, шул хәстрүшкә ҡыҙыҡмаһаң?!– Уныһы шулай, әлбиттә, тик “Ока” менән фатирҙа йөрөүе яйлы.* * *Өйҙән бер ир сыға ла, рәхәтләнеп кирелеп-һуҙылып ала. Бер ни тиклем ваҡыт тирә-яҡҡа хозурланып торғас:– Их-х, донъяһы, әй! Ер емертеп эшләгеләр килә. Өйгә инеп, бер аҙ ятып алайым. Бәлки, үтеп китер.* * *Бер малай өлкән йәштәге ҡатын янына килә лә:– Апай, бынау кәнфитте ашап ҡара әле, – тип мөрәжәғәт итә.– Бик тәмле, – тип баһа бирә ҡатын.– Ғәжәп, ниңә беҙҙең эт уны ауыҙынан кире сығарҙы икән? – тип аптырауға ҡалған малай.* * *Берәү табипҡа зарлана:– Йоҡлап булмай...– Ә һеҙ әкрен генә алтыға тиклем һанап ҡарағыҙ.– Ә мин етенсе яртыға тиклем һанайым. Унан һуң инде һыйыр һауырға торорға кәрәк.* * *Йәш кәләш әсәһе янына илап килеп инә:– Әсәй, мине кейәүең туҡманы!– Бәй, командировкаға китте, тигәйнең бит!– Мин дә шулай тип уйлағайным...* * *  – Доктор, һуңғы арала холҡом ныҡ боҙолдо. Юҡтан ғына гөлт итеп ҡабынам да китәм.– Нимә-нимә?– Асыуыма теймә, ҡәбәхәт!* * * Дауахананың бер бүлексәһе яна.Янғын һүндереүсе баш табип янына йүгереп килә.– Корпусты тиҙ арала һүндерә алдыҡ. Ун ауырыуҙың һигеҙен аңына килтерҙек. 2 кешене ҡотҡарып ҡалып булманы.Баш табип аңын юғалтып йығыла ла уны һушына килтерәләр.– Һеҙгә нимә булды?!– Корпус түгел был, морг! * * * – Дачалағы бәҙрәфкә  ҡасан ишек ҡуяһың инде?– Ә унда урларлыҡ нимә бар?* * *   Аяғы һынған ир төҫө ҡасып табип янына килә.– Аварияға эләктегеҙме?– Юҡ, шкафта сөскөрҙөм.* * *  Вацаптан килгән яҙыу.«Ҡәҙерлем! Һине бик һағындым! Яратам! Һинең өсөн тауҙар күсерергә лә әҙермен! Көт мине, һөйөклөм! Әгәр ҙә ямғыр яумаһа, иртәгә килермен».* * *  Бурҙан һорайҙар.– Зыярат ҡапҡаһы янында торған велосипедты ниңә урланың? – Мин уның эйәһе үлгәндер тип уйланым.* * *Бер ҡыҙ әхирәтенә һөйләй.– Беҙҙең өйҙә дини әйберҙә­р­ҙән иҙәндәге үлсәү генә бар. Көн һайын иртән шунда баҫҡас, әсәй: «Йә, Хоҙайым!»  –ти.***  – Өйләнергә кәрәк һиңә.– Ниңә?– Артыҡ шат күренәһең.*** – Мин тәртипле ҡыҙ,  тартмайым.– Туҡта, туҡта… Бер көндө генә тартҡаныңды күрҙем дә инде!– Уныһы эскән баштан ғына ине…*** – Ҡатының була тороп, башҡалар менән йөрөргә нисек оялмайһың?– Элек ояла инем. Хәҙер күнектем инде.* * *  – Әле генә шнф янында булдым. Ике яңылыҡ бар: яҡшы һәм насар. Ҡайһыһынан башлайым?– Мине эштән ҡыуҙылар.– Ә яҡшыһы?– Һине лә ҡыуҙылар.* * * Итәк ни тиклем ҡыҫҡараҡ булһа, ул шул тиклем күберәк кәмселекте ҡаплай.* * * Беҙҙең эш урынында төшкә тиклем бер кем дә эшләмәй. Ә төштән һуң барыһы ла ял итә.* * * – Теш табибына барҙыңмы?– Барҙым.– Хәҙер тешең һыҙламайҙыр инде?– Белмәйем. Ул табипта ҡалды...* * *Абрам Изя янына инһә, теге стеналағы обойҙы аҡтарып маташа.– Нимә, Изя, обойығыҙҙы алмаштыраһыңмы?– Юҡ, яңы фатирға күсәм.* * *Хужа – ҡунаҡҡа:– Һин, Аллаға шөкөр, китәһеңме, әллә, Алла һаҡлаһын, тағы бер аҙға ҡалаһыңмы?* * *Теш табиптары ла яңылыша. Ләкин бер кешене дауалағанда бындай яңылышыуҙар 32-нән артмай.* * *Тәнҡитсе – режиссерға:– Кисә һеҙҙең премьерағыҙҙы ҡарағас, төнө буйы керпек ҡаҡманым...– Спектакль шул тиклем тәьҫир иттеме ни?– Юҡ. Театрҙа йоҡоно туйҙырып ҡайтҡанмын.* * *Етәксе – хеҙмәткәренә:– Ҡара әле, һиңә нимә булды? Ҡарап тороуға тыйнаҡ ҡына ир кеше кеүекһең, көтмәгәндә-уйламағанда ҡолағыңа һырға тағып йөрөй башланың.– Теләһәң-теләмәһәң дә тағырға тура килә.– Ни эшләп?– Бер көндө ҡатын беҙҙең карауатта һырға тапты.* * *– Нимәләр менән шөғөл­ләнәһең?– Мин хәҙер сәйәсмән, спорт комментаторы, тәнҡитсе.– Пенсияға сыҡтыңмы әллә?* * *Берәүҙән:– Ниңә сәсеңде ҡыҫҡа йөрөтәһең? – тип һорағандар.– Ҡайһы бер ҡатын-ҡыҙҙы, сәсе оҙон, аҡылы ҡыҫҡа, тип мыҫҡыллайҙар. Тимәк, сәсе ҡыҫҡа кешенең аҡылы оҙон булырға тейеш, – тип яуап биргән.* * *Уҡытыусы:– Һыу кеше тормошонда әһәмиәтле урын биләй. Йәле, Вәли, әйт беҙгә, һыуҙың айырыуса ҙур әһәмиәте нимәлә?– Әгәр ҙә һыу булмаһа, беҙ бер ҡасан да йөҙөргә өйрәнә алмайынса, батып үлеп бөтөр инек.* * *Бер балыҡсы өйөнә гел ваҡ балыҡ алып ҡайта.– Нишләп һин бер ҙә эре балыҡ алып ҡайтмайһың? – тип һорай ҡатыны.– Һи-и, йүләр, эре балыҡты кем ташлап ҡалдырһын!* * *Туҡтауһыҙ мораль уҡыуға асыуланған ҡыҙы – әсәһенә:– Әсәй, үҙең эскесе атайға кейәүгә сыҡҡанһың бит!– Миңә өйләнгәнсе атайығыҙ рөхсәтһеҙ бер рюмка араҡы ла эсмәй ине, – тип маҡтанырға ашыға әсәһе.* * *Ҡатын-ҡыҙға, һин – иң матуры, тиһәң, ул донъяла минән дә матурыраҡ кеше юҡ, тип уйлай башлай.* * Көнсөл ир шкафтан – ҡатынының һөйәркәһен, аҡыллы ир ҡатынына үҙе алып бирмәгән кейемде эҙләй.* * *Аҡыллы ҡатын һәр ваҡыт иренең йәшергән аҡсаһын таба. Тағы ла аҡыллыраҡ ҡатын был аҡсаға ҡағылмай. Ә иң аҡыллы ҡатын уға тағы аҡса өҫтәй.* * * Атай кеше мәктәпкә барған да коридорҙа балаһын көтөп ултыра. Янынан үтеп барған уҡытыусы: – Бала көтәһегеҙме?– Юҡ, мин үҙем шулай һимеҙ.* * *Ҡыш көнө ауылда кешеләр йыйылып һөйләшеп тора икән. Араларынан берәү һөйләй, ти:– Кисә урманға барғанда ҡаршыма быҙау ҙурлыҡ өс бүре килеп сыҡты. Мин – ялт арыш араһына...– Нимә һөйләйһең, ҡыш көнө ҡырҙа арыш буламы ни?– Белмәйем тағы, бәлки, һоло булғандыр...* * * Судья:– Ғәйепләнеүсене таный­һығыҙмы? Һеҙҙең машинаны ысынлап та ошо кеше урланымы?–  Кисерегеҙ, судья әфәнде, ул кешенең адвокаты сығыш яһағандан һуң бөтөнләй ике­ләнеп ҡалдым – машинам булдымы икән һуң минең? * * *+10°С: Американдар өшөп ҡалтыранып йөрөй. Урыҫтар   ҡыяр ултырта.+5 °С: Итальяндарҙың маши­наһы тоҡанмай. Урыҫтар авто­мо­билдәренең тәҙрәһен тө­шөрөп йөрөй.–17.9°С: Нью-Йоркта өйҙәргә йылы бирәләр. Урыҫтар ҡышҡа инер алдынан һуңғы тапҡыр пикникка сыға.–42°С: Европала транспорт йөрөмәй. Рәсәйҙә урамда туңдырма ашайҙар.–73°С: Фин спецназы Санта-Клаус­ты Лапландиянан эвакуациялай. Урыҫтар ҡолаҡтарын ябып йөрөй.–114°С: Этил спирты туңа. Урыҫтарҙың кәйефе насар.–295°С: Католиктарҙың таму­ғында шайтандар туңып үлеп бөтә. Рәсәйҙең футбол йыйылма командаһы донъя чемпионы исемен яулай...* * *– Һинең ниндәй хыялың бар?– Ямғыр аҫтында мине берәйһе үпһен ине.  Ә һинең?– Тиҙерәк ямғыр яуһын ине...* * *– Иремдән айырылам. Миңә ҡул күтәрә, эсә, эшләмәй.– Ниңә кейәүгә сыҡтың һуң уға?– Эй, алйот булғанмын.–  Күрәһең, һин алйотто кәләш итеп алғас, насар кеше түгелдер.* * *Режиссер – драматургҡа:– Пьесағыҙҙы уҡып сыҡтым. Тик уны сәхнәлә ҡуя алмайым. Сөнки һүгенеүгә ҡаршымын.– Пьесамда бер һүгенеү һүҙе лә юҡ бит.– Текста юҡ. Әммә залда буласаҡ...* * *Маршрут автобусында.Пассажир:– Ҡыҙыл «Мерседес»ты кү­рәһегеҙме? Шуның янында туҡтағыҙ әле.Водитель:– Ул ҡуҙғалып китте, ҡыуып тоторғамы?* * * Әбей, ҡыҙыҡһынып, колясканы ҡарай.– Эй, матур игеҙәктәр! Икеһе лә малаймы?– Юҡ, уң яҡта ҡауын ята.* * * Әрмелә: – Иптәш прапорщик! Миңә каптеркаға инеп, телевизор ҡарарға мөмкинме?– Мөмкин. Тик ҡабыҙмағыҙ!* * *  Ейәне: – Өләсәй, мә һиңә тәмле кәнфит!– Рәхмәт!– Тәмлеме?– Тәмле.– Ҡыҙыҡ. Эт менән бесәй ниңә төкөрҙө икән?* * * – Ниңә тынып ҡалдың? Берәй этлек уйлайһыңдыр әле тағы, – ти әбейе бабайына.– Бер нәмә лә уйламайым.– Шулай инде һин. Бөтәһе тураһында ла мин уйларға тейеш.* * *Табип, ауырыу ҡатынды ҡарағас, иренә:– Ҡатынығыҙ миңә оҡшамай.Ир, көрһөнөп:– Миңә лә оҡшамай ул. Нимә эшләйем һуң, йәшәйем инде...* * *Телефон шылтырай. Ир трубканы алып:– Алло. Матурым, гөлкәйем, һинме был?– Юҡ. Был мин – һинең ҡатының...* * * Ике әбей һөйләшә.– Ейәнең ҡунаҡҡа ҡайтҡан икән. Олатаһына ярҙам итәме һуң?– Итә. Кисә икәүләшеп олатаһының пенсияһын эсеп бөтөрҙөләр. * * *Бер ир баҙарҙа йөрөгәндә тутыйғош күреп ҡала. Уның аяғына ике бау бәйләнгән була. Береһенән тартһаң, ҡош ин­глизсә һөйләшә, икенсеһенән тартһаң – французса. Ир, ҡыҙыҡ күреп, икеһенән дә бер юлы тарта.Тутыйғош башҡортсалап:– Аяҡтан  йығаһың бит, шайтан алғыры!  * * *Бер ҡыҙ эшкә инеү өсөн әңгәмәләшеүгә килә.– Элекке хеҙмәткәрегеҙ ҡайҙа китте?– Декретҡа.– Ҡурҡыныс икән дә бында...  * * *Юлай ата-әсәһе менән машинала бара.– Әсәй, ҡара әле, ҡыҙыҡ ҡына самолет!– Әсәй, ана,   беҙ теге юлы туңдырма ашаған кафе.– Атай, ҡара әле, ана, матур ғына апай!* * *– Ҡәҙерлем, мин үлһәм, һин ҡайғырма, кейәүгә сыҡ. Ул беҙ­ҙең улдарыбыҙҙы һәйбәт итеп тәрбиәләһен.– Уф, шул тиклем ялҡыттың. Аш әсемәгән бит. Ашағың килмәһә, ашама! * * * Күршеләре зарлана:– Этегеҙ шул тиклем олой. Тынысландырығыҙ әле. Ҡыҙым хатта йыр дәресен туҡтатырға мәжбүр булды.– Һуң, ҡыҙығыҙ тәүләп үҙе башланы бит.  ***Ҡатыны иренән:– Ҡәҙерлем, минең өсөн тәмәкеңде ташлар инеңме?– Ташлар инем.– Эсеүеңде лә туҡтатыр инеңме?– Әлбиттә, матурым!– Һөйөклөм, минең өсөн ғүмереңде лә бирер инеңме?– Әлбиттә, ундай күңелһеҙ тормош миңә нимәгә инде...*** “Ҡыш бабай, былтыр киләһе йәйҙе ҡомда ҡыҙынып ятыусы ҡыҙҙарҙы күҙәтә-күҙәтә Ҡара диңгеҙ ярында үткәрергә  ярҙам ит, тип һиңә хат яҙғайным. Хыялым тормошҡа ашты. Рәхмәт инде.Вәли Ғайсин. 2 рота. Абхазия”.*** Бер ир зоомагазинға ингән.– Миңә тутыйғош бирегеҙ әле.– Юҡ, кисә һуңғыһын алдылар.– Өйҙә бөтә нәмәм дә бар, һөйләшергә кеше юҡ. Табығыҙ инде миңә тутыйғош. Һатыусылар  өкөнө буяй ҙа  быға тутыйғош тип һатып ебәрә.Бер аҙнанан был ир тағы магазинға килә.– Егеттәр, рәхмәт! Ҡошоғоҙ оҡшаны.–  Нимә, һөйләшәме һуң?– Юҡ. Ул мине шул тиклем диҡҡәт менән тыңлай...*** Бер ир гәзиттә үҙенең вафат булыуы тураһындағы некрологты уҡый ҙа, көйөп, дуҫына шылтырата.– Күрҙеңме, миңә гәзиттә некролог биргәндәр.– Уҡыным. Ә һин ҡайҙан шылтыратаһың әле?*** Аэропорт. Пассажирҙар трапта самолетҡа ултырырға әҙерләнә. Иҙән йыуыусы самолеттан килеп сыға. Ҡултыҡ аҫтына гәзит- журналдар.Быны күргән пасажирҙар:– Ә беҙ осҡанда хәҙер нимә уҡырға тейешбеҙ?– Доға.    *** Бер рухани самолетта осоп бара. Һауаға күтәрелгәс, стюардессанан:–    Беҙ нисә  саҡрым бейеклектә осабыҙ әле?– 3 км.–    Араҡы һалып килтерегеҙ әле.–    Ярай.Бер аҙ ваҡыт үткәс:–    Ә хәҙер нисә саҡырым булды?–    6 км.–    Тағы эсергә алып килегеҙ әле.Бер аҙҙан тағы һораша:–    Әле нисә саҡырым бейеклектә беҙ?–     10 км. Тағы эсергә килтерәймме?–    Юҡ. Шеф күрәсәк. *** Бер ҡыҙ эшкә инеү өсөн әңгәмәләшеүгә килә.–    Элекке хеҙмәткәрегеҙ ҡайҙа китте?–    Декретҡа.–    Ҡурҡыныс икән дә бында...   * * *– Әсәй, 50 һум бир әле.– Нимәгә ул һиңә?– Мин уны анау меҫкен генә инәйгә бирәм.– И-и-и, нескә күңелемде. Мә, утыҙ һум. Ә ҡайҙа ул меҫкен инәй?– Ана тора бит туңдырма һатып...* * * Әҙ-мәҙ ҡырын төшөрөп алған ир ҡоймаға тотона-тотона туйҙан ҡайтып килә, ти. Ҡараһа, остағы  батҡаҡ эсендә бер иҫерек ята.Туйҙан ҡайтып килеүсе:– Алкаш, аяғыңда баҫып тора алмағансы эсмәҫкә ине!– тигән була.– Атла-атла! Хәҙер ҡойма бөтә, һин ни эшләрһең икән– ҡарарбыҙ!* * * – Һинең егетең бармы?– Юҡ. – Шундай һылыу ҡыҙ, үҙенең егете лә юҡ.– Миңә ирем рөхсәт итмәй.* * *– Һине үбергә буламы?– Юҡ. Туйҙан һуң ғына.– Ярай, кейәүгә сыҡһаң, яҙырһың.* * *Ире ҡатынынан һорай:– Мин лотереяға аҡса отһам, нимә эшләр инең?– Аҡсаның яртыһын алыр инем дә һин эскесенән  тиҙерәк ҡотолоу яғын ҡарар инем.– Бөгөн ике мең аҡса оттом. Бер меңен ал да, тай бынан тиҙерәк!* * * Текә генә эшҡыуар бәләкәй улы менән “ Салауат Юлаев” хоккей командаһы матчына барған. Хоккеистар берәм-һәрәм боҙға сыға башлағас, улы:– Атай, ни эшләп уларҙың арҡаларына хаҡтары яҙылып бөткән ул?– тип һорай икән.* * *Паркта дүрт йәшлек малай игеҙәк бәпестәрҙе күреп, бик оҙаҡ ҡарап тора ла әсәһенән:– Әсәй, ә минең һыңарым ҡайҙа? – тип һорай.* * *Егет ҡыҙы менән осрашҡас, унан һорай:–  Һин кем булып эшләйһең ул?– Ландшафт дизайнеры.– Ә аныҡлабыраҡ әйткәндә...– Тракторсы.* * *90 йәшлек ҡарт телефоны кенәгәһен ҡарап ултыра.– Бында номерҙары яҙыл­ғандарҙың барыһы ла үлеп бөттө. Миңә телефон кенәгәһен яңыртырға кәрәк...* * * Бер ирҙең телефоны шылтырай.– Алло! Һеҙҙең улығыҙ беҙҙә!– Нимә талап итәһегеҙ?– Тиҙерәк килеп алығыҙ! Балалар баҡсаһы бикләнә.* * *Ике дуҫ һөйләшә.– Элекке йөрөгән ҡыҙым иҫкә төшә. Нисек оноторға инде шуны.– Будильнигыңа уның тауышын ҡуйып ал!* * * Ир теш табибы бүлмәһенә инә.– Доктор, әйҙәгеҙ тиҙ генә, ауыртыуҙы баҫыусы уколһыҙ ғына теште һурығыҙ ҙа алығыҙ!– Их, бөтә пациент та һеҙҙең кеүек булһа икән!Ярай, башланыҡ улайһа.–    Ир йүгереп барып, бүлмә ишеген аса:–    Ҡәҙерлем, ин, күрһәт тиҙ генә тешеңде.  * * *Йәрәшкән ҡыҙы егетенә үпкәләй:– Һаранһың, сыҡмайым һиңә кейәүгә. Мә, балдағыңды кире ал!– Мин – һаран? Ә ҡумтаһы ҡайҙа? * * *Әгәр ир ҡатыны машинанан сыҡҡанда уға ишекте аса икән, тимәк, был – йә яңы машина, йә яңы ҡатын. * * *Диңгеҙ буйында ял итеүсе берәү  өс көн ямғыр яуғандан һуң  ҡайтырға йыйына башлай.– Ниңә ваҡытынан алда йы­йынаһың?– Бындағы ямғыр үҙәккә үтте.– Һеҙҙең яҡта ла шундай ямғыр яуа инде....– Беҙҙәгеһе арзаныраҡҡа төшә шул. * * *Ике әхирәт осраша.– Сәләм! Был һинме ул? Ҡалай йәйелеп киткәнһең. Танымай ҙа торам!–  Һин дә үҙгәргәнһең. Әгәр ҙә студент сағыңдағы ошо күлдәгеңде кеймәгән булһаң, мин дә һине танымаҫ инем... * * *Арыҫлан хайуандарҙы йыйып алып, бер сафҡа теҙгән.– Матурҙар – алға, аҡыллылар  – бер аҙым артҡа! – ти.Маймыл ғына тик тора икән.Арыҫлан унан: – Ә һин ни эшләп тик тораһың? – тип һорай.– Миңә нимә, икегә ярылырғамы ни?.. – ти тегеһе.* * *– Атай, винтовка менән автомат араһында ниндәй айырма бар– Бик ҙур, улым. Күҙ алдыңа килтер әле: мин нисек һөйләшәм дә  әсәйең нисек һөйләшә. * * *Юл хәрәкәте хәүефһеҙлеге дәү­ләт инспекцияһы хеҙмәткәре арыу ғына тиҙлектә килгән машинаны туҡтата:Инспектор:– Күреү менән самаланым, кәм тигәндә – 70!Руль артында ултырған ханымдың ҡото оса:– Абайлап һөйләшегеҙ! Мине эшләпәм генә шулай ҡартайта! * * * Ире, эштән ҡайтҡас, бөгөн биге­рәк һөйкөмлө күренгән ҡатынын ир­кәләп, һурып үбергә маташа. Киске аш әҙерләп булышҡан хәләле иһә:– Ташла әле шул күрше Ғимай холҡон! – ти.* * *Дауаханала.– Коронавируслы ауырыуҙың хәле нисек әле?– Һәйбәт. Айырым бүлмәлә ята. Махсус диета тәғәйенләнек. Печенье ашатабыҙ.– Нимә эшләп печенье ғына?– Ул ятҡан палата ишеге менән иҙән араһына башҡа нәмә һыймай.* * *Дауаханала:– Доктор, миңә операцияны студент-практикант эшләйәсәкме?– Эйе.– Дөрөҫ эшләмәй, үлтереп ҡуйһа?..– Беҙ уға “икеле” ҡуясаҡбыҙ.* * *Энергетик үлеп киткәс, уны тамуҡҡа илтәләр. Фәрештәләр  һорау ала икән:– Һеҙ энергетикмы?– Эйе.– Тамуҡҡа тиҙерәк алып барығыҙ!– Һеҙ нимә?! Мин – ғүмер буйына тәртипле йәшәгән кеше. Ни гонаһтарым өсөн бындай яза?!– Һеҙ беҙҙе аңламанығыҙ. Беҙгә сафтан сыҡҡан ҡаҙанлыҡты тиҙерәк эшләтеп ебәрергә кәрәк ине...* * *  Ҡатыны ял итеп өйөнә ҡайтҡас, күршеһе ошаҡлаша:– Үҙегеҙ өйҙә юҡта ирегеҙ тик ятманы: көн һайын кис бисәләр алып ҡайтты.– Бының бер насарлығын да күрмәйем. Ул – гинеколог, тимәк, эше өйөнә эйәреп ҡайтҡан.***Улы атаһынан һорай:–    Атай, һин ниңә әсәйгә өйләндең ?Ир аптырап, ҡатынына ҡарай.–    Ҡара, хатта быға бала ла аптырай.Ике бабай осрашҡан.–    Әйҙә, йәш саҡтарҙы иҫкә төшөрөп, ҡыҙҙарға барабыҙмы?–    Киттек һуң. Осрашырға теләмәһәләр, оят бит!–    Оят түгел. Бына беҙҙең менән булырға ризалыҡ бирһәләр, вәт, оят буласаҡ...*** Туй алдынан.Егет:–    Ура! Ниһайәт, был ваҡытты түҙемһеҙләнеп көтөп алдым!Ҡыҙ:–    Бәлки, миңә һинән китергәлер?Егет:–    Ул турала уйлай ҙа күрмә!Ҡыҙ:–    Мине яратаһыңмы?Егет:–    Әлбиттә!Ҡыҙ:–    Ә һин миңә берәй ваҡыт хыянат иткәнең булдымы?Егет:–    Был уй нисек һинең башыңа килде әле?Ҡыҙ:–    Мине үбәһеңме?Егет:–    Эйе.Ҡыҙ:–    Ҡул күтәрәсәкһеңме?–    Егет:–    Бер ҡасан да.Ҡыҙ: –    Мин һиңә ышана аламмы?Туйҙан һуң бер йыл үткәс, киреһенсә уҡығыҙ* * *– Һине Иҙрискә тормошҡа сыға, тип ишеттем, бындай уйың юҡ кеүек инесе...– Иҙрискә лә шулай тойолғайны.* * *– Ғәлимә ханым, күҙҙәрегеҙ ҡасандан бирле ҡылый?– Игеҙәк балаларым тәпәй йөрөй башлағандан бирле.* * *Сәләмәтлегенә  зарланған бер танышына тәжрибәле табип былай ти:– Утыҙ йыл кешеләрҙе дауалап, шундай фекергә килдем: бөтә сирҙән дә иң һәйбәт дарыу ¬ мөхәббәт!– Әгәр ул ярҙам итмәһә?– Дозаны икеләтә арттырырға кәрәк!* * *“Кисә ирем менән ирештек тә, ул айырым йоҡларға ятты. Йоҡлап киткәс, баш аҫтына мендәр һалайым тип эргәһенә барғайным, уянып китте лә: “Ғәфү ит, ғәфү ит! Түлкә йоҡлағанда тонсоҡтороп ҡына үлтермә инде”, – тип ҡысҡырырға кереште.* * * – Минең бер бесәйгә лә оҡшамаған бесәйем бар.– Нимәһе менән үҙенсәлекле инде?– Бына, фотоларҙы ҡара.– Ҡаймаҡ, һөт, сысҡандар, ҡоштар... Был нимә?– Бесәйем үҙе фотоға төшөргән бит.* * *Автобуста ҡатын менән ир талаша.Ҡатыны:– Һин бер генә бисәне лә иғтибарһыҙ ҡалдырмайһың! Уйнаш итеүҙән башҡа нәмәне белмәйһең!Эргәлә торған ҡатын:– Ғәфү итегеҙ, һеҙ ирегеҙҙе әрләйһегеҙме ул? Әллә рекла­малай­һығыҙмы?* * *Үҙҡурсаланыуҙың етенсе көнө.– Вәли, ниңә күңелһеҙ генә ултыраһың?– Төрмәлә был ваҡытта беҙҙе һауа һуларға алып сығалар ине...* * *“Был йыл ысынлап та Сысҡан йылы булды. Ояларыбыҙҙан сыҡмай ятабыҙ. Аҙыҡ кәрәкһә генә сығып әйләнәбеҙ, запас туплайбыҙ, берәйһен күрһәк, ҡаса һалабыҙ...”* * *Берәү теш пастаһын рекламалай.– Беҙҙең теш пастаһын ғына  ҡулланығыҙ. Тештәрегеҙ ҡондоҙҙо­ҡо кеүек булыр.– Ныҡ һәм ап-аҡ төҫтәме?- Юҡ, ҡондоҙҙоҡо кеүек икәү генә. * * *Бер ир янғын һүндереү часына эшкә урынлашҡан. Дуҫы һорай икән:– Нисек яңы эшең?– Һәйбәт. Эш хаҡынан ҡәнәғәтмен. Кейемен дә бирәләр, ашаталар ҙа. Егеттәрем дә яҡшы. Шахмат уйнайбыҙ, кәрт һуғабыҙ. Бына янғынға барырға тура килһә инде, эштән китке килә башлай...* * *– Һеҙҙең фамилияғыҙ нисек?– Ишәкбаев.– Ҡыҙыҡ икән. Ә ини­циал­дарығыҙ?– И. А.* * * Часть командиры өйөнә ҡайтып инеүе менән ҡатыны һөйөнсөләй:– Һеҙҙең часты башҡа часҡа ҡушалар икән.– Кит, юҡты һөйләмә!– Миңә баҙарҙа Мәфтүха ҡарсыҡ әйтте.– Юҡ хәбәр был. Мин – часть командиры. Һеҙҙән яҡшыраҡ беләм.Икенсе көндө командир өйөнә ҡайтып инә лә ҡатынына өндәшә:– Мәфтүха ҡарсыҡтан һораш  әле:  мине ҡайҙа командир итеп күсерәләр икән?  * * *– Табип әфәнде, әйтегеҙсе, уның хәле нисек?– Хәле бик ауыр. Һөйәктәре һынған, башы ярылған.– Ә мин уның менән һөйләшә аламмы?– Үкенескә күрә, юҡ. Нимә әйтергә теләүегеҙҙе миңә әйтегеҙ, еткерермен.– Һорағыҙсы унан: “право”ға тапшырҙыммы икән?* * *Корпоративтан һуң ире ҡатынын әрләй.Ҡатын:– Ҡәҙерлем, шул тиклем ҡысҡырып әрләмә әле. Хәҙер барыһын да һөйләп бирәм. Мин эсмәнем дә, ирҙәр менән дә үбешмәнем. Тик ашаным да бейенем. Тағы һорауың бармы?– Күлдәгең ҡайҙа?!Фото: Т.Аманов","16 Август 2022, 07:00",Әҙәбиәт,Na
https://ye102.ru/articles/litra/2022-08-09/keshe-e-keshe-lter-2901950,Кеше һүҙе кеше үлтерә,"Яҙмыш, әсе яҙмыш... Әҙәм балаһын ҡайҙа ғына ташламай ҙа, ниндәй генә ҡайғы-ғазаптар­ға төшөрмәй. Берәүгә өйөп-өйөп шатлыҡ бүләк итһә, икенсеһен ығы-зығылы хәсрәт һағыштарға сорнай. Аллаһы Тәғәлә һәр кемгә йәшәү бүләк итһә, ә киләсәккә барыр һуҡмаҡты һәр кем үҙе һайлай.
 ","– Нисәмә йылдар эсемдә йөрөткән ғазабым әле булһа йөрәкте телгеләй. Үҙ ҡулдарым менән бәхетемдән ҡолаҡ ҡаҡтым…
 Апайым күрше ауылға кейәүгә сыҡҡайны. Бер көндө уларға барып килергә булдым. Эскәмйәлә еҙнә менән һөйләшеп ултырған арала беҙҙең эргәнән сибәр генә һылыу үтеп китте. Мин шунда уҡ уға ғашиҡ булдым. Матур, яғымлы, оялсан ғына, минән ун йәшкә кесе Зилиә ул ваҡытта ун беренсе класта уҡый ине. Күпкә йәш булһа ла, үҙен бер күреүҙән яраттым. Апайым мине ҡарт ишәктән һалдырып әрләп тә ҡараны, әлеге һылыу ҡыҙ барыбер баштан сыҡманы. Ике ай тирәһе эргәһендә уралып йөрөй торғас, осраша башланыҡ. Юҡ, мин уға теймәнем, ҡосаҡлап үбергә лә ҡыйыулыҡ етмәй ине, ҡурҡытып ҡуйырмын, тип уйланым. Мәктәпте тамамлағас, кейәүгә сығырға тәҡдим иттем. Һөйгәнем риза булды. Ата-әсәһе менән һөйләшеп, көҙөн никах уҡытып, мин эшләгән ҡалаға йәшәргә сығып та киттек.
 Зилиәм колледжға уҡырға инде. Бик татыу йәшәнек. Бер-беребеҙҙе бик яраттыҡ, бер ҡараштан аңлаштыҡ. Кәләшем йәш кенә булһа ла, бик аҡыллы, тыйнаҡ, уңған, һәр аҙымын төптән уйлап эшләне. Ике йыл бергә торғас, ярты йылға мине эштән командировкаға ебәрҙеләр. Кәләшем ныҡ иланы, ебәргеһе килмәне, эшеңдән кит тә ҡуй, тип ҡараны. Ә мин тиҙерәк фатир алырға теләнем, сөнки күп эш хаҡы вәғәҙә иттеләр. Ике туған ағайымдың адресы буйынса аҡса күсереп барҙым. Ул уны кәләшемә биреп барырға тейеш ине. Кәләшем менән хат яҙышып торҙоҡ. Ике айҙан ауырлымын, тип яҙғас, бик ҡыуанғайным да, тик ағайым: “Ул бында уйнаш итеп йөрөй, ә һин аҡса эшләйһең, күршеләрең барыһын да һөйләп тора”, – тип мине шикләндерҙе. Ятаҡта торғас, күршеләр барыһын да күреп торалыр инде, тип уйланым. Беренсе тапҡыр командировкаға киткәндә, ул ваҡытта осрашып йөрөгән ҡыҙым икенсе иргә сығып киткәйне. Етмәһә, эргәләге ҡайһы бер ирҙәр үҙ ҡатындарының ирҙәре сығып китеү менән уйнаш итеүен, шул арҡала айырылыуҙары хаҡында һөйләп, минең ҡыҙғаныуымды арттырҙы. Кеше һүҙенә ышанып, Зилиәм менән араны өҙөргә булдым. Хаттарына яуап яҙманым. Ул икенсе кешенән ауырлы тигәнгә ышандым. Ағайым, уны минең бүлмәнән ҡыуып сығарҙым, тине.
 Мин ҡайтҡас та ағайҙарға барҙым. Шул ваҡытта Зилиәм килеп инде. Ҡорһаҡлы ҡатыным, ниңә ҡайтырыңды миңә әйтмәнең, тип аптыраны. Мин эсеп алған көйө, кемдән йөккә ҡалдың, шуға бар, тип битенә сәпәгәнмен. Илап ҡайтып киткән. Ҡайҙа, ниндәй аҡсаға йәшәгәнен дә һораманым. Һуңынан да ул, әйҙә аңлашайыҡ, тип тағы бер-ике тапҡыр килде. Ә мин уны оноторға тип, бер ҡатын менән сыуалып киткәйнем. Шул ҡатын менән мине күргәс, башҡа килмәне.
 Утыҙ йәшлек аҡылһыҙ алйот булғанмын. Баштан уҡ миңә барыһын да тикшерергә, айышына төшөнөргә кәрәк булған да бит… Һуңынан белеүемсә, ағайға беҙҙең күрше ғәйбәтсе ҡатын минең кәләште, йөрөй, тип әйткән. Ә уның һүҙенә ышанырға ла ярамай. Ағайым баштан уҡ ҡатыныма ҡаршы ине, бигерәк йәш, өҫтөңдән йөрөр инде, тип йыш хәбәр һалды. Теге яуыз ҡатындан үҙенә оҡшаған хәбәр килеп еткәс, миңә еткерә һалған.
 Шулай йәшәй торғас, Зилиәмде түҙеп торғоһоҙ итеп ныҡ һағындым. Тегенән-бынан һорашып, ҡайҙа йәшәгәнен белеп ҡалдым. Коммуналь фатирҙа бер бүлмәгә ингән ине. Барһам өйҙә юҡ. Шул ваҡыт мәрйә күршеһе иҫ китерлек хәбәр һөйләне. Ағайым, мин командировкаға китеп ике аҙна үтеү менән, кәләште ҡыуып сығарған. Йәшәргә урыны, аҡсаһы булмағас, уҡыуҙан һуң магазинға иҙән йыуырға йөрөгән. “Ул бында ас-яланғас тиерлек йәшәй, бар алған аҡсаһы бүлмәгә түләргә һәм арлы-бирле ашарына алырға ғына етә. Береһенән дә ярҙам алмай, хатта ата-әсәһен ҡайғыға һалмайым тип үҙ хәлен әйтмәй. Бер нисә аҙнанан ул бәпес табып, ошо көндәрҙә үҙенең районына диплом алырға ҡайтырға тейеш ине”, – тип өҫтәп ҡуйҙы мәрйә.
 Кәләшемде ныҡ яратҡас, нисек булһа ла кире ҡайтарып алырға ниәтләнем. Әле дауаханаға китте, тигәс күршеһе, гөлләмәләр алып, ҡаршы алырға булдым. Подъездан сыҡһам, ҡатыным эҫегә хәлдән тайып ҡайтып килә. Бите ябығып, күҙҙәре төпкә батҡан, ныҡ йонсоғаны күренеп тора. Уны күргәс, йөрәгем өҙөлөп төшөрҙәй булды. Зилиәм менән буласаҡ бәпесемде ҡайғыртаһы урынға, үҙемде генә уйлап, кеше һүҙенә ышанып, тилереп йөрөгәнмен. Мин машинала сит ҡатынды ҡиммәтле шарап менән һыйлағанда, баламдың әсәһе ҙур срокта ауырлы була тороп, йәшәргә аҡса булһын тип, иҙән йыуған. Шулай булһа ла колледжда уҡып бөтөргә хәле булған, алыҫ араны йәйәү үтеп дауаханаға йөрөгән. Етмәһә, ағайым кәләшемә тейеш аҡсаны бөтөнләй бирмәгән булып сыҡты.
 Нисек кенә һөйләшергә тырышһам да, ҡатыным үҙенә мине яҡын да килтермәне. Бала ваҡыты буйынса минеке булып сыға бит, тип әйтеүгә уҫал итеп ҡараны ла: “Мин беҙҙең никахты боҙманым, һиңә хыянат итмәнем. Ә һин икенсе ҡатын менән йоҡлап йөрөп, минән баш тарттың”, – тип ҡыуып сығарҙы.
 Их, шул ваҡытта һөйгәнемде һуңғы тапҡыр күргәнемде белһәм... Икенсе көндө, Зилиә аварияға эләккән, тигән хәбәр килеп етте. Уны дауахананан барып таптым. Өлгөрмәнем, аңына ла килмәй, ҡояшым үлгәйне. Танауына тиклем үҙемә оҡшаған улым, әсәһенән ҡалып, ике сәғәт кенә йәшәне. Әллә күпме хыялланып көткән баламдың үле кәүҙәһен генә ҡосаҡлай алдым. Ҡәберҙәре өҫтөндә үкереп илағанда ғына төҙәтә алмаҫлыҡ ҙур хата яһағаныма төшөндөм. Кеше һүҙе кеше үлтерә, тип юҡҡа ғына әйтмәйҙәр икән. Шул әсе теллеләрҙе тыңлаған мин йүләр… Тик барыһы ла һуң, ғәйеп миндә генә. Яратҡандарымдың үлеме һәр ваҡыт минең йөрәктә ҡаласаҡ.
 
Г. ЙӘМИЛЕВА.","9 Август 2022, 22:30",Әҙәбиәт,Na
https://ye102.ru/articles/litra/2022-08-08/turay-yr-aba-y-2901876,Турайғыр һабағы,"Иршат менән Зәлиәнең өйләнешеүенә ике яҡтан да ата-әсәләре аяҡ терәп ҡаршы торҙо. Яҡын да килмәнеләр. Тыңларға ла теләмәнеләр. Йәштәр иһә үҙҙәренсә эш итте, дөрөҫөрәге, ата-әсәләренең һүҙҙәрен ҡолағына ла элмәне. Район ЗАГС-ына барып никахтарын теркәргә ғариза бирҙеләр, туй үткәреү мөҙҙәтен дә билдәләнеләр. Үҙҙәрен кисә генә мәктәп партаһы артында ултырған балалар тимәҫһең.","
Ике яҡтың да егет менән ҡыҙға белдергән дәғүәләре бер төрлө һәм ҡәтғиләрҙән-ҡәтғиерәк яңғыраны: “Беҙ һеҙҙең өйләнешеүегеҙгә ҡырҡа ҡаршы. Сөнки һеҙ – яҡын туғандар. Башҡорттоң боронғонан ҡалған йолаһы буйынса, егет менән ҡыҙға, ете ата айырмайынса тороп, өйләнешеү яҙыҡ, гонаһ. Һеҙҙе дүрт ата ғына айыра. Әгәр ҙә был юлға барһағыҙ, балаларығыҙ зәғиф булып тыуасаҡ, ике яҡтан да тоҡомобоҙ ҡороясаҡ. Беҙгә аҡылы зәғиф ейән-ейәнсәрҙәр кәрәкмәй. Шуға күрә беҙ һеҙгә бер нисек тә фатиха бирә алмайбыҙ, ана, кеше бот сабып көләсәк...”


Ата-әсәләренең бындай дәғүәһе егет менән ҡыҙҙы, киреһенсә, оторо ярһытып ҡына ебәрҙе. Бындай һүҙҙәрҙе ишеткәндән һуң улар икеһе ярты көнгә юғалып торҙо. Аҙаҡ һәр икеһенең ата-әсәһе ҡашына килеп, икеһе бер тауыштан ятлап тиерлек алған бер үк һүҙҙәрҙе ҡабатланы: “Атай-әсәй! Боронғо ғөрөф-ғәҙәтегеҙ менән үҙегеҙ генә йәшәгеҙ. Беҙ бер-беребеҙҙе бала сағыбыҙҙан алып яратабыҙ. Бөгөн килеп шуны аңланыҡ: бер-беребеҙһеҙ йәшәй ҙә алмайбыҙ. Беҙҙең мөхәббәткә бер кем дә ҡаршы тора алмаясаҡ. Әгәр ҙә рөхсәт итмәһәгеҙ, фатихағыҙҙы бирмәһәгеҙ, бәхетебеҙҙе үҙебеҙ ҡорасаҡбыҙ, Себергә, сит илгә сығып китеп, үҙебеҙгә нисек кәрәк, шулай йәшәйәсәкбеҙ һәм барыбер бәхетле буласаҡбыҙ...”


Ауылдың өлкән йәштәге кешеләрен йәлеп итеп өгөтләүҙәр, аңлатырға ты­рышыуҙар бер нисек тә ярҙам итмәне. Хатта Иршат менән Зәлиәне мәктәптә биологиянан уҡытҡан уҡытыусының “төрҙәр һәм яҡын ҡандар ҡушылыуы паталогияһы” тигән бер сәғәтлек лекцияһы ла егет менән ҡыҙҙың бер ҡолағынан инеп, икенсеһенән ситкә сығып осто. Ҙур итеп яҙып, хатта заттарының шәжәрәһен дә төҙөп биреп ҡаранылар. Файҙаһыҙға. Уларҙың бер дәлиленә йәштәр ун дәлил менән яуап ҡайтарҙы.


Егеттең ата-әсәһе Ҡадир менән Кәримә, ҡыҙҙың ата-әсәһе Самат менән Ғәлиә шундай ҡарарға килде: берҙән-бер юл – Насибулла муллаға мөрәжәғәт итергә. Уларҙың ауылынан алыҫ бул­маған Ҡаҙырша ауылында йәшәй оло йәштәге аҡһаҡал. Ярҙам итә алһа, тик уның ғына ҡөҙрәте менән йәштәрҙе был яҙыҡ аҙымға барыу уйынан кире дүндерә алырҙар.


Насибулла мулла – уларҙың районында ғына түгел, ғөмүмән, төбәктә һәм республикала, унан ситтә лә киң танылған абруйлы дин әһеле, арҙаҡлы шәхес, ил ағаһы. Төбәктә уның кеше­ләрҙе һауыҡтырыуына, төрлө сирҙән арындырыуына бәйле легенда-ри­үәйәт­тәр йәшәй. Уның хаҡындағы бәйән­намәләрҙең араһында шундай­ҙары ла бар: “Насибулла шәпле мулла, өшкөрөү, доға ярҙамында ғына түгел, донъяуи аҡылы, тормош тәжрибәһе, кеше тәбиғәтен тәрән белеүе, кинәйә, ым-ишара, кәрәк саҡта мәрәкә һүҙе ярҙамында әллә күпме кешене тормошонда яҙыҡ аҙымдан ҡурсалап алып ҡалған әүлиәләр затынан ул...”


Йәки булмаһа: “Бер мәл үҙ-үҙенә туҡтауһыҙ ҡул һалған берәүҙе Насибулла муллаға алып килгәндәр. Мулла һыбай килеш ҡулына сыбыртҡы алған да тегене ҡыуып йөрөтә, баҫтыра башлаған. Төнө буйына артынан ҡыуалаған, саҡ ҡына туҡтап ҡалһа, сыбыртҡының осо тегенең янбашын тағы яндырып алған. Һуҡҡан һайын мулла унан: “Тағы ла шулай итәһеңме?” – тип һорай икән. Теге әҙәм: “Юҡ, мулла олатай, бүтән улай итмәйем, валлаһи”, – тип илай-илай ялбара икән. Таңға телен арҡыры тешләп, ахмалға төшкән ир, мулланың менгеһе лә шыбыр тиргә батҡан. Таң атып килгәндә илай-илай тәүбәгә килгән үҙ-үҙенә ҡул һалыусы һәм был сиренән ҡотолған. Мулланың бындай ысулының хикмәте шунда: кешене сыҙай алмаҫлыҡ үтә ауыр хәлгә ҡуйғанда ғына ул йәшәүҙең, ғүмерҙең ҡәҙерен шул тиклем аңлай икән...”


Балаларының яҙмышы өсөн уғата борсолған ата-әсәләр Насибулла мул­лаға кисекмәҫтән барырға тип ниәт итте. Иртәгәһенә үк Ҡадирҙың маши­наһына ултырып аҡһаҡал йәшәгән Ҡа­ҙырша ауылына барып та еттеләр. Бәхеттәренә мулла яңы ғына ҡырҙа йылҡы көтөп йәйләүсе фермер улы янынан ҡайтып ҡына тора икән. Тәүҙә килеүселәр алдына йола буйынса аш-һыу ҡуйылды, ҡарттың йәйләүҙән алып килгән ҡымыҙынан да ауыҙ иттеләр.


Янына килеүселәрҙе ике һүҙҙән аңлап өлгөрҙө мулла. Ыңғайы бер шундай тәҡдим дә индерҙе:


– Мин иртәгә иртән йәйләүгә кире китәм, балаларығыҙҙы иртә таңдан ми­ңә ебәрегеҙ. Йәйләүгә минең менән ба­рып, ҡымыҙ эсеп, ял итеп ҡайтырҙар...


Ҡарт шулай тине лә, һүҙем тамам, тигән ишара менән әпәр итеп ҡулын һыпырып та ҡуйҙы. Бына һиңә кәрәкһә! Ғәҙәттән тыш етди мәсьәләгә шулай еңел генә ҡараймы икән ни был атаҡлы Насибулла мулла тигәндәре? Уның ошондай анһат ҡына тәҡдименә риза булмаған ата-әсәләр ни тип әйтергә лә белмәне. Бер-береһенә ҡарашты. Ыҡ-мыҡ килде. Улар мулланан бөтөнләй икенсе төрлө һүҙ, оҙон-оҙаҡ вәғәз көткәйне. Барыһы ла башын түбән эйҙе. Һуң, атаҡлы муллаға ҡаршы һүҙ күтәреп ултырырғамы ни? Шулай ҙа Ҡадир һүҙһеҙ ҡала алманы.


– Һуң, Насибулла ағай, беҙ бит һиңә аң­латтыҡ. Иршат менән Зәлиә – яҡын ғына туғандар. Ана ултырған Самат – минең ике туған ҡустым. Уларға өйләнешергә һис ярамай...


– Ә һин, ағай, уларҙы ҡунаҡҡа саҡырып, фатиха бирергә, ял итеп ҡайтарырға итәһең... – Быныһын инде Зәлиәнең атаһы Самат өҫтәп әйтте.


Саматтың үҙенә үпкә белдергән һымаҡ әйтелгән һүҙҙәрен Насибулла мулла бик еңел ҡабул итте. Һәр хәлдә, һиҙҙермәне. Сәсрәп китмәне. Йотто. “Балаларығыҙға кескенә сағынан тәрбиә бирмәгәнһегеҙ, ә үҙегеҙ килеп мине әрләп, үпкә белдереп ултыраһығыҙ. Үҙ-үҙегеҙгә үпкә белдерегеҙ”, – тип тә әйтә ала ине ул. Сытыймай ҙа әйтер ине. Әммә икенсе бер нәмәне аңлап тора аҡһаҡал: ата-әсәләрҙе уның янына балаларының киләсәге өсөн сикһеҙ хафаланыу, борсолоу алып килгән. Шуға күрә Саматтың һаҡһыҙыраҡ әйтелгән һүҙҙәренең сәбәбен дә аңлай мулла.


– Иншалла, бик ваҡытлы килгәнһегеҙ. Мин шуның өсөн дә балаларығыҙҙы иртәгә бында, минең янға ебәрегеҙ, тинем бит. Ҡалғаны – минең хәстәр...


Һикһәнен тултырһа ла, һаман да төҫ-һын ташламаған, баһадир кәүҙәле, күҙ ҡараштарына тәрән тормош аҡылы һеңгән аҡ һаҡаллы нурлы ҡарттың был һүҙҙәрен ишеткәндән һуң егет менән ҡыҙҙың ата-әсәләренең күңеленә йылы йүгергәндәй булды. Ҡарттың әле үҙе генә белгән сараһын улар легендаларҙа ғына һөйләнелгән кирәмәтенә бәйләне. Самат ҡыҙыулыҡ менән әйтелгән һүҙҙәре өсөн мулланан ғәфү үтенергә ынтылып-ынтылып ҡараны ла, хужаның һис бер үпкәләүҙе белмәгән сифатын күҙ ҡараштарынан аңлап, кире тыйылды.


Ҡунаҡтар Насибулла муллаға һәм үҙҙәрен самауыр сәйе менән һыйлаған Зөләйха абыстайына рәхмәт әйтеп, ҡайтыр яҡҡа юлланды. Юлда ҡайтҡанда үҙ-ара килешеп, шундай фекергә лә килделәр: Насибулла мулла янына Иршат менән Зәлиә Ҡадирҙың машинаһында үҙҙәре генә барасаҡ.


* * *


Иршат менән Зәлиә ата-әсәләренең көтөлмәгән тәҡдименә атҡа менгәндәй ҡыуанды. Нимә генә тимә, уларҙы Ҡаҙырша ауылындағы данлыҡлы Насибулла мулла олатай үҙе ҡунаҡҡа саҡырып хәбәр әйтеп ебәргән бит. “Мин уларҙы ике көнгә саҡырам, йәйләүгә апарам” тип тә әйткән, етмәһә.


Йәштәр был хәлде ата-әсәләренең өйләнешеүҙәренә ризалығы итеп тә ҡабул итте. Тимәк, уларҙың араһындағы боҙлоҡтоң ирей башлауына ишара был. Өйләнәсәктәр, бәхетле ғаилә ҡорасаҡтар. Атаһының Ҡаҙыршаға барыр өсөн машинаһын улына ышанып тапшырыуы Иршатты сикһеҙ ҡанат­ландырҙы. Ул иртә таңдан һөйгәнен өйҙәренән барып алды ла юлға сыҡтылар. Уныһы ла әллә ҡасан уҡ тороп әҙерләнеп көткән. Бына бит, тип уйланы йәштәр, барыһы ла ыңғай яҡҡа китеп бара. Икенсенән, әле яңы урта мәктәпте тамамлаған егет менән ҡыҙ алдарындағы тотош ғүмерҙе тәшкил иткән киләсәктәре хаҡында бер ни уйларлыҡ хәлдә лә түгелдәр. Иң мөһиме: улар бер-береһен үлеп ярата, ә яратышҡан кешеләр мотлаҡ ғаилә ҡорорға тейеш. Ә ҡайҙалыр уҡырға барыу, һөнәр үҙләштереү мәсьәләһенә килгәндә, улар шулай уйлай: кеше тормошонда иң төп хәҡиҡәт – ул мөхәббәт, мөхәббәт бар урында кешегә бер нәмә лә ҡаршылыҡ була алмай. Етмәһә, хәҙерге заманда үҙенең алған юғары белеме буйынса эшләй алған кешеләр юҡ кимәлендә...


Иршат менән Зәлиәне Насибулла мулла үҙе үк сығып, ихата ҡапҡаһын ҙур итеп асып, ололоҡлап, әйҙүкләп ҡаршыланы. Оло башын кесе итеп.


– Рәхим итегеҙ, йәштәр, килеп бик йәтеш иттегеҙ. Әбей, әбей, тим, самауырыңды яңырт, көткән ҡунаҡтарым килде, – тине лә ҡарт, еңел машина ихатаһына уҙып ҡунаҡлағас, ыңғайы бер ҡапҡаһын ябып та ҡуйҙы.


Шундайын оло кешенең үҙҙәрен шул рәүешле итеп ҡаршылауынан Иршат менән Зәлиә юғалып ҡалды. Көтмә­гәйнеләр. Ихатаға инеп машиналарынан төшкәс тә, ғәйепле кешеләй баштарын эйеп тора бирҙеләр.


Йорт хужаһы егет менән ике ҡуллап күреште, ҡыҙҙың иһә арҡаһынан һөйөп, ҡағып ҡына ҡалды.


– Һаумы, олатай...


– Әйҙә, тәүлә инеп инәйегеҙҙең сәйен эсеп алайыҡ та артабан мин һеҙҙе йәйләүгә апарам...


– Йәйләүгә? Хәҙер үк китәбеҙме? – Егет менән ҡыҙ мулланың был тәҡдимен ҡыуанып ҡабул итте.


Сәй эскәндән һуң Насибулла мулла­ның тәҡдиме буйынса йәштәр машинаны уларҙың ихатаһында ҡалдырып, йәйләүгә ат арбаһына ултырып китте­ләр. Иршат мулла олатаһына ат егеште, Зәлиә Зөләйха инәһенә үҙҙәре менән алып китергә тейеш булған әйберҙәрҙе, әүҡәт-монаятты төйнәште.


Ҡунаҡтар Ҡаҙыршаға килеп төш­кәндән һуң бер сәғәт үтеүгә келтер-келтер йырлаған арба тауышын тыңлап, йәйләүгә табан китеп баралар ине инде. Көн салт аяҙ. Арбаға егелгән күк байтал һарҡыу ерҙәр осраһа, йүгереп бара ла, үргә тартылғанда атлауға күсә.


Насибулла олаталары апаруҡ ер барғанса бер һүҙ ҙә өндәшмәне. Оло кеше шым барғас, йәштәр ҙә уға һүҙ ҡатыуҙы әҙәпһеҙлек тип тапты. Күп­мелер ер киткәс, олаталары егет менән ҡыҙҙы берсә һағышландырып, берсә шатландырып, ишетелер-ишетелмәҫ итеп халыҡ йырҙарын һуҙа башланы:


Әрмеләргә китеп сәс еткерҙем,


Сәскенәйем етте лә үрмәгә...


Уның тауышы, арбаның дыңғыр­лағына ҡушылып, үҙенсәлекле оркестр­ҙы барлыҡҡа килтергәндәй. Өҫтәүенә, арба тәгәрмәстәренең кәлтәңләп берсә өҫкә-аҫҡа, берсә ян-яҡҡа тайшанып һелкенеп килеүе мулланың тауышын һиҙелер-һиҙелмәҫ ваҡ-ваҡ тулҡын­дарға бүлеп матурлай. Бындай бүленеш йырсының көслө булмаған моңло тауышын тик боронғо йырҙарға кәрәкле һығылмалы боролоштарға көйләгәндәй. Хәс тә көйҙө оҙата барыусы гармун, ҡурай кеүек арба дыңғырлағы.


(Дауамы бар).


Иршат менән Зәлиә тәүге тапҡыр ошондай кисерештәр солғанышында. Ҡарәле, тип уйлайҙарҙыр әле, моғайын да, егет менән ҡыҙ. Быға тиклем улар “ат та, арба” тип кенә белгән, кешелек тарихының иң боронғо дәүеренән алып һаҡланып ҡалған транспорт төрө Насибулла олаталарының йыры менән ҡушылғанда шундайын мөғжизәгә әүерелә ала икән. Йәштәр бығаса өнәп еткермәгән боронғо халыҡ йырҙары тап ошондай рәүешле башҡарылған сағында шундайын зауыҡлы, йәнде илерткес яңғырашлы икән. Насибулла ҡарт бер йырҙы тамамлауға икенсеһен башлап та ебәрә:


Ялан ғына ерҙән болан килә,


Уйһыу ғына ерҙән, ай, түтә, тип,


Зөлхизә...


Бығаса барлыҡ халыҡ йыры ла бер-береһенә оҡшаш, бер көй менән башҡарыла, тип уйлай ине йәштәр. Баҡтиһәң, “Әрме” менән “Зөлхизә” бер-береһенә бөтөнләй оҡшамаған, икеһе ике төрлө аһәңле икән дә.


Иршат менән Зәлиәгә шул тиклем рәхәт тә, икенсе яҡтан уйлаһаң, ата-әсәләре менән өйләнешеү мәсьәләһе буйынса тартҡылашыуҙарын күҙ алдына килтерһәләр, ҡыйын да. Барыбер ҙә улар ата-әсәһенә оло рәхмәтле. Тәүҙә улар риза булмайынса ҡыланған ғына икән. Ә үҙҙәре Ҡаҙыршаға килеп, Насибулла мулла менән һөйләшеп-килешеп, уларға ана ниндәй никах алды сәйәхәте ойоштороп йөрөгәндәр. Аңламаҫһың уларҙы. Һәр хәлдә, Насибулла олаталары һуҙған йыр тәьҫиренә бирелгән егет менән ҡыҙ әлегә тик ошо хаҡта ғына уйлай ала. Башҡаса мөмкин дә түгел. Тимәк, олаталары йәйләүгә барғас та, уларға тағы ла мөғжизә бүләк итәсәк. Улар ошо мәлдә йәйләү юлының һәм ҡарттың йырының мәңгегә һуҙылыуын теләй.


Әммә юлдың башы бар ҙа, аҙағы бар. Ат ҡыуыусы әллә бишенсе, әллә алтынсы йырын һуҙа башлауға йәйләүгә барып та еттеләр.


Уларҙы ап-аҡ ҙур эт абалап ҡаршыланы. Тәүҙә йән-фарман сабып килә бирҙе лә, хужаһының атын һәм үҙен танығас, ҡойроғон ҡойроҡ аҫтына ҡыҫтыра биреберәк, тик эт лөғәтендә генә аңлашылған ишара яһаны. Ә инде арбалағы ике ят кешене күргәс, ҡабаттан бер-ике тапҡыр өрөп алды. Яңы кешеләргә кемдең йәйләүҙә төп йән эйәһе, хужа икәнен аңғартырға теләне буғай. Кем генә булһағыҙ ҙа, әллә кем түгелһегеҙ, йәнәһе.


– Себә, Етебал, әллә беҙҙе танымайһыңдамы? – Насибулла мулла мәтриләп этенә бармаҡ янап алды. –Ҡунаҡтар килә, бар, тегеләргә әйтә тор, ҡаршы алһындар...


Етебалға шул ғына кәрәк булған икән. Ул атҡа ҡаршы килгән тиҙлектән тағы ла шәберәк сабып китеп, йәйләү уртаһында ултырған кескәй йорт янына барып, ундағыларға эт лөғәтендә ни хаҡындалыр йәүкәләп өрөп алды. Шунан һуң, инде минең өҫтән бурыс төштө, тигәндәй кинәйә менән йорт янындағы кескәй аласығына инеп боҫто.


Арбанан төшөп бот-арҡаһын яҙып алғас, Насибулла мулла атын туғарырға кереште. Иршат менән Зәлиә иһә фермерҙарҙың торағын күҙ уңынан үткәрҙе. Уҫаҡтан бурап эшләнгән йорт ыҡсым ғына күренә. Йорт янындағы башы көпләнгән һәндерә аҫтында ризыҡланыр өҫтәл, ағас ултырғыстар күҙгә ташлана. Шундағы ҡайынға ҡулйыуғыс беркетеп ҡуйылған. Йорттан йөҙ аҙым ситтә ялан кәртә, уның бер яҡ ситендә бейә һауыр өсөн махсус урындың башы ҡапланған. Ялан кәртәнең арғы осондағы тағы ла бәләкәйерәк кәртә эсендә ҡолондар, тағы ла айырым бер бүлемендә өс баш йылҡы малы күренә. Шунда уҡ егеүле ат арбаһынан ир кеше менән ун-ун бер йәштәр самаһындағы малай айырып бикләнгән йылҡы малына бесән бушата. Улар йорт янына килеп етеүселәрҙе күреп ҡалды ла, был яҡҡа килә башланы. Былары Насибулла мулланың фермер улы Әнүәр менән ейәне Садиҡ икән.


Улар менән күрешкән арала йорт артынан ҡулына күнәк тотҡан ҡатын килеп сыҡты. Үҙенең йылмайыуы. Башына килешле итеп аҡ яулыҡ ябынған. Өҫтөндә – ап-аҡ халат. Егет менән ҡыҙ шундуҡ таныны: ауылда саҡта мулланың абыстайы Зөләйха инәй телгә алған Әнүәр улының ҡатыны, бейә һауыусы Сәлимә икән.


– Ҡайным, һаумы, бәй, ҡунаҡтар ҙа бар икән. Хәҙер мин һеҙгә һыуһынға һаумал ҡымыҙҙы ауыҙ иттерәм.Эсә тороғоҙ, хәҙер самауырым ҡайнап сығыр...


Сәлимә башта ҡулындағы биҙрәһен ҡойма бағанаһына кейҙерҙе. Артабан өйгә осоп тиерлек инеп китеп, шундай уҡ тиҙлектә банка менән ҡымыҙ тотоп сығып, һәндерә аҫтындағы өҫтәл янына килде. Шундай уҡ етеҙ хәрәкәт менән түңкәреүле сынаяҡтарҙы әйләндереп теҙҙе лә, һәр береһенә ҡымыҙ ҡойоп сыҡты. Хәрәкәтенә, ҡулдарына күҙ эйәрмәй үҙенең.


Ауылда тыуып үҫһәләр ҙә, ауылда йәшәп ятһалар ҙа, Иршат менән Зәлиә өсөн бындағы күп нәмә яңы ине. Шул уҡ ҡымыҙҙың тәменә килгәндә лә. Һаумал тигәндәре бигерәк икән дә. Күпереп тора. Һалҡынса, әселеге менән йәнде өтөп тә алмай, шул уҡ ваҡытта эскәндән һис ҡасан булмағанса күңел күтәренкелеге кисерәһең. Тағы ла, тағы ла, күп итеп эске килә. “Ҡымыҙ ҡымыҙ бешкән ерҙә тәмле” тигәндәре шул икән. Дөрөҫ икән.


Ара-тирә ҡолондарҙың инәләрен саҡырып сыңғырап ебәреүҙәре, яҡындағы шырлыҡта ҡоштарҙың йәмле итеп һайрауҙары, сиңерткәләр йыры, ғөмүмән, йәйләү тигән хикмәтле урындың йәшерен серлелеге, илаһи матурлығы Иршат менән Зәлиәгә бер-береһен тағы ла тәрәнерәк итеп аңларға ярҙам иткәндәй. Бейә һауып, ҡымыҙ эсеп йәйләүҙә көн итеүсе атай-олатайҙары, өләсәй-ҡартәсәйҙәре ҡайһылай бәхетле булған.


Йәйләүҙә минут һайын тиерлек мөғжизәләр тыуып тик тора. Үҙенән-үҙе. Теләмәһәң дә. Күмәкләп һәндерә аҫтында сәй эсеп ултырғандарында кемдеңдер кеҫәһендә ятҡан телефонға смс-хәбәр килеүе сигнал яңғыраны. Сәй һемереүсе Садик кеҫәһенән телефонын алып ҡараны ла:


– Атай, ҡартатай, өйөр биләмәнән сығып бара. Мин хәҙер...


Шулай тине лә малай алдындағы сәйен дә эсеп бөтмәҫтән ҡартатаһы туғарып бәйләп ҡуйған атты ысҡындырып, менеп тә атланды. Ул арала атаһы:


– Садиҡ, һауыр мәл етә. Бер юлы өйөрҙө бында ҡыу ҙа ҡуй, – тип әйтә һалды.


– Ярай, атай, – булды улының яуабы.


Садиҡ гүйә ат өҫтөндә тыуған тиерһең. Яңы ғына улар менән бергә ултыра ине, егерме секундтан һуң атына атланып, йән-фарман сабып та китте. Күҙҙән да юғалды. Һәндерә аҫтында ҡалыусылар сәй эсеп, ул- был итеп тә өлгөрмәне, һауын бейәләренән, тай-тулаҡтан торған йөҙләп баштың йәйләү ситендәге ҡайындар араһынан эркелеп килгәне лә күренде. Иң алда башын юғары сөйөп туры айғыр килә. Ана, арттағы һыбай. Садиҡ. Ул өйөргә йәбешеп алған кеүек, бер аҙым да артта ҡалмай елдерә. Был күренешкә ҡараһаң, күңелгә әллә ниндәй уйҙар килә. Тик Садиҡ янында өйөрҙөң ситкә китеүе хаҡында смс-хәбәр ебәреүсе көтөүсе генә күренмәй.


-Ҡарәле, Иршат, ҡара, ниндәй матурҙар... – Йәйләүгә килгәндән алып Зәлиәнең тәүләп өндәшеүе был.


-Әйҙә, ҡапҡаны асайыҡ та, өйөрҙө ялан кәртәгә индерешәйек...


Иршат шулай тине лә, ялан кәртә яғына ынтылыш яһаны. Тик һуңланы. Әнүәр ағай күптән инде ҡапҡаларҙы шар асып ҡуйған.


Тағы ла биш минуттан Сәлимә бейәләрҙе һауа ла башланы. Һәр кем үҙ эше менән булды. Иршат менән Зәлиәне иң аптыратҡаны шул: йәйләүҙә бар эш тә тиҙ генә, аныҡ һәм теүәл итеп башҡарыла. Бында тағы ла бер, биш минуттан һуң нимә булырын белеп булмай. Әйтәйек, Садиҡтың сабып сығып китеүе менән өйөрҙөң кәртәгә килеп инеүе араһындағы ваҡыт – бер сынаяҡ сәй эсеп өлгөргән арауыҡ. Бер кем дә, бер кемгә лә бер ниндәй ҙә эш ҡушмай, һәр кем үҙ эшен белә. Бына әле Әнүәр ағай ҡатынына бейә һауырға булыша, уҫалыраҡ йәш бейәләрҙе аран араһына индерергә ярҙамлаша. Насибулла мулла айырым бикләп ҡуйылған өс баш йылҡы янында ниҙер эшләп маташа. Садиҡ ат егә. Егет менән ҡыҙ уның янына килде.


– Садиҡ, аңлат әле, һиңә бая өйөрҙөң ситкә китеүе хаҡында кем смс ебәрҙе ул? – Иршат уға күптән бирергә теләгән һорауын еткерҙе.


– «Глонас», – булды ҡамыттың тамаҡ бауын тубығын терәп тартып бәйләүсе Садиҡ, уға ҡарамайынса ғына.


– Ул кем, әй нимә ул?


– Нимә булһын, көтөүсе...


– Көтөүсе?


– Эйе...


– Ә ул нисек итеп өйөрҙө көтә һуң?


-Ябай ғына. Махсус Интернет программа8ы инде, йыһандағы космик карапҡа тоташтырылған. Беҙҙең өйөр айғырына датчик ҡуйылған. Әгәр ҙә айғыр беҙҙең көтөүлек биләмәһенән бер метр ғына ситкә сыҡһа ла, датчикҡа сигнал килмәй башлай һәм космик караптан минең телефонға смс-хёбёр килә...


– Уны һеҙ ҡайҙан алдығыҙ? Программаны әйтәм...


– Уны беҙгә Илсур ағай Ирназаров эшләп бирҙе. Уның тағы ла “ЖПС” тигән программаһы бар. Әммә ул программа буйынса таулы урындарҙа бәйләнеш юғалып тора, ә “Глонас” менән хатта тау-урмандар араһында ла мал көтөргә була...


Был турала һөйләгәндә Сади3 үҙен бик иркен, ябай итеп тота. Башҡа берәү булһа, шуны ла белмәйһегеҙме ни, тигән ишара менән танауын сөйөп маташыр ине. Атын егеп бөткәс, малай өйҙөң бер яҡ ситенә терәтеп эшләнгән кескәй генә келәттән салғы, һәнәк алып килеп арбаһына һалды ла:


– Миңә урманға барып ҡолоҡастарға бесән сабып алып килергә кәрәк, – тип дилбегәһен тотоп, атын бора ла башланы. Арбаһына һикереп ултырҙы ла, китеп тә барҙы.


Иршат менән Зәлиә Сади3ҡа бер яҡтан һоҡланып, икенсе яҡтан көнләшеп ҡараны. Бына һиңә йәйләүҙә йәшәүсе Садиҡ тигән малай. “Глонас”, “ЖПС” тигән программаларҙы яп-ябай һәм дөрөҫ итеп аңлатты ла бирҙе. Бына һиңә йәйләү малайы, хатта иң һуңғы Интернет программалары хаҡында ла белә, белә генә түгел, улар менән һин дә мин эш итә. Ябай рогатка кеүек. Нисек инде уға көнләшмәҫһең.


Садиҡ күҙҙән юғалғас ҡына егет менән ҡыҙ үҙҙәренең эшһеҙ тороуын аңланы. Уңайһыҙланып киттеләр. Зәлиә егетен ҡулынан тартып кәртә яғына ыңғайланы. “Әйҙә, барайыҡ, ярҙамлашайыҡ” тигән ишараһы ла ошо ине. Улар тәүҙә ҡолоҡастар торған кәртә янына килеп, барыһы ла тиерлек ҡола төҫтәге кескәй заттарға һоҡланып ҡарап торҙо. Барыһы ла бер атанан, бер әсәнән кеүектәр. Ара-тирә һикерәндәп, уйнап та алалар. Ҡайһылары ҡойроҡ сәнсеп сәнскәкләп, ауан-теүән ырғаңлап та ҡуя. Мәҙәк кенәләр. Шунан Зәлиә Сәлимә янына ярҙамлашырға тип китте.


Иршат Насибулла мулла янына килде. Ҡарт иһә башҡаларҙан айырып бикләп ҡуйылған ҡолоҡастар янындағы бүлемдә торған өс баш йылҡы араһындағы кәртәнең һайғауҙарын тимер сымдар менән нығытып бәйләй ине. Унда ҙур ҡола бейә, ике йәшлек ҡола тай һәм ерән төҫтәге ҡолон тора. Иршат бер ни булмағандай, ҡарт янына килеп һайғауҙарҙы тотошоп ярҙамлаша башланы. Үҙе эйәге менән аттарға ишаралап.


– Олатай, ә нишләп уларҙы айырып бикләп ҡуйҙығыҙ ул? – тип һорап ҡуйҙы.


Ҡартҡа уның һорауы көтөлмәгәндәй булып тойолдо. Ул эшенән туҡтап, һорау биреүсене күҙ һынауы аша үткәрҙе лә:


– -Шулай кәрәк булды, улым, ә нишләп был һорауҙы бирергә булдың әле миңә? – тине.


– Әллә, минеңсә, бейә менән тай оло өйөр араһында йөрөһә, ҡолоҡас үҙенең тиҫтерҙәре араһына ҡушылһа, яҡшыраҡ булыр ине, тигәйнем дә...


– Мәйелең, кискә тиклем ошонда торһондар ҙа, шунан ҡушырбыҙ... – Насибулла мулла егеткә ниндәйҙер серле мәғәнә менән ҡарап ҡуйҙы. Йылмайҙы.


х х х


Киске һауындан һуң Насибулла ҡарттың тәҡдиме буйынса улы Әнүәр, килене Сәлимә һәм ейәне Садиҡ Ҡаҙыршаға ҡайтып китте. Йәйләүҙә ике екке ат, ике арба, ике пар ҡамыт-ыңғырсаҡ. Ҡайтыусылар туры атты екте. Ҡунаҡтар килгәндән алып аласығында шымып ятҡан Етебал да уларға эйәрҙе. Алып ҡалырға теләгәйнеләр, тотторманы.


Ҡайтыу хаҡында һүҙ сыҡҡас, тәүҙә был өсәү риза түгелдәр ине, әммә мулланың: “Әсәң мунса яғып ҡуйырмын, ҡайтып төшөп китһендәр”, – тигән һүҙенән һуң шатланып риза булдылар. Ҡайтыр саҡта Садиҡ “электрон көтөүсе” сыбыртҡыһын – кеҫә телефонын ҡартатаһына тапшырҙы. Ҡарт иһә хикмәтле ҡоралды Иршатҡа тотторҙо.


Шулай итеп, егет менән ҡыҙ күҙ менән ҡаш араһында бер илегә үҫеп киткәндәй булды. Сөнки улар хәҙер йәйләүҙә үҙ кеше. Хикмәтле көтөүсе сыбыртҡыһы уларҙың ҡулында. Зәлиә үҙенә ҙурыраҡ булһа ла, Сәлимәнең аҡ халатын кейеп алып, башына килешле итеп яулыҡ ябынды. Уның урыны билдәле инде – ҡашығаяҡ тирәһендә.


Әнүәрҙәр ҡайтып күп тә үтмәне улар өйөрҙө асып, көтөүгә сығарып ебәрҙе. Иршат Насибулла ҡарттың айырым кәртәгә бикләнгән теге өс баш йылҡының өйөргә ҡушып сығарғанын көттө. Ҡарт иһә был хаҡта уйламаны ла шикелле. Әллә оноттомо икән? Иҫенә төшөрөргә кәрәк.


– Насибулла олатай, һин, кис был өс башты өйөргә ҡушырбыҙ, тигәйнең, әйҙә, уларҙы ла асып сығарайыҡ... – Иршат, мөһим эш башҡарған кешеләй, кәртәнең ҡапҡаһын асырға кереште. Насибулла мулла уның ҡулынан тотто.


– Ҡабаланма, улым, өлгөрөрбөҙ. Өйөр ике-өс сәғәт утлағас, кире кәртәгә ҡыуырбыҙ. Шунда быларын да ҡушырбыҙ...


Күп тә үтмәне уларҙы яңы хужабикә самауыр сәйенә саҡырҙы. Өҫтәл артына ултырыуҙары булды йәйләү янына бортлы “ГАЗель” машинаһы килеп туҡтаны.


– Сибайҙағы супермаркеттан ҡымыҙ алырға килделәр, - тине лә Насибулла ҡарт, машинанан төшөүсе ике ир менән һаулыҡ һорашҡандан һуң йорт артындағы ҡымыҙ бешеү аласығына инеп китте. Өлкән кеше өҫтәл артынан тороп киткәндә ултырып ҡалыуҙы хуп күрмәне Иршат. Ҡартҡа эйәрҙе. Гел тышта барған ваҡиғалларға иғтибар итеп Иршат менән Зәлиә аласыҡ эсендәге ҡорамаға күҙ һалырға ла онотҡан икән. Унда ҡымыҙ бешә торған һәм литр ярымлыҡ пластик һауыттарға эсемлек тултырып этикетҡа йәбештерә торған махсус ҡоролма ла ҡуйылған икән. Шешәләргә йәбештерелгән ҡағыҙҙарға “Насибулла йәйләүе” тип яҙылған. Ике көн эсендә байтаҡ ҡына ҡымыҙ әҙерләнгән икән. Килеүселәр уларҙы тейәгән арала Насибулла ҡарт йөҙ ҙә егерме һауыт һананы. Тейәргә Иршат та ярҙамлашты.


Һауыттар тейәлеп бөткәс, килеүселәрҙең береһе, ҡара мыйыҡлыһы:


– Ярар, олатай, иҫәпләшеү һәр ваҡыттағыса. Аҡсаны һеҙҙең иҫәпкә иртәгә үк күсерербеҙ, – тип ҡарттың ҡулындағы тауар алыуы хаҡындағы накладнойҙы күлдәк кеҫәһенә тыҡты ла, машина нисек килеп туҡтаған булһа, шундай уҡ тиҙлектә китеп тә барҙы.


Эңер төшөр алдынан ир-аттар ҡолоҡастарға бесән сабып алып килергә булды. Насибулла мулла ағас араһындағы әүрәүен сапты, Иршат арбаға бесән тейәне. Ул ҡарт биргән кеҫә телефонына ураған һайын ҡараш ташлап ҡына йөрөнө. Йәнәһе, смс-хәбәр килеп тә, ул күрмәй ҡалмағанмы, өйөр биләмәнән ситкә китмәгәнме. Уның шулай йыш-йыш телефонға күҙ һалғанын һынап-күҙәтеп йөрөгөн мулла, сабыуынан туҡтап салғыһына таянды ла:


– Ул тиклем борсолма, улым. Турайғыр шәп беҙҙең. Ул эңерҙә өйөрҙө әллә ни ситкә алып китмәй, яҡын арала ғына йөрөтә. Эт-ҡоштан аралай, – тип тағы ла һелтәнеүен дауам итте.


Сабып килтергән бесәнде бушатып торманылар. Арбаһын ҡолоҡастар янында ғына туғарғас, уларға һәм айырым торған аттарға бер аҙ бесән ырғыттылар. Шул арала ҡараңғы ла төштө. Насибулла ҡарт йорт янында аш-һыу әҙерләй торған тағанлыҡта янған усаҡҡа утын өҫтәне лә, бүкәнгә сүкәйеп ултырып, тын ҡалды. Ҡараштары ут ялҡынында. Ул йәштәргә ҡарап бер нәмә лә өндәшмәне. Был хәләте уның булмышына тағы ла серлерәк мәғәнә өҫтәй. Бына-бына, хәҙер-хәҙер ул уларға боролор ҙа ниҙер әйтер ҙә, таң ҡалдырыр һымаҡ.


Иршат менән Зәлиә иһә усаҡтан төшкән яҡтылыҡ еткән ерҙә йәйләү тирәһен ҡыҙырҙы. Иршатҡа йорт янынан алыҫ китергә ярамай, сөнки теге электрон көтөүсенең хикмәтле сыбыртҡыһы – кеҫә телефоны уның кеҫәһендә.


Бөгөн уларҙың айырыуса бәхетле көнө. Берҙән, ата-әсәләренең ҡаҡшамаҫ булып тойолған ҡаршылығы емерелде, икенсенән, фәҡәт ошо йәйләүгә килгәндән һуң уларға донъя бөтөнләй икенсе яғы менән асылған кеүек. Насибулла ҡарттың ғына өндәшмәйерәк йөрөүе аңлашылып етмәй. Егет менән ҡыҙ етәкләшеп йөрөй торғас, һиҙмәй ҙә ҡалғандар. Баҡтиһәң, йәйләү йортонан алыҫлашып та өлгөргәндәр. Ай ҡалҡты. Төн ҡояшы сыҡты. Донъя яҡтырып китте. Тап шуның өсөн дә йәштәр йорт янынан алыҫлашып өлгөргән икән.


Туҡта, Насибулла ҡарт уларҙы саҡыра түгелме? Тап үҙе.


– Балалар, ҡайтығыҙ, ҡайтығыҙ, тим. Ҡайҙа киттегеҙ ул?...


Йүгереп барҙылар. Бәй, мулла атҡа менеп тә алған. Өйөрҙө алып килергә бармаҡсы.


– Олатай, мин дә барышырмын тигәйнем. Мөмкинме? –Иршат ҡарт юлланырға ниәтләнгән тарафҡа ыңғайлай ҙа башланы.


– Ярар, Иршат улым, өйөр мынауында яҡын да ғына йөрөй. Үҙем апҡайтам. Һеҙ ана ҡыҙым менән оло кәртәнең ҡапҡаһын асып, мине бында көтөгөҙ. Өйөрҙө ҡайырышып индерешерһегеҙ...


Ысынлап та, ун минут самаһы ваҡыт та үтмәне, олаталары өйөрҙө дыһырлатып ҡыуып алып килеп ялан кәртәгә индереп бикләп тә ҡуйҙы. Теге айырым бикле торған өс башты ла өйөргә ҡушырға онотманы. Тик ҡолоҡасты ғына ниңәлер башҡа ҡолондар янына индермәне. Һәр хәлдә, Иршат шуға иғтибар итеп өлгөрҙө.


– Олатай, ҡолоҡасты үҙенең тиҫтерҙәре янына индермәйекме ни? – тине егет кәртә эсендәге башҡа ҙур аттар араһына инеп юғалған ҡолондо күҙҙән ысҡындырып.


– Эй, әттәгенәһе, ярар, иртәнсәк айырырбыҙ. Ярай, балалар, хәҙер әҙерәк серем итеп алайыҡ, булмаһа. Ҡыҙым, һин йорттоң төпкө бүлмәһенә инеп ят. Беҙ Иршат улым менән алғы яҡта баш терәрбеҙ. Таңдан тороп Сәлимә килен тәүге һауынды башлағансы өйөрҙө берәр сәғәткә сығып утлатып та индерергә кәрәк.


Баҡтиһәң, Зәлиә барыһын да алдан хәстәрләп, төпкө һәм алғы яҡҡа урындар йәйеп тә өлгөргән булған. Насибулла мулла тәһәтәртләнеп намаҙын уҡып алды.


– Һай, Зәлиә ҡыҙым, ҡайһылай уңғанһың. Инәйеңдең аҡ һөтөн эскәнһең икән, балам... –Утты һүндереп ятҡас та, шуны ла әйтеп ҡуйҙы Насибулла мулла. –Йоҡлап ҡалырға тырышығыҙ. Мин һеҙҙе таң һарыһында уятырмын.


х х х


Әммә таң һарыһына тиклем ирәйеп йоҡлап ятырға тура килмәне уларға. Турайғырҙың ер тетрәтеп кешнәгән тауышы уятты барыһын да. Уңарсы булмай гөпөлдәгән тояҡ тауышы, бейәләрҙең сыңғырлағаны ҡолаҡты ярҙы. Мәхшәр ҡупты.


– Балалар, тороғоҙ, тиҙерәк. Турайғыр болара... – Насибулла ҡарт тиҙ генә тышҡа атлыҡты.


Уның артынан Иршат эйәрҙе, саҡ-саҡ арттараҡ ҡалып, Зәлиә килеп сыҡты. Улар йүгереп кәртә янына килеп етте. Ай яҡтыһында кәртә эсендәге хәлде күреп, ҡоттары алынды. Өйөр ялан кәртәнең бер яҡ мөйөшөнә һерлеккән. Урталыҡта ҡанһыраған ерән ҡолон ята. Унан саҡ ҡына һулдараҡ ҡола тай өйгәҙәгән. Әллә алғы ҡулы, әллә аяғы һынған, торорға ынтылып-ынтылып ҡарай ҙа, кире ята. Кәртәнең икенсе яғында ярһыған турайғыр ҡола бейәне талай, тешләй, тибә, уныһы арты менән боролоп, ике аяҡлап айғырҙың түшен тызый. Был хәл айғырҙы оторо ярһыта ғына. Насибулла ҡарт уларҙы айырырға итә, әммә күҙенә аҡ-ҡара күренмәгән Турайғыр хатта хужаһына ҡарап ажғырырға ла тартынмай. Яҡын да ебәрмәй. Ҡарттың ҡулында сыбыртҡыһы булһа, хәл башҡасараҡ килеп сығыр ине.


– Иршат, Иршат улым. Ҡапҡаны, ҡапҡаны ас... – Ҡарт өҫтөнә менеп килгән айғырҙан тайшанып, кәртә һайғауына уҡ һикереп ултырҙы. –Зәлиә ҡыҙым, йорт солансаһында элеүле сыбыртҡыны алып кил...


Ҡыҙ менән егет ике тарафҡа уҡтай атылды.


Ҡапҡалар шар асылды. Сыбыртҡы шартлауға тәүҙә башын юғары сөйгән Турайғыр, артынан өйөрө эйәреп сыҡты. Турайғыр кәртәнән ситкәрәк китеп бара бирҙе лә, ҡапыл ер тетрәтеп кешнәп ебәрҙе. Шунан урман яғына табан еңел генә юртып китте. Өйөр уның артынан эркелде.


Ялан кәртәлә тороп ҡалған ҡола бейә тәүҙә йәнһеҙ ятҡан ҡолонон еҫкәп ҡараны ла, шунан өйгәҙеп ятҡан тай янына килде. Уны аяғына баҫырға ярҙам итә алмағас, ҡалайтһын, берсә ҡолоно, берсә тайы янында юртып сабауылланы. Насибулла ҡарт ерҙә аунаған малҡайҙар янына барҙы. Йөҙө һыҙланыулы ине ҡарттың. Иршат менән Зәлиә уның бындай кәйефен тәүгә күрә. Ҡарт берсә ҡолоҡасты, берсә тайҙы тотоп ҡараны ла, кәртә ситендә ҡото алынып ҡатҡан йәштәр янына килде. Ҡола бейә уның артынан эйәрә биреберәк килде лә, ҡолоҡас менән тай яғына тағы боролдо. Балаларын аяҡҡа баҫтырырға ярҙам итеүен үтенгәндер меҫкен әсәй.


– Ай, әттәгенәһе, ҡолоҡас үлгән, тайҙың алғы ҡулын турайғыр һындыра типкән. Мандымаясаҡ, салып алырға тура киләсәк. Ай, әттәгенәһе, – ҡарт тағы ла ауыҙы эсенән доғамы-ниҙер мығырҙап уҡыны ла, –Иршат улым, теге нәмәне, телефонды бир әле...


Бына ул телефондың үҙенә кәрәкле төймәһенә баҫты ла:


–Алло, Әнүәр балам, ҡола бейәнең ҡыҙы ҡазаланып ҡуйҙы. Турайғыр ҡолоҡасты тәки талап үлтерҙе. Килеп етмәһәгеҙ булмаҫ, – тине.


Насибулла ҡарттың телефон аша улына әйткән һүҙен ишеткәндән һуң ғына Иршат менән Зәлиә әле генә булған ваҡиғаның фажиғәле асылын аңлай алды. Үҙ күҙҙәре менән күргәндәре сәстәре үрә торорлоҡ булһа, һуңынан, усаҡ янында Насибулла мулланың дауам иткән әңгәмәһе уларҙы тетрәндерҙе:


– Бында айғырҙың һис кенә лә ғәйебе юҡ, балалар. Уның тәбиғәте шундай. Тоҡомоноң таҙа ҡанлылығын һаҡлап ҡалыу өсөн тырыша ул. Һәләк булған ерән ҡолоҡасты ҡола бейә икенсе бер айғырҙан тапты. Шуны Турайғыр еҫкәй торғас, тәки үҙенән түгеллеген белеп, талай башланы. Башҡорт тоҡомло аттар өйөрөндә тыумаларға урын юҡ. Шуға өйөрҙән айырып ҡуйғайныҡ...


Ошо һүҙҙәрҙе әйтте лә, ҡарт ҡапыл туҡтап ҡалды. Күҙҙәре йәшкәҙәне. Йәштәр уның артабанғы һүҙҙәрен түҙемһеҙләнеп көттө. Паузаны Иршат боҙҙо:


– Олатай, ә нишләп Турайғыр үҙенең ҡыҙын талай һуң, атаһы була тороп...


– Бына был һорауың дөрөҫ, Иршат улым. Сөнки ҡыҙы ҡонажын йәшенә сығып бара. Тиҙҙән ул айғырға ятырға тейеш. Өйөрҙәге башҡа бейәләргә эйәреп кешнәй башлаһа, өйөр башы булған атаһы уға һикерергә тейеш була бит инде. Шуның өсөн дә Турайғыр тороғоу мәленән күпкә алда үҙенең ҡыҙын өйөрҙән ҡыуып ебәрә. Китмәһә, талай, хатта үлтерә...


– Үлтерә? – Был һүҙҙәрҙе күҙҙәренә йәш эркелгән Зәлиә әйтте. –Ҡыҙы була тороп үлтерәме ни, олатай?


– Эйе, ҡыҙым...


– Нишләп, олатай? – Зәлиә хәҙер инде һулҡылдауға күсте.


– Тәбиғәте шулай ҡуша. Бер үк төрлө ҡанды йөрөткән туғандар никахлашыуынан зәғиф балалар тыуа. Әүәле беҙҙең атай-олатайҙар дүнәжендең тап ошо миҙгелендә уны атаһы – айғырҙан талатмаҫ өсөн икенсе бер өйөрҙәге шундай уҡ йәштәге атҡа алыштырып алып һаҡлап ҡалған. Беҙҙең ундай мөмкинлегебеҙ юҡ, шуға айырып ҡуябыҙ инде...


Шул саҡ һыҙылып ҡына таң беленә башланы. Насибулла мулланың әңгәмәһе тамам булыуын ғына көткәндәй, йорт янына еңел машина килеп туҡтаны. Әнүәр, Сәлимә һәм Садиҡ икән. Тиҙ килергә кәрәк булғас, ат егеп тормағандар. Ирҙәр ҡолоҡасты арбаға тейәп күмеп килгәндән һуң ҡазаланған дүнәженде бисмиллалап салып, тиреһен дә һыҙыра башланы. Садиҡ өйөрҙө иртәнге һауынға алып килергә китте. Сәлимә эсәк йыуырға, ҡаҙы тултырырға һауыт-һаба әҙерләне. Ара-тирә мал һуйыу менән булышҡан ирҙәрҙең ҡулдарына йылы һыу ҡойоп китте.


Улар бар эште лә үҙҙәре өйрәнгән ритмда, тиҙ, аныҡ һәм сифатлы итеп башҡара. Ҡолоҡастың һәләк булыуына ла, дүнәжендең ҡазаланыуына ла өйрәнеп бөткән улар. Улар өсөн хатта төнгө мәхшәр ҙә булмаған төҫлө. Һин дә мин йөрөйҙәр. Хатта бер-береһенә шаярышып һүҙ ҡушып, көлөшөп тә алалар.


Улар хатта Иршат менән Зәлиәгә лә иғтибар итмәйҙәр кеүек. Бындай урында Иршат менән Зәлиә бер генә минут та ҡала алмай. Егет менән ҡыҙ йәйләү хужаларының эш менән мәшғүл булыуынан файҙаланып, ҡапыл ғына юҡҡа сыҡты. Турайғыр биргән һабаҡтан һуң ер тишегенә инерҙәй булып оялғайны улар. Ни өсөн уларҙы мулла фәҡәт йәйләүгә саҡырғанын, ни өсөн төнгөлөккә айырып ҡуйған өс баш йылҡының өйөргә ҡушылғанын да бер юлы аңлауҙан тетрәнгәйне улар. Үҙ тормоштарында башҡа төрлө тетрәнеүҙәрҙән азат булыр өсөн улар тәүҙә ошо яһай яҙған хаталы аҙымынан тәүбәгә килергә бурыслы. Турайғыр биргән һабаҡ уларҙы ғүмер буйы һиҫкәндереп торасаҡ әле.


Йәштәрҙең юҡҡа сыҡҡанын бер сәғәт үткәс кенә аңғарҙы йәйләү хужалары. Насибулла мулла иркен һулыш алды. Әмәле барып сыҡты. Малға килгәндә, ул ҡазаланмай тормай, тик әҙәм балаһы ғына бындай ҡазаларҙан алыҫыраҡ йәшәһен. Ҡаза тигәндән, мулла таңғы мәхшәр менән онотолоп торған иртәнге намаҙын ҡаза килтереп булһа ла, уҡып ҡуйҙы. Ниәт-теләктәр әйткәндә Иршат менән Зәлиәгә лә зиһен яҡтылығы, аҡыл камиллығы теләне.
 
 
 


Фото: Т.Аманов
","8 Август 2022, 22:00",Әҙәбиәт,Na
https://ye102.ru/articles/litra/2022-06-06/tapal-an-el-k-2832417,"""Тапалған еләк""","Һорашҡан береһенә Мәндүҙә: “Тайып йығылып китте лә, башы ташҡа бәрелде”, – тип аңлатты. Зәлифә дөрөҫөн һөйләп бирергә ынтылып ҡараны, ауыҙынан бер өн сыҡманы: ул телдән ҡалғайны. Һеңлеһен ауыл зыяратына алып киткәндәрендә лә өй артында өнһөҙ-тынһыҙ ултырып ҡалды. Күҙҙәренән бер бөртөк йәш сыҡһасы! Күпте күргән күрше инәй: “Ила, ила, балам, үҙеңә еңелерәк булыр”, – тип тә ҡараны, ни илай, ни һөйләшә алмай, сәғәттәр буйы бер нөктәгә текәлеп ултырҙы ла ултырҙы. Кескәй ҡустыһы менән икеһен балалар йортона алып киткәндәрендә лә өн-тынһыҙ ҡалды. Даими асығыуҙан һуңғы сиккә етеп ябыҡҡан, хәлһеҙләнгән кесе туғаны оҙаҡ йәшәмәне. Зәлифә тотош ер йөҙөндә бер яңғыҙы тороп ҡалды.
 ","Гөлшат Әхмәтҡужина
(хикәйә)
 
Байтаҡтан ҡайтҡаны юҡ ине ауылға Зәлифәнең. Алыҫта йәшәй, ауылда ыңғай барып төшөрлөк туғандары ла юҡ хәҙер. Саҡырыу хаты алғас, йөрәкһене, тыуып үҫкән яҡтарын өҙөлөп һағынғанын аңла­ны. “Һаумыһығыҙ, ауылдаштар!” байрамына саҡырғайнылар үҙен. “Ҡайтам, мотлаҡ ҡайтам был юлы”, – тигән фекергә килде лә шул көндә үк юлға сығыу мәшәҡәттәре менән йүгергеләй башланы.
Анау һынды тантанаға буш ҡул менән барып төшөү килешмәҫ, клубҡамы, мәктәпкәме һәйбәтерәк бүләк алырға кәрәктер. Үҙе белгән, хәтерләгән дуҫ-ишенә лә күстәнәс-бүләген барланы. Оҙаҡ ҡына уйланғандан һуң мәктәпкә шахмат менән футбол тубы һатып алды, күтәреп ҡайтырға ла еңел, балаларға бер ҡыуаныс та булыр.
Әҙ-әҙләп йыя торғас, йөгө апаруҡ ауырайҙы, вокзалға таксиға ултырып төштө. Мулдаштан утыҙ саҡрымда ятҡан ҡалаға барып еткәс, ауылға тиклем йәнә такси ялларға тура килде: автобус бынан кискә юҡ ине инде.
Көн кискә ауышһа ла, тура мәҙәниәт йортона алып барыуын үтенде такси йөрөтөүсенән.
– Ана, тағы бер ҡунағыбыҙ килә, әйҙә, әйҙә, инәй, түрҙән уҙығыҙ! – тип, йәш кенә клуб мөдиреме, мәҙәниәт йорто директорымы, хәҙер улары буталып та бөткән, Зәлифәнең ҡулындағы сумкаһын алып, эргәһендәге егеткә тотторҙо.
– Инәй, кем булаһығыҙ, кемгә төбәп килдегеҙ? – тип һорау артынан һорау яуҙырҙы ҡыҙыҡай. – Таксиғыҙҙы ебәрегеҙ, хәҙер сәй эсеп алабыҙ ҙа машинала үҙебеҙ оҙатып ҡуйырбыҙ.
Ни тип әйтергә лә белмәгән Зәлифә:
– Сәйҙән баш тартҡан юҡ, юлда һыуһап та кителде, – тип, рәхмәттәрен уҡый-уҡый, бай итеп әҙерләнгән өҫтәл янына уҙҙы.
Ниндәй генә ризыҡ юҡ ине табында: һәр төрлө бәлеше, ҡайнатмаһы, эремсектең ағы һәм ҡыҙылы, ҡаҙылығы менән тултырмаһы – һанап та, тәмләп тә бөтөрлөк түгел.
– Бүтән ҡунаҡтар килеп етмәгәнме әллә? – тип һорай ҡуйҙы Зәлифә.
– Килгән береһен туғандарына оҙата торабыҙ, яҡын-тирәләгеләр иртәгә генә килә инде, – тине өҫтәл эргәһендә сәй яһап торған ҡатын.
Клуб мөдире ҡыҙыҡай, ҡағыҙ-ҡәләмен тотоп, Зәлифә эргәһенә ултырҙы.
– Инәй, исем-фамилияғыҙҙы теркәп кенә ҡуяйыҡ әле.
– Зәлифә инәйең булам, Нәзимова, – тип яуап бирҙе ҡунаҡ.
– Ой-й! Ниңә шундуҡ әйтмә­негеҙ? Һеҙ бит беҙҙең ауылдың ғо­рурлығы! Билдәле ғалим! – Ҡы­ҙыҡай, ихлас ҡыуанып, ҡунаҡтың ҡулын ҡыҫты. – Мулдашта туғандарығыҙ ҡалмаған да шикелле, һеҙҙе үҙемә алып ҡайтам!
Зәлифә өсөн бөгөн иң ауыр мәсьәлә шулай еңел хәл ителде.
Береһенән-береһе күркәмерәк йорттарҙы машина тәҙрәһенән ҡарап килә торғас, төбәгән фатирына килеп еткәндәр, имеш. Әллә ҡайҙан балҡып ултырған ҙур ғына өйгә инделәр. Бүлмәләре лә әллә нисәү, иркен, тыштан бер һоҡландырһа, эстән дә күңеленә хуш килде төшкән йорто. Зәлифәгә айырым бүлмә лә тәғәйенләп ҡуйылған икән. Бөтәһе лә ҡалалағы кеүек: ҡайнар һәм һалҡын һыу, йыуыныу бүлмәһе, хатта бәҙрәфе лә. Матур йәшәй ауыл халҡы. Клуб мөдирен йәш кенә ҡыҙыҡай тип уйлаһа, ул үҙе әсәй, ошо мөһабәт донъяның төп хужабикәһе булып сыҡты. Төн ауышҡансы ҡымыҙ, буҙа менән һыйлана-һыйлана әңгәмә ҡороп ултырҙылар.
– Ҡыҙым, үҙең ошо ауыл­дыҡымы? Кем балаһы булаһың? – тип һорамай сыҙаманы ҡунаҡ.
– Мин тау яғынан килен булып төшкәнмен, ирем Мулдаштыҡы, – тип яуапланы хужабикә. – Хәтерләйһегеҙме икән Шәйәхмәт бабайҙы? Шуның ейәне. Иртәгә ҡайтып етергә тейеш, ҡырҙа йылҡы көтөп ята.
“Аһ” итте Зәлифә. Хәтерләмәй буламы һуң ул Шәйәхмәт ҡартты?! Ғүмере онотасағы ла, кисерәсәге лә юҡ уны. Яҙмышына ҡара ҡарғыш булып ишетелгән исем ул – Шәйәхмәт...
Ҡунағының төҫө үҙгәреп китеүен шәйләне хужабикә. Ни уйларға ла белмәне, ҡапыл ҡыйыуһыҙланып:
– Инәй, юлдан да йонсоп килгәнһегеҙ, мин арытам хәбәрем менән өҫтәүенә, ял итегеҙ, – тине лә Зәлифәгә йоҡлар урын әҙерләй башланы.
Зәлифә төн буйы керпек ҡаҡма­ны. Шәйәхмәт... Бригадир Шәйәхмәт. Яңғыҙ ҡатын-ҡыҙҙы, етем-еһерҙе зар илатҡан хәсис йән.
1944 йылдың йәйе. Зәлифәгә ни бары ете генә йәш. Атаһының яуҙа һәләк булыуы тураһындағы ҡағыҙҙы алғас, әсәһе лә ҡапыл биреште. Былай ҙа йөрәк сирле ғәзиз кешеһен дә юғалтты береһенән-береһе ваҡ өс бала. Зәлифә – иң өлкәне. Эргәләрендә атаһының үгәй әсәһе Бибиниса өләсәһе генә бар. Шулай ҙа балалар йортона бирҙермәй алып ҡалды әбей ейәндәрен.
Үгәй булһалар ҙа, үҙҙәрен ҡағып-һуҡҡанын да хәтерләмәй Зәлифә. Бары менән байрам булып, тартып-һуҙып, аслы-туҡлы көн иттеләр. Йәйгә сығып, ҡырҙа йыуа, ҡымыҙлыҡ, һарына күренә башлағас, биш йәшлек һеңлеһен эйәрткән булып, тамаҡ артынан урман, тау-таш ҡыҙыра башланы апай кеше. Ике йәшлек кенә ҡустыһы менән өләсәһенә лә алып ҡайталар. Шулай, емеш-еләк тә өлгөрә башланы. Әмәлгә ҡалғандай, ер еләге ишелеп уңғайны ул йылы.
Колхоз эшенән һис бушамаған бисә-сәсә, ҡыҙ-ҡырҡын бик йөрөй алмай, эш ҡалдырғандарҙы аңдып ҡына торалар. Айырыуса бригадир Шәйәхмәт уҫал, еләккә тип сыҡҡан береһен сыбыртҡылап, кире бора тора. Фронтта эштәр беҙҙең яҡҡа көйләнһә лә, халыҡтың ашарына юҡ, сосораҡтар еләк тиреп, йәшертен генә ҡырҙан уҡ Мәғнит баҙарына барып, яҙа-йоҙа ризыҡ алып ҡайтҡылай.
Һиҙеп ҡалһалар, язанан ҡотолормон тимә: йә һатып алған нәмәләрҙе әлеге Шәйәхмәткә биреп, башыңды ҡотҡараһың, йә ит-тирең айырылып сыҡҡансы сыбыртҡынан ярылаһың. Әле лә әсенеп-әрнеп уйлай Зәлифә: үҙ кешең ни өсөн шул ҡәҙәр ҙә ҡанһыҙ булды икән? “Унда, фронтта, еңеү өсөн ҡан ҡоялар, ә һеҙ бында эштән ҡасаһығыҙ. Мәтри малай, башыңды төрмәлә серетәм”, – яратҡан һүҙе шул булыр ине яһилдың.
Ни өсөн үҙе яуға барып, еңеүҙе яулашмаған, дошман урынына тылда бала-саға, бисә-сәсә менән алышҡан – Хоҙайҙың бер үҙенә мәғлүм. Бигүк ҡарт булмаһа ла, өләсәһе ниңә бауырҙары ла ҡалҡмаған бәләкәй балаларҙың тапҡанын көтөп ултырғаны – быныһы үҙе бер сер. Хәйер, хәҙер ҡараһына ҡатҡан иҙәндәрен, керҙән йышылып бөткән яҫтар-түшәрҙәрен хәтерләй ҙә, нәҫ баҫҡан бит өләсәйҙе, тип уйлай.
Нәҫ баҫыу – ул бик хәүефле нәмә, әҙәм балаһының дәрт-дарманын да һүндерә, йәшәүгә булған ынтылышын да юҡҡа сығара, үҙеңде ғүмерлек ялҡаулыҡҡа, шамтырлыҡҡа дусар итә. Ашап-эсеүгә, йоҡоға әүәҫлектәрен юғалтмаһа ла, кешесә донъя көтөү теләге булмай ундай бәндәлә. Көтөргә хәленән килмәгәс, балалар йортона ғына бирергә кәрәк булған да бит үкһеҙ етем өсәүҙе. Унда ла тормош әллә ни шәптән булмаһа ла, күптәр өсөн үлемдән ҡотолоу юлы ине бит детдом тигәндәре.
Илле йыл дауамында йөрәгенә ҡан һауҙырған фажиғә булыр көндә лә Зәлифә, һеңлеһен эйәртеп, Ҡоръятмаҫ битләүенә күтәрелде. Ҡыҙыл балаҫ булып түшәлгән еләклекте күреп, һеңлеһе сәбәләнеп ҡыуанған булды, бисара.
– Апый, кү-ү-үп итеп йыяйыҡ, йәме! Баҙарға апарып, әпәкәй алырлыҡ кү-ү-үп итеп...
Ошоларҙы хәтерләһә, бөгөн дә күҙ йәштәрен тыя алмай Зәлифә. Күп тә үтмәй, улар эргәһенә Мәндүҙә апай килеп сүгәләне.
– Эй-й, бәләкәстәр, ҡалай шәпһегеҙ, иң еләкле урынды тапҡанһығыҙ бит, – тип, ул да ҡыуана-ҡыуана тәбиғәт биргән байлыҡты тирергә кереште. Йәһәт кенә үҙенең ике силәген дә тултырғас, ҡыҙҙарға йыйыша башланы. Уларҙың күнәктәре лә тулды. Кескенә һеңлеһенең иҫке генә күлмәген йәйеп һалып, йыйылған еләкте шунда ауҙарҙылар ҙа йәнә күнәсеккә тирҙеләр.
– Нисек кенә апҡайтырһығыҙ икән инде был хәтлем байҙыҡты? – тип бот сапты Мәндүҙә апайҙары.
Тауға табан йүгереп килгән һыбайлыны иң тәүҙә Зәлифә күреп ҡалды:
– Уй! Мәндүҙә апай, йәшен, ана теге Шәйәх килә!
Ауыл халҡы нәфрәтләнеп тулы исеме менән өндәшмәй ине бригадирға. Ҡыҙыҡай, өлкәндәрҙән ишетеп, был һарыуһыҙ бәндәнең исеме шулай икән тип уйлай.
Мәндүҙә ҡайынлыҡ араһына боҫто. Ул арала Шәйәх килеп тә етте.
– Ҡайҙа башҡалар?! – тип екерҙе, шунсама еләкте бәләкәс кенә ике ҡыҙ йыймағанын аңлап ҡалып. – Ҡайҙа, тим, башҡалар?!
Зәлифә һеңлеһен ҡосаҡлап, шаҡ ҡатып тик торҙо. Апаһы өндәшмәгәс, бәләкәс тә телен тешләне.
Шәйәх атынан төшөп, улар эргәһенә тубыҡланды.
– Ҡайҙа башҡалар?! – был юлы ул тағы ла ҡурҡынысыраҡ тауыш менән ажғырҙы. Яуап ишетмәгәс, Зәлифәнең һеңлеһен һелкетә тартып, үҙенә яҡын килтерҙе. – Һин һөйләшә беләңме, әйт, апайҙар ҡайҙа?
Һеңлеһе баш сайҡаны. Һөйләшә белмәйем тиеүе булдымы был, әллә барыбер әйтмәйем, тиеүеме.
Шәйәх йән асыуы менән биҙрә­ләрҙәге еләкте лә ергә һирпеп, кирза итек кейгән аяҡтары менән иҙә тапарға кереште. Нисек кенә асыҡһа ла, бер генә бөртөгөн дә ҡапмай тиерлек йыйған еләгенең ҡан кеүек иҙелеп ятыуына ҡарап торған Зәлифәнең күҙҙәренән йәш атылып сыҡты. Ҡыҙҙар унда ла өндәшмәне.
– Әйтмәһәң, хәҙер апайыңды ништәтәм, беләңме? Әйтһәң, яңынан еләк йыйып бирәм. Апайыңа ла теймәйем...
– Апайыма һуҡма! Еләк кәрәк­мәй! – тип сеңләп илап ебәрҙе һеңлеһе.
– Ә миңә апайың кәрәк! – Хәшәрәт әҙәм Зәлифәнең күлмәген буйҙан-буйға йыртып төшөрҙө.
Зәлифә оялышынан ергә сүгәләне. Шәйәх һеңлеһен ҡаты ғына этәреп ебәрҙе лә Зәлифә эргәһенә яҡынайҙы.
– Йә, йә, өркмә, ҡыр кәзәһе. Мин һине кәләш итеп алам.
Һеңлеһе йығылып барып төшкән ерҙә иҙелгән еләк кеүек ҡан йәйелеп китеүенән иҫе-һушын юйған Зәлифә таш кеүек ҡатып ҡалғайны. Был Шәйәхте һиҫкәндермәне. Ул ҡыҙҙы үләнгә йығырға була йәнә ынтылды.
– Туҡта! Туҡта, тием! Теймә сабыйға! – Мәндүҙәнең әсе итеп ҡысҡырып, урмандан йүгереп сығыуын Шәйәх ишетте. Ишетте лә, иһаһайлап, тауыш килгән яҡҡа боролдо. Бары тик Зәлифә генә урынынан ҡуҙғала алманы, һеңлеһенең тороп баҫыуын көттө. Эргәһенә йүгереп кенә барыр, үҙе урынынан ҡалҡытыр ине туғанын, ике аяғы ла ергә ҡуша йәбешкәнме ни – ҡуҙғалтып та алырлыҡ түгел.
– Кеше үлтереүсе! Һин үлтерҙең баланы, ҡанһыҙ! – Мәндүҙә үкһеп, сабый эргәһенә ултырҙы, уның башын күреп, йәнә ҡысҡырып илап ебәрҙе.
Тик шунда ғына ни ҡылғаны мейеһенә барып етте әшәкенең.
– Мин берәүгә лә теймәнем! Ишеттеңме?! Әгәр берәйһенә ауыҙыңды асһаң, тереләй күмермен! Был көсөктө лә тый! Бөгөн төнөн ырҙын артында көтәм, килмәһәң, эш ҡалдырған өсөн һөргөн китерһең! – Шәйәх атына һикереп менде лә саптырып китеп тә барҙы.
Бәләкәс ҡыҙ тын алмай ине. Тамыры ла типмәй. Зәлифәне ҡосағына алып, һеңгәҙәп оҙаҡ ултырҙы Мәндүҙә. Нишләргә лә белмәне. Ә Зәлифә илай ҙа алмай, һөйләшерлек тә хәле ҡалмаған.
Һорашҡан береһенә Мәндүҙә: “Тайып йығылып китте лә, башы ташҡа бәрелде”, – тип аңлатты. Зәлифә дөрөҫөн һөйләп бирергә ынтылып ҡараны, ауыҙынан бер өн сыҡманы: ул телдән ҡалғайны. Һеңлеһен ауыл зыяратына алып киткәндәрендә лә өй артында өнһөҙ-тынһыҙ ултырып ҡалды. Күҙҙәренән бер бөртөк йәш сыҡһасы! Күпте күргән күрше инәй: “Ила, ила, балам, үҙеңә еңелерәк булыр”, – тип тә ҡараны, ни илай, ни һөйләшә алмай, сәғәттәр буйы бер нөктәгә текәлеп ултырҙы ла ултырҙы. Кескәй ҡустыһы менән икеһен балалар йортона алып киткәндәрендә лә өн-тынһыҙ ҡалды. Даими асығыуҙан һуңғы сиккә етеп ябыҡҡан, хәлһеҙләнгән кесе туғаны оҙаҡ йәшәмәне. Зәлифә тотош ер йөҙөндә бер яңғыҙы тороп ҡалды.
Һөйләшергә лә яңынан өйрәнде. Ауыл ерҙәрендәге балалар йорттарын япҡас, уны әллә ҡайҙа ятҡан Өфөнөң үҙенә оҙаттылар. Артабанғы яҙмышы өсөн ул баш ҡалалағы тәрбиәселәренә, табиптарға рәхмәтле.
Ете йәшендә айырылған тыуған ауылында һуңынан бер генә булды Зәлифә. Интернатты тамамлап, шунда уҡ уҡытып йөрөгән сағы ине. Йәненең өҙөлөп әрнеүен баҫырға теләп, Ҡоръятмаҫҡа, үҙҙәре еләк тиргән урынға, күтәрелде. Баҫылманы йәне, тағы ла нығыраҡ һыҙланырға кереште. Һеңлеһенең ҡәберенә күгәрсен күҙҙәренән йыйылған гөлләмәһен һалды. Уның күҙҙәре лә ошо сәскәләр кеүек асыҡ зәңгәр ине. “Ғәфү ит мине, бәпәй генәм”, – тип шыбырланы, ниңә ғәфү үтенгәнен үҙе лә аңламаны. Йөҙө шешенгәнсе иланы ла иланы. Ергә ҡара эңер йәйелгәс кенә, уны балалыҡ дуҫы Нәғимә зыяратта эҙләп тапты.
– Кешеләр бер сәйер юлсы хаҡында әйткәстәре, моғайын, һиндер, тип уйлағайным да, – тип, Зәлифәне һыға ҡосаҡлап алды. – Ниңә тура үҙемә килмәнең?
Фермала һауынсы булып эшләгән әхирәте уны алып ҡайтып, ярты төн уҙғансы һөйләштеләр. Шунда ғына Зәлифә Нәғимәгә бөтә дөрөҫлөктө асып һалды.
– Ауылда бөтәһе лә ниҙер һиҙенә ине лә бит, шаһит булмағас, төбөнә төшөүсе булманы. Мәндүҙә апай, үҙе йығылды, тине бит. Ә һин телһеҙ...
– Ә Мәндүҙә апай ни хәлдә? – Нисек бығаса һорашырға башы етмәгән? Ул Зәлифә менән һеңлеһенең иң бәхетле минуттарын, шатлана-ҡыуана еләк тиреү­ҙәрен, шул уҡ сәғәттә тиерлек Зәлифәнең иң ҡара ҡайғылы мәлен дә күргән шаһит бит! Зәлифәне күрәләтә һәләкәттән ҡотҡарыусы ла ул. – Кем менән йәшәй?
– Йәшәмәй Мәндүҙә апай. Теге ваҡыт бригадир Шәйәх уны һөйәркә итеп алған булған, тиҙәр. Ауырға ҡалған. Оятын күтәрә алмаған, аҫылынған. Үҙенә үҙе ҡул һалып, гонаһ ҡылған, тинеләр ҙә, зыяратҡа ла күмдермәй, Олоһар башына ерләнеләр.
– Эй, халыҡтың наҙанлығы! Ни өсөн аҫылынғаны берәүҙе лә ҡыҙыҡһындырманы ламы ни?
– Бөтәһе лә белә ине, буғай. Кем тикшереп торһон инде? Ниндәй замана икәнен үҙең хәтерләй­һеңдер.
...Әле Нәғимә менән һуңғы осрашыуын иҫләп, үткәндәрҙе күңеленән үткәреп ятҡан Зәлифә: “Нишләп килеп төшкәс тә Нәғимә тураһында белешмәнем һуң мин?” – тип уйланы. Һағыныуҙан да, тыуған ауылы менән осрашыу ҡыуанысынан да, хәтирәләр ҡойононда албырғап, йәне үртәлеүҙән дә иҫе инәрле-сығарлы булып, бөтөнләй онотҡан. Иртән торғас та Нәғимәне барып табып алыр кәрәк. Иҫәндер. Улар бит байтаҡ ҡына хат алышып та торҙо. Аҙаҡ, донъялар боларып, илдә үҙгәртеп ҡороуҙар башланып киткәс, бәйләнеш өҙөлдө. Ә Шәйәх иҫән ине әле. Зәлифә хатта ситтән күреп тә ҡалды үҙен. Алтмышты уҙһа ла, текә баҫып йөрөгән ныҡлы ир ине. Хәҙер, моғайын, юҡтыр. Быны бөтә күңеле менән теләй Зәлифә, сөнки ғүмер буйы йөрәген өйкәгән ҡурҡыныс кисерешенән ҡурҡа – үс алыу теләгенән. Уның ихтыярына ҡуйһалар, бер ниндәй йәлләү һәм үкенеү тойғоһо кисермәйенсә, өҙгөсләп ташларҙай көс ярһыта күңелен. Үлеп ҡотолһон, юғиһә, үҙе лә аңғармаҫтан, әллә ниҙәр ҡылып ҡуйыр кеүек тойола. Туҡһанды уҙып, инде йөҙҙө ваҡлаған бәндәне һау килеш күрергә теләмәй. Һеңлеһе – биш, ә ҡустыһы ике генә йыл йәшәп ҡалдылар яҡты донъяла, шул әҙәм аҡтығы арҡаһында ул япа-яңғыҙ. Тормошҡа ла сыҡманы, күҙ алдында ыштан төймәләрен ысҡындырып, үҙенә яҡынлаған шөҡәтһеҙ әҙәм аҡтығы ир-атҡа ҡарата уянырҙай ғәҙәти хис-тойғоно ҡара күләгә булып ҡаплап торҙо. Күпме ҡатын-ҡыҙҙы, бала-сағаны зар илатты, Мәндүҙә апайҙың ваҡытһыҙ үлемендә лә ул ғына ғәйепле. Әле береһе лә белмәгән әллә ниҙәр ҡылғандыр, улары ваҡыт саңында күмелеп ҡалғандыр...
Бына әле ул Шәйәхтең ейәне йортонда төн үткәрә алмай ыҙалана. Иртән торғас, үҙен нисек тоторон да белмәй, күҙҙәрендә, йөҙөндә ауыр кисерештәре сағылыр, хужалар менән ихлас аралашыуға ҡамасаулар. Олатаһы ҡылған әшәкелектәр өсөн ейәне ғәйепле түгел, шулай ҙа...
Иртәнге сәйҙе эсергә ултырғас та Зәлифә хужабикәнән Нәғимә хаҡында һорашты. Уның иҫән-һау икәнлеген, яңғыҙ ғына йәшәп ятыуын ишеткәс, иркен һуланы.
– Ҡыҙым, барыһы өсөн дә рәхмәт һиңә. Балалыҡ дуҫымды бик күргем килә, аҙаҡ йыйын-ҡаңғырыҡ араһында күрмәй ҙә ҡалырмын, йортон өйрәтһәңсе...
– Эй-й, инәй, уф! Зәлифә Рәжәповна, беҙҙә генә тороғоҙ ҙа ҡуйығыҙ, өй иркен, бөтә уңайлыҡтар эстә, осрашыуҙан һуң бөтә тиң-тошоғоҙҙо эргәгеҙгә саҡырырмын.
– Юҡ, юҡ, рәхмәт, сикһеҙ рәхмәтлемен, балам. Минең аулаҡта ғына Нәғимә инәйең менән сөкөрҙәшеп ултырғым килә. Ә бына был һиңә бәләкәй генә бүләгем, – ҡунаҡ үҙе бәйләгән бик матур шәлде сығарып өҫтәлгә һалды.
Аптыранды хужабикә, ҡунағы ыҡҡа килмәгәс, машина менән Зәлифәне ауылдың арғы осона алып китте. Бер пакет итеп күстәнәстәрен дә һалып алды.
Әхирәтенең иҫке генә өйө тағы ла ергә сүгеберәк киткән. Ҡапҡаһы, тәҙрә яҡтауҙары матур итеп буялған, быныһы инде бөгөнгө байрамға күрәлер. Бүтән йорттар эргәһендә Нәғимәнең өйө тартынып ҡына ултырғандай тойола. Тегеләре, иркен, бейек булғанға күрә, түш киреп баҫҡан. Нәғимә яңғыҙ йәшәй. Ире менән биш-алты йыл ғына донъя көтөп ҡалған. Уныһы утынға барғанда бүрәнә аҫтында ҡалып һәләк булған. “Ни балабыҙ булманы, исмаһам, эргәмдә тере йән булыр ине”, – тип әсенә ине теге юлы.
Эскә эйелә биреберәк үттеләр. Ыҫпай ғына йыйыштырылғайны  ике бүлмәле ҡәҙимге өй. Һуғыштан һуң хәленән килгәндәр бер бүлмәле йорттарын шулай киңәйтеп эшләгән – быны Зәлифә тәүге килгәнендә үк аңғарғайны. Хәҙер иһә дүртәр-бишәр, хатта унан да күберәк бүлмәле йорттар артҡан ауылда. 90-сы йылдарҙа кибет кәштәләрендә бер нәмә ҡалмай, халыҡтың көнкүреше ҡапыл артҡа тәгәрәһә лә, һуңғы йылдарҙа бер-береһе менән ярыша-ярыша донъя көтөүселәр, баҙар иҡтисадына яраҡлашыусылар ҙа күбәйә. Быны дөрөҫ тип һанай Зәлифә. Әҙәм балаһы ниндәй ҡоролошта ла, ниндәй шарттарҙа ла йәшәп өйрәнергә тейеш, ябай халыҡ өсөн бүтән юл юҡ.
– Әхирәтем килгән бит! – ятып торған еренән һикереп тиерлек тороп, Зәлифәне ҡосаҡлап алды Нәғимә. – Бына был, исмаһам, байрам!
Клуб мөдирен дә әйҙүкләне ҡатын. Тантанаға әҙерләнергә кәрәк тип, тегеһе йәһәтләп сығып тайҙы.
– Әҙер тороғоҙ, машина ебәрермен! – тип ҡысҡырҙы сығып барғанында.
– Ошо килен килгәс, ауылда клуб эше яйланды, уңған, булдыҡлы ҡыҙыҡай, – тип ҡуйҙы Нәғимә. – Һине үҙенә алып ҡайтҡанын ишеткәс, эй эсем бошҡайны. Ҙур ғалим, минең фәҡир донъямды иш итмәйҙер, тип тә ҡәһәтләндем.
– Юҡҡа, бына бит килеп тә еттем. Миңә һин үҙең ҡәҙерле, донъяң да бик ыҡсым.
Ысынлап та, Зәлифә бында үҙен нисектер иркенерәк, өйөндәге һымаҡ тойҙо. “Кисә үк киләһе булған да бит, – тип уйланы, йоҡоһоҙ төнөн иҫләп. – Бер керпек ҡаҡманым төнө буйы”.
Байрам Суйынтапҡан йылғаһы буйында уҙа икән. Халыҡ һабантуйға йыйылғанмы ни, геүләп тора. Зәлифә күбеһен, айырыуса йәштәрҙе, белмәй ҙә. Алыҫтан килгән иң абруйлы ҡунаҡтарҙы сәхнә түренә ҡаҙаҡлап яһалған өҫтәл артына ултырттылар. Тәүҙә Зәлифәнең исеме аталды. Ул, баҙнатһыҙ ғына йылмайып, ауылдаштарын күҙҙән үткәрҙе. Имгәкләгәненән алып таяҡҡа таянғанына тиклем ошонда ине. Бер яҡ ситтәрәк тағы өҫтәл тора, унда эскәмйә бәләкәйерәк. Ауылда йәшәп, хөрмәт ҡаҙанғандар шул өҫтәл янына саҡырылды. – Ауылыбыҙҙың иң хөрмәтле, иң оло аҡһаҡалы, Бөйөк Еңеүҙе үҙенең тылдағы фиҙакәр хеҙмәте менән яҡынайтҡан ҡәҙерле апабыҙ Шәйәхмәт Исламов!
Зәлифә тертләне. Ҡалтырана-ҡалтырана, тәнтерәкләй-тәнтерәкләй сәхнәгә табан атлаған ҡартты ике яҡтан ике егет ҡултыҡлап алды. Береһе Шәйәхтең йәш сағына бигерәк оҡшаған ине. Ул атлап йөрөшө, ул хәрәкәттәре, төҫ-башы – һуйған да ҡаплаған. “Мин бөгөн уның йортонда ҡундым”, – тигән фекергә килде Зәлифә Рәжәповна.
Ҡартты сәхнәгә көскә мендереп, эскәмйәгә ултырттылар. Ваҡыт ҡайһылай үҙгәртә кешене. Әле ҡаршыһында тиерлек ҡунаҡлаған бабай һис тә генә ажарланып, кеше туҡмап, бисәләрҙе көсләп, халыҡты ҡан илатып йөрөгән әҙәмгә оҡшамағайны. Йәшкәҙегән күҙҙәре менән ҡунаҡтарҙы барлап сыҡты ла ҡарашы Зәлифәгә туҡтаны. Танығандай итте, ахыры, әкрен генә ҡалтыранған башын ҡаҡҡан булды. Зәлифә сәләмгә яуап бирә алманы. Күҙ алдында йәнә үлән өҫтөндә иҙелеп, ҡандай ҡыҙарып ятҡан еләктәр, һеңлеһенең шул еләк өҫтөнә йәйелгән ҡаны хасил булды. Үҙенең яҙмышы ла хас тапалған еләкте хәтерләтте...
 
 ","6 Июнь 2022, 16:11",Әҙәбиәт,Na
https://ye102.ru/articles/litra/2022-05-21/keshe-y-nle-2810750,«Кеше йәнле» ,Рәлис УРАҘҒОЛОВ,"Авторҙың исеме әҙәбиәт һөйөүселәргә яҡшы таныш. Уның ""Аслыҡ"" романын уҡыусылар йылы ҡабул итте. Былтыр әҙип ""Һуңғы йәйләү"" тип аталған яңы романын ""Китап"" нәшриәтенә тапшырҙы. Йыйынтыҡҡа авторҙың һуңғы йылдарҙа ижад иткән хикәйәләре лә ингән. Шуларҙың береһен ""Йәшлек"" гәзите уҡыусыларына тәҡдим итәбеҙ.
Ауылдың ситендә генә бәләкәй йорт бар. Бөгөнгө бейек, тимер ҡоймалы урам өйҙәре рәтендә һис булмаған ул. Нигеҙе ҡоролғандан алып ситтә торһа ла, колхоз заманында бында ауыл халҡының күпмелер өлөшө үҙе “күсеп” килгәндәй ине: йәйен ырҙын табағы гөрләп торҙо, арыраҡ урынлашҡан фермаға, трактор паркына юл шуның ихатаһы аша һуҙылды. Ҡышын иһә үҙҙәрен клуб йәшенән үткән, тансы-мансыларҙан алыҫ торам тип иҫәпләгән мужиктарҙың мәҙәниәт йортона әйләнде. Тәмәке төтөнөнә ҡуша түбәгә анекдоттар эленде, уйын-көлкө, ҡатын-ҡыҙ тураһында гәптәр ҡалманы, өҫтәл өҫтөндә домино һуғылды, кәрт шапылданы. Ҡулдан-ҡулға күсеп, һырлы стакан йөрөнө… Бөгөн бында тынлыҡ. Тишек ҡыйыҡтан төшкән һыу тамсыларынан түбә таҡтаһы сереп, һалынып төшкән, матсаһы бөгөлгән, буяуһыҙ иҙәндәр күптән һыу заты күрмәгән, ярылған мейестең тирә-яғынан әсе, дымлы төтөн сыға. Ҡайҙа етте шунан һындырылған кәртә-ҡорта киҫәктәре еҫе бар өй эсен ыҫлаған. Ырҙын табағы ла, келәт, арыраҡ торған трактор-машина паркы ла хәҙер юҡ. Тик ҡалын ҡар аҫтынан ара-тирә иҫке бағана баштары, кәртә ҡалдыҡтары ғына һерәйгән. Булған тимер торбаларҙы күптән һурып оҙатһалар, алын­мағандарын ҡырҡып, металл йыйыусыларға тапшырғандар. Өй эсе кистән үк ҡараңғылыҡҡа сума – электр уты өҙөлгән. Алюмин сымын алып киткәндәр. Тик стенаға беркетелгән шәшкегә уралған өлөшө генә ҡасандыр бында Ильич лампалары янғанын хәтерләтә. Тышта ҡоторған буран олоуынан, көслө елдең ҡыйыҡ ҡалайын шапылдатыуынан башҡа тауыш-тын юҡ. Хәйер… Иҫке тунға, юрғанды хәтерләткән сепрәккә уранып, бер кеше ята. Туҡтауһыҙ йүткереүе, дер-дер ҡалтырауы ғына бында йән эйәһе булғанын белдерә. Исемен күптәр хәтерләмәй уның – “кеше йәнле”, тиҙәр. Моғайын, ата-әсәһе ҡушҡанса Хәлфетдиндән һалдырһалар, ауылда бындай бәндә юҡ, тип аптырарҙар ине. Кешеләргә бәләкәйҙән ярҙамсыл, итәғәтле булғанға ололар: “Был бала бигерәк кеше йәнле инде”, – тигән. Икенселәре иһә тормошта уға бик ҡыйын булырына ишаралаған. Ғүмер үҙ яйына үтә бара, малай ҙа үҫә, егет, һуңынан ир ҡорона инә. Яратып, бәхетле, изге теләктәр теләп, булмышына күрә икенсе исем ҡушҡан ҡарттар фанилыҡтан китә. Аҙаҡ инде был һүҙ ҡушаматҡа әйләнә, бөтөнләй үк Хәлфетдинде алыштыра. Олоғая башлағас, ҡушамат та “изгелекле” мәғәнәһен юғалта, кәмһетеү булып ишетелә башлай. Кеше йәнле – үҙ тормошо юҡ, берәҙәк, бомж. Барыһын берләштерә ул. Кеше йәнле… Алтмышты саҡ артмаҡлаған ирҙең айына бер генә байрамы бар – пенсия килтерәләр. Ғүмере буйы егелеп колхозда эшләһә лә, уныһын “мини­мум”дан бирәләр. Быныһына ла шөкөр. Тик… “Пенсия ала” тип ауыҙ тултырып әйтһәң, әү, тиер, исемлеккә ҡултамға ғына һала. Ҡалғаны – ҡустыһы ихтыярында. “Һиңә етер, барыбер эсеп бөтөрөрһөң, минең, ана, балаларҙы уҡытырға кәрәк”, – тип, һыпырып уҡ тигәндәй алып китә. Бер әсмүха сәйлек, ике ҡап шәкәр менән ай буйына дүрт-биш буханка икмәкте иҫәпләмәгәндә. Тағы ла, мең һүҙгә етеп, ҡултамға көндө бер ярты ҡалдыра. Ике-өс ҡап тәмәкеһен ҡыҫтырып килә. – Һин минән күберәк алаһың әле. Һыйырым юҡ аранда, ҡайғым юҡ буранда, тип, үҙеңде генә ҡарап ятаһың. Кәрәк икән, берәйһенә барып сәмәйен эсәһең, кәрәк икән – тәмәкеһен тартаһың, ҡар көрәгән булып һурпаһын һемереп сығаһың. Ә беҙгә… – Ҡустыһы үҙенең күпме мал тирәһендә булышҡанын, тегеңә, быға аҡса еткерә алмауын – барыһын-барыһын теҙеп алып китә. Һуңынан, уфылдап, былай тип ҡуя: – Ашаған белмәй, тураған ғына белә шу-ул… Хәлфетдин иһә, йүтәлләй-йүтәлләй йөҙ грамын эсә лә, бөтөнләй “кеше йәнле”гә әйләнә.– Кәнишнә-кәнишнә, ҡустыларға ярҙам итергә кәрәк. Смәтри, бабайың яҡшы уҡыһындар тип әйтте, тиген. Әтүһә, ҡолаҡтарын борормон, – тигән була. – Мин ни, яңғыҙ башыма, һыныҡ икмәклек таба алмайыммы тағы? Хи-хи-хи… – Туҡтап, уйланып тора ла, та­ғы берҙе бүлкелдәтә. – Ултырып тор әле аҙ ғына, бер күреп һөйләшкәндәй булайыҡ – элеккесә, үҫкәндәгесә… – Йо-оҡ, ҡайтаһым бар. Киленең мунса яҡҡайны, оҙаҡ йөрөмә, тип ҡалды. Күгәндәре май ишараты күрмәгән элекке ҡарауыл йортоноң ишеге ябыла. Тынлыҡ. Шомлоҡ. Өй эсен яйлап ҡараңғылыҡ баҫһа ла, электән ҡалған һуҡыр лампа үҙенең тирә-яғын яҡ­тыртырлыҡ көс таба. Мүге ҡойолған бүрәнә араһынан үткән һиҙелер-һиҙелмәҫ елгә ялҡынын уйнатып, солярка еҫен аңҡыта, һөрөмөн түбә таҡтаһына осора.Хәлфетдин ғыжлай, быуылып йүт­керә. Һыуыҡ тейгән уға. Кисә лә, бөгөн дә түгел. Байтаҡ йылдар була инде, шуға ла “хронический” тиҙәр. Әлеге шул ҡустыһына буралыҡ сыҡһын тип, бер ҡышты Белорет яғында ағас ҡырҡ­ҡайнылар. Бүрәнәләрҙе ни, йәнәһе, яҙын түбәнгә табан элеккесә һал яһап төшөрәләр. Һәр хәлдә, буратҡан ауылға ҡәҙәр. “Ағай, ней, шулайтһаң, осһоҙға төшә ул, хәҙер бит транспорт ҡиммәт”, – тип, бик белдекле һөй­ләнде Әхнәф. Знамы, ҡустыһы әйткән икән, шулай кәрәк. Туған менән иҫәпләшеп, хаҡлашып тормайҙар. Ялан кешеһе өсөн урман яғыныҡыларҙың эше бик мәшәҡәтле лә, ҡыҙыҡ та икән ул. Оҙо-он, ун икешәр метрлыҡ бүрәнәләрҙе бергә бәйләнеләр ҙә киттеләр түбәнгә табан ағыҙып. Һалдар тыңлашмаһа, өҫтөндәге ир-ат ҡолға-кәртә менән төртә – төрлөсә ҡыландыра. Нисек кенә булмаһын, Хәлфетдингә был эш бик ҡатмарлы, баш етмәҫлек тойолдо. Теге ауылға яҡынлашҡас, һалдарҙы тоторға, туҡтатырға тейештәр ине. Тик… боролошҡа етәрәк кенә береһе таралды ла китте. Ярай әле ҡалғандары, быныһының бүрәнәләре һайыраҡ ергә барып төртөлдө. – Уф-ф, ағай, бар әле, минең радикулит бит, – тип бөтөрөлдө ҡустыһы. – Әрәм генә була инде мал аҫрап тапҡан аҡса, әрәм генә була инде-е…Хәлфетдин, уны-быны уйлап тормай, һыу эсенә инеп китте: бүрәнәләрҙе тотто, һәр береһенең башынан аша алып, ҡалын арҡандың осон бәйләне, ырғаҡҡа эләктерҙе. Ҡалған ирҙәр ярға һөйрәне. Шулай итеп сығарып бөттөләр. Ошо ауылда буранылар ҙа, йәйен оҙон арбалы “вертлюгалар” “һә” тигәнсе ташып та ҡуйҙы. Тик Хәлфетдиндең генә хәле мөшкөл­ләнде. Тегендә, Инйәр һыуын кис­кәндә, йылыныр өсөн эскән яртылар ҙа ярҙам итмәне, район дауаханаһында дауаланып сығыу ҙа. Табиптар шифаханаға барырға ҡушҡайны ла – аҡсаһы булманы. Шунан һуң, бура – бура менән, уны өй итер өсөн, ай-һай, күпме эшен башҡарырға кәрәк бит әле. Бында иһә балта оҫтаһы Хәлфетдинһеҙ – никак. Бына шулай. Һуңынан ни, матур итеп өй туйланылар ҙа… Ҡустыһы иҫке өйҙө   бикләп тә ҡуйҙы. Күп тә тормай, һүтеп, һатып уҡ ебәрҙе. – Ағай, ней бит әле, беҙҙең балалар ҙа бар. Үҙеңә берәй нәмә хәстәрлә инде. Яңғыҙ башың – не пропадешь, тигәндәй, әмәлен табырһың. Ата-бабанан килгән йола: төп йорт – төпсөктөкө, кинйә малайҙыҡы… 
(Дауамы бар).
Нишләһен Хәлфетдин, туған менән атай малын бүлешеп, йәмһеҙләшеп йөрөп буламы тағы? Хәйер, атай йорто ла юҡ бит инде, нисек кенә тимә, Әхнәф яңыһын үҙе һалды. Иҫкеһенең аҡсаһы күпме генә сыҡҡан тиһең, берәр еренә яраһа шул, балалары ла үҫә. Хәлфетдин шулай уйланы. Ул саҡта. Хәйер, хәҙер ҙә инде. Яңғыҙ башына ғына ризыҡ табалмаймы? Ә ҡустыһына балаларын уҡытырға, юғары белем бирергә, кеше итергә кәрәк. Фамилияның дәрәжәһен төшөрмәһендәр. Башҡалар белһен кем икәндәрен! Йо-оҡ, йәл буламы улар өсөн айына бер пинсә генә. Күберәк түләһәләр, ике малайы менән ҡыҙына икеләтә бирер ине. Үҫерҙәр, бабаларының изгелеген онотмаҫтар. Ярҙам итер Хәлфетдин, нишләп итмәһен, әлегә ҡулында көсө, күкрәгендә ғәйрәте бөтмәгән. Ҡһы-ҡһы… Ах, ҡәһәрең, бына шул йүтәле генә тынғылыҡ бирмәй, күкрәк тәнгәлен ҡыҫа, һушын ала… Тағы таң аттырҙы ир. Төнө буйы ҡоторған буран тынған. Март башы бураны бер ҡоторһа, аҙаштыра торған. Юҡҡа ғына “аҡман-тоҡман” тимәгәндәр. Ниңә шулай атағандарына бала сағында аптырай торғайны. Өләсәһе былай тип һөйләне: “Имеш, борон Аҡман менән Тоҡман исемле ике бер туған булған. Былар, атай малы бүлешәлмәгәнме, башҡа нәмәме, икеһе ике сиреү йыйып, алышҡа сыҡҡан. Бик ҡаты булған һуғыш, аттарының тояҡ аҫтынан күтәрелгән саңда бер ни күренмәгән. Әҙәм балаһын аҙаштырырлыҡ буранға исемде бына шуға “аҡман-тоҡман” тигәндәр, имеш. Улым, ҡустың менән һис арағыҙҙы боҙмағыҙ, туғандар ыҙғышынан да яманырағы юҡ. Тыштағы буран бер ни түгел, өйҙә буран булмаһын…” Бик аҡыллы ине өләсәһе. Ғәрәпсә белһә лә, башҡа белеме булманы. Ниңәлер ул заман кешеләре Хәлфетдингә сей наҙан һымаҡ тойола торғайны: пионер булмағандар, галстук таҡмағандар, урыҫса һөйләшмәйҙәр, партия политикаһын аңламайҙар… Хәлфетдин стенаға эленгән, йыл башында ҡайһылыр гәзиттә баҫылған календарға күҙ һалды. Ҡыҙыл ҡәләм менән уратылған – бөгөн пенсия таратырға тейештәр. Үҙ байрамдарын билдәләп, шулай ҡыҙыл йөрөтөүсән ул: пенсия көнө, ҡустыһының, килененең, балаларының тыуған көндәрен, ике туғандарының, өс, дуҫ тип иҫәпләгәндәрҙең. Һәммәһенең. Хәлфетдинде иһә кем нисек һанайҙыр, уныһы – ҡараңғы. Тыуған көндәрендә ситтә йәшәгәндәргә шулай шылтырата ла, тегеләре аптырап: “Ниндәй Хәлфетдин тағы?” – тип, һалып та ҡуя. Быныһына ла үсекмәй, ҡабат шылтырата: ҡайһыһы тыңлап та тормайынса эт урынына һүгә, ҡайһыһы инде дежур һүҙҙәргә ҡушып рәхмәт әйткән була. Бына шуға ла, ҡәләм менән уратылып, көн иҫәбенең аҫтарына һыҙып бөткәнгә, календары ҡып-ҡыҙыл. Ярай әле телефоны бар. Ауырып-фәлән китһәң, тигән булып, малын ҡарашҡан өсөн фермер Низам биргәйне. Дөрөҫөрәге, кәрәгең сыҡһа саҡырырмын, тип. “Иҫкерәк тә инде, шылтыратырға ярап торор, интернетта ултырмайһың, – тине, ихлас йылмайып ул. – Килеп эшләгән һайын аҙ ғына булһа ла аҡса һалырмын. Тик теләһә кем менән һөйләшмә, бөтөп ҡуймаһын...” Кем менән һөйләшһен инде? Яҡыныраҡ кешеләрен тыуған көндәре менән ҡотлау өсөн дә нумирҙарын ата-әсәһенән, туғандарынан саҡ һорап алды. Был турала Низамға ла: “Мин кемгә кәрәк инде? – тигән булды. “Һо, – тине уныһы, һауа ярып, һинең һымаҡ кеше бик һирәк. Хәҙер бит ул эшкә кеше табырмын тимә. Барыһына ла әҙергә бәҙер кәрәк. Ниндәй эш икәнен һорамайҙар, иң тәүҙә хаҡын белешәләр. Ә һин – үҙ кеше. Кем әйтмешләй, прастуйһың – настоящий...” И-их, ирей ҙә китә шул һүҙҙәргә Хәлфетдин. Кәнишнә, настоящий! Кеше һинән ярҙам һораған саҡта үҙ ауылдашыңа хаҡлашып ултыраһыңмы ни?Тағы бер “ҡыҙыл көн” бар календарҙа. Уныһы ғәҙәти түңәрәк түгел, сәскә тажы итеп төшөрөлгән. Роза! Сәскәһе лә роза, исеме Ғәлиә булһа ла – үҙе лә. Тәүге мөхәббәте лә, һуңғыһы ла. Һөйөнөсө лә, көйөнөсө лә. Һис көйөнөс булмаҫҡа тейеш ине лә бит. Әгәр ҙә... Әгәр ҙә икеһенең дә әсәләренең араларынан ҡара бесәй үтмәһә. Күҙгә күренмәҫ ҡара бесәй. Әйтеүҙәренсә, ҡасандыр улар әхирәт булған. Ниндәй һағыҙаҡ саҡҡандыр, үҫеп етеп, тормошҡа сыҡҡандар ҙа юҡтан-юҡҡа ғына аралары һыуынған. Ныҡлы ғына сәбәбен үҙҙәре лә белмәгән, шикелле. Һәр хәлдә, ғүмер буйы кеше-фәләнгә һиҙҙермәнеләр. Уның ҡарауы, береһе берәй нәмә алһа, икенсеһе яҡшырағын эҙләне, был ғаилә кәртә-ҡорта яңыртһа, күрше ҡатын, ирен игәп,араларына тимер ҡойма ҡуйҙырҙы. Тәүҙә шулай ҡапҡаларын, һуңынан инде бөтөнләйгә күңелдәрен бикләнеләр. Ут күршеләр булып үҫкән малай менән ҡыҙ бергә уйнай алманы, бер партала ултырырға яраманы, танауҙары еҫ тоя башлағас, күңелдәре бер-береһенә тартылһа ла... һөйөү һүҙҙәре әйтә алманылар. Береһе армияға китте, икенсеһе – ҡалаға. Егет колхозда тәүҙә механизатор булды, хужалыҡ тарҡалғас, ҡулына балта тотто. Ҡыҙ уҡып бөтөп, кейәүгә сыҡты – район үҙәгендә йәшәй. Ата-әсәһе иҫән саҡта ҡайтып йөрөйҙәр ине. Һуңынан инде өйҙәрен һатып уҡ киттеләр. Оҙон теллеләр еткереүенсә, ире менән бик матур йәшәйҙәр икән. Бына шулай, Хәлфетдин өсөн барыһы ҡыҫыр мөхәббәт булып тороп ҡалды. Армиянан ҡайтҡас, күрше ауылдан бер ҡыҙҙы алып та ҡайтҡайны. Әсәһе тағы ҡаршы төштө: “Атайың да иртә китте. Һеҙҙе яңғыҙым ат һымаҡ егелеп үҫтерҙем. Хәҙер үк өйләнеп, ярҙам да итмәҫкәме иҫәбең? Иң тәүҙә ҡустыңды уҡытып бөт. Техникумын тамамлаһын, институтҡа инһен. Мин уны уҡыта алмайым...” Әхнәф техникумын тамамлап, институтың өсөнсө курсына етте лә, килен дә алып ҡайтты. Бына шул. Йәштәр тәүҙә сығып китте. Ауырыу әсәһен ҡарап Хәлфетдин өйҙә ҡалды. Шунда ғына ҡатын үҙенең яңылышҡанын аңланы. “Улым, – тине ул, хәлһеҙ тауышын ҡалтыратып. – Барыһы өсөн дә ғәфү ит, алып ҡайт берәй ҡатын. Яңғыҙың ҡартаяһың би-ит...” Юҡ өйләнмәне Хәлфетдин. Өйгә килгән ҡайһы ҡатын фалиж һуғып биш йыл буйы түшәктә ятҡан әсәһен ҡараһын? Ә инде иң ҡәҙерле кешеһен юғалтыуға, өй ишеген ҡустыһы менән килене асты. Ауыр уйҙарға сумған Хәлфетдин яй ғына өҫтөнән иҫке толопто, уның аҫтындағы юрған ишаратын ситкә алып ҡуйҙы. Торорға кәрәк. Буран тынған, моғайын, берәйһе ҡар көрәргә кәрәк, тип килер. Хәйер, улары тороп торор – бөгөн пенсия көнө! Стенаға йәбештерелгән көҙгө киҫәгенә ҡараны. Ба-а... Күптән күҙ һалғаны юҡ ине: йөҙөн баҫҡан һаҡал-мыйығына ҡырау төшкәнме ни – ала-ҡола булып һуҙылған төпһәләре уҡмашып бөткән, шешенгән ҡабаҡтары артынан күҙҙәре саҡ һыҙылып күренә, ике сикәһе үшән һыйыр осаһы шикелле тырпайған, кипке кәзирүге һымаҡ сығып торған маңлайындағы тәрән бураҙналар әллә йылдар һанаған, әллә инде яҙмыш намәһе яҙылған ғәмәл дәфтәре юлдары булып һуҙылған. – Шула-ай, – тине ир, ҡырынғысын эйәгенә килтереп. – Шула-ай... Был һүҙҙә ниндәй көнгә төштөң һин, Хәлфетдин, тигән мәғәнә лә, нисауа, ҡырынып ебәрһәм, пинсә таратыусы ҡатын ғашиҡ булырлыҡ әле, тигән дәрт тә, сисергә теләгән кешегә асылмаҫ сер ҙә бар ине. “Ине” генә шул. Сикһеҙ уй-хыял диңгеҙенә елкәнен киреп, ырғаҡ-якорын ҡайҙа ғына ташламаһын, ул бында тора. Ҡараңғы, һалҡын ҡарауыл йортонда. Мүге тупраҡҡа әйләнеп ҡойолоп бөткән бүрәнәгә йәбештерелгән ватыҡ көҙгө алдында. “Ҡабаланырға кәрәк. Аҙ ғына булһа ла иҙәнен һепереп алырға, мейескә кәртә-ҡорта ярҡалары ырғытырға...” Тәүге мәлдә пенсияһын ҡустыларына барып ала торғайны. Өйө лә яҡшы. Район тиклем район үҙәгенән кеше килгәндә бында йәпһеҙ. Ҡустыһы ла шулай ти ине: “Биткә ҡыҙыллыҡ килтермә, йыуынып, өҫтөңдө алыштыр. Ни генә тимә, һин фәлән-фәләнычтың ағаһы!” Хаҡ әйтә. Уҡыған кеше уҡыған инде, Хәлфетдин ише тома наҙан түгел – техникум тамамлаған, колхоз заманында бригадир булып эшләгән! Силсәүиттәге башлыҡ ҡатын да: “Һине ҡайҙа теркәргә белмәйбеҙ. Ҡарауыл өйөнөң паспорты юҡ, – ти, аптырап. – Ни сығып китмәйһең, йөрөйһөң инде ауыл пачутын төшөрөп, статистиканы боҙоп. Ярай әле киленең яҡшы. Уға рәхмәт әйт, берәү булһа, күптән аҡсаңды картаға күсертеп, шиш тотторор ине...” “Силсәүит” – килененең әхирәте: ҡайҙан килешкәндәр, ҡайҙан ярашҡандар – һөйләшеп һүҙҙәре, сәйнәп кешеләре бөтмәй. Әлеге шул әсе теллеге арҡаһында хәҙер Хәлфетдин пенсияһын бында ғына ала. Дөрөҫөрәге, буяу еҫе бөтмәгән яңы ҡағыҙ аҡсаларҙы тотоп ҡарай. Юғиһә, айына бер генә булһа ла ҡустыһына барыр, сәй-мәй артында аҙыраҡ һөйләшеп ултырыр ине. Ошоноһо ҡәҙерле уға, ошоноһо. Бергә уйнап, бергә үҫкән ҡорҙаштарының да ваҡыты юҡ, ҡайҙалыр сабалар, йүгерәләр – эштәре күп. Инеп ултырайым тиһә, кистән үк тимер ҡапҡаларын эске яҡлап бикләп ҡуялар. Туҡ-туҡ-туҡ... –Ы-ы... – Туҡылдатҡас, ауыл кешеһе түгелдер, улары тибеп асыр ине. – Ә-ә, үтегеҙ, үт...Хәлфетдин телһеҙ, өнһөҙ булды. Башын сайҡаны. Һаташыуы ошомо, күҙенә күренәме, йә, Хоҙа-ай, ишек асыусы йәш кенә ҡатын артынан... Ғәлиә инде! Ир яйлап артҡа сигенде лә, тимер карауатына лып ултырҙы. Тутыға башлаған пружиналар шығырланы. Тынлыҡ. Бер, ике, өс... Күпмегә һуҙылғандыр, әммә ғүмере буйы ошо минутты көткәндән дә оҙағыраҡ тойолдо. – Һаумы, Хәлфетдин, – Ғәлиә лә тулҡынланды. Ҡулдарын ыуғыланы, өй эсе буйлап урап килде. – Көтмәгәйнеңме? Ә мин килдем әле бына, ауылды күреп, йөрөп киләйем, тинем. Һеҙгә ингәйнем дә... – Унда ни, унда... – Хәлфетдин тотлоҡто. Быуылып, йүтәлләп алды. – Үҙең күреп тораһың инде... – Күрәм. – Ҡатындың ҡарашында ла, тауышында ла Хәлфетдингә булған йәлләү тойғоһо ла, ниндәй көнгә төштөң һин, тәүге мөхәббәтем, тигән әрнеү ҙә һиҙелмәне. Өй эсен күҙ ҡарашы менән йүгертеп сыҡҡас, былай ғына тине: – Нишләйһең инде... – Әйҙәгеҙ, бына, ултырығыҙ, – Хәлфетдин ултырғыстарын ишекле-түрле йөрөттө. – Иҫке генә булһалар ҙа, ныҡлы, таҙа улар. У-ултырығыҙ, – еңе менән өҫтәрен һөртөп, өҫтәл эргәһенә ҡуйҙы. – Әйҙә, ҡыҙым, ултыр. Әле өй беренсә тигәндәй йөрөйһөң бар. – Ғәлиә, һиҙҙермәҫкә тырышһа ла, ныҡлап тулҡынлана ине. – Таныш бул, Хәлфетдин, был – минең кесе ҡыҙым. Ауылға пенсия таратырға барам, тигәс, машиналарына ултырып киттем. Тыуған яҡты күреп киләйем, мин әйтәм. Сит-ят кеше йәшәһә лә, өйгә инеп сыҡтым. Һеҙгә лә. Әхнәф бында икәнеңде әйтте. Өйҙәре ҙур, матур икән. Баҡһаң, Хәлфетдингә пенсия килтерә торған ҡатын ауырып киткән дә, уның урынына Ғәлиәнең ҡыҙы ҡалған. Форсаттан файҙаланып, әсәһе бергә йөрөп ҡайтырға булған. – Ҡыҙың һиңә оҡшаған, – тигән булды ир. – Ә мин йомош төшкәндә районға барған һайын һеҙҙең өй ҡырынан үтәм. Ике ҡатлы икән... – Эйе, – тине ҡатын, матур йәшәйбеҙ. Ҡыҙҙарымдың да, Аллаға шөкөр, тормоштары гөрләп тора. Ейәндәрем, ейәнсәрҙәрем үҫә. Ирем яҡшы кеше... – Быныһын артығыраҡ әйтте шикелле Ғәлиә, уңайһыҙланып, һүҙҙе кирегә борорға тырышты: – Фәриғә апайҙың гүр эйәһе булыуына ла байтаҡ ғүмер уҙҙы. Ауырығас, һин ҡарағанһың, тип ишеттем...Һүҙ былайға киткәс, Хәлфетдин әсәһенең һуңғы ниәтен әйтергә булды. – Эйе, оҙаҡ ятты ул. Һине көттө. Гелән: “Шул баланан ғәфү үтенергә ине, Фатима менән беҙ генә арағыҙға төштөк бит, бергә булыуығыҙҙы теләмәнек”, – тип бик бөтөрөлдө. Үкенде... Ғәлиә өндәшмәне. Бер аҙ торғас, былай тип ҡуйҙы: – Яҙмыш шулай ҡушҡандыр инде, Хәлфетдин. Фәриғә апайға ла, әсәйгә лә был йәһәттән үпкәм юҡ минең. Ысын мөхәббәт булһа, бер кемгә лә, бер нәмәгә лә ҡарамайынса йөрөр ҙә китер инек бит... – Бәлки, шулайҙыр ҙа. Хистәр ниндәй генә көслө булмаһын, әсәйҙәр теләгенән дә юғарыраҡ нәмә юҡ был донъяла. Улар ихтыярын хөрмәт иткәнбеҙҙер. Ғәлиә йылмайып ҡуйҙы. – Һин һаман шул Хәлфетдин икәнһең дә – кеше йәнле! Малай сағыңда ла шулай инең, хәҙер ҙә. Ошо холҡоң өсөн бәләкәйҙән оҡшатҡайным мин һине. Тик һинең һымаҡтарға был тормошта йәшәүе, ай-һай, бик ҡыйын. – Ғәлиә бер аҙ уйға ҡалып ултырҙы ла, ирҙең күҙҙәренә ҡараны. Ах, ул ҡараш! Иркәләп наҙлай ҙа, йәшен ҡамсыһылай бәғерҙе лә телә. – Мин йәшлектә ҡалған икебеҙ араһындағы хистәр тураһында ла, әсәйҙәрҙең теләге хаҡында ла әйтмәйем. Бөгөнгө ысынбарлыҡты, ҡырағай тормошто күҙ уңында тотам. Һин әсәйең өсөн яҡшы ул, ҡустыңа яҡшы ағай, башҡаларға туған, дуҫ булдың. Һине шуның өсөн яраттылар. Ололар “кеше йәнле бала” тип йөрөттө. Ә бына ҡустың нисек теләне – шулай йәшәне, тормоштан нимә алғыһы килде – шуны алды. Уны бөтәһе лә нисек бар, шулай ҡабул итте. Бар кәмселеге менән. Быны мин ни өсөн һөйләйемме? Ишетеп, бөгөн иһә күреп торам, элек тә Әхнәф һине файҙаланды, әле лә елкәңдән төшмәй. Башҡалар ҙа шулай эшләй: һине “яҡшы” тип маҡтайҙар, ә һин, бер ҡатлы, саф күңелле кеше, үҙеңде кешегә кәрәклеһең, тип уйлайһың. Бүтәндәргә ярҙам иткәнеңдән кинәнес табаһың... – Ә нимә, ярҙам итеү насар эшме ни? – Хәлфетдин һис кенә лә һүҙҙең ошо юҫыҡҡа йүнәлгәнен көтмәгәйне. Тулҡынланды, ҡыҙҙы. Быуылып йүтәлләне. Тағы һорауын ҡабатланы: – Кешеләргә ярҙам итеү насармы? Әхнәф – бер туған ҡустым, башҡалар тигәнең – ауылдаштарым. Эйе, һин күптән ситтә, ә мин бында – ауылда. Уларҙың миңә һәр береһе яҡын... Эштең ҡайҙа барғанын ҡатын да тойомланы. Әммә бында тиклем килгән икән, әйтәһен әйтмәһә, ниәтен тормошҡа ашырмаһа, уның исеме Ғәлиә буламы?! – Ҡыҙма, Хәлфетдин. Тыныслан. Һөйләп бөтәм дә китәм. Тик, зинһар, тыңлап бөт. Иҫеңдә булһа, ошондай һүҙҙәрҙе мин йәшлектә лә әйтә биреп ҡуйғайным. Тик ул саҡта тыңламаның – ҡул һелтәп, киттең дә барҙың. Бер-беребеҙгә булған хистәрҙе лә белдерә алманыҡ... – Ғәлиә оҙа-аҡ өндәшмәй ултырҙы. Әйтерһең дә, бер мөйөшөнә сепрәк тығылған тәҙрә өлгөһө аша йәшлектә ҡалған егет менән ҡыҙҙы эҙләне. – Йә, тынысландыңмы? – Хәлфетдин, ғәҙәтенсә, ҡулын һелтәне. Һөйлә, йәнәһе. Сәйнүк моронанан һыу күтәреп эсте. Ҡатын һөйләп алып китте: – Яҡшылыҡ ҡылыу һис насар түгел, Хәлфетдин. Тик ярҙам тигән булып саманан тыш бөтөрөлһәң, үҙең өсөн бик алама. Башҡалар өсөн һәйбәт, ә һинең өсөн – юҡ. Иҫеңдәме, беҙ бәләкәйерәк саҡта әбей-бабайҙар кәнфит йәки башҡа тәм-том биреүсән ине. Шул ваҡыт бер нәмәгә аптырай торғайным: Әхнәф үҙенекен ашап бөтә лә, һинекен һорай. Һин бирмәһәң: “Ә-ә, һин шулай инде, йәлсекһең – жадина!” – тип илай. Тыпырсына, башын бәрә – маҡсатына өлгәшә. Һин “жадина” булмаҫ өсөн кәнфитеңде уға бирә торғайның. Шунан һиңә рәхәт булып китә. Йәнәһе, ҡустыңа бер ни йәлләмәйһең. Әхнәф иһә ҡәнәғәт йылмая, сөнки, үҙекенән тыш һинекен ашап бөтһә лә, йәлсек тә, “жадина”ла түгел. Бына шулай. Нисек кенә булмаһын, Хәлфетдин, дуҫлыҡмы, туғанлыҡмы, башҡаһымы – мөхәббәт шикелле ике яҡлы булырға тейеш. Тегеләй иһә, күңелең изгелек менән мөлдөрәмә тулып, ниндәй генә Алла бәндәһе булһаң да, һинең булмышың тулыһынса башҡалар ихтыярында. Эйе, һинең һымаҡтар бүтәндәргә бик кәрәк, улар донорһыҙ йәшәй алмай. – Ғәлиә, ғәфү ит, тигән шикелле, этәреү хәрәкте яһап, ике усын Хәлфетдиндең танауы төбөндә үк асты ла тора һалды. – Асыуланһаң асыулан, тотош лекция уҡыным, шикелле. Мин дә бит һинең хәлеңде һорашып торам, класташтар менән шылтыратышабыҙ. Йөрәгем әрней, нисек тә ярҙам итке килә. Дөрөҫөн генә әйткәндә, ошоларҙы әйтер өсөн генә килдем мин ауылға. Ныҡлап ауырығаныңды күреп торам. Зинһар өсөн, тим, кил район үҙәгенә, ирем менән һөйләштем, дауаханаға урынлаштырырбыҙ, кәрәк икән, Өфөгә алып барырбыҙ. Һауыҡҡас, тормошҡа бөтөнләй башҡаса ҡарарһың, үҙеңдең кемгәлер кәрәклегеңде аңларһың. Алтмышты саҡ үткәнһең бит, яңыса иҫәпләгәндә, пенсия йәше лә түгел. Ҡулыңдан килмәгән эш юҡ, ҡартайған көнөңә берәй йылы мөйөш ипләрһең. – Ғәлиә терһәге менән еңелсә генә ирҙең ҡабырғаһына төртөп алды. – Ҡыҙым алдында булһа ла әйтәйем, ҡатындар күҙ һалмаҫлыҡ мужик түгелһең әле. Хи-хи-хи... Уйлан. Смәтри, шылтырат. Бына номерым. – Ҡыҙынан ручка алып, календарь ситенә һандар яҙып ҡуйҙы. Шул саҡ үҙенең тыуған көнө өҫтөндә роза сәскәһе күреп, ирҙең күҙҙәренә ҡараны. – Ә мин ҡотлағаныңды йыл һайын көтә торғайным.... Йә, ярай, уйлан да, шылтырат. Ғаиләм менән көтөп ҡалабыҙ... Барыһы ла төш һымаҡ булды. Ғәлиәнең килеүе. Нотоғо. Хәлфетдиндең һыу уртлағандай шымып, кемдер һөйләгәндә үҙен һәр саҡ ғәйепле һымаҡ күндәм генә өндәшмәй ултырыуы. Ишек ябылды. Усында ҡыштыр-ҡыштыр ҡағыҙ аҡсалар шығырланы. Ир карауатына ҡапланып ятты ла, буҫлығып,бала сағындағыса иланы ла иланы. Йөрәге һулҡылданы, күңеле һыҡтаны. Кәүҙәһендә көсө, кәре ҡалманы. “Алты тиҫтәне аша атланым. Нимә эшләнем һуң мин – “кеше йәнле” әҙәм фанилыҡта: нигеҙ ҡорҙоммо, ул-ҡыҙҙар үҫтерҙемме, үҙ баҡсамда ағас ултырттыммы?” Береһе лә ҡалманы – барыһы-барыһы уй-михнәт ҡаҙанында ҡайнаны... Дөп. Ишек шар асылды. – Ике ҡатын-ҡыҙ эҙенән башҡа был өйгә бер кем инмәгән дә, бер кем сыҡмаған. Нишләүең ул, ағай, аптырайым, – Әхнәфтең кәйефе шәп ине. Шаяртмаҡсы булды, әммә килеп сыҡманы. – Ғәлиә апайҙы әйтәм, һис кенә лә төҫ ташламаған – тот та бөгөн өйлән. Ҡыҙы ла нисауа... Өҫтәл эргәһенә килеп, кирелеп ултырҙы. Пәлтәһенең иҙеүҙәрен ысҡындырҙы. Ғәҙәтенсә, ҡуйынынан бер сәмәй сығарҙы. Ике-өс ҡап тәмәкеһен һалды. – Давай, ағай, сығар стаканыңды, берәрҙе тотоп, һөйләшеп ултырайыҡ. – Сәғәтенә күҙ һалды. – Түлке ваҡытым аҙыраҡ, мунса яғырға кәрәк. Еңгәң, оҙаҡлама, тине. Балалар ҙа ҡайтмаҡсы. Ҙурыһы уҡып бөтөп бара инде, диплом яҙа. Ну, әйтәйем, бик башлы – үҙемә оҡшаған. Үәт, түлке, аҡсаң ғына етһен. Хәҙер бит шунһыҙ, – Әхнәф аҡса һанағандай итеп бармаҡтарын уйнатты, шартлатып алды, – бер ни ҡылып булмай. Уҡытыусыларҙы әйтәм, оялмайҙар ҙа, зачет өсөн дә һорайҙар тисе... Хәлфетдин өндәшмәне. Стакандарын килтереп ҡуйҙы, башлы һуған сығарҙы, ике телем икмәк. Быуылып йүтәлләп алды. – О-о, ағай, – тине Әхнәф, – күптән компресс яһағаның юҡ шикелле, әйҙә, тотайыҡ берәрҙе... Стакандар сәкәштерелде. Һо-о... Анау дипломын һөйләп бөтмәнем бит әле. Балалар маладис инде, ҡыҙҙың да уҡыуы нисауа ғына бара. Ҡыҙ балаға кейеме бигерәк күп кәрәк шул...– Кәрәк булһа, алаһың инде, – тине Хәлфетдин, ҡоро ғына. – Был айҙа ла, киләһе айҙарҙа ла аҡса бирә алмайым мин... Ҡустыһының ҡапҡан икмәге ауыҙынан сығып осто. Тонсоҡто. Күҙҙәре шарҙай булдылар ҙа, ҡыҫылып, ағаһына һынсыл ҡараш ташланылар. Был һинме, йәнәһе, кеше йәнле бәндә. – Ни-ни-се-ек? – Беләһең бит, ауырыйым мин, Әхнәф, дауаланырға барырға ине. Шунан һуң, берәй ергә ҡарауылға булһа ла эшкә инеп, йәшәр өсөн мөйөш табырға кәрәк. – Ағай кешене алыштырып ҡуйҙылармы ни: көмөшкә ыңғайына күҙәнәктәре буйлап айыҡ фекер йүгерҙе, улары иһә бер ергә ойошоп, тырым-тыраҡай уйҙарына ҡәтғи ҡарарға килергә ярҙам итте. – Бына шулай... – Нимә, үҙеңдең ҡустыңдың балаларынан йәлләйһеңме? – Әхнәф ағаһына аҡайып ҡараны. Өҫкө иренен яртылаш тиерлек ҡаплаған мыйыҡ остарына зәһәр тынын өрҙө. – Жадничаешь, значит. Тә-әк. Оноттоң инде, значит, брат икәнде, минең йортта пропискала торғаныңды? Хәлфетдин, иҫе лә китмәгән кеше һымаҡ, бик тыныс ине. Хатта үҙе лә аптыраны. – Атайым урынында минең пропискам – төп нигеҙҙә, һинекендә түгел. Өйҙө һүткән сағыңда ҡустым менән йәмһеҙләшеп йөрөмәйем тип кенә өлөшөмә дәғүә белдермәнем. Кәрәкмәй ҙә. Тышта буран олоһа олоһон, өйҙә булмаһын, прописканан төшөрмен. Үҙ илендә сәпсек үлмәй. Эшкә китәм. Шунда берәй нәмә табылыр әле... – Тә-тә-тә-ә...Вот что значит... – Әхнәф һикереп торҙо. Ултырғысын иҙәнгә дөңкөлдәтеп алды. Кире ултырҙы. – Туҡта, ҡыҙма әле, ағай, давай по-братски һөйләшәйек. Һин – яңғыҙың. Шул тиклем аҡса нимәгә: кәрәк булһа, беҙгә барып ашап йөрө, аҙбарҙа ваҡ-төйәк эш-ҡош ҡараһаң да ярай. Уйлап ҡара, хәҙер ситтә һине кем көтөп тора? Дауаланам тиһең, һинең бит “хронический” – дауалап булмай торған сир. Бушҡа аҡса түгеп йөрөүең генә ҡала... Хәлфетдин уны ишетмәне. Төтөнгә ыҫланып ҡарайған, ватыҡ өлгөһөнә сепрәк тығылған тәҙрәнән күҙен алманы. Тышҡы яҡта – егет ҡыҙҙы санаға ултыртҡан да, әй, һөйрәргә аҙаплана. Торғаны мәрәкә инде. Сана кәлпәйеп китеп, тегенеһе ҡарға тәгәрәне. Эргәһенә егет тә ауҙы. Ятҡан килеш икәүләшепбер-береһенә ҡар һибешәләр...– И-их, йәшлек... – Ни-нимә-ә-ә... – Әхнәф тамам аптыраны. Ағаһын ен алыштырғанмы, йүләрләнгәнме – һис аңларлыҡ түгел. Ҡиблаһы үҙгәргән. Ниҙер аңлатырға, өгөтләргә булғайны ла, Хәлфетдиндең ватыҡ тәҙрәгә ҡарап йылмайғанын күреп, туҡтап ҡалды. Бәй, ниткән эш ул? – Ағай, әү, ағай, тим... – Тегенеһе һелкенмәне лә. Тик башын бороп ҡараны ла, кире тәҙрәгә бағып, көлөргә тотондо. – Ыстаҡ-ыстаҡ... Бәләле булырһың әле. Ҡайҙа, ағай, аҡсаңды бир ҙә – мин һыпырттым. Хәлфетдин башын һелкте, юҡ, йәнәһе. Күҙен тәҙрәнән алманы. – Юҡ, дауаханаға барам. Низамға әйтеп мунса яҡтырам да, иртәгәнән китәм... Кәнфит, эйе, кәнфит... Әхнәф ҡыҙыл сепрәк күргән күркәләй ҡабарынды. Тотлоҡто. Өҫтәлдә ятҡан бүреген иҙәнгә быраҡтырып, тапап алды. – Һиңә психбалниска барып, психиатрға күренергә кәрәк. Туже мне ағай, имеш... Хәлфетдин тәҙрәнән оҙаҡ ҡарап торҙо. Ҡулына бүреген тотҡан ҡустыһы, һөйгән ҡыҙын һөйрәп аҙапланған егетте бәрә осороп үтте лә, тыҡрыҡ буйлап төшөп китте. Был яҡҡа ҡарап, ара-тирә йоҙроҡ күрһәтеп алғыланы, бүреген ергә һалып тапаны. Тағы атланы. “Кеше йәнле” кеше усына ҡағыҙ аҡсаларын ҡыҫты: “Кәнфит... Жадина... Балнис... Эш, йылы мөйөш...” 

Р.Ураҙғолов","21 Май 2022, 07:00",Әҙәбиәт,Na
https://ye102.ru/articles/konkurs/2023-10-16/stapan-k-le-3479832,Стапан күле,* * * ,"Хәйбулла районының байтаҡ ауылында һәм күрше-тирә өлкәләрҙә йәшәгән, үҙҙәренең нәҫел ағасын Мәмбәттән башлаған башҡорттарҙың төп тыуған төйәге  – ул Йылайыр урмандарында ятҡан боронғо Һабыр ауылы. Мәмбәт ошо ауылда егет ҡорона еткән. Унан Үҫәргән волосы старшинаһы Һабыр Ҡоломбәтовтың  ғаиләһендә  сынығып,  ир ҡорона ингән. Ул  Бөрйән ырыуынан Йомаш мулланың ҡыҙы Һағындыҡты килен итеп төшөрөп, түл ейгән. Үҙе әйткәнсә, нәҫелем ишле булһын тип, өс ҡатын алып, уларҙан һигеҙ ул, алты ҡыҙ тыуған.  Беҙ бына ошо бай тарихлы, шәжәрәле Хәйбулла районының Мәмбәт ауылында йәшәйбеҙ ҙә инде.
Мәмбәттең икенсе улы – Рәхмәтулла. Мәмбәт вафат булғас, атаһының донъяһына, етем ҡалған  аҫыл балаларына, мал-хайуандарына, ҡымыҙ бейәләренә баш булып ҡалыуы менән Рәхмәтулла бай тип аталып йөрөтөлгән.  Ҡустыларының һәр береһен өйләндереп, өй һалып, мал-тыуар биреп, тәрбиә биреүсе лә  тап ул булған. Көҙ көнө  Ҡыуандыҡ менән Иҫәнғол  көтөү  көтөп йөрөгәнендә ҡаҙаҡтар Мәмбәттән ҡалған мең баш йылҡыны ҡыуып алып киткән. Улар мал көткән егеттәрҙе лә үҙҙәре менән алған. Бер ваҡыт,  арттан ҡыуғын килә, тип ҡараһалар, туҙан туҙҙырып ун бишләп ниндәйҙер ҡарасҡы күренгән. Баҡһаң, Рәхмәтулла байҙың көтөүсеһеҙ йөрөгән аттары тау аръяғында ятып ҡалған да, йылҡыларҙың китеп барғанын күреп, сабып килеп ҡушылған. Быға ҡаҙаҡтар бик шатланған. Маҡан йылғаһы тамағынан, Таналыҡ йылғаһынан сығарып, Мәмбәт ауылының ҡаршы туғайынан китеп барғанда бер күлдә Степан исемле  урыҫ балыҡ тотоп йөрөгән. Кешеләргә еткерер тип, уны ла үҙҙәре менән алып китәләр. Өсөһөнөң дә аяҡтарын аттың бауыр аҫтынан ныҡ итеп бәйләп, йүгәнһеҙ ҡыуалар. Степан балыҡ тотҡан күлде халыҡ Стапан күле тип атай башлаған. Стапан күленең эргәһендә бейек кенә ҡая ла бар. Ошондағы  тау башында Степан тигән урыҫ йәшәгән. Ул бик белемле булған. Мәмбәт, Иҫәнғол улымды уҡытһын, белемле итһен тип, шуға уҡырға йөрөткән. Ысынлап та, ул Иҫәнғолға ныҡлы белем биргән һәм артабан егет  хәрби кеше булып киткән. Хәҙерге Ейәнсура, Йылайыр ерҙәрендә хәрби гарнизоны (Үрге һәм Түбәнге Казармалар шунан ҡалған) булған. Ейәнсура районының үҙәге Иҫәнғол да шул Мәмбәттең Иҫәнғол улынан барлыҡҡа килгән.Стапан күле атамаһының өсөнсө варианты ла бар. Имеш, Степан  күл буйында балыҡ ҡармаҡлап ултырғанында кемдәрҙер килеп сығып: «Нишләп бында ултыраһың? Нишләп бында балыҡ тотаһың?  Һин кем?»  – тип бәйләнеп, баҫтыралар икән.  Ә Степан:  «Мин Степан, мин Степан»,  –  тип ҡаса икән. Шул ваҡыттан алып ул күлде башҡортсалаштырып Стапан күле тип атайҙар. Хәҙер күлдең эргәһендә ағастар үҫә. Ямғырһыҙ йылдарҙа ул бөтөнләй ҡорой.Шулай беҙҙең Мәмбәт ауылы тирәһе ер-һыу атамаларына бай, күптәренең легендалары ла бар. Миңә инде бигерәк тә ошо Стапан күленең легендаһы яҡыныраҡ булды. 
Илсиә ҠӘЙЕПОВА, Хәйбулла районы Мәмбәт ауылы  мәктәбенең X класс уҡыусыһы.","16 Октябрь , 13:33",Конкурстар,Na
https://ye102.ru/articles/konkurs/2023-10-16/a-oyatashta-bul-any-y-barmy-3479829,Ҡаҙояташта булғанығыҙ бармы?,"Әптекәй ауылы 1761 йылда барлыҡҡа килгән. Ул  Һаҡмар йылғаһының уң яҡ ярында урынлашҡан була.  Халыҡ малсылыҡ менән шөғөлләнгән. Тик, ҡыҙғанысҡа ҡаршы, ауыл 1950 йылда бөтөрөлә. Унда йәшәгән халыҡ эргәләге  Йомаш, Иҫке  Комсомол, Ишмырҙа ауылдарына күсә.","Был ауыл барлыҡҡа килгән мәлдә яҡындағы ҡаялы тау башына йыл да яҙын бер пар ҡыр ҡаҙҙары оя ҡорған. Шуға уны халыҡ Ҡаҙояташ тип атаған. Ул Баймаҡ районы Әптекәй ауылының көньяҡ-көнсығышында һөҙәк тауҙар уртаһында урынлашҡан. Көнбайыш яғы осло таштарҙан тора. Тура менеп булмай, бик текә. Ә көнсығыш яғы бәләкәй тауҙар теҙмәһенә тоташып тигеҙләнә. Текә ҡая таш аҫтында матур бәләкәй туғай бар. Яҙын ул төрлө-төрлө сәскәгә күмелә. Ҡаялы таштар араһынан йыл да сылтыр шишмә урғылып сығып, Һаҡмар йылғаһына табан юл ала. Бындағы ҡаяға ҡыр ҡаҙҙарының оя ҡороп, балалар сығарып, ҡаң­ғылдашып осоп йөрөүе үҙе бер мөғжизә булған.Әптекәйгә тау аша ятҡан Иҫке Комсомол ауылы халҡы 1959 йылда Сәй­ғәфәр ауылына күсерелә. Ошо ауылдың мәктәп уҡыусылары йыл һайын 19 майҙа – Пионерҙар көнөндә Ҡаҙояташҡа походҡа килә. Усаҡ яғып,  ярыш, төрлө уйын үткәреп, сәй эсәләр. Ҡаҙояташ башына менәләр. Балалар матур тәбиғәт ҡосағында оҙайлы уҡыу айҙарынан  арынып, күңелле ял итеп ҡайта. 2011 йылдың йәмле июль айында Әптекәй ауылы урынында Сәйғәфәр, Ишмырҙа, Йомаш ауылдары берлегендә ҙур йыйын уҙғарылды.  Әптекәй ауы­лының көньяғында урынлашҡан тау башында стела асылды. Ауыл халҡының көн итмеше, данлыҡлы кешеләре хаҡында тарихи китап сығарылды.Әптекәй ауылы тәбиғәте күпме хәтирә һаҡлай! Ғәмһеҙ бала саҡтың матур мәлен иҫләп, бала саҡ юлын һағынып, ҡайһы ваҡытта өлкәндәр ҙә унда барып әйләнә.
Нәргизә ВӘЛИЕВА, Сибай ҡала гимназияһының XI «А» класы уҡыусыһы.","16 Октябрь , 13:29",Конкурстар,Na
https://ye102.ru/articles/konkurs/2023-08-28/olatayym-hik-y-tt-re-3409414,Олатайым хикәйәттәре,* * *,"Илгизәрҙе үҙен белә-белгәндән бер һорау борсой: ауылдарының атамаһы ҡайҙан килеп сыҡҡан? Әсәһе менән атаһынан һорағайны:– Бар, улым, Ғаяз ҡартатайыңдан һора. Ул – оло кеше, ошо ауылда тыуып үҫкән, – тинеләр.Илгизәрҙең ҡартатаһы үҙ заманында бик аҡыллы, уҡымышлы, күпте кисергән кеше, бала сағында аслыҡ-яланғаслыҡты күргән. Һуғыштан һуң тыуған бала бит инде.Малай  ҡартаталарына барып ингәндә ул гаражда тырышып нимәлер эшләп йөрөй ине. Хәл-әхүәлен һорашҡас:– Бәй, минең яратҡан ейәнем – Илгизәрем килгән икән, арыу ғына әле, улым. Бына ағайың менән икегеҙгә тип уҡ-һаҙаҡ эшләйем, әйҙә уйнағыҙ, малайҙар мәргән булырға тейеш, –  тине.Илгизәр шатланып, уҡтан атырға кереште. Бик тә мауығып, ни өсөн килгәнен саҡ онотманы.– Ҡартатай, беҙҙең ауылдың атамаһы ҡайҙан килеп сыҡҡан? – тип һораны.Уныһы яйлап ҡына кәпәсен сисеп, түбәһен тырнап алды ла (етди хәбәр һөйләр алдынан ул һәр саҡ шулай итә) һүҙен башланы:– Беҙҙең ауылдың тарихы бик борондан башланған. Ул тәүҙә 1800 йылға тиклем Бесәнселәр тип аталған. Йәшәгән халыҡ күпләп мал аҫраған, бесәнлектең иге-сиге булмаған. Кеше үҙҙәренә генә түгел, һатыуға ла мул итеп бесән әҙерләгән. Ауылдағы ул ваҡыттағы зыярат Ағиҙел ярында урынлашҡан. Тик йылдар үтеү менән йылғаның яры яҙғы ташҡын ваҡытында уйылып төшөп, бар ҡәберлек һыуға аҡҡан. Шуға ауылдың аҡһаҡалдары, кәңәшләшеп,  XX быуат башында ауылдан сыҡҡан ергә, өҫкәрәк күсергән. Әле беҙ ул зыярат торған ерҙе үҙебеҙсә «арҡабашы» тип йөрөтәбеҙ.Ә бына «Баҡраҡ» атамаһы ҡыҙыҡ ҡына килеп сыҡҡан. Бәлки, архивта икенсе төрлө яҙылғандыр, мин һиңә үҙемдең олатайымдан ишеткәнемде һөйләйем. XIX быуатта Ағиҙел ярынан баҡыр сығарғандар, ә һуңынан уны һал менән Өфөгә оҙатҡандар. Бына шунда һалда ағып китеп барған  кешеләр ярға ҡарап:– Ҡарағыҙ, ярҙағы баҡыр аҡ, – тип ҡыс­ҡырған. Ярҙа торған кешеләр ишеткән дә:– Әйҙә ауылды Баҡыраҡ тип атамалайыҡ, – тигән.Яйлап ҡыҫҡартылып, Баҡраҡ булып киткән.– Олатай, ә бына ауылдың ситендә, Ағиҙел ярынан йыраҡ түгел ерҙә, әүлиә зыяраты бар, унда кем ерләнгән? Олатаһы әҙерәк уйлап торғандан һуң, йәпләп кенә һүҙ башланы:– Ҡасандыр бик борон заманда бик аҡыллы, уҡымышлы, алдан күрә белгән ете аҡһаҡал йәшәгән. Улар Башҡортостандың төрлө тарафында сәйәхәт итеп, алдан күҙаллап, төрлө бәлә-ҡазанан ҡурсалап, ауырыуҙы ла дауалаған. Ябай кешеләр ололап, хөрмәт итеп әүлиә тип атаған, күбеһенең исемдәре онотолоп бөткән. «Әүлиә» тигән һүҙ «алдан күрә белә» тигәнде аңлата.Бына бер заман ошо ете әүлиә йыйылышып, кәңәшләшкәндән һуң:– Беҙ мәңгелек түгел, теге донъяға күскәс тә халыҡҡа ярҙам итер өсөн үҙебеҙгә алдан урын һайларға кәрәк. Кешеләр ҡәберебеҙгә  йөрөр, берәй йомоштары, ҡайғылары булһа, килеп һөйләр, беҙ ярҙам итербеҙ, – тигән.– Әйҙәгеҙ, уҡ атышайыҡ, ҡайҙа төшә, шунда ҡәҙерләп ерләгеҙ (тик уларҙың уҡтары ябай булмай, ете уҡ Башҡортос­тандың ете районына төшә), ҡәбер өҫтөнә ҡарағай ултыртығыҙ, тип әйтеп ҡалдырайыҡ, – тиешкәндәр.Әйткән һүҙ – атҡан уҡ, шулай эшләгәндәр. Бер әүлиәнең уғы беҙҙең Ағиҙел ярына төшкән дә инде, шуға уны Әүлиә зыяраты тип атайҙар. Элек халыҡ күп йөрөй торғайны, хәҙер һирәк кенә барғылайҙар. Шулай ҙа ул зыярат һәр саҡ ҡараулы, таҙа, йыл да сәскә­ләрҙән баҙлап ултыра. Кем ул сәс­кәләрҙе сәсә, кем ҡарайҙыр... Ололар элек:  «Әүлиә зыяратына Ағиҙелдең яры ишелеп барып етһә, донъя бөтә», – тип әйтә торғайны.Олатаһы, һөйләп бөттөм, тигәнде аңлатып, кәпәсен кейҙе лә:– Әйҙә, улым, өйгә инәйек инде, өләсәйең ҡоймаҡ ҡоя ине, тәмләп сәй эсербеҙ, – тине.Илгизәр әле тыңлаған хикәйәттәрҙән хисләнеп, уйланып, шым ғына олатаһының артынан эйәрҙе.Әлдә олатаһы иҫән-һау, ул һөйләгәндәрҙе китаптарҙан табып булмай. Был тарих телдән-телгә күсеп килгән ауыҙ-тел ижады бит ул...
Илгизәр  ШӘЙӘХМӘТОВ, Стәрлетамаҡ физкультура колледжының II курс студенты.","28 Август , 14:56",Конкурстар,Na
https://ye102.ru/articles/konkurs/2023-07-10/n-g-sh-zatly-y-k-ashy-3334019,Нөгөш – затлы йөҙөк ҡашы,* * *,"«Нөгөш буйҡайҙары аҡ томан, Нөгөш буйҡайҙары күк томан...Таңдар атыр, ирер был томан,Һағынам бит һине мин һаман...»Ғәлиә Кәлимуллина.
Уны барып күрмәй тороп, Башҡортостандың гүзәл тә­биғәте тураһында барыһын да беләм тип һүҙ йөрөтөү урын­һыҙ. Һүҙ халыҡ телендә «тау әкиәте», «өс ҡала диңгеҙе» тип һөйләнелгән  Нөгөш һыуһаҡлағысы тураһында булыр.Бөтә донъяға  билдәле «Урал батыр» эпосында, Урал  батыр тере һыуҙы  бөрккәндән һуң,  Урал тауы буйында йән эйә­ләре, кешеләр үрсеп, күбәйеп китә, хатта уларға эсәр һыу етмәй башлай. Шул ваҡытта Иҙел, Һомайҙың кәңәше буйынса атаһының булат ҡы­лысын алып, бейек тауҙы яра саба. Унан ағып киткән һыуҙы Иҙел тип атағандар. Иҙелдән күрмәксе, уның өс туғаны ла, булат ҡылыс менән алмашлап сабып, тағы өс йылға ағыҙып ебәргән. Уларын Яйыҡ, Нөгөш, Һаҡмар тип исемләгәндәр.Нөгөш (Оло Нөгөш) — Баш­ҡортостандағы йылға, Ағиҙел йылғаһының уң ҡушылдығы. Кама йылғаһы бассейнына ҡарай. Белорет районы Күк­ҡашҡа ауылынан (бөткән ауыл) көнсығыштараҡ, Юрматау һырты­ның көнбайыш бит­ләүенән башлана. Белорет, Бөрйән, Мәләүез райондары буйлап төньяҡ-көнсығыштан көньяҡ-көнбайышҡа ҡарай аға. Унан Мәләүез районының Эт­көсөк ауылы янында төньяҡ көнбайышҡа борола һәм Ағиҙел йылғаһына  уң яҡтан  килеп ҡушыла.Башҡа йылғалар кеүек, Нө­гөштөң  дә  һыуы бик ныҡ кәмей  башлағас, урындағы халыҡ, уны быуып һыу запасы булдырырға тип, Мәләүез районында Нөгөш һыуһаҡлағысын төҙөргә ниәт­ләй. Нөгөш йылғаһын быуып, йылдам үҫешкән Стәрлетамаҡ, Ишембай һәм Салауат ҡала­ларын эсәр һыу һәм электр энергияһы менән тәьмин итеү ниәте үткән быуаттың 50-се йылдарында уҡ тыуа. 2187 метр оҙонлоғондағы һәм 31 метр бейеклектәге бетон плотина 1965 йылда сафҡа инә. Ә төҙөлөш эштәре ике йылдан һуң ғына, 11,25 МВт ҡеүәтле ГЭС ҡоролғас, тулыһынса тамамлана. Шуға һыуһаҡлағыстың рәсми тарихын 1967 йылдан алып баралар.Яһалма диңгеҙҙең оҙонлоғо – 21, иң киң урынында яҫылығы – 5 саҡрым, уртаса тәрәнлеге – 5 метр, иң тәрән урыны 30 метр тәшкил итә. Нөгөш һыуһаҡ­лағысы үҙе, уның тирәһендәге тәбиғәт    бик матур. Ярҙары баш­лыса ташлы, күп урында ул ҡаялы тауҙар менән ҡаймалған. Ә тауҙар иһә ҡалын урмандар менән ҡапланған. Нөгөштә   алабуға, бәрҙе, суртан һәм башҡа бик күп балыҡ үрсегән, «Ҡыҙыл китап»ҡа ингәндәре лә бар.Республикабыҙҙың ҡап ур­таһында, урманлы ҡая-тауҙар ҡыҫымында ялтырап ятҡан Нөгөш һыуһаҡлағысы – төбәк халҡының, ситтән килгән туристарҙың яратҡан ял урыны.  «Таллы» һәм «Бейек Тау» экологик һуҡмаҡтары буйлап сәйәхәт  һыуһаҡлағыс тирә­һендәге тәбиғәт, Урал тауының мәғрур хозурлығы менән танышыу мөмкинлеген бирә.«Бейек Тау» экологик һуҡ­мағы дүрт саҡрымға һуҙылған. Ул Серле мәмерйәһенә һу­ғылып үтә. Күтәрелгән тауҙан Нөгөш һыуһаҡлағысы ус тө­бөндәге кеүек күренеп ята. «Таллы» маршруты иһә ҡыҫ­ҡараҡ. Ул да был төбәктең тәбиғәте тураһында бик күп мәғлүмәт бирә.Нөгөш йылғаһының Күперле ҡушылдығындағы шарлауыҡты һәм карст күперен күрмәй ҡайтыу ҙа яҙыҡ булыр. Улар ҙа  йылға исеменән алынып, Кү­перле шарлауығы һәм Күперле күпере тип атала.Нөгөш һыуһаҡлағысы «Баш­ҡортостан» милли паркы би­ләмәһендә урынлашҡан. Шуға күрә турис­тар өсөн талаптар етди ҡуйылған. Шулай ҙа унда туризм тармағының киң ҡолас менән үҫешеүе хайран ҡал­дыра. Ярҙарының ял өсөн яраҡ­лы һәр метры тиерлек фай­ҙаланыла. Ял һәм турист ба­заларының һәр береһенең төҙөкләндерелгән үҙ һыу инеү урыны бар. Унда ятыу ҡу­лайламалары, әңгәмәләшеп ултырыу, еңелсә ҡапҡылап алыу өсөн эскәмйәләр һәм өҫтәлдәр ҡуйылған. Төнгөлөккә йә бер нисә көнгә туҡтау урында­рының төрлөһөн тәҡдим итә­ләр. Май айынан алып сентябрь бөткәнсе кәмәлә, катерҙа йөҙөп, һыуһаҡлағысты күреп сығырға, һыу саңғыһында шы­уырға, һыуҙа ялдың заманса башҡа төрҙәрен һайларға мөмкин. Хатта акваланг менән сумырға ла өйрәтәләр.Нөгөш таҙа һыу тигәнде аң­лата. Шуға күрәлерме, бөтә Башҡортостан буйлап эҙләһәң дә, уның  һыуынан да таҙа һыуҙы таба алмаҫһың.Яҡташтарым минең, беҙгә, Нөгөшөбөҙгә, ял итергә килгән ҡунаҡтар, һеҙгә өндәшәм: Баш­ҡортостаныбыҙҙың  йөҙөк ҡашы булған Нөгөшөбөҙҙөң  матур­лығын, таҙалығын һаҡлайыҡ! Был  матурлыҡ киләһе бы­уындарға ла етһен ине.
Илүзә ӘХМӘТШИНА,Салауат белем биреү һәм һөнәри технологиялар колледжының I курс студенты.","10 Июль , 14:20",Конкурстар,Na
https://ye102.ru/articles/konkurs/2023-07-10/mine-s-y-h-tnam-m-3334013,Минең сәйәхәтнамәм,* * *,"Апрелдә  бөтә класыбыҙ менән башҡорт теленән халыҡ-ара акцияла  ҡатнашып, Рауил Бикбаевтың «Атайсалым – иң ҙур хазинам» тигән текст буйынса  диктант яҙҙыҡ.   Уның йөк­мәткеһе  тыуған ергә һөйөү менән һуғарылған өсөн күңелдә яҡты тойғолар уятты. Берҙәм дәүләт имтиханына әҙерлек, курстар, бөтмәҫ-төкәнмәҫ донъя мәшәҡәте менән тирә-яғыбыҙҙың матурлығына иғтибар ҙа итмәйбеҙ шул, тигән уй мейемде телеп үтте. Тирә-яғыбыҙ тәбиғәте, донъя шундай матур, ә  тарихы – тиңһеҙ хәтер һандығы. Диктант яҙғандан һуң, әхирәт ҡыҙҙарым менән тыуған ауылыбыҙҙың тәбиғәт ҡосағына сығып, яҙғы саф һауаны һулап, умырзая сәскәләрен ҡарап ҡайтайыҡ,  тип һөйләшеп,  тәьҫирләнеп ҡайтып киттек.  Етмәһә, икенсе көнөнә ял  да ине.Иртә таңда ҡоштар тауышына, йылы ҡояш нурҙарына уяндым. Бөгөнгө сәйәхәткә сығыуыбыҙ күңелгә шул тиклем рәхәт тойғолар бирә. Бына ҡыҙҙар менән сөкөрләшә-сөкөрләшә Остотауға мендек. Унан Алмастау, Фәйезтауға үрмәләнек... Бында – тормош ығы-зығыһынан азат бөтөнләй башҡа донъя: берәүҙе берәү ҡыйырһытмай, юҡ-бар өсөн әйтеш­мәйҙәр... Бында донъя хозур.  Ана, тауҙар уратып алған тыуған ауылым  Асҡар. Яҡташ шағирыбыҙ Әсхәл-Әхмәт Хужаның бәләкәй саҡта ятлаған бер шиғырынан өҙөк  иҫкә төшә:«Алмастауым, алмас кеүек балҡып,Һағыштарҙы ала аҡтарып.Алыҫтарҙан үҙенә саҡырып тораАҡ баҡсалы гүзәл Асҡарым...»Эйе, тыуған ауылым Асҡарҙы   Остотау, Алмастау, Фәйезтау, Ҡоръятмаҫ тауҙары уратып алған. Ҡасандыр Таңатар  йылғаһы аҡҡан, ләкин ул хәҙер ҡороған. Ана, теге яҡта – Иҙәш йылғаһы. Рәхәтләнеп ял итеп, тыуған тәбиғәтебеҙгә сәйәхәт ҡылдыҡ.   Тик, ҡыҙғанысҡа ҡаршы, уларҙың тарихын ғына белмәйбеҙ,  мотлаҡ өйрәнергә  кәрәк, тигән уй менән ҡайттым. 
Тере тарих – тере тауыш
Яңыраҡ ғына 85 йәшлек ғүмер байрамын туйлаған, 47 йыл мәктәптә балаларға белем биргән Сөйөмбикә Абдулла ҡыҙы Әғзәмованың Асҡар ауылындағы ер-һыу атамалары тарихын белеүе хаҡында уҡытыусыбыҙ Альбина Ринат ҡыҙы Муллахмәтова һөйләгәйне. Оҙаҡҡа һуҙмай, дүшәмбе көнө уның янына юлландыҡ.  Өс сәғәт ваҡыт һиҙелмәй ҙә үтеп китте. Әлдә замана техникаһы шәп, уның һөйләгәндәрен диктофонға яҙҙырып алдыҡ. Күптәрҙең Асҡар ауылы,  уның урамдары, тирә-яҡтағы ер-һыу атамаларының тарихын белмәүенә, ҡыҙыҡһынмауына борсолған инәй конкурста ҡатнашыуыбыҙ һәм уның һөйләгәндәрен яҙып ебәрәсәгебеҙҙе әйткәс,  бик ныҡ ҡыуанды. Ошонда тыуып үҫеп ғүмер кисергән оло остазыбыҙ  ауылыбыҙ тирәһендәге  ер-һыу атамалары тураһында бына нимә  бәйән итте:– Таңатар йылғаһы буйында Асҡар (Әбйәлил) ауылы 1729 йылда барлыҡҡа килгән. Нигеҙ һалыусыһы Асҡар Бейешев булған. Ана шул байҙың өйө нигеҙендә беҙ йәшәнек, хәҙер унда сәнғәт мәктәбе урынлашҡан.  Асҡарбайҙың өс улы була: Алмас, Фәйез, Таңатар. Асҡарҙан көньяҡтағы тауҙарға   ике  улының исемен бирә, ә ағып ятҡан йылғаға – өсөнсөһөнөкөн. Ололар: «Алмастауҙың аҫтында диңгеҙ бар», – тип һөйләй торғайны. Икенсе варианты  ла бар. Таңатар ҡыҙ кеше булған. Ул бик һылыу, мәргән уҡсы, һыбай шәп елгән. Асҡарбай ике улы менән йәйләүгә малын ҡыуып алып киткән  мәлдә ҡыҙы Таңатарҙы ауылға күҙ-ҡолаҡ итеп ҡалдыралар.  Борон ҡаҙаҡтар башҡорт еренә һөжүм иткән, ҡыҙҙарҙы ла урлаған.  Ауылға яҡынлашҡан ҡаҙаҡтарға  Таңатар ҡаршы сыға, тереләй  бирелгеһе килмәй. Аҡтыҡ көсөнә тиклем алыша. Тик көстәр тиң булмай.  Дошмандар ҡулынан батырҙарса һәләк була ҡыйыу  ҡыҙ.  Асҡарбай ҡыҙы артынан ҡайтһа,   Таңатарҙың ҡулынан һәләк булған ҡаҙаҡтар тулып ята икән. Асҡарбай ағып ятҡан йылғаға ҡыҙының исемен бирә. Үкенескә күрә, был йылға ҡороно инде. Яҙ көнө шишмә һымаҡ килеп сыға ла,  ҡорой. Хыялым: улдарым менән барып, кәртәләп алырға ине. «Таңатарҙың йәшмә ярҙарында йәшнәп үтте йәшлек саҡтарым...» – тигән  Әсхәл-Әхмәт Хужаның һүҙҙәре лә бар.     Остайып, һауаға олғашып торған тауҙы халҡыбыҙ Остотау тип атаған.Көнсығышта Магнит менән Асҡар араһында ятҡан Ҡоръятмаҫ тауының исеме гел ҡоро ятмағандан килеп сыҡҡан.  Ул яҡта Иҙәш йылғаһы аға.  Һыуы тәмле, татлы булғанға боронғолар шулай ти торғайны. Шул уҡ ваҡытта башҡорт телендә «иҙәү» – «ҡул болғау» тигән ҡылым да бар. Атама шул ҡылымдан яһалған исем ҡылым – иҙәш булыуы ла ихтимал, – тип һөйләне Сөйөмбикә Абдулла ҡыҙы.Асҡарҙа  46 урам бар. Һәр урамдың үҙ тарихы.  Иң олоһо Партизан исемен йөрөтә. «Партизан урамындағы ҡыҙыл йондоҙло ҡәберлекте күргәнегеҙ бармы? Октябрь революцияһынан һуң аҡтар бер ҡыҙыл партизанды язалап үлтерә. Уны шунда ерләйҙәр.  Шуның хөрмәтенә был урамға шул исем бирелгән. Ә Колхоз урамында тәүге колхоз эшселәре урын­лашҡан...» – тип күп кенә урамдар тарихын да һөйләне оло остаз. Рәшит Шәкүр әйткәнсә,   «һәр атама – үҙе бер хәтер».Тик, ҡыҙғанысҡа ҡаршы, уларҙың килеп сығышын белгән ололар һирәгәйә, тарихыбыҙ яйлап онотола бара. «Үҙ халҡының үткән тарихына ғәмһеҙ булған халыҡ – иң ҡырағай халыҡ», – тип әйткән Рәми Ғариповтың һүҙҙәре менән килешмәү мөмкин түгел. 
Алһыу РӘХИМОВА,Әбйәлил районы Таһир Күсимов исемендәге Асҡар гимназияһының X класс уҡыусыһы.","10 Июль , 14:18",Конкурстар,Na
https://ye102.ru/articles/konkurs/2023-07-10/er-yu-atamalary-hal-yby-omart-y-y-3333897,Ер-һыу атамалары – халҡыбыҙ ҡомартҡыһы,* * *,"Һөйөклө әсәйемдең сәңгелдәк йыр­ҙа­рын тыңлап үҫкән, тәпәй баҫҡан тыуған йортом, һыуҙарында сыр-сыу килеп йөҙөп туймаған Ҡыҙылым, йөрәгемә мәңге уйылмаҫлыҡ йылы хәтирәләр һалған белем усағым, һуҡмаҡтарында эҙҙәрем ҡалған урман-ҡырҙарым, ҙур тормошҡа оҙатып ҡалыр ауылым урамдары... Ниндәй ҡәҙерлеһең миңә, тыуған яғым!Ата-әсәйем табын ҡәбиләһенең Күбә­ләк ырыуына ҡараған, Әбйәлил ра­йонының төньяғында урынлашҡан Ба­йым ауылын төйәк иткән. Ауылыма тәүге нигеҙ ташын Күбәләк улусы старшинаһы Байым тархан Ҡыҙраев XVIII быуат башында һалған. Яҡташыбыҙ, ғалимә Фирҙәүес Ғилметдин ҡыҙы Хисамитдинова хеҙмәтендә Яйҡар Байым Ҡыҙ­раевтың тыуған ауылы булыуын асыҡ­лаған. Тыуған йылы тураһында мәғлүмәт юҡ, 1712 йылғы тип фаразлайҙар. Атаһы Ҡыҙрай Дәүләтовтың өс ҡатынынан өс ул тыуа: Байым, Балапан, Әхмәт. Аталары вафат булғас, тархан исеме, мираҫ булып, Байымға күсә.1738 йылда ырыуҙаштары Байым Ҡыҙраевты старшина итеп һайлай. Ә 1740 йылда Байым яңы ауылға нигеҙ һала. Урынды Яйҡарҙан 9 саҡрым көньяҡта – Кесе Ҡыҙыл йылғаһының һул яҡ яры буйында һайлай.1740  йылдан алып ауылыбыҙ мәғдән эҙләү белгесе, 1773 – 1775 йылдарҙа Крәҫтиәндәр һуғышында ҡатнашыусы Пугачев полковнигы, Башҡортостандың баш судьяһы булған арҙаҡлы шәхесебеҙ Байым тархан Ҡыҙраевтың исемен ғорурлыҡ менән йөрөтә.2007 йылдан Байым ауылының Баҫыу урамында йәшәйем. Шайморатов исе­мен­дәге колхоз тарҡалғас, буш ятҡан баҫыуҙан кешеләргә йорт һалырға урын бирҙеләр. Урамдарға элекке колхоз рәйесе Хәмит Балдашовтың, Салауат Юлаевтың исемдәрен ҡуштылар. Күп ауылда боронғо төп урам Үҙәк, яңы йорттарҙан торғандары Йәштәр урамы тип атала. исем биргәндәй шәхестә­ребеҙ, мәңгеләштерерлек атамала­рыбыҙ юҡмы ни? Йыйылыштар үткәреп, халыҡ фекерен иҫәпкә алһындар ине.Ә йылғабыҙҙың исеме есеменә тап килә. Ул Уралтау һәм Ҡырҡтытау һырт­тары араһындағы ерҙән, Белорет ра­йонының Мөхәммәт ауылы эргәһендәге Йәҙгәр тауы аҫтынан, ҡыҙыл таштар араһынан урғылып килеп сыға. Шуға исемен Ҡыҙыл тип ҡушҡандарҙыр. Балсыҡлы урындарҙан аҡҡанда һыуҙың төҫө ҡыҙғылт булып күренгәнгәлер ҙә. Матур булғанғалыр ҙа.     Ошондай легенда ла бар. Бер ерҙә – Көлсөғаҙы, икенсеһендә – Һалмауырҙы, ә өсөнсө урында Бикәмбәт исемле батырҙар йәшәгән. Ҡаҙаҡ баҫҡын­сылары башҡорт ерҙәренә һөжүм итһә, улар бергәләп ҡаршы һуғышҡан. Бер ваҡыт уларҙың еренә ҡаҙаҡтар баҫып ингән. Һуғыша торғас, былар яғынан берәү ҙә ҡалмаған. Көлсөғаҙы ғына, ике ҡыҙын алып, ҙур таш артына йәшенгән. Шунда торған көйө, уҡ менән атып, ҡырҡ дошманды үлтергән. Улар күп булғас, Көлсөғаҙы еңелгән. Шунан башлап ул йәшеренгән ташты – Көлсөғаҙы ташы, ә аҫта ағып ятҡан йылға, батырҙың ҡаны ҡойолоу сәбәпле, Ҡыҙыл тип аталған.Кесе Ҡыҙыл, сылтыр-сылтыр йырын һуҙып, 113 саҡрым ара үтеп, һыуын Уралға, ә ул  Каспий диңгеҙенә ҡоя. Йылғабыҙҙың һыуы ана ҡайҙарға тиклем барып етә!     XIX быуаттың тәүге яртыһында баш­ҡорт­тар ултыраҡ тормошҡа күсеп, игенселек менән шөғөлләнә башлағас, Федот исемле урыҫ йылғаны быуып, тирмән төҙөй. Ул ултыртҡан тирәк­тәрҙән урманлыҡ барлыҡҡа килә. Халыҡ уны Тирәк араһы тип йөрөтә. Элек пионер слеттары, усаҡ эргәһендә ауыл йәштәренең киске уйындары шунда үткән. Әле лә Тирәк араһы – халыҡтың яратҡан урыны.Күбәләк ырыуының күпме ере булған! Хәҙер Байым ауыл биләмәһенә ингән ун ауылдың етеһе Кесе Ҡыҙыл буйына етәкләшкән кеүек кенә теҙелеп киткән. Аралар яҡын булғас, күршеләрҙең дә ер-һыу атамаларын нисек белмәйһең инде?  Емеш-еләккә, бәшмәккә барһын­мы, бесән сапһынмы, тәбиғәт ҡосағында ял итһенме, һәр береһе йөрөгән еренең атамаһын әйтеп һөйләй. Балалар ҙа өйрәнә. Биләмә эсендәге ер-һыу атамаларына туҡталып китәйем.Иҫке йорт – хәҙерге Иҫке Балапан ауы­лының элекке урыны. 1776 йылда йорт старшинаһы Балапан Кесе Ҡыҙыл йылғаһы буйына нигеҙ һала. Был ерҙә оҙаҡ йәшәй алмайҙар. Яйыҡ йылғаһы яғынан ҡаҙаҡ баҫҡынсылары ҡы­ҫырыҡлағас, улар көнбайыштағы Ҡыҙҙар тауы итәгенә күсә. Балапан Кесе Ҡыҙыл буйындағы биләмә­ләрен Мәҫкәү исемле кешегә һата. Ул  Ҡабаҡ тауына урынлаша. Ауыл Ярбаш тип йөрөтөлә, аҙаҡ йорт старшинаһы хөрмәтенә Туйыш тип үҙгәртелә. Иҫке Балапан ауылының уртаһынан бәләкәй генә Зөбәйлә йылғаһы аға. Исеме ауылға нигеҙ һалыусы Балапан старшина­ның ҡатыны хөрмәтенә би­релгән. Ауыл эсендәге ҡойонан инеш алып, Кесе Үләнде күленә ҡоя. Атайымдың тыуған йорто ошо ҡойоға яҡын ғына булған. Ул шифалы ҡойо һыуын эсеп үҫкән. Килен булып төшкәс, әсәйем ошо ҡойоға һыу юлын башла­ған. Емеш-еләк бешһә, бәшмәк сыҡһа, атайым беҙҙе үҙенең Ҡайынгиҙәһенә алып китә. Һәр һуҡмағы, һәр ҡыуағы таныш уға. Һутлы сейәләр, ҡып-ҡыҙыл эре еләктәр, төрлө-төрлө бәшмәк... Рә­хәтләнеп йыябыҙ.Тауҙың исеме Ҡайын киҫә булған, халыҡ Ҡайынгиҙә тип үҙгәрткән. Шәй­хетдин олатайымдың һөйләүенсә, унда ҡуйы ҡайын урманы үҫкән, ауыл кешеләре утын ҡырҡҡан, заводҡа күмер әҙерләгән, ҡайын туҙынан дегет ҡайнатҡан. Ҡыҙыл буйына балан, гөлйемеш йыйырға барһаҡ, ҡурҡыныс текә ярҙы күреп, хайран ҡалабыҙ. Был – Ҡыҙылъяр. Ҡыҙыл балсыҡтан торғанға ярға шундай атама бирелгән.Бер саҡ Яйыҡ яғынан ҡаҙаҡ баҫ­ҡынсы­лары таң менән һуғыш башлаған. Ҡыҙылъярға тиклем башҡорттар артҡа сигенгән. Улар араһында атта сапҡан, уҡтан оҫта атҡан сая ҡыҙ булған. Еңелә башлағас, ҡыҙ үрмәләп бейек яр башына менгән дә уҡ-һаҙағын алып, юғарынан ҡаҙаҡтарға ата башлаған. Күп дошманды юҡ иткән. Ҡаҙаҡтар ҡыҙҙы тереләй ҡулға алырға теләгән. Бейек ярға ҡыҫырыҡлап ҡамағандар. Ҡыйыу ҡыҙ тереләй бирелер­гә теләмәгән һәм ярҙан аҫҡа һикергән. Ҡыҙылъярҙың ошо ере Ҡыҙосҡан тип атала. Һәр атама – тарих, ҡомартҡы. Уларҙы һаҡлау, киләсәк быуынға мираҫ итеп еткереү – ерле халыҡтың төп бурысы.                       Яҙгөл ЙОСОПОВА,  Байым урта мәктәбенең X класс уҡыусыһы.Әбйәлил районы.","10 Июль , 13:00",Конкурстар,Na
https://ye102.ru/articles/konkurs/2023-07-10/m-zhiz-le-tau-ar-legendalary-3333898,Мөғжизәле тауҙар легендалары,Салауат районының бай тарихлы Мәсетле ауылында йәшә­йем. Ул Йүрүҙән йылғаһы буйында урынлашҡан. Тирә-яғын мөғжи­зәле тауҙар уратып алған. Шуларҙың икәүһенең тарихын һеҙгә лә һөйләмәксемен.,"Айғыросҡантау тураһында ошондай легенда һаҡлана. Был хәл ҡарт ҡартатайымдың бала сағында булған. Йәмле йәйҙең ҡәҙимге бер көнө. Аҡбәкәл исемле айғыр үҙенең бейә­ләре, ҡолонҡайҙары менән тау битендә үлән ашап йөрөгән. Тирә-яғына күҙ һалып та ала: ҡоштар моңло итеп һайрай, бал ҡорттары сәскәнән сәс­кәгә ҡунып, бал йыя. Ҡолондар  айғы­рыбыҙға һырпаланып, ир­кәләнеп китә. Тирә-яҡ тыныс, өйөргә бер ниндәй ҙә  ҡур­ҡыныс янамай. Төш етә. Айғыр бейәләрен һәм ҡолонҡайҙарын йылға буйына алып төшөргә йыйына. Шул мәлдә көтмәгәндә, аяҙ күкте ҡара болот ҡаплағанмы ни, ағас араһынан тирә-яҡта уҫаллығы менән дан тотҡан ерән Ҡашҡа үҙенең өйөрө менән килеп сыға. Ул күптән инде Аҡбәкәлдең бейәләренә ымһы­нып йөрөгән. Сөнки улар аҡыллы һәм матур тоҡомло аттар була. Аҡбәкәл был осрашыуҙың буласағын күптән һиҙенһә лә, әлеге хәл барыбер көтөлмәгә­нерәк килеп сыға.  Ҡашҡа йәш, уҫал, яһил айғыр, уға ҡаршы тора алмаҫын Аҡбәкәл аңлай. Шуның өсөн дә оло айғыр үҙенең урынына ҡолон ғына сағынан Йондоҙ исемле ай­ғырҙы өйрәтә башлай. Сөнки ул ышаныслы, ҡыйыу, аҡыллы, Аҡбәкәлгә лайыҡлы алмаш. Аҡбәкәл ян-яғына ҡарап ала ла, бейәләренә ҡолондарын йыйып алып, Йондоҙ артынан китергә ымлай. Йәш айғыр ҙа бәлә килерен һиҙеп ҡалып, өйөрҙө йыйып, йылға буйына ҡыуып алып китә.Ҡашҡа әкренләп кенә Аҡ­бәкәлгә яҡынлаша. Уның күҙ ҡарашында шул тиклем яуыз­лыҡ, күрә алмаусанлыҡ була...  Башта ике айғыр бер-береһенә текәлеп ҡарап тора, шунан түңәрәк буйлап йөрөй башлай. Ҡашҡа танау тишектәрен тыржайтып, ауыҙы­нан күбек сәс­рәтеп, Аҡбәкәлгә ташлана. Беҙ­ҙең айғырыбыҙ ҙа бире­шергә теләмәй. Үлемесле алыш башлана. Тирә-яҡҡа саң-туҙан оса, бая ғына йәшел ер ҡап-ҡара тупраҡҡа әйләнә. Шул ваҡыт көн боҙола. Ямғыр яуа башлай.Аҡбәкәл ваҡытты һуҙырға тырыша, сөнки алыш ни тиклем оҙаҡ барһа, Йондоҙ өйөрҙө алыҫҡараҡ алып китеп өл­гө­рәсәк...  аттар тау ситенә яҡын­­лаша. Тупраҡ батҡаҡҡа әйләнә.   Аҡбәкәлдең хәле бө­тә башлай, Ҡашҡа ла би­решергә теләмәй. яуыз хайуан бар көсөн йыйып, беҙҙең айғырға ташлана. Аҡбәкәлдең тояҡтары тайып китә лә ул тау аҫтына оса... Был аяныс хәлдән һуң, тауҙы ауыл халҡы Айғыросҡантау тип йөрөтә башлай.Ауылыбыҙҙағы бер тау Бейектау тип атала. Уның легендаһы бик ҡыҙғаныс. Ауылда Бибинур исемле бик һылыу ҡыҙ йәшәгән. Ул  үҙенең матурлығы, моңло тауышы, аҡылы менән күптәр­ҙе хайран ҡалдырған. Һылыуҡай­ҙың күңелен яуларға теләп, артынан күп егет йөрөй, улар төрлө ҡыҙыҡ хәлгә  лә тарый.  Хатта икенсе ауылдағы егеттәрҙең дә күҙҙәре төшә, әммә ҡыҙҙың йөрәгендә тик  Әхмәт кенә була. Ул һомғол буйлы, үткер ҡарашлы көрәш батыры. Йәштәр бер-береһе өсөн йән ата, бер күрешеүгә әллә ни бирергә лә риза була. Хыялында улар күптән инде бергә, шунлыҡтан бер ниндәй көс тә йәштәрҙе айыра алмаясаҡ, тип уйлай!Ҡыҙғанысҡа ҡаршы, уларҙың бергә булыуына Бибинурҙың ата-әсәһе ҡаршы төшә, сөнки егет ярлы. Улар ҡыҙҙарын ауылдың бай улы Мөхәммәткә бирергә йыйына. Әхмәт һөйгәнен бер кемгә лә бирергә теләмәй, ул һылыуҙы өҙөлөп ярата. Шуға егет күрше ауыл байы Хәкимгә ялланып, аҡса эшләү өсөн  сығып китә.Был мәл Бибинурҙың ата-әсәләренә бик уңайлы була: яусы килә һәм ҡыҙҙы Мөхәммәткә бирергә ризалыҡ алып ҡайтып китә. Бибинур һығылып бер әсәһенә, бер атаһына ятып илай. Ололарҙы ла аңларға була: улар ҡыҙ­ҙарының мохтажлыҡ күрмәй, рәхәт тормошта йәшәүен күргеһе  килә. Тик Бибинур ғына Әхмәттән башҡа йәшәй алмаясағын аңлай.Төн етә. Бибинур ҡайғыһына сыҙай алмай, Бейектауға йүгереп менеп, ауылына һуңғы ҡараш ташлай ҙа, тауҙың иң бейек нөк­тәһенән түбәнгә ҡарай атыла...Ошо ҡурҡыныс хәлде ишетеп, Әхмәт ауылға атылып ҡайта һәм тура Бейектауға йүгерә. Ул да, Бибинурҙан башҡа уға тормош юҡ икәнен аңлап, тауҙан һикерә.Бына шулай ауылымдың ике тау атамаһы ҡыҙғаныс тарих һаҡлай. Ошондай бай тарихлы ерҙә йәшәүем менән  бик ғорурланам!
 Гөлдәр ШИҺАПОВА, Тимер Йосопов исемендәге республика лицей-интернатының                 X класс уҡыусыһы.
Дыуан районы. ","10 Июль , 13:00",Конкурстар,Na
https://ye102.ru/articles/konkurs/2023-06-07/er-yu-atama-y-tarihyn-kil-s-k-byuyn-a-etker-yek-3291019,Ер-һыу атамаһы тарихын киләсәк быуынға еткерәйек,,"Һәр төбәктең үҙенә генә хас йәме, сере, тарихы бар. Улар, әлбиттә, исемдәрҙә, атамаларҙа тупланған. Ваҡыт үтеү менән халыҡ хәтеренән юғалмаһын өсөн, ер-һыу атамаһына бәйле тарих-легендаларҙы  мәлендә теркәп алып ҡалыу, уларҙы киләсәк быуынға еткереү – беҙҙең изге бурысыбыҙ. 
Тыуған ил темаһы һәр кешенең тормошонда бик мөһим урын алып тора. Ә ғәзиз еребеҙгә һөйөү тыуып үҫкән атай йортонан, ауыл һуҡмағынан башлана. – Беҙҙең Малай ауылына ҡағылған яҙма сығанаҡтар бик аҙ, ололарҙың һөй­ләгәндәрен яҙып алыусылар ҙа булмаған, ә бит ауылдың 350 йыллап тарихы бар. Заманында ул тирә-йүндәге 18 ауылды берләштергән улустың үҙәге һаналған, –  тип һөйләне бабайым, билдәле журналист Фәнил Шәмсетдин улы Ҡоҙаҡаев.Исеме малайҙарса ябай ғына булған Малай ауылының тарихы үткәндәргә барып тоташа. Архивтағы XVII быуат башындағы мәғлүмәттәрҙә беҙҙең ауыл тураһында телгә алына. 1680 – 1681 йылдарҙа Күрпәс-Табын волосының Малай Йәнбәхтин Бишауыл ауылында йәшәүсе Таймаҫ Маҡшоғуров һәм шул ауыл кешеләре менән судлашып еңелгәндән һуң, ул Дыуан-Табын волосына күсергә мәжбүр була. Ул Ағиҙел буйында – тирә-яғы урман-яланлы, күлдәргә бай, хозур тәбиғәтле урынға нигеҙ ҡора.  Ауылдың йәше, йәғни ҡасан барлыҡҡа килеүе тураһында төплө дәлилдәр юҡ. 1812 йылда ауылда 27 йорт булыуы, уларҙа 100 ир-егет һәм 89 ҡатын-ҡыҙ йәшәгәне билдәле.
Нажал күле
Нажал күленең килеп сығышын ауыл ишандары урындағы халыҡҡа һөйләп ҡалдырған. Әле булһа  халыҡ был легенданы белә һәм бала-сағаға һөйләй. Элек район яғынан бик көслө дауыл килгән. Ул бөтә күлдең балыҡтарын алып, һыуҙарын ҡоротҡан. Дауыл беҙҙең ауылға ла килеп еткән. Дауыл эсендә аждаһа булған һәм ул ауыл осонда булған соҡорға ҡунған. «Нажал» тигән һүҙҙе тәржемә иткәндә, аждаһа була. Аждаһа әле лә Нажал күлендә йәшәй, тиҙәр.
Өсөйлө
– Элек, ауылға саҡ нигеҙ һалған ваҡытта, Малайға килеп ингән ерҙә өс өй ултырған. Тарихтан билдәле булыуынса, ул өйҙәр бик бай Сәхәүетдин Ҡоҙаҡаевтыҡы булған. Шуға Өсөйлө тип атағандар ҙа инде. «Сәхәү старшина (Сәхәүетдин Ҡоҙаҡаев) 100 баш умарта, өйөр-өйөр йылҡы тотҡан. Элегерәк Өсөйлө яланынан сыҡҡан ерҙә Сәхәү баҡсаһы тигән урын булған, бай ошо ағаслыҡта умарталарын урынлаштырған, –  тип һөйләне 93 йәшлек күрше инәй.
Ғайса күпере
Ғайса исемле колхоз рәйесе булған, тип һөйләйҙәр. Ҡайҙалыр китеп барғанда ул машинаһы менән батып ултырған. Бик оҙаҡ сығара алмағандар. Ниһайәт, һөйрәтеп сығарғас, асыуланып, ул шул урынға торба килтереп һалған. Әлеге көндә лә унда һаман торба  күпер булып тора. Шул ваҡиғанан һуң ауыл халҡы ул ерҙе Ғайса күпере, тип йөрөтә.
Йомрокүл
Малай ауылынан тура юл менән Ғафури яғына барған яҡта йомро ғына соҡор бар. Яҙ еткәс, Иҙел ташып, уны һыу менән тултырған. Һыу йәй көнө лә кипмәгән, күлгә әйләнгән. Формаһы йомро булғанға, Малай ауылы халҡы уны Йомрокүл тип йөрөтә.
Суфиян ҡыуаҡлығы
Бик борон Суфиян исемле бабай Малай ауылы бесәнлеге яғына ағас ултыртып киткән, тиҙәр. Яйлап был бесәнлек урынын ағас баҫҡан. Шуға ул ерҙе Суфиян ҡыуаҡлығы тип йөрөтәләр.
Аҡһаҙ
Элек ауыл эргәһендә генә һаҙлыҡ булған. Яҙ еткәс, Ағиҙел ташып, бөтә ауылды һыу баҫҡан. Ауыл халҡы кәмәлә йөҙөп йөрөгән. Һаҙға Ағиҙел һыуы ағып инеп, ул таҙарған. Шуға ла Аҡһаҙ тип йөрөтәләр.
Һаҫыҡ күл
Ауыл эргәһендә ағастар менән ҡапланған күл бар. Яҙ көнөндә лә уның һыуы ташмай. Таҙа һыу инмәгәс, балыҡ­тары  булһа ла, улар бик күпләп үлә һәм һаҫый.Ер-һыу атамаларына бик бай ауылым. Мин әле уларҙың ҡайһы берҙәренең генә килеп сығышын яҙып алдым. Мәғәнәләре асыҡланып бөтмәгәндәре лә бар. Эҙләне­үемде артабан да дауам итәсәкмен. Һуңғы ваҡытта беҙҙең Башҡортос­таныбыҙға бик күп турист килә. Уларҙы үҙҙәре ял иткән урындар, ер-һыу атамалары, тарихы ҡыҙыҡһындыра. Йәнтө­йәгебеҙҙең хозур тәбиғәт һәйкәлдәре – республикабыҙҙың йөҙө. Уларҙы һаҡлау – һәр кешенең изге бурысы.Тыуған төйәккә, уның тәбиғәтенә ҡарата иғтибарлы, ихтирамлы булайыҡ. Ер-һыу атамаларының тарихын, уларҙың килеп сығышын өйрәнәйек, ата-бабаларыбыҙҙың ҡомартҡыһын киләсәк быуынға еткерәйек.Яҙмамды Рәшиҙә Баязитова (Сәйфул­лина) апайҙың шиғыры менән тамамлағым килә:«Малай ҡыҙымын мин. АуылымдыңҺәр һуҡмағын һағына йөрәгем.Ҡырмыҫҡалар кеүек халҡы эшсән –Йәшәргә мин һеҙҙән өйрәндем».
Алина ҠОҘАҠАЕВА,Стәрлетамаҡ ҡалаһындағы В.И.Ленин исемендәге 2-се лицей-интернатының IX «Б» класы уҡыусыһы.

","7 Июнь , 14:05",Конкурстар,Na
https://ye102.ru/articles/konkurs/2023-05-29/r-u-ma-y-tashy-tauy-ha-ynda-hisl-nep-yl-y-3278703,"Һәр һуҡмағы, ташы, тауы хаҡында хисләнеп һөйләй",* * *,"Бөрйәнемдең хозур тәбиғәтенә һөйөүме әллә тәбиғи булмышым шулмы –  бала саҡтан ер-һыу атамаһы менән ҡыҙыҡһынам. Уларҙы өйрәнеү өсөн клуб, мәктәп китапханаһы тупһаларын йыш тапарға тура килә. Бер саҡ ҡулыма Фаяз Бирғәле улы Ғиззәтуллиндың «Яуымбай ауылының хәтер китабы, Бөрйән районы Яуымбай ауылы тарихы һәм ер-һыу атамаларының килеп сығышы» тигән китабы килеп эләкте. Бында ошо ауылдың тирә-яғындағы 200-гә яҡын топонимик яҙма ингән. Улар араһында иң ҡыҙыҡһындырғаны Тарбаҡ тауындағы «Бабай үлеге» булды. Ер-һыу атамаларын өйрәнеүсе география уҡытыусыһы, китап авторының үҙенә бер нисә һорау бирҙем. 
– Фаяз Бирғәле улы, ер-һыу атамаларын ҡасан өйрәнә башланығыҙ?– Тәпәй баҫҡан тупрағының, ғүмер кисергән еренең, һыу­лаған һыуының исемен бел­мәгән кеше ул тарихын, килә­сәген һанға һуҡмаған әҙәм заты булалыр. Минең дә ер-һыу атамалары менән ҡыҙыҡ­һына баш­лауыма ун һигеҙ йыллап ваҡыт үтте. Уларҙы 2005 йылда туплай башла­ғай­ным. Атайым Бирғәле Сәлмән улы менән Дауыт еҙнәйем ер-һыу атамалары исемлеген төҙөргә ярҙам итте, тарихын һөйләне. Килә­сәк быуынға еткереү маҡса­тында үҙемдең китабымды ла баҫтырырға булдым.– Тарбаҡ тауындағы «Бабай үлеге»  урыны бигерәк тә ҡы­ҙыҡһындыра. Уның тарихын  һөйләп китегеҙ әле?– Ундағы ҡәберлек тураһын­да йәш быуындан һораһаң, фажиғә булып, кеше үлеп ҡалған­дыр, тип уйлай. Сөнки уның эр­гәһенән оло юл трассаһы үтә, шун­лыҡтан  ул ерҙә фажиғәләр ҙә йыш була. Ҡыш көндәре унда көслө ел,  буранлы көндәрҙә юлдан үтеүсе машиналарға үтә лә ауыр. Ә уның тарихы бөтөнләй икенсе. «Бабай үлеге» тип Яуымбай ауылынан Байназар ауылына барған саҡта Тарбаҡ тауында юлдың һул яғындағы ҡә­берлекте әйтәләр. Был – Ҡарасура исемле олатайҙың ҡәбер­леге. Ул  1736 – 1817 йылдарҙа йәшәгән, 81 йәшендә баҡый донъяға күскән. Яуымбай ауылы шәжәрә­һенең төп өлөшөн ошо олатайҙың балалары тәшкил итә. Ҡарасура олатай үҙе бик диндар, яҡшы күңелле кеше булған.«Тау башындағы ТарбаҡтаТимер ҡәберлек тора,Ул ҡәберлектең эсендәҠарағайҙар ултыра.
Ҡарасура олатайҙыңВасыятын йыҡмайынса,Балалары ҡуйған уныБейек тауҙың башына.
«Мин үлгәс тә тау башынаҠуйырһығыҙ, уландар.Ике ауыл мәсетенәнИшетелһен аҙандар.
Ҡатындарым ике яҡтанИкеһе урын алырҙар.Мин әйткәнде теүәл генәҮтәгеҙсе, балалар».Шулай итеп, Ҡарасура олатайҙы үҙе әйткән ергә ерләйҙәр. Ул урынды хәҙер «Бабай үлеге» тип йөрөтәләр. Элек бында матур ғына ҡайынлыҡ урманы була, колхозлашыу осоро башланғас, уны һөрәләр. шунан ба­байҙың ҡәбер­леге кәртә­ләнмәгән, ташы ғына ятҡанын белеп ҡалалар. 1981 йылда атайым менән Ҡот­лоғәләм Назаров уны тәрбиәләп, эргәһенә ҡарағай ағасы ултыртып, тимер рәшәткә менән кәртәләп ҡуя. ике яҡтан ике ҡатыны ерләнгән, әммә уларҙың исемдәре лә, йәшәгән йылдары ла ҡәбер ташында яҙыл­маған, йәш ҡаты­нының исеме – Аҡдәүләт (1754), ә оло ҡатыныныҡы билдәһеҙ.2016 йылдың йәйендә Ҡарасура олатайҙың туғандары, ауылдаштары менән бергәләшеп аҡса йыйып, Белореттан гранит ҡәбер ташы эшләтеп алдыҡ һәм ҡәберлеген яңырттыҡ. Әруахтың йәне тыныс ятһын өсөн Ҡарайғыр яланында ҡорбан сал­дырҙыҡ. Шәкир менән Урал мулла доға ҡылды. Ул йылы ҡоролоҡ булғас, сафҡа баҫып ямғыр яуыуын теләнек. Икенсе көнөнә ҡойҙо ғына!Бөгөн бабайҙың йәйләүен – уның исеме менән Ҡарасура туғайы, ә шишмәһен Ҡарасура шишмәһе тип йөрөтәләр. Ул – Һарғая ауылының түбән яғы менән Балайылға араһын­дағы Үҙән йылғаһы буйындағы оҙон ҙур туғай. Бында 1760 – 1790 йылдарҙа Ҡарасура йәйләгән һәм бик күп йылҡы малы көткән, ә ҡышлауға Яуымбай ауылына ҡайт­ҡан. 2019 йылда Вәсилә апай Аҫыл­баева ҡурсаулыҡ директоры булып эш­ләгән саҡта унан рөхсәт һорап (сөнки ул ерҙәр ҡурсаулыҡ билә­мәһенә ҡарай) Рөстәм Исмәғилев, Заһир Ҡарасурин менән бергәләп «Ҡа­расура бында йәйләгән» тип ташҡа яҙҙырып, өс саҡрым оҙон­лоҡтағы яландың ике яҡ башына ҡуйҙыҡ. Хәҙерге ваҡытта ла Тарбаҡта ул ҡәберлек бар, ҡарағай ағастары үҫеп ултыра һәм ҡәберлеге тимер рәшәткә менән кәртәләнгән. Юлда йөрөгән­дәр шунда туҡтап хәйер һала. Юлсыларҙың, юлға сығыусы­ларҙың теләк теләү урыны тиһәм дә  яңылышмаҫмын. Әйткәндәй, Тарбаҡ тауына  «Ба­бай үлегенә» менһәң, уның, ысынлап та, иң юғары урында булыуы беленә. Сөнки унан тирә-яҡтағы урман-ҡырҙар ус төбөндәгеләй күренә. Тимәк Ҡарасура бабай юҡҡа ғына шул урынды һай­ламаған. Ҡарасура олатайҙың бишенсе быуын вәкиле булараҡ, Фаяз Бир­ғәле улы үҙенең туғандары, ауылдаштары алдында ҙур эш башҡара, китап сығарып ҡына ҡалмай, Яуымбай ауылының шәжәрәһен дә төҙөй.Үҙемде ҡыҙыҡһындырған һорау­ҙарыма яуап табыуыма сикһеҙ шатмын. Фаяз Бирғәле улының тыуған еренең һәр һуҡмағы, ташы, тауы тураһында хисләнеп һөйләүе  ер-һыуыбыҙға ҡыҙыҡһыныуҙы тағы ла арттырҙы. Уның кеүек тыуған төйәген, илен яратҡан ир-уҙамандары бар саҡта тыуған еребеҙ тағы ла йәшәйәсәк, сәскә атасаҡ!
Вәсилә ӘЙҮПОВА, Байназар урта мәктәбе уҡыусыһы.Бөрйән районы. ","29 Май , 12:18",Конкурстар,Na
https://ye102.ru/articles/konkurs/2023-05-02/nuryy-shishm-e-3242426,Нурый шишмәһе,,"Донъя шулай ҡоролған: беҙҙең йәшәйеш быуындан-быуынға байытыла, камиллаша бара. Ошо йылдам уҙып барыусан тормошта тәбиғәт әҙәм затын үҙенең шарттары менән йәшәтә, һиҙҙер­мәҫ­тән биҙәктәре менән уртаҡлаша. Был биҙәктәр йәшәйешебеҙҙең айы­рылғыһыҙ өлөшө булып тора. юҡҡа ғына: «Һыу – йәшәү сы­ға­нағы, ерҙең бер аҫыл биҙәге», – тип әйтмәгән халыҡ. Яҙмамда шишмәләр тураһында бәйән ит­мәксемен. 
Беҙҙең Салауат районы шиш­мәләргә ифрат бай. Һәр ауылда бер-ике генә түгел, хатта бер нисә сығанаҡ бар. Мин йәшәгән ауыл Мәсетле тип атала. Уның эргәһендә тирә-яҡҡа билдәле Нурый шишмәһе аға. Уның килеп сығыуын Нурый ола­тайҙың  исеме менән бәйләйҙәр. Шишмә ауыл янындағы Бейектау аҫтынан  сыға. Нурмөхәмәт олатай ошо тау эргәһендә йәшәгән. Бер көн шулай тау итәге буйлап китеп барғанда бәләкәй генә шишмәнең яңы ғына ер ярып, үҙ юлын эҙләп сиртеп аға алмай ят­ҡанын күрә. Бер нисә көндән ул ошо шишмә сыҡҡан урынға килә лә ағас бүрәнәне соҡоп, «ағас ялғаш» эшләп ҡуя. Һәм халыҡ ошо шишмәнән һыу эсә башлай. Ҡасандыр уңған, хәстәрлекле Нурмөхәмәт олатай шишмәне тәр­биәләгән, ярын ҡороған ҡыуаҡ-ағастарҙан таҙартып торған. Йылдар уҙған, тотош быуат үткән. Олатайҙың изгелеге онотолмай, ауылдаш­та­рының хәтерендә һаҡланған. Үткән быуаттың 30-сы йылдарынан шиш­мә Нурый шишмәһе булып китә. Уның шифалы, тәмле һыуын күпме быуын эсеп үҫкән, унан күпме кеше дәрт, көс-ҡеүәт алған. Ә күпме йәш килен тәүге һыу юлын тап шунан башлаған! Сит тарафтарҙа йәшәгән ауылдаштарым шишмәнең тәмле һыуын һағынып ҡайта. Күптәр ауылға ҡайтҡан сағында ошо шишмәгә килеп, матур, яҡты хәтирәләрен  барлайҙыр...Хәҙерге көндә лә шишмә матурлап буралған, тирә-яғы кәртәләнгән, буялған. Ауыл халҡы тәбиғәт ҡо­мартҡыларын ҡәҙерләй, һаҡлай белә. Башҡа шишмәләр ҙә иғти­барҙан ситтә ҡалмай. Көндәр, айҙар, йылдар буйы аға шишмә. Саф гәлсәр тауышы менән күңелле йырын дауам итә... Тирә-йүнгә сафлыҡ, һиллек бөркә Нурый быуай шишмәһе...
Искәндәр ҒАРИПОВ,Рәми Ғарипов исемендәге 1-се башҡорт республика гимназия-интернатының IX «Г» класы уҡыусыһы.","2 Май , 16:17",Конкурстар,Na
https://ye102.ru/articles/konkurs/2023-05-02/shaytantau-atama-y-nisek-kilep-sy-an-3242419,Шайтантау атамаһы нисек килеп сыҡҡан?,"Сығышым менән Ейәнсура райо­нынан булғас, тыуған ауылым Ярға­йыштан ике саҡрым ғына алыҫ­лыҡта ятҡан Шайтантау йәки Яутүбә тигән ҡурсаулыҡ тураһында яҙырға булдым. Был һырт 2014 йылдың 9 октябрендә ҡурсаулыҡ булып та­нылған. ","Уның үҙенсәлек­тә­ренең береһе булып ур­ман һәм да­ланың берләшеүе һанала. Бында 40 төрлө һөтимәр, 101 төр  ҡош, 6 төр ер-һыу хайуаны бар. Быларҙан тыш, тағы ла «Ҡыҙыл китап»ҡа ин­дерелгән бө­жәктәр, хай­уандар, үҫем­лектәр ҙә осрай.Уның килеп сығышы тураһында оло инәй-олатайҙар ошо тарихты һөйләй:– Электән Үҫәргән ырыуы Һаҡмар һәм Яйыҡ йылғалары буйында донъя көт­кән. Ә Һаҡмар йылғаһы тап ошо ҡурсаулыҡтан башланып китә. Бер ваҡыт башҡорт халҡына ҡаҙаҡтар һөжүм итеп, һуғыш башлана, Яутү­бәлә ул айырыуса ҡаты була. Башҡорттарҙың үҙ ерҙәре өсөн лайыҡлы һуғышыуына ҡаҙаҡтар ҡаршы тора алмай. Был еңелеүҙән һуң улар башҡорттар менән башҡа яу тотмай. Ейәнсура районында хатта  бер-береһе менән күрше, дуҫ булып  донъя көтә. Шунан һуң был һыртты Яутүбә тип йөрөтә башлайҙар.Шайтантау тигән атаманы сәйәхәт­селәр биргән, тип фаразлана. ҡаҙаҡ һәм башҡорт халыҡтары ара­һында булған һуғышта күп ке­шенең ғүмере өҙөлә. Уларҙың йән­дәре әлеге ва­ҡытта ла Шайтантауға менгән кеше менән шаяра, тиҙәр. Был һыртта ҡайтыу юлын табыуы еңел түгел, сөнки ҡайһы яҡҡа барһаң да, барыбер шул уҡ урынға килеп сы­ғаһың. Шайтантауҙа сәйә­хәт­се­ләр­ҙең ҡо­рамалдары эш­ләүҙән туҡтай, бәй­ләнеш ҡапыл өҙөлә. Хатта көн дә был урында тиҙ үҙгә­реүсән: йә көслө ел сыға, йә ҡапыл ҡояшлы, йылы булып китә. Был ғә­жәйеп урында, ысынлап та, аңлатып булмаған тойғо кисе­рәһең, шуның өсөн дә ҡурсаулыҡ Шайтантау тигән атама алған.Тыуған яғымда үҙ халҡымдың, ырыуымдың тарихын беҙгә һәм килер быуындарға иҫләтеп торған, күҙҙең яуын алырҙай иҫ киткес матур тә­биғәтле һырт булыуына һәм ул тарихты, тәбиғәтте онотмаған изге күңелле яҡташтарым барлығына ихлас күңелдән һөйөнәм, шатланам һәм ғорурланам. Тарихты белгән, йәш быуынға өйрәткән кешеләр булғанға ла халыҡ үҙ рухын юғалтмай, ә, киреһенсә, тик илһам­ланып, һауала осҡан ҡыйғыр бөркөт һымаҡ ҡа­наттарын йәйеп, бейеклеккә ынтыла.
Фатима ХӨСӘЙЕНОВА, Фатима Мостафина исемендәге 20-се ҡала башҡорт гимназияһының IX «В» класы уҡыусыһы.","2 Май , 16:14",Конкурстар,Na
https://ye102.ru/articles/konkurs/2023-05-02/ber-it-kte-br-t-kk-yl-ng-ne-3242410,Бер итәктең Брәтәккә әйләнгәне,"Һәр башҡорт тарихын яҡшы белергә тейеш, тип уйлайым. Уны киләсәк бы­уынға еткереү ҙә – беҙҙең изге бурысы­быҙ.","Минең тыуған ауылым Брәтәк  Бөрйән районында, Брәтәк йылғаһының Нөгөшкә ҡойған ерендә урынлашҡан. Уның төньяғында Ҡоҙаш – Нөгөшкә, көнсы­ғышта Ҡурғашлы Брәтәк йылғаһына ҡушыла. Брәтәк йылғаһының тамағын Күкятыу, тиҙәр. Заманында  унда ат йөҙҙөргәндәр,  күперенән баш түбән һикереп, һыу ингәндәр. Ауылға ҡуйы урман терәлеп үк тора. Уның тирә-яғын Бәштин, Әрҙәкле, Кәзәтау, Айыу өңө, Айбикә, Юрматы тауҙары уратып алған. Бында бөтә төр ағас үҫә. Мүк менән ҡапланған ҡарағай урманында күк һәм ҡыҙыл көртмәле күп. Беҙҙә һирәк осраған һары һәм күк умырзая, ынйы сәскәһе, кәкүк ситеге лә бар. Ауылымдың тәүге исеме Ятап була. Сөнки унда этап-этап катор­жан­дарҙы оҙатыу өсөн махсус төрмә – ятаҡ урыны булған. «Каторжан» йыры ла ошо тарихҡа бәйле рәүештә килеп сыҡҡан тигән мәғлүмәт бар.Брәтәк ауылы Белорет – Стәрлетамаҡ трактында урынлашҡан. Был бик боронғо юл. Ул халыҡ телендә  «Екатерина юлы» тип тә йөрөтөлә. Юл һалыу тарихы Әүжән – Петровск заводы менән бәйле. Белорет – Стәрлетамаҡ тракты иң тура юл булғас, Брәтәк аша Емельян Пугачевтың да, Салауат Юлаевтың да үтеүе ихтимал.Ауыл исеменең килеп сығышы икенсе бер легенда менән дә бәйле. Аҫҡар ауылында йәшәгән Аҫҡар ҡарттың Арыҫ­ланғол тигән улының Айбикә исемле ҡыҙы әхирәттәре менән шартыйға (беҙҙә ер еләген урындағы һөйләш телендә шулай тип йөрөтәләр) китә лә, уларҙан айырылып ғәйеп була.  Ҡыҙҙар күпмелер ваҡыт үткәс кенә быны һиҙеп ҡала. Ҡайтып әйткәс, һыбайлылар эҙләп, бөтә ерҙе иңләп сыға. Ҡарамаған ер ҡалмай, йылға буйына ла килеп терә­ләләр. Бында эҙләй торғас, тамырға эләгеп торған сепрәк күҙгә ташлана. Был Айбикәнең күлдәк итәге була. Һыбай­лылар йылға түбәненә сабып, оло һыуға килеп сыға. Был Оло Нөгөш икән. Эҙ­ләүселәр шул урында туҡтаған. «Айби­кәнең бер итәге генә тороп ҡалды», – тип уфтанған атаһы. Ошо дәүерҙән алып Айбикәнең күлдәк итәге табылған һыу Бер итәк йылғаһы тип атала башлаған, һуңынан Бритәк Брәтәк булып ҡалған. Ә Айбикә аҙашҡан тау әле лә Айбикә тауы тип атала.Ауылдың көньяҡ-көнсығышында Айыу өңө тауы урынлашҡан. Йәшәгән ергә  терәлеп тигәндәй торған был урында элек-электән айыуҙар күп булған. Әле лә ауыл халҡының малы күпселек ошо тауҙа юғала.Айыу өңө менән Кәзә тауы араһында  Нәстүш үҙәге  урынлашҡан. Уның тарихы бына нисек: «Борон-борондан ата-бабаларыбыҙ йәйләүҙән-йәйләүгә күсеп йөрөгән. Сөнки уларға малды туйҙырыу өсөн әленән-әле үлән күп үҫкән урын кәрәк булған. Беҙҙең ауыл кешеләре Нөгөш йорт исемле йәйләүгә йыл һайын барған. Тап ошо йәйге осорҙа ауылдағы иң бай ҡарт йәш ҡатын алырға була. Боронғо йола буйынса, кәләште дала яғынан алғандар. 14 йәшлек кенә ҡыҙ ата -әсәһен, тыуған ерен бик һағына. Һәр көн иртән тауға менеп йырлар булған.Ваҡыт тиҙ генә үтеп торған. Бай йәш ҡатынын тыуған яғына ҡайтармаған. Килен һарғая башлағас, уға Нәстүш исемле әхирәте ҡасып ҡайтырға тәҡдим иткән. Килен байҙың иң шәп айғырына атланып, тыуған яғына сапҡан. Бай был хәлде белеп, бик асыулана, ҡасырға ярҙам иткән әхирәте Нәстүште еләк йыйып йөрөгәнендә язалатып үлтерә. Үҙе йәш ҡатыны артынан ҡыуа төшә. Хәҙер Нәстүш үлгән ерҙе Нәстүш үҙәге тип әйтәләр. Бай ҡатынын Яңы Һәйет ауылын үтеп киткәс ҡыуып етә. Ләкин ҡыҙҙың аты етеҙерәк булғас, тауҙы елеп кенә төшә. Бай тау башынан тороп ҙур-ҙур таштар тәгәрәтә башлай. Килен кеше уға: «Ҡара-ҡара, бынау ахмаҡтың таштары күкәй кеүек тәгәрәй», – тип ҡыс­ҡырған. Был тау Күкәйтау тигән исем менән ҡалған».Ә Брәтәк йылғаһының уң яҡ ярында, ауылды ыжғыр елдәрҙән һаҡлап, ғорур Кәзәтау тора. Бында элек-электән кәзә һаҡалы күп үҫкән. Аслыҡ заманында күгүләнгә баҫҡан балалар яҙ етеү менән ошо үләнде ашар өсөн тауға ашыҡҡан. Ә аҙаҡ, мал ишәйгәс, көтөү-көтөү кәзәләр ҙә был урынды үҙ иткән.Тыуған ауылым ер-һыу атамаһына бик бай ул. Үҙ төбәгеңдең топонимикаһын белеү, йыйыу, өйрәнеү үҙебеҙ өсөн генә түгел, киләсәгебеҙ өсөн дә бик мөһим. Ул – беҙҙең үткәнебеҙ, бөгөнгөбөҙ һәм киләсәгебеҙ!
Илгизә ЙӘРМӨХӘМӘТОВА,Рәми Ғарипов исемендәге 1-се башҡорт республика гимназия-интернатының XI класс уҡыусыһы.","2 Май , 16:11",Конкурстар,Na
https://ye102.ru/articles/konkurs/2023-05-02/tyu-an-er-y-er-bulma-tyu-an-ild-y-il-bulma-3242381,"Тыуған ерҙәй ер булмаҫ,  тыуған илдәй ил булмаҫ",,"Азамат йоҡларға иртә ятһа ла, йүнләп ял итә алманы. Берәй ҡайҙа барыр булһа, гел шулай була торған. Башында төрлө уй сыуалып, тауҙар гиҙҙе, тәбиғәтте күҙәтте...Бөгөн иртән ул дуҫы менән Белорет районының Шығай ауылына туристик походҡа барасаҡ. Бәләкәй саҡта бында күп булғаны бар инде. Атаһының тыуған ауылы бит. Сәйәхәткә барыуына атаһы ла риза ине. Һуңғы ваҡытта малай ауылдар тарихы, уларҙың килеп сығыуы менән ҡыҙыҡһына. Бәлки, буласаҡ һөнәрен дә шуның менән бәйләр. Иртәнге сәйҙе ҡабалан ғына эскәс, дуҫы Айҙар менән автобус туҡталышына ҡарай юлланды. Автовокзалда инструктаж үткәс, малайҙар юлға сыҡты. Азамат бәләкәй саҡтан уҡ юлда тирә-яҡты күҙәтеп барырға ярата торғайны. Был юлы ла һоҡланып ҡарап барҙы. Бәүелеп килә торғас, йоҡлап киткәнен һиҙмәй ҙә ҡалған. Төндә йоҡламауҙың сәбәбелер, күрәһең. Иптәшенең бөйөрөнә төртөп уятыуына күҙен асһа, Шығай ауылына килеп еткәндәр икән. Уларҙы бер алсаҡ ҡына ағай ҡаршы алды. Бөгөнгө  сәйәхәттең  гиды икән, Тәлғәт исемле.Азамат ошо ауылда күпме йәйге каникулын үткәрһә лә, элегерәк әһәмиәт бирмәгән. Олатаһы менән өләсәһе  бер-бер артлы донъя ҡуйғас, хәҙер ауылға онотҡанда бер ҡайталар. Туристарҙың барыһы ла сәйә­хәткә  әҙерләнеп бөткәс,  әкрен­ләп Ҡыраҡа тауына менеп кит­теләр. Ҡала тормошонан ялҡҡан туристар  ғорур тауҙарға ҡарап, һоҡлана-һоҡлана юлын дауам итте.  Төрлө йәштәге туристарҙың ҡыҙыҡһыныуы бихисап ине. Тәлғәт ағайҙың  белмәгәне юҡ. Тауҙың аҫҡы ерендә үҫкән үтә зәһәр еҫле әрем береһен дә битараф ҡалдырманы. Бушҡа ғына боронғолар: «Тыуған ерҙең әреме лә хуш еҫле», – тимәгән.Азамат күптән ҡыҙыҡ­һын­дырған Ҡыраҡа тауының леген­даһы тураһында һорамай ҡал­маны. Тәлғәт ағай ихлас итеп һөйләп бирҙе:– Ҡыраҡа – Урал тауының бер өлөшө. Уның оҙонлоғо – 85 саҡ­рым, йәшерәк тау. Өҫтән ҡараһаң, һырҙары бик күп. Башҡорттар элек күп нәмәне ҡырҡмаһа (ҡырылмаһа) ҡырҡ тип әйткән. Ҡырҡ тигән һүҙ башҡорттарҙа күплекте аңлат­ҡан. Шуға күрә арҡалары күп булғас, Ҡырҡ арҡа тигәндәр һәм аҙаҡ ҡыҫҡартып, Ҡыраҡа тип атағандар. Шығай олатай: «Әйҙә, ошонда өй төҙөйөк, Ҡыраҡа беҙҙе елдәрҙән дә һаҡлай», – тигән.Ҡыраҡа тауында Вагонташ тигән урыны ла бар. Эре-эре таштар вагон кеүек теҙелеп киткән. Шуға ла халыҡ Вагонташ тип атаған.Ҡыраҡаның урта еренә еткәс, бер аҙ ялға туҡтанылар. Бынан бөтә тирә-яҡ ус төбөндәгеләй  күренә. Хатта Ямантау ҙа күренә!  Бәхеткә күрә, бөгөн көнө лә матур. Тик аҙым һайын тиерлек русса яҙылған сәйер яҙыуҙар Азаматҡа оҡшаманы. Тауҙы урап, йыл да йүгереү буйынса ярыш үткәрелә икән.  Шуға бәйле күп яҙыуҙар ҡуйылған. Барыһын да Ҡыраҡаға ҡаршы торған осло тауҙың атамаһы ҡыҙыҡһындырмай ҡалманы. Тәл­ғәт ағай туристарға түбән­дәгеләрҙе еткерҙе:– Мең йылдар самаһы элек Ибн Фаҙлан тигән ғәрәп илсеһе башҡорт иленә йәйәүләп килгән. Бындағы урмандарға, тауҙарға, йылғаларға, күлдәргә хайран ҡалған.  Ошо урындарҙа йәшәгән башҡорттар менән дуҫлашҡан, уларҙың телен өйрәнгән. Урман- тауҙарҙы ҡыҙырған саҡта күккә олғашҡан ҡаялары күренеп торған бер осло тауға иғтибар иткән. Шул урынды барып күргеһе килеп, юлға сыҡҡан. Был тауҙың көньяҡ итәгенән сылтырап ҡына шишмә ағып сыҡҡан. Бара торғас,  ул ҙур йылғаға әйләнеп, бормаланып-бормаланып Ағиҙел йыл­ғаһына ҡойған.  Ғәрәп илсеһе  ошо һыуҙы тәмләп ҡарағас: «Әх, Рәрәз», – тигән. Был уның те­лендә «саф, таҙа» тигәнде аң­латҡан икән. Шул мәлдән ошо йылғаны ла, күккә олғашып торған тауҙы ла Рәз тип йөрөтә баш­лағандар. Рәз ташы диңгеҙ кимәленән 1062 метр күтәрелеп, әллә ҡайҙарға күренеп тора. Ҡыраҡа тауының һул яғынан  ослайып күренеп ятҡан тауҙың исемен Азамат Тәлғәт ағайҙан һорамай ҡалманы. Исеме Ҡағы ташы икән... Гид ағайҙың һөй­ләгәндәрен барыһы ла ихлас тыңланы:– Борон йәйен Шығай халҡы Ҡағы тигән йылға буйында йәй­ләгән. Был йылға тотош таштан торған тауҙың итәгенән ағып китә. Беҙҙең ҡарт олатайҙар был тауҙы ҡарап йөрөгән. Шул тауға менһәң, Шығай күренеп ятҡан. Шығай олатай шунда үҙенең йәйләүен ҡорған. Ошонан алып был йәйләү уныҡы иҫәпләнгән. Тамъяндарҙың йыйыны һәр ваҡыт  шунда үткәрелгән. Аҙаҡ бер-бер хәл булып, ҡурҡыныс килһә, ошо урында һөйләшкәндәр, кәңәш ҡорғандар. Тау башында ут яҡҡандар һәм был ут Шығай ауылына күренеп торған. Уны «Караул гора» тип йөрөткәндәр. Аҙаҡтан халыҡ араһында Ҡағы ташы тип атала башлаған. 1812 йылда Наполеон беҙгә ябырылғас, бында һалдаттарҙы ат уйнатырға өйрәткәндәр. Ҡағы ташының һәйбәт яланында 14 – 15 полк барлыҡҡа килгән. Унда күпме Шығай һалдатының ҡат­нашҡанын бер кем дә белмәй. Ауылдан өс кенә яугир  кире әйләнеп ҡайтҡан.  Бына улар – Бурансы Амангилдин, Ҡужахмәт Ғәликәев, Ғәбдүлмәзир Ҡотлом­бәтов. «Ҡағы ташы» тигән йыр ҙа бар. Уны ауылдашыбыҙ  Мөхәмәт Түлебаев ҡурайҙа бик матур уйнай.Туристар Тәлғәт ағайҙың һөй­ләгәнен ихлас тыңланы, үҙен әллә күпме һорау менән кү­меп  ташла­ны. Улар Ҡы­раҡа та­уы үҙә­гендә йәйгеһен, йылына ҡа­рап,  ер еләге ҡотороп уңыуын белде. Тау шифалы үләндәргә лә бай икән. Мәтрүшкә, һары мәтрүшкә, кейәү үләне  бик күп үҫә.Ҡыраҡаның иң юғары нөк­тә­һенә менеп, кире ҡайтырға сыҡҡанда көн төш мәленә ауышҡайны. Бөгөнгө сәйәхәт Азамат өсөн бик фәһемле булды. Әллә күпме ер-һыу, уларҙың атамаһы менән танышты. Ауыл­дың саф һауаһын һулап, тамаҡ ялғап алғас,  ҡайтырға сыҡты. Юл буйына уны ғорур  бейек тауҙар оҙата барҙы, уларға бәйле тарихи ваҡиғалар тынғы бирмәне. Тыуған ерҙең һауаһы үҙенекен итәлер.  Ҡайтҡас та Азамат үҙенең тәь­ҫораттарын атаһы менән ур­таҡлашты. Атаһы ла улының шундай шәп егет булып үҫеүенә ҡыуанды. Ысынлап та, «тыуған ерҙәй ер булмаҫ, тыуған илдәй ил булмаҫ», тигән фекергә килде. Атайсалына йышыраҡ ҡайтырға, тыуған йорт нигеҙен һүн­дер­мәҫкә, ер-һыу атамалары тарихын онотмаҫҡа тигән ҡарарға килде.(Ер-һыу атамалары атаҡлы ҡурайсы, ветеран уҡытыусы Мөхәмәт Түлебаевтан, рус теле һәм әҙәбиәте уҡытыусыһы Зилә  Сәйфуллинанан яҙып алынды).
Рәсим ЮНЫСОВ,Шығай мәктәбенең X класс уҡыусыһы.
Белорет районы.","2 Май , 16:04",Конкурстар,Na
https://ye102.ru/articles/konkurs/2023-04-14/hozurly-y-men-n-en-tarta-3220512,Хозурлығы менән үҙенә тарта,,"Күгәрсен районы – Башҡортостандың иң матур урындарының береһе. Уның Мораҙым тарлауығы, Йомағужа һыуһаҡлағысы, ҡуйы урмандары, сикһеҙ баҫыуҙары  үҙе ни тора!Өләсәйемдең тыуған Хоҙайбирҙе ауылы ла хозурлығы менән мине үҙенә тарта. Бында бәләкәй сағым үтте, барыһы ла әлегеләй күҙ алдымда тора. Ҡәҙерле кешемдең  һөйләүе буйынса, элек ул Бесәнсе ауылы тип аталған. Нигеҙ һалыусыһы ла – Бесәнсе тигән кеше. Уның ҡасан барлыҡҡа килеүен, ҡыҙғанысҡа ҡаршы, береһе лә белмәй. Әммә ул бик боронғо ауыл булыуына шик тыуҙырмай.  Революционер, дәүләт эшмәкәре, публицист Шәһит Хоҙайбирҙиндың исемен мәңгеләштереү маҡсатында 1924 йылдан алып һәм бөгөнгө көнгә тиклем был ауыл Хоҙайбирҙе тигән исемде йөрөтә. Унда йәшәү өсөн бөтә мөмкинлек бар. Урта мәктәпкә һәм ауылдың музейына ла уның исеме бирелгән.Хоҙайбирҙенең тәбиғәте лә иҫ киткес матур! Көньяҡтан ағып килгән бәләкәй генә Керәүле йылғаһы бар. Ауылыбыҙ Ағиҙелгә ҡушылған ерҙә урынлашҡан. Төньяҡта, Ағиҙелдең уң яғында,  һыуыҡ елдәрҙән һаҡлап, мөһабәт Көнгәк тауы баҫып тора. Ул беҙҙең яҡта  бик бейек тау, күп өлөшө төрлө ағас менән ҡапланған. Иҙел (Ағиҙелде халыҡ шулай тип йөрөтә) яр буйындағы ауылдарҙы айырып та тора, берләштерә лә. Иҙелдең яры бейек, ҡайһы бер урындарҙа ун метрҙан да ашып китә.Миңә бик тә оҡшағаны – ауылдың көнсығыш яғында ҡупшы Бишағас тауы. Уны Ҡыҙҙар тауы тип тә атайҙар. Был тау бик бейек тә,  ҙур ҙа түгел. Эргәһенән генә төп юл үтә. Ауылға ҡараған көнбайыш итәгендә – ағаслыҡ. Ошо бәләкәй генә тауҙа төрлө үҫемлек, ҙур бөҙрә һәм кәкре-бөкрө кәрлә ҡайындар ҙа бар, уҫаҡ, йүкә, саған, имән ағастары, миләш, йәмшегән, сейә, әлморон ҡыуыҡтары үҫә. Иртә яҙҙан төрлө төҫтәге умырзая, иҫ киткес хуш еҫ бөрккән гүзәл сәскәләр кешеләрҙе йәлеп итә. Өләсәйем һөйләүенсә, элек яҙғы сәсеү эштәре башланғанға тиклем күрше ауылдан егеттәр һәм ҡыҙҙар һәр йома көндө ошо тауға йыйылған. Улар төрлө уйын уйнап, күңел асҡан. Хәҙерге ваҡытта күп өлөшө һөрөнтө ергә әйләнгән. Яҙ көнө ошо тау йәшәреп, сәскәләргә күмелә.Ватан һуғышына китер алдынан  да 1812 йылда ауылдың ир-уҙамандары Бишағас тауы битләүенә йыйылған.  өләсәйҙәребеҙ ошо ерҙә уларҙы һуғышҡа оҙатҡан. «Әгәр ҙә беҙ еңеп ҡайтһаҡ, ошо тауҙы ағасҡа күмербеҙ!» – тигән бер һалдат. Ул ваҡытта Бишағас тауында ағас бик һирәк үҫкән. Һалдаттар еңеп ҡайтҡас, әйткән һүҙҙәренә тоғро ҡалып, күп ағас үҫентеләре ултыртҡан. Йылдың төрлө ваҡытында тыуған ауылыбыҙҙың ҡабатланмаҫ тәбиғәте менән һоҡланабыҙ, уның бай тарихы менән  ҡыҙыҡһынабыҙ, уңған кешеләре менән ғорурланабыҙ. Мин үҙемдең тыуған ауылымды бик ныҡ яратам һәм уның сәскә атыуын теләйем.
Рената АҘНАҒОЛОВА,Салауат белем биреү һәм һөнәри технологиялар колледжының I курс студенты.","14 Апрель , 13:23",Конкурстар,Na
https://ye102.ru/articles/konkurs/2023-04-10/musabay-ishembay-3213414,"Мусабай, Ишембай...",,"Салауат районының гүзәл бер ерендә урынлашҡан Ишембай ауылы. Эйе, хәҙер беҙ уны шулай тип йөрөтәбеҙ, элек ул Мусабай ауылы булған. Ә ҡайҙан килеп сыҡҡан һуң был исеме? Ошо хаҡта Мәғәфүр ағай Усманов былай тип һөйләй:– Элек беҙҙең башҡорт халҡы кәшәүәт (кочевать) итеп йәшәгән бит инде. Беҙҙең яҡ кешеләре ҡайҙа ғына бармаһын, уларға шайтан эйәреп йөрөгән. Бәләкәй йәндәрҙе (бала-сағаны), ҡатын-ҡыҙҙарҙы ҡурҡыта икән ул. Исеме лә булған – Дөрмән. Бик ҡурҡыныс икән үҙе. Бик күптәр шөрләгән унан. Күҙәй исемле егет һунарсы була. «Туҡта әле, мин был шайтанды, булмаһа, үҙем юҡ итәйем», –  тигән уй килә уның башына. Бер көн Күҙәй Дөрмән шайтанды осрата. Егет юҡ итмәксе булып, уға ташлана. Улар бик ҡаты алыша. Тик Дөрмән ҡасып ҡотола. Егет уның артынан күҙ яҙҙырмай китә. Серпеевка ауылынан 12 саҡрым юғарыраҡ Эҫем йылғаһы эргәһендәге Игнатьев мәмерйәһендә барып таба. Мәмерйәгә килеп инһә, бик сибәр ике һылыуҡай ултыра икән. Улар икеһе лә шул Дөрмән шайтандың ҡыҙҙары булып сыға.– Атайығыҙ ҡайҙа? – тип һорай Күҙәй.–  Мунсала, – ти  тегеләр.Күҙәй мунсаға барып, Дөрмән шайтанды үлтереп, уның бер ҡыҙын үҙенә кәләш итеп алып ҡайта. Шунан башлап уны Шайтан-Күҙәй тип йөрөтә башлайҙар. Гөрләтеп донъя көтөп алып китәләр. Уларҙың алты улы һәм бер ҡыҙы тыуа. Быларҙың балалары үҫеп етә. Шул ваҡыттарҙа халыҡ күсеп йөрөүҙән туҡтай. Һәр кем үҙенә ер һайлай башлай.Шайтан-Күҙәй иң оло улын – Мусабайҙы: «Ашлыҡ үҫтерерһең», – тип яланыраҡ ергә ултырта. Икенсе улы  Миндеш Бирҙәш йылғаһының башындағы шишмә буйын биләй. Өсөнсө улы Яхъя – хәҙерге Яхъя ауылына, дүртенсеһе Юныс – әлеге Юныс ауылына, бишенсе улы Иҙрис – хәҙерге Иҙрис, алтынсы улы Тәҡиулла Юлай улы Салауат батыр тыуған Тәкәй ауылына нигеҙ һала. Ә етенсеһен – ҡыҙы Гөлбикәне Әлкә исемле егеткә кейәүгә бирә (хәҙерге Әлкә ауылы). Ошолай итеп, ете ауылдан  Шайтан-Күҙәй ырыуы барлыҡҡа килә лә инде.Мусабай ауылы, тимәк, шул Шайтан-Күҙәй улының исемен йөрөт­кән. Олораҡ кешеләр әле булһа  Мусабай ауылы, тип һөйләй.Мусабайҙың өс ҡатыны була. Нишләптер оло һәм уртансы ҡатындарының балалары булмаған. Өсөнсө йәш ҡатыны ғына Мусабайға ул (малай) табып биргән. Балаға Ишем тип исем ҡушҡандар. Был бала үҫә, атаһы ҡартая. Мусабай үлә. Ауылды уның исеме менән Ишембай тип йөрөтә башлайҙар.Эйе, Ишембай ауылы бик матур тәбиғәт ҡосағында урынлашҡан. Эргәһенән генә Бирҙәш тигән бәләкәй генә йылға аға. Ул Миндеш ауылынан башланып, Йүрүҙән йылғаһына ҡоя. Йүрүҙән ауылдан 10 – 12 саҡрым алыҫлыҡта аға.Ауылдың тирә-яғын урман уратып алған. Урмандарҙың исемдәре лә матур: Үтәмәште, Ҡармышаҡ, Соҡорйорт, Ҡарағайлыҡ. Ни өсөн шундай исемдәр? Ҡарағайлыҡ урманында тик ҡарағай ағастары үҫә, шуға ла шулай тип атағандар.Үтәмәш байҙың урманы – Үтә­мәште тип, ә Ҡармыш байҙыҡын Ҡармышаҡ тип йөрөтәләр. Со­ҡорйорт урманының уртаһында  соҡор бар. Соҡорҙан сылтырап ҡына һалҡын шишмә ағып сыға. Ошо соҡор урынында өй ултырған.  өйҙө инде әллә нисә ҡат яңырт­ҡан­дар. Уның эсен­дә көтөүселәр, еләккә килгән кешеләр ултырып ял итә. Ә элек был Соҡорйортта йыйындар уҙғар­ғандар.Ауылдың бер яҡ осонда Ослотау бар. Ауыл эргәһендәге иң бейек һәм текә тау булғанға шулай атағандар. Бик матур ер, тирә-яҡ ус  төбөндәгеләй күренеп тора.Икенсе яҡ осонда Мәрйәкәй тауы бар. Ниңә шулай аталыуын белеү­селәр юҡ.Ауылдың ҡаршы яғында тағы бик матур бер тау урынлашҡан. Ул тау Мусабай менән Миндеш ауылдары араһында – Ҡыҙҙар тауы тип атала. Был тауҙың да үҙенә күрә тарихы бар: элек йәп–йәш һылыу ҡыҙҙарҙы илата-илата үҙе яратмаған йәш йәки ҡарт кешегә  көсләп кейәүгә биргәндәр. Улар үҙенең ҡайғы-хәсрәтен ошо тауҙағы зифа ҡайындарға килеп һөйләр булған, ошонда йыйылышып сеңләгәндәр. Шуға ла Ҡыҙҙар тауы тип исем бирелгән. Ошо тау башында – Ихсан сауылы. Был урынды элек Миндеш ауылында йәшәүсе Ихсан исемле кешегә сабынлыҡ итеп биргәндәр. Ҡарт ағастар яратҡан. Ул сабын­лығына бер нисә ағас ултыртҡан. Ваҡыт үтә. Әкренләп тау башында сауыллыҡ барлыҡҡа килә. Шунан бирле уны Ихсан сауылы тип йөрөтәләр. Минең йәшәгән ерем шулай ер-һыу атамаларына бай.
Рәсүл ҒАЗАҠОВ,Рәми Ғарипов исемендәге 1-се башҡорт республика гимназия-интернатының IX «Г» класы уҡыусыһы.","10 Апрель , 11:23",Конкурстар,Na
https://ye102.ru/articles/konkurs/2023-04-04/tyu-an-er-e-erl-yek-3204519,Тыуған ерҙе ҡәҙерләйек,,"Тыуған яҡ! Ошо һүҙҙе әйтеү, ишетеү менән күңелгә әйтеп бөтмәҫлек хис тула. Был донъяла һәр кешенең яратҡан тыуған ере, иле бар. Ул  шул тиклем яҡын, ғәзиз, ҡәҙерле,  һәр ваҡыт үҙенә тартып тора.Тыуған төйәгем Мәләүез районының Иштуған ауылына ингән ерҙә урынлашҡан Ҡыҙылташ тауынан башлана. Ул миңә үҙенсәлекле ҡыҙыл ҡапҡаны хәтерләтә. тап ошонда Иштуған ауыл советы биләмәләре башлана ла инде. Был тауҙың исеме юҡҡа ғына  Ҡыҙылташ тип аталмаған. Уның бер яғында күп ҡыҙыл таш плитаны күрергә мөмкин, уларҙы тәбиғәт матур, тигеҙ итеп һалған. Тауҙың  ташы ҡыҙғылт, шуға ла тауға  Ҡыҙылташ тигән исем бирелгән. Их, әгәр ҙә улар һөйләшә белһә икән...  Ҡыҙыл «аҡһаҡалыбыҙ» миңә күп ҡыҙыҡлы хәл-ваҡиға, тарих, ауылымдың кешеләре хаҡында һөйләр ине лә бит...ата-бабаларыбыҙ йәшәр өсөн был ерҙе бушҡа һайламаған.  Ауылым  иҫ киткес матур тәбиғәт ҡосағында урынлашҡан: бер яҡтан  тауҙар  уратып алһа, икенсе яғынан Ағиҙел йылғаһы аға, ауылымдан йыраҡ түгел урман башланып китә. Халыҡҡа тормош көтөү өсөн бөтә уңайлыҡ та бар. Эргәләге икһеҙ-сикһеҙ даланан мул уңыш алғандар, сөнки йылға уны  һыу менән тәьмин иткән. Әлеге көндә лә тыуған ерем шифалы шишмәләре, төрлө дарыу үләне, емеш-еләге һәм уңған  кешеләре менән дан тота.Ауылымдың тарихына күҙ һалайыҡ. Иштуған тураһындағы тәүге мәғлүмәт 1770 йылдың башында Ырымбур губернаһы Ырымбур өйәҙе 9-сы башҡорт кантонының  икенсе команда бүлеге старшинаһы Арыҫланбей Баймырҙиндың яҙмаларында иҫкә алына. «Иштуған ауылы. 30 йорт. Ир-ат – 183, ҡатын-ҡыҙҙар – 143. Улар араһында 62 йәшлек Иштуған Байрамғолов та бар». Моғайын, ул ошо ауылға нигеҙ һалыусылыр. «Иш»  һәм «туған» һүҙен аңлатып китһәк , ул «туған  ағай-эне» тигән төшөнсә бирә, тимәк, ата-бабаларым бер туғандай дуҫ, татыу йәшәгән, тип уйлайым.Тик күптән түгел ауылыма ҙур ҡурҡыныс янаған булған икән. Беҙҙең яҡтар геологтарға бик оҡшаған, буғай, улар  Иштуғанға килеп, ниндәйҙер план, һыҙмалар эшләй башлай. Ҡыҫҡаһы, Ағиҙел йылғаһында һыуһаҡлағыс төҙөргә булалар. Уның быуаһы ошо матур Ҡыҙылташ тауы эргәһендә  урынлашырға тейеш була. Ә беҙҙең  ауылға,  шулай уҡ күрше  ауылдарға һыу аҫтында ҡалыу ҡурҡынысы янай. 1965 йылдан Иштуған ауыл советы биләмәһендә бөтә төҙөлөш эше туҡтатыла, халыҡҡа йәшәү урындары вәғәҙә ителә.  25 йыл буйы халыҡ нимә эшләргә белмәй, билдәһеҙлектә йәшәй. 1985 йылдан һыуһаҡлағысты бик әүҙем төҙөү башлана, бының өсөн бөтә уңайлыҡ булдырыла.  ауыл халҡын ҡурҡытып, урамға «Шагай» экскаваторҙары килеп инә. Уны күҙ алдына килтереүе лә ауыр: бәләкәй генә ауыл өйҙәре  янында һигеҙ ҡатлы өйгә торошло экскаватор! Бар халыҡ уларҙы ҡәһәрләй... Күпме матур, уңдырышлы ҡара тупраҡты ҡом, ҡырсынташ менән бутап, күпме соҡор ҡаҙа ул. 1986 йылда ауыл эргәһендә завод төҙөлә, унда тәбиғәттән алынған таштарҙы ваҡлап, төҙөлөшкә оҙаталар. Кемдер был күренеште күтәрә алмай, ауылдан күсеп китә, кемдер яңы фатир, йорт көтә. Тик барыбер ауылдан киткән кешеләрҙең йөҙҙәре һытыҡ була.Был төҙөлөш менән килешмәгән бер төркөм кеше ауылды һаҡлау хаҡында ҡайғырта, төҙөлөштө туҡтатыу өсөн эш башлай. Экскаватор ер соҡой, халыҡ властан яҡлау эҙләй. Тыуған илгә, тәбиғәткә, тыуған йортҡа булған һөйөү уларҙы хөкүмәт етәкселәренә хат яҙырға мәжбүр итә. Замана ул ваҡытта икенсерәк, бындай хаттар өсөн халыҡҡа ныҡ ҡына шелтә алыу, хатта төрмәгә эләгеү хәүефе лә янай. Ләкин ауыл халҡы был турала уйламай...Тыуған ауылын  яратҡан, ошонда ғаилә ҡорған  ауылдаштарым  ғәзиз ерен, йортон һаҡларға тырыша. Һәм, ниһайәт, етәкселәр  халыҡтың аһ-зарын, үтенесен ишетә. Экологтар тағы ла бер тапҡыр барыһын да күҙаллап, иҫәпләп ҡарай. Өсөнсө  тапҡыр тикшереү эшләгәндән һуң ғына был һыуһаҡлағысты төҙөү  тәбиғәткә, ер-һыуға күпме зыян килтерәсәге хаҡында билдәле була. Район һәм республикала сыҡҡан гәзит биттәре  «Кәрәк­мәгән диңгеҙ!», «Билдәһеҙлеккә илткән юл», «Көрәштән һуңғы пейзаж», «Ата-бабаларыбыҙ ерен­дә йәшәгебеҙ килә!» исемле мәҡәләләр менән тула.  1989 йылдың 31 майында экскава­тор­ҙың һоҫҡоһо һуңғы ер киҫәктәрен соҡоп сығара, шулай ҙа 1990 йылдың 16 апрелендә генә БАССР-ҙың Юғары Советы Иштуған һыуһаҡлағысын төҙөүҙе туҡтатыу тураһында рәсми күрһәтмә сығара. Аҙаҡ был төҙөлөш икенсе яҡҡараҡ  күсерелә. Ул хәҙер – Йомағужа һыуһаҡлағысы.Ҡарар сыға,  төҙөлөш туҡтатыла. Ләкин беҙҙең ерҙәр, тәбиғәтебеҙ бөтөнләй танымаҫлыҡ хәлгә килә, хеҙмәт итеп ҡайтҡан һалдаттар тыуған ерен танымай, ундағы күренештәрҙе ер тетрәү менән сағыштырырға ла мөмкин булғандыр. Бар ауыл халҡы ең һыҙғанып эшкә тотона, йорттарҙы төҙөкләндерә башлай. Ауылды төҙөкләндереү буйынса комитет та төҙөлә. Ҡайһы бер түрәләр был эштән ситкә ҡаса. Сөнки емерек ауылды тергеҙеүе, төрлө яҡтан ҡаҙылып бөткән ерҙәр менән эш итеүе еңелдән түгел. Шулай ҙа кешеләр юғалып ҡалмай,  киләсәккә өмөт менән йәшәй. Күп ғаиләгә йорт һалып сығыу өсөн урман бүленә.Эштәр яйлап көйләнә башлай. 1993 йылда яңы мәктәп асыла,  мәсеткә нигеҙ һалына, «Урал» колхозы ла яйлап нығына, үҫә, кешеләргә эш урындары асыла,  ауылдаштарымдың киләсәгенә яҡты өмөт уяна.Мин  2006 йылда донъяға килгәнмен. Тыуыу тураһындағы таныҡлығымда, ағайым, атайым,  олатайымдыҡы кеүек,  тыуған ерем – Иштуған,  тип яҙылған. Ауылымдың икенсе тапҡыр тыуыуын барса ауылдашым  һаман да иҫләй, өлкән быуын кешеләре балаларына, ейән-ейәнсәрҙәренә һөйләй. Ул беҙгә һабаҡ, онотолмаҫлыҡ бер ваҡиға булды. Донъялағы һәр кешенең бәләкәй генә тыуған ере, ата-бабаларыбыҙҙан беҙгә аманат итеп ҡалдырылған изге ере  булырға тейеш, тип уйлайым.Әлеге көндә нурлы илем – Башҡортостаным, тыуған ерем – Иштуғаным гөрләй. Имен, тыныс булһын атыр таңыбыҙ, һуғыш күрмәйек, йәшәр еребеҙ бәхет сәңгелдәгендә тирбәлһен! Тыуған ерем – алтын бишегем тип, һәр кем  тыуған илен, ерен яратһын, ҡәҙерләһен ине.
Эльза ҮМӘРҒӘЛИНА,Мәләүез ҡалаһындағы 3-сө гимназияның X класс уҡыусыһы.","4 Апрель , 16:19",Конкурстар,Na
https://ye102.ru/articles/konkurs/2023-03-21/tyu-an-auylym-er-yu-atama-yna-bik-bay-3185680,Тыуған ауылым ер-һыу атамаһына бик бай,,"Һыуһындарым ҡанмаҫ һыуын эсмәйШишмәһенән тыуған яғымдың. Күңелдәрем булмаҫҠосаҡламайКиртләстәрен Нөгөш ярының.Фәнил Күзбәков.
Мин йырҙарҙа йырланған Әбет ауылы донъяға килгәнмен. Тыуған төйәгемдең атамаһы  1795 йылдан билдәле. Шул ваҡытта 60 йортта 288 кеше йәшәгән. Ауыл атамаһыныңӊ килеп сығышының бер нисә  варианты бар. Бынан күп йылдар элек Әбүталип исемле ылаусы, бәпес көткән ҡатынының хәле ауырайғас, әлеге ауыл урынында туҡтарға мәжбүр була. Ҡатыны бала тапҡас, сабый нығынғансы тип, тағы бер аҙға тороп ҡалалар. Унан һуң Йәмле Нөгөш буйын оҡшатып, бында бөтөнләйгә төпләнәләр. Ошо тирәләге урыҫтар Әбүталипты үҙ яйына Абит тип йөрөткән. Шунан халыҡ телендә Әбүталиптың Әбет булып килеүе лә ихтимал.Ауыл Ғәбит исеме менән дә бәйле. Ғәбит тигәндәре Тимгәндең улы Сәйфулланан тыуған Ғәбиҙулла булыуы мөмкин.Тағы ла бер варианты: революцияға тиклем Хәмзә исемле ҡарт Нөгөш йылғаһында борам (паром) тотҡан. Ул Әбет менән Түбәнге Таш ауылдарының ҡап уртаһына тура килгән. Халыҡ шул урынды Паром тапҡыры (Паром тәңгәле) тип йөрөткән. Шул ваҡыттарҙа урыҫтар Красноусол, Петровск яҡтарына ошо борам аша изге һыуға барған. Юлсылар уның эргәһендә туҡтап ял иткәс, төшкө аш – обед  ашап, юлын артабан дауам иткән. Әбет ауылының исеме ошо «обед» һүҙенән килеп сығыуы хаҡында фараз да йәшәй.Яҡташ шағирҙарыбыҙ Ғәли Ильясов, Фәнил Күзбәков шиғырҙар бағышлаған  шишмәләр ҙә бар. Ике шишмә лә тау башынан, бөтә тирә-яҡ күренеп торған ерҙә юл ала. Шуларҙыӊ береһен, яҙын мул һыулы, йәй етеүгә ҡорой торғанын Һуҡыр  шишмә тип атағандар. Унан алыҫ түгел тағы ла берәүһе үҙенеңӊ һалҡын, таҙа һыуы менән һоҡландырып аға. Тулы һыулы булғанға  Күҙле шишмә тип йөрөтәләр. Ул тау итәгенән ағып төшөп, ауылды аҫ яҡлап урап үтеп, Нөгөш йылғаһына ҡушыла. Ошо ике шишмә хаҡында халыҡ күңелендә төрлө риүәйәт һаҡланған.Ауылымӊ эргәһендә урғылып аҡҡан Нөгөш йылғаһы буйы төрлө атамаларға бай. Күптәргә таныш булған, элегерәк һыу инә торған бер урын бар.  Уны халыҡ Морон тип йөрөтә. Сөнки йылғаныңӊ боролоп ағып киткән яры текә булған һәм моронға оҡшаған. Тағы ла бер урын – Мәстүлек бөгөлө. Нөгөш йылғаһыныңӊ Әбет менән Эткөсөк араһындағы яр буйында урынлашҡан. Борон Бөрйән яғынан Нөгөш йылғаһында   батып үлгән Мәжит исемле малайҙыңӊ кәүҙәһе табылған, шуға ла был урынды Мәжит үлеге табылған ер тип йөрөтә башлағандар, аҙаҡ халыҡ телендә Мәстүлек булып киткән.Бөгөнгө көнгә тиклем һаҡланып килгән тағы ла бик матур урындарҙыңӊ береһе  – Хәсән баҡсаһы. Ул беҙҙеңӊ Хәсән олатайҙыңӊ умарта тотҡан баҡсаһы булған. Хәсән 1843    йылда  тыуған,  алты балаһы –  дүрт   улы,   ике ҡыҙы  булған.    Ул  тау  һыртында  умарта   баҡсаһы    тотҡан.  Ер  һорап   килеүсе   урыҫтарға   байтаҡ  ҡына   ерҙе   һаттырмаған.    «Ерһеҙ    кеше –  илһеҙ   кеше»,  –  тип    халыҡ   араһында   аңлатыу   эше   алып  барған. Үҙ    биләмәһен   улдарына,   туғандарына   бүләк   итеп   биргән.   Төрлө   формаға    оҡшағанлыҡтан,    халыҡта   уларҙы   Өскилбүләк,   Дүрткилбүләк,   Оҙонбүләк    тип    йөрөтәләр.Борон  Мотай,  Ужа,  Әлмәкәй   ерҙәре   Әбет   биләмәһенә   ингән.   Талбазы   мишәрҙәре   Әбеттәрҙән   ер   һорап   килгән,   Хәсән   исемле   аҡһаҡал     иһә   рөхсәт   бирмәгән.   Ауылда   кәләш  алырға,   кейәүгә   сығырға   булһалар   ҙа,   ата-әсәләр    кәңәшләшергә   ауыл   аҡһаҡалдарына   килгән. Шул   аҡһаҡалдар   араһында    беҙҙең   олатайыбыҙ   Хәсән   дә   булған. Бик   хәлле   йәшәгәне    билдәле    Хәсән   олатайҙың.  Яҡын-тирәлә   абруйлы   аҡһаҡалдарҙың   береһе   һаналған ул.Ауылыма бәйле бик күп мәғлүмәтте бабайым Фәнис Бикташев һөйләне. Уға ошо тарихи урындар хаҡында  атаһы Әлемғол һөйләп ҡалдырған. Ул – ауылыбыҙ тарихын һәм Бикташевтар шәжәрәһен ентекле өйрәнгән кеше. Һәр кеше үҙе тыуып үҫкән, йәшәгән еренең тарихын белергә һәм ошо ерҙе һаҡлап ҡалған олатайҙарыбыҙҙың рухын хөрмәт итергә, уларҙы онотмаҫҡа тейеш. 
Эвелина БИКТАШЕВА,Мәләүез районы Нөгөш мәктәбенең X класс уҡыусыһы.","21 Март , 15:24",Конкурстар,Na
https://ye102.ru/articles/konkurs/2023-03-13/r-tashynda-tarih-3174779,Һәр ташында – тарих,"Булат Солтангәрәев исемендәге конкурстың иғланын күргәс,  олатайым: «Афарин, «Йәшлек! – тине. – Шуның кеүек баҫмалар күберәк булһын ине ул. Тарихыбыҙҙы, үткәнебеҙҙе онотмаҫ, йәш быуыныбыҙға мираҫ итеп ҡалдырыу өсөн». Бәйгелә ҡатнашыуҙа ҙур ярҙамы өсөн мин уға оло рәхмәтлемен.","Сығышы менән Әбйәлил районының Әхмәт ауылы уҙаманы булараҡ, ул шул тирәләге тарихи атамаларға айырым баҫым яһаны. «Әхмәт – үҙе бер ауыл бит, уның һәр ҡарыш ере олатайҙарыбыҙ ҡаны менән һуғарылған, һәр ташы тарих һаҡлай», – тип йөрәкһене.Шулай итеп, башланыҡ:Һаҡмарбаш – хәҙерге Әхмәт ауылының әүәлге атамаһы.Иҫке ыҙма (Иҫке йорт) – Һаҡмарбаш ауылының элекке урыны. Баш бирмәгән ауылды 1774 йылда 650 кешелек язалау төркөмө менән батша подполковнигы Тимашев үрт һалып юҡ итә. Ауыл старшинаһы Биксәнтәй бейҙең һиҙгерлеге арҡаһында халыҡ Уралтау төпкөлдәренә ҡасып ҡотола. Бөгөн беҙҙең ара ғорурлыҡ менән уның исемен йөрөтә.Әхмәт ауылы – Һаҡмарбаш янды­рылғандан һуң донъялар тыныслана төшкәс, ауылды икенсе ергә күсереп ултыртырға ҡарар ителә. 1790 йылда ауыл старшинаһы Әхмәтйән олатай (Биксәнтәй бейҙең улы) етәкселегендә яңы урынға нигеҙ ташы һалына. Атамаһы ла уның хөрмәтенә ҡушылған.Тимәшәү (Тимашев) тауы – Әхмәт ауылына терәлеп ятҡан ҡалҡыулыҡ. Уның янында 1774 йылдың йәйе–көҙөндә, кешеләр йөрәгендә хәүеф тыуҙырыу өсөн йәлләд Тимашев башкиҫәрҙәре менән лагерь ҡороп тора, яуызлыҡтар ҡыла.Ҡуңыр буға, Ҡәнифә юлы, Ҡәнифә урманы – ауыл тирәһендәге атамаларҙың иң боронғоһо. Киң билдәле риүәйәттәргә бәйле тарихи исемдәр.Ҡарағайморон – Һаҡмар йылғаһына терәлеп ятҡан тау. Боронғо замандарҙа шау ҡарағайлыҡ менән ҡапланған була. Бер янғын мәлендә ул янып юҡҡа сыға (Әлеге Тимашевтың этлегелер, тигән фараз бар. Ауылды тиҙ генә ҡабат тергеҙә алмаһындар, башҡорт кешеһе күберәк ҡырылһын өсөн).Ҡаҙаҡҡар түбәһе – төп Уралтау һыртындағы мөһабәт, бейек тау. Унда олатайҙарыбыҙ там (вышка) ҡороп, ҡаҙаҡ барымталарынан һағауылда торған. Атамаһы ла шуға бәйле: Ҡаҙаҡ ҡарауылы.Биксәнтәй тауы (ауыл араһы исеменән) – Ирәндек һыртына етәрәк матур, күркәм генә түбәләс. Боронғо Һаҡмарбаш ауылы, Түңгәүер ырыуы, Биксәнтәй араһының йәйләү, мал көтөү, ял итеү урыны булған.Һаңғала (Хан–ҡала) – Татар-монғол яуы мәлендә уның саф йәшмә ташлы түбәһендә баҫҡынсы Сыңғыҙ хан, аҙаҡ халҡына азатлыҡ яулаусы башҡорт батыры Ҡараһаҡал ғәскәр туплап торған. Ханға ышыҡ өсөн яугирҙар йәшмә ҡаяны соҡоп яһаған бәләкәй генә мәмерйәһе бар.Һәүәнәкташ – тарихи тау, ҡая. Борон уның янында яҡын-тирәләге башҡорт ырыуҙары тупланып, ҡор (йыйын) үткәрер булған. Тарихсы Мөғәлләм Мирхәйҙәров яҙмалары буйынса, легендар «Утыҙ ике ҡыҙ» бәйете лә ошонда тыуған.Саңды йорт, Сатра йорт – өләсәй–олатайҙарыбыҙҙың төп Уралтау ҡуйынындағы боронғо йәйләү урындары. Бөгөнгө көндә йөҙйәшәр ағас олондарында уларҙың ырыу-ара тамғаларын күрергә була.Зәйнәп, Гөлбикә шишмәләре, Үлмәһәк, Сырҙан йылғалары – Һаҡмарҙың уң ҡушылдыҡтары. Әхмәт ауылының һылыу ҡыҙы, Тимашев баҫҡынында фажиғәле һәләк булған Зәйнәп, шул уҡ яуҙа аяныслы яҙмышҡа дусар ителгән килене Гөлбикә хөрмәтенә аталған. Шулай уҡ уғры ҡалмыҡ исеме менән аталған Сырҙан, унан арыраҡ, баҫҡынсыларҙан ҡасып барғанда, Биксәнтәй бейҙең: «Үлмәһәк, Алла бирһә, барып сығырбыҙ», – тигән ҡанатлы һүҙҙәренән исемләнгән Үлмәһәк йылғалары бар. Уларҙы боронғо карталарҙан табырға була.Абдрахман осҡан ҡаяһы – ғәләмәт бейек ҡая. Уның башында үҫкән яңғыҙ ҡарағайҙы йығам тип Абдрахман исемле бай ҡолап һәләк булған. (Әхмәт – Ҡалмаҡ ауылдары юлында).Таҙғаҡ урманы, йылғаһы, баҫыуы – Әхмәт ауылы малына тейеп ныҡ маҙаһыҙлаған айыуҙарға таҙғаҡ (тәпе) ҡороп аулаған ерҙәр. Улар элек төйәк иткән урындарҙа әле лә айыу күп.Көмөш ташы – Зәйнәп шишмәһе башында. Башҡорттар менән барымтасы ҡаҙаҡтар араһындағы ҡанлы алыш мәлендә Көмөшбикә исемле бәләкәс ҡыҙ уның аҫтында боҫоп ята.Төпһөҙгүл – ола­тайым­дың өләсәһе (1907 йылғы) һөйләгән риүәйәт буйынса, 1912 йылда иҫ китмәле ғәрәсәт-ҡойон мәлен­дә барлыҡҡа килә. Ныҡ тәрән булғанлыҡтан, (бер–береһенә ялғанған ике дилбегә буйламай) уны Төпһөҙ күл тип атағандар. Бөгөнгө көндә ул, тупраҡ тулып, ер менән тигеҙләнгән.Әүлиә ҡотоғо (ҡоҙоғо) – ун туғыҙынсы быуат башында Төрөк иленән килгән бер туған әүлиәләр хөрмәтенә бирелгән. Бағры йылғаһы буйында йәшәгәнен – Бағусман (осман), Һаҡмар буйын төйәк иткәнен Һағусман тип атағандар. Ысын исемдәре билдәһеҙ. Бағусмандың ҡәбере Әхмәт ауылынан алыҫ түгел, Һағусмандыҡы – Өмөтбай ауылы янында. Ҡоҙоҡтарҙың һыуы шифалы.Гәүһәр ҡотоғо – яҙ көндәрен һөт һымаҡ аҡ һыулы була. Йәй кибеп, юҡҡа сыға. Серен берәү ҙә белмәй.Текәгисеү (Текә кисеү) – Әхмәт ауылы янындағы Һаҡмар аша кисеү. Ҡаршы яҡ яры текә, атамаһы ла шунан.Йылҡы түбәһе, Бүтәгәле ҡыр, Оло ялан, Ҡөҙрәтҡол – Әхмәт ауылы кешеләренең йылҡы, башҡа мал–тыуар көтөү кәсебе менән бәйле урындар.Сәүкә ташы, Кәзә ташы, Ҡаҙмаш ташы  – яҡын–тирәләге ҡая таштар, боронғо йәйләү урындары.Ҡаһайыл һырты – Уралтау менән Ирәндек араһында һуҙылған оҙон һырт. Тип-тигеҙ урында «ҡауһайып» ята.Оло суҡа (Оло сусаҡ) – Ҡаһайылдың бейек урындары.Олатайым Ринат Нөғәмәнов (Иҙрис Мөҙәрис–Ноғманов) һүҙҙәренән яҙып алдым.
Ләйлә НӨҒӘМӘНОВА,Рәми Ғарипов исемендәге 1-се республика башҡорт гимназия-интернаты уҡыусыһы.
Өфө ҡалаһы.","13 Март , 11:24",Конкурстар,Na
https://ye102.ru/articles/konkurs/2023-02-22/tyu-an-eremde-tarihyn-yr-n-m-3154296,Тыуған еремдең тарихын өйрәнәм," Булат Солтангәрәев исемендәге республика уҡыусылар конкурсына
","Ғәзиз тыуған ҡаламдан башҡа күңелемдә  йылылыҡ уятҡан тағы бер ер бар.  Ул – өләсәйем менән ҡартатайым йәшәгән Мерәҫ ауылы. Иҫ киткес матур тәбиғәт ҡосағында урынлашҡан. Бер яғынан күгәреп ятҡан Ирәндек тауҙары уратһа, икенсе яғын Граф күле тулҡындары иркәләй. Ә ауыл урамы буйлап Аҡминде шишмәһе аға. Йәй көнө бында килеп, уның әкрен генә  аҡҡанын, ҡаҙ-өйрәк сумғанын ҡарап ултырырға яратам. Бала саҡтан таныш ерҙәрҙе күргәндә һәр саҡ тулҡынланыу хисе кисерәм. Йәйгеһен ҡартатайым менән  бесәнгә йөрөйөм.  Ул туғайҙа шыжлатып  бесән саба, мин сәй ҡайнатам.  Тирә-яҡҡа хуш еҫ тарала.  Усаҡтан күтәрелгән күкһел төтөнгә, тирә-яҡтың йәшеллегенә, йәменә  хайран ҡалам,  тәмле үлән еҫе танауымды ҡытыҡлай. Эш һуңынан Граф күлендә ҡолас ташлап йөҙөү көс һәм дәрт өҫтәй. Ниндәй бәхет!  Моғайын, һәр бер кешенең йөрәк түрендә генә һаҡлаған шундай урыны барҙыр. Уларҙы оноторға ярамай. Әгәр ҙә кеше өй янында үҫкән ағасҡа битараф икән, йылғаның сылтырап аҡҡаны хисләндермәһә, ата-олатайҙарының ҡәберен белмәһә, ул Ватандың ысын улы, ҡыҙы була алмай.Үҙ тыуған төйәген яратҡан һәр кеше йәшәгән төбәгенең ер-һыу атамаларын белергә тейеш. Мин дә уларҙы өйрәнергә тырышам. Ауылымдың һәр ташы тарих һөйләй.  Ауыл  эргәһендәге Илсебикә тауын ғына алайыҡ. Борон был яҡҡа Иҙелбай исемле бай килеп нигеҙләнгән. Уның Илсебикә исемле бик һылыу ҡыҙы була. Атаһы бәләкәй сағында уҡ уны ҡаҙаҡ дуҫының улы менән йәрәштереп, ҡолаҡтарын тешләттерә. Илсебикә үҫеп буй еткәс, Мерәҫ ауылы егете менән осрашып йөрөп, уға ғашиҡ була. Тик атаһы ҡыҙының яҙмышын алдан хәл иткән була бит: уны ҡаҙаҡ егетенә кейәүгә бирә һәм ул ҡыҙҙы үҙ иленә алып ҡайта. Илсебикә сит ерҙә күңеле тартмаған кеше менән йәшәргә риза булмай. Көндәрҙең береһендә ул иренән ҡасып, ауыл эргәһендәге тауҙа йәшәй башлай. Бында ул оҙаҡ ғүмер һөрә һәм ҡартайып үлә.Баймаҡ районында йәшәгән балаларҙың яратҡан ял урыны – Граф күленә күҙ һалайыҡ. Ни өсөн был күл шундай серле исем йөрөтә? Мин         яуапты «Мерәҫ ауылының тарихы» исемле китаптан таптым. Бик боронғо замандарҙан алып Ирәндек тауҙары алтынға бай булыуы менән билдәле. 1894 йылда Бельгия подданныйы, граф Э.В. Ротермунд рус дворяны А. Кошнин менән берлектә Мерәҫ  приискыһында алтын табыу эшен башлай һәм бының өсөн Таналыҡ йылғаһы быуылып, һыуһаҡлағыс төҙөлә. Шунан алып халыҡ уны Граф күле тип атап йөрөтә. Тыуып  үҫкән еремдең тәбиғәте бик бай. Мерәҫ ауылында һирәк осрай торған үҫемлектәр ҙә бар.  Мин ошо ерҙә тыуғанға бәхетлемен. Бөгөнгө  көн менән йәшәйем, тарихты ихтирам итәм. Республикамдың бәхетле киләсәгенә ышанам.Алина УРМАНОВА, Баймаҡ ҡалаһындағы 3-сө мәктәптең X класс уҡыусыһы.","22 Февраль , 15:05",Конкурстар,Na
https://ye102.ru/articles/konkurs/2023-01-19/auyr-azy-yyl-a-yny-atama-y-ay-an-kilep-sy-an-3111221,Ауырғазы йылғаһының атамаһы ҡайҙан  килеп сыҡҡан?,Республикабыҙҙа тарихи урындар етерлек. Бөгөн мин һеҙгә районымдағы Ауырғазы йылғаһы хаҡында һөйләмәксемен.,"Ауырғазы – Кәбәс, Яңы Кәлсер, Солтанморат һәм Өршәк ауыл биләмә­лә­ре буйлап аҡҡан йыл­ға Өршәк йылғаһына ҡоя. Уның килеп сы­ғышы ха­ҡында легенда бар. Ҡасандыр йылға бик таҙа, ярҙа­рына тиклем тулы һыулы, төрлө һәм эре балыҡлы булған. Ҡуйы үләнле болон-яландарында иркен­лектә йылҡы өйөрө йөрөгән. Улар йыш ҡына ел-дауылдан, йыртҡыстан ҡасып, ҡалҡыулыҡтар араһында урынлашҡан йылға буйына төшкән. Бында аттарға ашау, һыулау өсөн дә бик уңайлы булған, шуға хужалары уларҙы ошо ерҙә көҙгә тиклем  ҡалдыра башлаған.  Көҙгә һимертелгән аттарҙы шул уҡ йылға буйында һуйып, майы менән итенән ҡаҙылыҡ-тултырма яһағандар. Ул бик тәмле килеп сыға, тик майлы булғас, ашҡаҙанға ауыр  була. Йылға исемен дә Ауырҡаҙы, тиҙәр, тора-бара Ауырғазыға әйләнә.Был йылғаның килеп сығыуының икенсе тарихы ла бар. Имеш, кешеләр ҡаҙ өмәһен айырыуса көтөп ала торған булған. Шунан ситтә ҡалмаҫ өсөн, ҡыҙҙар бәпкәләре күп булған апайҙарға йәйҙән үк күҙ һалып ҡуйған. Был ғаиләгә оҡшарға, ярарға тырышҡандар. Көҙгөһөн ҡаҙҙарҙы салып, йолҡоп, уларҙы көйәнтәгә аҫып, йылғаға, һыу буйына мәкегә алып төшкәндәр. Шул һыуҙа ҡоштарҙы йыуғанда, ашатыу, ҡарау һәйбәт булған, ҡаҙҙары ауыр, һимеҙ, тип маҡтағандар. Шулай йылғаның исеме лә килеп сыҡҡан, имеш.Бына шундай әйтеп тә, яҙып та, маҡтап та бөтмәҫлек йылғабыҙ – Ауырғазыбыҙ бар беҙҙең районда.
Диана САЗОНОВА,Ауырғазы районыТалбазы лицейының IX класс уҡыусыһы.","19 Ғинуар , 12:20",Конкурстар,Na
https://ye102.ru/articles/obrazovanie/2023-06-03/ber-ap-shyrpy-b-l-e-3280740,Бер ҡап шырпы бәләһе,* * *,"Самат тиҙ генә ашыҡ-бошоҡ дә­рестәрен ҡараны ла, тамағына ла ашап тормай, әсәһе ҡайтмаҫ элек тип, йәһәт кенә кейенеп, дуҫы Булаттарға йүгерҙе. Үҙе куртка кеҫәһендә ятҡан шырпы ҡабын әленән-әле ҡапшап ала, төшөп ҡалмаһын, йәнәһе. Кисә уны өлә­сәһенең аласығындағы мейес көл­дөксәһенән алғайны, өләсәһе күр­мәҫ элек тип, кеҫәһенә тыҡты.Бына шул шырпы тынғы бирмәй, бөгөн мәктәптә лә дәрес бөтөрөн саҡ көтөп алды. Атаһы менән әсәһе эштә, ағаһы менән апаһы әле һаман мәктәптән ҡайтып етмәгән. Улар ҡайтмаҫ элек шырпы менән уйнап алырға иҫәбе. Шырпының уйынсыҡ түгеллеген Самат бик яҡшы аңлай ҙа ул, аңламаҫҡа ни, әленән-әле мәк­тәптә уҡытыусылар, өйҙә атай менән әсәй тылҡып ҡына тора, тик ҡы­ҙыҡһыныусанлығы малайҙы ба­рыбер еңде.Самат Булатҡа килгәндә, уныһы әле яңы сәй эсеп ултыра ине, Булаттың әсәһе Сания апай:– Самат, әйҙә үт, сәй эсәйек, – тип малайҙы табынға саҡырҙы.– Юҡ, рәхмәт, мин өйҙә эсеп сыҡ­тым, – тине ул, үҙенең алдаш­ҡа­нынан уңайһыҙланып, Булатҡа ҡа­рап ишеккә ымланы, тегеһе ашығып сәйен дә эсеп тормай, әсәһенең, яйлап аша, тигәненә лә ҡарамай дуҫына эйәреп тышҡа  сыҡты.– Нимә булды? – тине Булат курт­каһын элә-элә.– Әйҙә, бер нәмә күрһәтәм. Самат серле генә дуҫына шыбырлап. – Саҡ ҡына ситкә китәйек.Эйәртенешеп гаражға инделәр, Самат гаражды байҡап сыҡты ла, уларҙан башҡа бер кем дә юҡ­лы­ғына ышанғас, ипләп кенә кеҫә­һенән баяғы шырпы ҡабын килтереп сығарҙы.– Күрҙеңме, миндә нимә бар, – тине Самат эре генә.– Эсендә нимә инде, сиңерткә йә деңгәсәйҙер күп булһа, – тине Булат иҫе китмәй генә.– Был ваҡытта ниндәй сиңерткә булһын. Бына нимә! – Самат ҡапты асып дуҫына күрһәтте.– Шырпы... – Булат аптырап китте. – Ҡайҙан алдың уны?– Таптым! – тине малай. – Әйҙә, сыйып ҡарайыҡ.– Ярамай! Һин нимә! Янғын сы­ғармаҡсыһыңмы?– Иииии! Ҡурҡаҡ! – Самат Булатты ирештерергә кереште.– Мин ҡурҡаҡ түгел! – тине малай үртәлеп. – Оноттоңмо ни былтыр йәй нимә булғанын?Үткән йәй бер бәләкәс малай шырпы менән уйнап, янғын сығарҙы, өйҙәре янып, бер нәмәһеҙ тороп ҡалған ғаиләне иҫенә төшөрҙө Булат, ярай әле үҙҙәре иҫән ҡалды. Ана, хәҙер өй урынында янғындан ҡалған бүрәнәләр генә ҡурҡыныс булып һерәйеп тора.– Ҡурҡаҡ инде, бер шырпы сый­ғандан ғына янғын сыҡмай ул! –  тине Самат эре генә. – Теге көн Рөстәм менән бер ҡап шырпыны яғып бөттөк, бер ни ҙә булманы. Бер фокус күрһәтәм, тигәйнем һиңә...– Йә, ярар, – тип ризалашты Булат. – Күрһәт фокусыңды. – Малай ҡыҙыҡ­һыныуын еңә алманы. – Әйҙә, йәһә­терәк булайыҡ, атай ҡайтмаҫ элек, күреп ҡалһа, кәрәкте бирер.– Бына ҡара! – Самат бер шырпы бөртөгөн алып, ҡаптың ҡабырға­һындағы сыя торған еренә баҫты­рып тотто ла икенсе ҡулы менән шыр­пыға сирткәйне, ул тоҡанып, әллә ҡайҙа осоп китте.– Ух! Ҡайһылай шәп килеп сыҡты! – тип Булат ҡысҡырып ебәргәнен һиҙмәй ҙә ҡалды.– Ҡысҡырма шул тиклем, йә бе­рәйһе ишетеп ҡалыр.– Мин дә һыҙып ҡарайым әле. – Малай иптәшенән шырпыны тартып тигәндәй алды.Самат шикелле итеп шырпыны ҡуйҙы ла, сиртеп ебәрҙе, тик то­ҡа­нып осоп китер урынға шырпы урталай һынды, малай икенсеһен-өсөнсөһөн алды, улары ла тоҡан­маны, ергә ҡойола торҙо. Самат асыуланып:– Шырпыны бөтөрәһең инде, бир бында! – тип тартып алмаҡсы булды.– Тағы берҙе генә тоҡандырып ҡа­райым да... – Булат тағы бер шыр­пы бөртөгөн алып ҡуйҙы ла сиртеп ебәрҙе, быныһы осоуын осто, тик тоҡанманы. – Эх! Минән булмай... –  тип Булат, шырпыны дуҫына бирҙе.– Ҡайғырма, өйрәнәһең ул, тәүҙә минең дә килеп сыҡманы, – тип  Самат дуҫын йыуатты.– Тағы ниндәй фокус беләһең? –  тине Булат.– Башҡа белмәйем, – тип яурындарын һикертте Самат һәм бер-бер артлы шырпы бөртөктәрен сиртеп осора башланы.– Йә, етәр, – тине Булат. – Әйҙә башҡа бер нәмә эшләп ҡарайыҡ.Малайҙар сүгәләп ултырҙы, Самат шырпы бөртөктәрен ергә ҡаҙап сыҡты ла, уларҙы тоҡандырып ебәрҙе. Янған ыңғайы баяғы шырпы бөртөктәре әле бер, әле икенсе яҡҡа бөгөлә-һығыла янып бөттө.Малайҙар оҙаҡ уйнап ултыра алманы. Янған еҫ сыҡҡанын тойоп, һикереп торҙолар.Баяғы сиртеп осорған шырпының береһе өйөлөп ҡуйылған запас тәгәрмәстәр өҫтөндә ятҡан ҡул һөртә торған майлы сепрәк өҫтөнә төшкән икән.– Самат! Яна бит! Һүндерә һала­йыҡ! – Булат ҡото осоп ҡысҡырып ебәрҙе.Самат күп уйлап торманы, аяҡ аҫтында ятҡан резина камераны алып ут өҫтөнә ырғытты, тик камера ситкә барып ятты, ут тағы көсәйеп яна башланы, малайҙарҙың бө­төнләй ҡото осто, ут тәгәрмәстәргә ҡапһа, эш харап ине.– Һыу кәрәк! Һыу! – тине Булат, гараж төтөн менән тула башланы, ут хәҙер Самат ырғытҡан камераға тоҡанып, сытырлап ҡап-ҡара төтөн сығарып яна.– Был һауытта нимә? – Самат сар эргәһендә торған һауытҡа ымланы.– Һыу шикелле. – Булат төтөнгә сәсәй башланы, тын алыуы бө­төнләй ауырлашты, күҙҙе асырлыҡ түгел, әсетә, ә Самат баяғы һауытты алды ла нимә икәнен ҡарап тормай, ут өҫтөнә һипте, тик ут тағы кө­сәйҙе, түбә таҡтаһына етеп яна.– Һыу булмаған бит! – Самат ҡур­ҡып, Булатҡа ҡараны.– Нимә һуң ул? – Булат сәсәй башланы.– Белмәйем... Самат аптырап ти­рә-яғына ҡаранды, тик төтөн эсендә бер ни ҙә күрерлек түгел ине.– Сар эргәһендә... бер биҙрәләй һыу булырға тейеш ине, һин яңы­лыш тимер йыуа торған... бензинды һип­кәнһеңдер... – Булат төтөнгә түҙмәй, сүкәйеп ултырҙы.Самат үҙенең янғын ойоштор­ғанын аңлап, нисек тә утты үҙе  һүндерергә тырыша ине, тик бер ни ҙә килеп сыҡмай. «Ҡыҙыл әтәс» бөтөнләй ҡотороп, түшәмгә күсте. Янғындан бүленеп сыҡҡан ағыулы еҫ ма­лайҙарҙың тынын ҡурҙы, хәл­дәрен алды, тик Самат бирешергә телә­мәне. Шәберәк-шәберәк, тине малай, тәгәрмәстәрҙе йығырға кә­рәк, тип уйлап алды, кәпәсен күҙенә тиклем төшөрҙө, ҡулдарын ең эсенә йәшер­ҙе лә йүгереп барып тәгәр­мәстәрҙе этте, тик хәлһеҙләнгән Саматтың ғына ҡулынан килерлек түгел ине, тағы этте, тағы этте, ут малайҙың битен, ҡулдарын ян­дырҙы...– Самат! Самат! Әйҙә сығайыҡ, берәйһен саҡырайыҡ... – Булаттың тауышы тоноҡ ҡына алыҫтан ишетелде Саматҡа. Бөтөнләй хәле бөттө, башы ярылып килгәндәй ауырта малайҙың, үҙен тәрән уп­ҡынға осҡан кеүек итеп тойҙо.Реанимацияла ғына аңына килде Самат, янғындан бүленеп сыҡҡан һөрөм газына ныҡ ағыуланғайны ул. Етмәһә, утҡа бешкән бите, ҡулдары әсетеп, йөрәккә үтеп әрней. Саҡ күҙҙәрен асып, тирә-яғына  ҡараны, эргәһендә торған шәфҡәт туташынан:– Мин ҡайҙа ул? – тип саҡ һорай алды.– Һин реанимацияла, ҡустым, – тип ул йылмайып малайға ҡараны.– Булат ҡайҙа?– Ҡайғырма, Самат, дуҫың үҙен яҡ­шы тоя... Тик бына аяғы һынған,  гипс һалып өйөнә ҡайтарҙылар. – Шәфҡәт туташы малайҙың башынан һыйпаны. – Һин дә шәбәйерһең әле.– Аяғы һынған? Малай аптырап ҡатынға ҡараны. – Нисек һынған? – Самат торорға итте.– Ҡустым, һиңә торорға иртәрәк әле, хәлең яҡшырғансы ятып то­рорға тура килер, –  тине шәфҡәт туташы, малайҙы тынысландырырға теләп.Малай ыңғырашып кире ятты, үҙенең көсһөҙлөгөнә йәне көйҙө, күҙҙәренән сыҡҡан йәштәре сикәһе буйлап аҡты.Дүртенсе көнгә генә Саматты  дө­йөм палатаға күсерҙеләр. Палатала уны атаһы менән әсәһе һәм участковый Сәлим ағай көтә ине. Участ­ковыйҙы күргәс, малай бө­төнләй ҡойолоп төштө, ҡурҡыуҙан бигерәк оялышынан үҙен ҡайҙа ҡуйырға белмәне. Сөнки үткән аҙнала ғына Сәлим ағай мәктәпкә килеп, шырпы менән уйнарға ярама­ғанлығы, уттың нисек ҡурҡыныс булыуы тураһында бик фәһемле дәрес үт­кәргәйне.– Һаумы, пожарник! Шәбәйеп бу­ламы, ҡустым? – тине участковый йылмайып. – Хәлең нисек?– Һаумыһығыҙ...  – тине Самат тартынып. – Шәбәйҙем инде.– Ярар, яҡшы.Самат атаһы менән әсәһенә ҡа­раны, атаһының шелтәле ҡарашы малайҙы бөтөнләй уңайһыҙ хәлгә ҡуйҙы, ҡысҡырып әрләһәләр ҙә, был тиклем ауыр булмаҫ ине, тип уйланы. Тик атаһы ла, әсәһе лә бер һүҙ өндәшмәне.– Самат ҡустым, нисек янғын ойош­торғаныңды һөйлә әле? –  тине Сәлим ағай. – Шырпыны ҡайҙан алдығыҙ?Самат бөтәһен дә йәшермәй һөй­ләне, шулай итһә, күңеленә еңе­лерәк булыр, тип уйланы.  Шырпыны өләсәһенең аласығынан һора­ма­йынса алғанын да әйтте, Булатты ул ҡотортҡанын, уның бер ғәйебе юҡлығын ҡат-ҡат ҡабатланы малай. Участковый уны бүлдермәй генә тыңланы, алдында ятҡан ҡағыҙға нимәлер яҙҙы ла, малайға ҡарап:– Ярар, ҡустым, аңлашылды, үҙең­дең ғәйебеңде таныу бик яҡшы, башҡа шырпы, ут менән булыш­маҫһың, тип ышанам,  – тине ҡәтғи тауыш менән.– Юҡ! – тип ҡысҡырып ебәргәнен һиҙмәй ҙә ҡалды Самат. Бөтә ба­тырлығын йыйып, малай участко­выйға ҡараны:– Сәлим ағай, әйтегеҙ әле, Булат нисек? –  тип һораны.Шул саҡ палатаның ишеге шы­ғырлап асылып китте, унда ҡултыҡ таяғына таянған, аяғына гипс һа­лынған Булат йылмайып баҫып тора ине.– Бына үҙе һөйләр, – тип йыл­майҙы участковый ағай.
Фаягөл АҘНАБАЕВА,  Башҡорт Үргене ауылының «Айгөл» балалар баҡсаһы тәрбиәсеһе.
Ейәнсура районы.","3 Июнь , 07:00",Мәғариф,Na
https://ye102.ru/articles/obrazovanie/2023-02-14/e-k-r-tk-n-yuldan-baraby-3142926,Һеҙ күрһәткән юлдан барабыҙ!,,"«Башҡортостандың төп милләте вәкиле булараҡ, иң шәбе, иң матуры, иң белемлеһе һеҙ булырға тейеш­һегеҙ!» Остазым, күренекле ғалимә, филология фәндәре докторы, профессор Луиза Хәмзә ҡыҙы Сәмситованың беҙгә студент йылдарында әйткән кәңәштәре әле булһа ҡолаҡта яңғырап тора кеүек. Абруйлы, талапсан уҡытыусыбыҙҙың ҡанаты аҫтында М. Аҡмулла исе­мендәге БДПУ-ның башҡорт фи­лологияһы факультетында уҡып сыҡҡанға йылдар үтһә лә, әле лә уның өгөт-нәсихәттәренә таянабыҙ, кәңәштәрен көтөп алабыҙ.
Киләһе аҙнала филология фәндәре докторы, профессор, Башҡортостан Республикаһы Стратегик тик­шеренеүҙәр институтының баш ғилми хеҙмәткәре Луиза Хәмзә ҡыҙы алтын юбилейын билдәләйәсәк. Матур ғүмер байрамы алдынан остазымдың һоҡланғыс шәхесе һәм тынғыһыҙ хеҙмәте хаҡында һүҙ йөрөтмәксемен. 
Үҙен белә-белгәндән алып уҡытыусы
Йәшел үләнле һуҡмаҡтан һарыҡай ғына бер ҡыҙ килә. Уның ихласлығы йөҙөнә сыҡҡан. Баш осондағы ҡояш та уға ҡарап йылмайғандай итә.
– Луиза апай, Луиза апай! – уның янына йүгереп килгән балалар, шат тауыштар сыға­рып, үрле-ҡырлы һикерергә тотона. – Луиза апай, ә бөгөн дәрестәр буламы?
Бөгөн Әшәйҙә Садиҡовтар­ҙың йорто йәнә бер мәлгә белем усағына әүереләсәк. Бөтә ауыл балалары кескәй Луиза янына уҡытыусы булып уй­нарға ашыға. Бөтә булмышын һәм яҙмышын билдәләгән һөнәргә тап шулай ылыға буласаҡ ғалимә. Килә­сәктә үҙенең билдәле абруйлы профессор буласағын, халҡына хеҙмәт итәсәген, моғайын, шул ваҡытта уҡ тойомлағандыр. Әлбиттә, быға инәһенең республикала абруйлы уҡытыусы булыуы ла йоғонто яһамай ҡалмайҙыр, Миңлегөл Әхмәт ҡыҙы Садиҡова – 44 йыл ғүмерен балалар уҡытыуға бағышлаған педагог, РСФСР-ҙың мәғариф отличнигы, Башҡор­тостандың атҡаҙанған уҡы­тыусыһы.
– Инәйем 44 йыл ғүмерен мәктәпкә арнаны, шуның 25 йылын директор булды. Уның кеүек һөнәренә мөкиббән кешеләр һирәктер ул. Төрлө белгес була: берәү яҡшы уҡытһа, уңышлы етәксе була алмай. Инәйемдә ана шул сифаттар икеһе лә бер бөтөн. Бынан тыш, инәйем ҡатын-ҡыҙҙар советы рәйесе, ауыл, район Советы депутаты, коммунистарҙың полит­ин­фор­маторы. Бөтә йәмәғәт эштәре уға йөкмәтелгәйне, һәм уларҙы инәйем лайыҡлы баш­ҡара ла белде, – тип хәти­рәләре менән уртаҡлаша уҡытыусым.
Атаһы Хәмзә Ғимал улы иһә ҡыҙын спортҡа ылыҡтыра, кескәй генә сағынан саңғыға баҫтыра. Буласаҡ профессор, ғаиләлә берҙән-бер бала булғас, ҡәҙерле кешеләренә машина йүнәтеүҙә лә, баҡса ултыртыуҙа ла, бесән сабыуҙа ла ярҙамлаша.
– Атайым – колхозда, ебәр­мәйҙәр, ваҡыты етмәй ҙә китә, инәйем менән йәй буйы бесән эшләйбеҙ. Тау буйынан бе­сәнде йыйыу – үҙе бер көс талап иткән эш, әммә мәлендә тырышмаһаң, малың ас ҡала тигән һүҙ бит инде. Беҙҙең өйҙә, мин бәләкәй саҡтан хәтерләүемсә, тик ултырған кеше булманы.
Луиза Хәмзә ҡыҙы Әшәй туғыҙ йыллыҡ мәктәбен та­мамлағас, күрше Билән ауылы мәктәбендә белем ала. Тырыш ҡыҙ уҡыу йортон көмөш миҙалға тамамлай һәм артабан БДУ-ның башҡорт филоло­гияһы һәм журналистика факультетына уҡырға инә. Студент йылдарында Луиза Хәмзә ҡыҙының тел ғилеме менән ҡыҙыҡһыныуы тағы ла арта, ғилми мәҡәләләр яҙа, түңәрәк өҫтәлдәрҙә сығыш яһай. Кандидатлыҡ диссертацияһын яҡлауҙы маҡсат итеп ҡуя.
— Әшәй, Билән ауылы мәк­тәп­тәрендә, университетта белем биргән барлыҡ уҡытыусы­ларыма сикһеҙ рәхмәтлемен! Ғилми етәкселәрем академик Марат Вәли улы Зәйнуллинға, профессор Лена Ғәли ҡыҙы Саяховаға рәхмәттәрем әйтеп бөтөрөрлөк түгел. Башҡор­тостанда тап улар нигеҙ һалған лингвокультурология фәне бермә-бер үҫешә: диссертациялар яҡлана, китаптар, уҡыу әсбаптары баҫылып сыға, — тип рәхмәтен еткерә Луиза Хәмзә ҡыҙы.
«Донъялағы иң яҡшы декан!»
1995 йылда Луиза Хәмзә ҡыҙы БДУ-ның аспиранту­раһына уҡырға инә. Тәүге йылдан башҡорт теле грам­ма­тикаһы һәм лексикологияһы проблемаларына арналған ҡыйыу мәҡә­ләләре менән сығыш яһай. Ә кандидатлыҡ диссертацияһын яҡлағанда ғалимәгә ни бары 26 йәш була.
Луиза Хәмзә ҡыҙының ғү­меренең шаҡтай өлөшө М. Аҡмулла исемендәге Башҡорт дәүләт педагогия университеты менән тығыҙ бәйле. Ошонда ул өлкән уҡытыусынан алып профессорға тиклемге хеҙмәт юлын үтә. Луиза Сәмситова Аҡмулла университетының башҡорт филологияһы факультетына етәкселек иткән осорҙа белгестәр әҙерләүгә бюджет урындар һаны арттырыла, яңы кафедра һәм уҡытыу үҙәктәре асыла, башҡорт телен һәм әҙәбиәтен уҡытыу методикаһы камиллаштырыла. Факультетта студенттарға үҫешеү өсөн бөтә кәрәкле майҙансыҡтар ҙа булдырыла. «Ҡорос» халыҡ театры, «Сәсәндәр мәктәбе», «Ете ырыу» бейеү ансамблен дә ул булдыра. Спорт һөйгән кеше булараҡ, Луиза Хәмзә ҡыҙы студенттар алдына мотлаҡ рәүештә берәй спорт төрө менән шө­ғөлләнеүҙе бурыс итеп ҡуя. Тап остазыбыҙҙың башлан­ғыстары БДПУ сту­денттарының халыҡ-ара һәм ил кимәлендәге ярыштарҙа еңеүенә юл аса. Бөгөн күп­селек сығарылыш студент­тарының абруйлы урындарҙа, хөкүмәттә һәм ҡала хаки­миәттәрендә эшләүендә лә Луиза Хәмзә ҡыҙының өлөшө ҙур.
Бөгөн күптәр Луиза Сәмси­тованың башҡорт филоло­гияһы факультетына етәкселек иткән осорҙо һағынып иҫкә ала. Социаль селтәрҙә уның хаҡындағы хәтирә-яҙмаларҙың «Донъялағы иң яҡшы декан» исеме аҫтында баҫылыуы ла ошоға дәлил. Шулай уҡ беҙ, студенттары, ҡушма һөйләм синтаксисы буйынса биргән төплө белеме өсөн уға рәхмәтле, сөнки тап ошо дәрестәрҙә туған телебеҙгә ҡабаттан ғашиҡ булдыҡ, дөрөҫ яҙырға, аралашырға өйрәндек.
– Башҡортостандың төп мил­ләте вәкиле булараҡ, иң шәбе, иң матуры, иң белемлеһе һеҙ булырға тейешһегеҙ, тип тәрбиә бирергә тырышам студенттарыма. Беҙгә ҡарап тора бөтәһе лә: хаталарыңа ҡарап, мил­ләтеңде хурларҙар, яҡшы эшеңә ҡарап, халҡыңды ҙур­ларҙар, – ти үҙенең студенттарына биргән мөһим кәңәше хаҡында Луиза Хәмзә ҡыҙы.
Бөгөн Луиза Хәмзә ҡыҙы, Башҡортостан Республика­һының Стратегик тикшере­неүҙәр институтына баш ғилми хеҙмәткәр итеп күсерелгәс тә, башҡорт иле һәм теле өсөн янып йәшәүен дауам итә. Һәм, әл­биттә, башҡорт тел ғилеменә арымай-талмай хеҙмәт итә. Һуңғы йылда ғына ул ике монография, уҡыу әсбабы, иҫәп­һеҙ-һанһыҙ ғилми мәҡәләләр баҫтырып сығарған. М.В. Ломоносов исемендәге Мәскәү дәүләт университетында Рә­сәй ғалимдары менән берлектә коллектив монография яҙыуҙа ҡатнашҡан. Шулай уҡ аспиранты Айтуған Ҡуланчин кан­дидатлыҡ диссертацияһын уңышлы яҡлаған һәм раҫлау алған. Үҙеңдең хеҙмәтеңде дауам итеүселәр булыуы иң ҙур бәхет түгелме ни?
Ғәҙәттә фән әһелдәрен, ғалимдарҙы ҙур сәхнәләрҙән, подиумдарҙан күрһәтмәйҙәр, улар ареналарҙа тамаша ҡормай, миллиондарса аҡса эшләмәй. Хәйер, улар быға мохтаж да түгел. Меңдәрсә уҡыу­сылары халыҡҡа изгелек орлоҡтары сәсеп йәшәй икән – улар өсөн ошонан да ҡим­мәтерәк баһа юҡтыр. Бөгөн остазыбыҙ, филология фәндәре докторы, профессор Луиза Хәмзә ҡыҙы Сәмси­товаға һәр уҡыусыһы, студенты рәхмәтле. Һәм улар, Башҡортостандың төп мил­ләте вәкиле булараҡ, һеҙ күрһәткән юлдан барыр, үҙ халҡына тырышып хеҙмәт итер, быға иманым камил.
","14 Февраль , 16:47",Мәғариф,Na
https://ye102.ru/articles/obrazovanie/2022-12-14/r-mi-aripovty-tu-an-tel-shi-yry-45-telg-t-rzhem-itelg-n-3071761,Рәми Ғариповтың «Туған тел»  шиғыры 45 телгә тәржемә ителгән,"Башҡортостан Башлығы Радий Хәбировтың күрһәтмәһенә ярашлы, республикала Башҡортостандың халыҡ шағиры Рәми Ғариповтың 90 йыллығы киң билдәләнә. Ошо уңайҙан Бөтә донъя башҡорттары ҡоролтайы шағирҙың «Туған тел» шиғыры донъя халыҡтары телдәренә тәржемә ителгән йыйынтыҡ әҙерләне.","Рәсәйҙең, донъяның 54 ҡәләм оҫтаһы – Халыҡ шағирҙары, профессиональ тәржемәселәр, яҙыусылар союздары ағзалары – был проектҡа ҡушылып, әҫәрҙе 45 телгә ауҙарҙы. «Туған тел» рус, авар, себер татарҙары, нуғай, ҡумыҡ, украин, итальян, белорус, цахур, фарсы һәм башҡа телдәрҙә яңғыраны. Балалар яҙыусылары был проектта ҙур әүҙемлек күрһәтте, сөнки улар тап кескәйҙәрҙән туған телгән һөйөү тәрбиәләнеүен тәрән аңлай. Даргин журналы «Лачин»да Дағстандың халыҡ шағиры Әминәт Абдулманапова, ҡумыҡ журналы “Тангчолпан”да шағирә Супиянат Мамаева был шиғырҙы баҫтырып та сығарҙы.
Нимәһе үҙенсәлекле, был китапта шиғыр башҡорт әҙәби телендә генә түгел, уның диалекттарында ла бирелгән.

«Башҡорт шиғриәтен юғары кимәлгә күтәргән Башҡортостандың халыҡ шағиры Рәми Ғариповтың исемен мәңгеләштереү буйынса республикала ҙур эш алып барыла. Уның ижадын балалар баҡсаһы тәрбиәләнеүселәренән алып ололарға тиклем яҡшы белә һәм ярата.
Был китап мәшһүр шағирыбыҙҙың ижадын популярлаштырыуҙа һәм туған телдәргә ҡарата һөйөү тәрбиәләүҙә мөһим роль уйнар, тип ышанам.
Туған тел – халыҡтың тарихын һәм мәҙәниәтен, уныңкүңелен, рухиәтен сағылдырған изге ҡомартҡы. Туған телдәрошо йыйынтыҡта бергә тупланған һымаҡ, һәр милләт тә бөгөн берҙәмлек һағында булһын!» – тип республикабыҙҙың Башлығы Радий Хәбировтың баш һүҙе менән асыла.

Рәми Ғарипов үҙ  заманында донъя әҙәбиәте өлгөләренән 50-нән ашыу авторҙың әҫәрҙәрен башҡорт теленә ауҙарған. “Туған тел” – ул шағирҙың халҡына, иленә, еренә һөйөүен белдергән әҫәр, шуға ла башҡа милләт яҙыусылары был проектҡа әүҙем ҡушылды.
Проект авторҙары – шағирә Лариса Абдуллина (Башҡортостан) һәм Светлана Быкова (Беларусь Республикаһы), рәссамы Азамат Ғарипов, дизайнер Анатолий Корнеев.
 ","14 Декабрь 2022, 19:00",Мәғариф,Na
https://ye102.ru/articles/obrazovanie/2022-12-14/tu-an-tel-hal-yby-y-m-im-bayly-y-3070770,«Туған тел – халҡыбыҙҙың мөһим байлығы»,Башҡортостан Башлығы указы буйынса 2019 йылдан билдәләнгән Башҡорт теле көнөндә Радий Хәбиров бөйөк шағирыбыҙ һәм мәғрифәтсебеҙ Мифтахетдин Аҡмулла һәйкәленә сәскәләр һалды.,"Башҡорт теле көнө Аҡмулланың тыуған көнөнә арнала, шағир үҙенең ижадында халҡын белем алыуға өндәп, күп тапҡыр мөрәжәғәт итә. Уның шиғриәтебеҙгә һәм әҙәбиәткә индергән өлөшө бик ҙур. .

«Ҡәҙерле дуҫтар! Хөрмәтле хеҙмәттәштәр! Башҡорт теле көнө менән ихлас ҡотлайым. Был байрам күптән түгел булдырылды, өс-дүрт йыл элек. Әммә был көн –  беҙҙең өсөн мөһим ваҡиға. Барыбыҙ ҙа аңлайбыҙ, башҡорт теле, милләт теле, туған тел – халҡыбыҙҙың иң мөһим байлығы.  Был көн эсендәге төрлө сараларҙа, башҡа дәүләт программалары сиктәрендә күп эштәр башҡарабыҙ, сөнки башҡорт телен һаҡларға, үҫтерергә кәрәк. Башҡорт телен өйрәнеү модала булырға тейеш, тип әйтергә теләйем. Барығыҙҙы ла ошо байрам менән ҡотлайым. Хәтерегеҙгә төшөрәм, бөгөн - бөйөк башҡорт шағиры һәм мәғрифәтсеһе Мифтахетдин Аҡмулланың тыуған көнө. Уның «Башҡорттарым, уҡыу кәрәк, уҡыу кәрәк!» тигән һүҙҙәре бөгөн дә бик мөһим. Дуҫтар, барығыҙҙы ла ҡотлайым һәм уңыштар теләйем! – тине Республика Башлығы Радий Хәбиров ҡотлау һүҙендә.

Республика Башлығы 2006 йылда булдырылған Мифтахетдин Аҡмулла исемендәге стипендиялар ҙа тапшырҙы. Ул йыл һайын Башҡортостан юғары уҡыу йорттары һәм колледждары студенттарына тәғәйенләнә. Радий Хәбиров ҡулынан исемле стипендияны Башҡорт дәүләт педагогия университеты студенттары Сюзанна Аракелян, Айгүзәл Мортаева һәм Юлиә Бураҡова алды.
Мифтахетдин Аҡмулла исемендәге стипендия күләме урта махсус уҡыу йорттары студенттары өсөн - 600 һум, юғары уҡыу йорттары студенттары өсөн 1200 һум тәшкил итә. Киләһе йылдан уның күләме 5000 һум була, тип билдәләне республика Башлығы.
 
Фото: Т. АМАНОВ.","14 Декабрь 2022, 12:17",Мәғариф,Na
https://ye102.ru/articles/obrazovanie/2022-12-14/l-ys-n-safiullinany-onlayn-d-resen-ara-y-3070131,Ләйсән Сафиуллинаның онлайн-дәресен ҡарағыҙ!,"14 декабрҙә Башҡорт теле көнө билдәләнә. Был көндө республикабыҙҙа башҡорт телен һаҡлауға, үҫтереүгә һәм популярлаштырыуға йүнәлтелгән бик күп саралар ойошторола. Бөгөн мәктәптәрҙә «Башҡорт телен яратам» тигән исемләнгән Берҙәм башҡорт теле дәрестәре лә үтә. Бөтә Рәсәй туған тел уҡытыусыларының оҫталыҡ дәресе  еңеүсеһе, «Башҡорт теле һәм әҙәбиәте йыл уҡытыусыһы – 2022» төбәк-ара конкурс лауреаты, «Иң яҡшы башҡорт теле уҡытыусыһы» конкурсы еңеүсеһе, 2-се республика полилингваль күп профилле «Смарт» гимназияһының башҡорт теле һәм әҙәбиәте уҡытыусыһы Ләйсән Сафиуллинаның онлайн-дәресен дә тәҡдим итәбеҙ."," 
Фото: Т. АМАНОВ.
","14 Декабрь 2022, 08:30",Мәғариф,Na
https://ye102.ru/articles/obrazovanie/2022-12-12/izgelek-kanikul-a-kitm-y-3068185,"""Изгелек каникулға китмәй""","4 – 8 декабрҙә бөтә ил буйынса ирекмәндәр «Изгелек каникулға китмәй» Бөтә Рәсәй конкурсы финалында ҡатнашты. Улар  тәжрибә уртаҡлашыу, фекерҙәштәр менән танышыу, шулай уҡ әүҙем ирекмәнлек эшмәкәрлеге өсөн лайыҡлы бүләктәр алыу өсөн Мәскәүгә йыйылды.","Бында быйыл грант конкурсында еңеү яулаған ирекле отряд ағзалары, «Изгелек технологияһы» ирекле тәжрибәләр конкурсында финалға сыҡҡан отряд вәкилдәре һәм еңеүселәре, шулай уҡ  уларҙың әүҙем ата-әсәләре һәм уҡытыусылары - бөтәһе Рәсәйҙең 55 төбәгенән 200-ҙән ашыу кеше килде. Улар өсөн бай программа әҙерләнгәйне: тренингтар, оҫталыҡ дәрестәре, түңәрәк өҫтәл. Ирекмәндәр эшлекле уйын, тематик кисәләрҙә лә әүҙем ҡатнашты.
Конкурс еңеүселәрен бүләкләү тантанаһында Рәсәй Федерацияһының мәғариф министры Сергей Кравцов та тәбрикләне. Финалда Октябрьский ҡалаһындағы 3-сө гимназияның йәш ирекмәндәре лә үҙ ирке менән эшмәкәрлек алып барыу тәжрибәһен күрһәтте.","12 Декабрь 2022, 18:08",Мәғариф,Na
https://ye102.ru/articles/obrazovanie/2022-11-22/elekke-datu-e-tle-ilmi-belem-bire-gen-erelde-3040131,Элекке ӨДАТУ ҡеүәтле ғилми-белем биреү үҙәгенә әүерелде,"Башҡортостан Башлығы хакимиәте етәксеһе Максим Забелин:
– Өфө фән һәм технологиялар университеты ректоры вазифаһын ваҡытлыса башҡарыусы Вадим Захаров билдәләүенсә, бөгөн беҙ Өфө дәүләт авиация техник университеты эшмәкәрлегенә йомғаҡ яһамайбыҙ, ә ҡаҙаныштар хаҡында һөйләйбеҙ һәм алдағы пландарҙы билдәләйбеҙ. Һәм түбәндәгеләрҙе әйтеп була.","90 йыл эсендә юғары уҡыу йорто  стенаһынан авиация һәм йыһан тармағы, машина һәм станоктар эшләү, электр энергетикаһы, робототехника, ИТ-технологиялар өсөн 80 меңдән ашыу белгес сыҡҡан. Был йылдарҙа университеттың тартыу авиация электр двигателдәре өлкәһендәге асыштары бәләкәй авиацияла, яңы быуын пилотһыҙ аппараттар булдырыуҙа ҡулланылыш ала, илдең оборона ҡеүәтен нығытыуға булышлыҡ итә. Авиация институты ҡеүәтле ғилми-белем биреү үҙәгенә әүерелде. Бөгөн ул Өфө фән һәм технологиялар университетының бер өлөшө булып китте. Быйыл бында «Киләсәк моторҙары» алдынғы инженер мәктәбе асылды. Бында Рәсәйҙең хәрби һәм граждандар авиацияһы өсөн бөтә донъя кимәленән артҡан юғары һөҙөмтәле көс ҡулайламалары, агрегаттар һәм системалар булдырыласаҡ.
Бында импортты алмаштырыу ғына түгел, ә фән, технологиялар һәм техника үҫешенең өҫтөнлөклө йүнәлештәре сиктәрендә инновацион проекттар буйынса көслө индустриаль партнерҙар менән тығыҙ бәйләнештә яңы конкуренцияға һәләтле продукция булдырыу мөһим. Бер коллективҡа берләшкән профессионалдар ихтыяж булған белгестәр әҙерләүҙә һәм яңы ғилми, ғәмәли нигеҙҙәр һалыуҙа ла амбициялы пландарҙы тормошҡа ашырыр, тип ышанам. Ә иң мөһиме, бөтә ғилми тикшеренеүҙәр һәм проекттар, фундаменталь һәм ғәмәли тикшеренеүҙәр,  быға ышанабыҙ , шулай уҡ йылдам үҫешәсәк, – тип яҙа социаль селтәрҙәрҙә.
 
 
Фото: Т. АМАНОВ.","22 Ноябрь 2022, 08:11",Мәғариф,Na
https://ye102.ru/articles/obrazovanie/2022-11-09/sy-arylysh-klass-u-yusylary-s-n-3021817,Сығарылыш класс уҡыусылары өсөн,Педагогик үлсәүҙәр федераль институты йомғаҡлау иншаһы (изложение) өсөн текстарҙың асыҡ банкын баҫтырып сығарҙы. Унда 300-ҙән ашыу текст тупланған.,"Базала темалар өс бүлеккә бүленгән: «Әхлаҡи ҡиммәттәр» «Тәбиғәт донъяһы» «Тарих биттәре». Сығарылыш класс уҡыусылары текстар менән  ошо һылтанма буйынса таныша ала.
 
 
Фото: Т. АМАНОВ.","9 Ноябрь 2022, 11:12",Мәғариф,Na
https://ye102.ru/articles/obrazovanie/2022-11-02/uy-hyyal-a-bay-ik-n-e-k-s-d-ynap-ara-3013914," Уй-хыялға бай икәнһең, көсөңдө һынап ҡара! ","Йәш, уй-хыялға бай икәнһең, был конкурс тап һинең өсөн. Колледж ниндәй булырға тейеш? Киләсәк студентын нисек күҙ алдына килтерәһең, уның менән идара итергә әҙерһеңме?","Был конкурста 35 йәшкә тиклемге йәштәр көсөн һынай ала. Бының өсөн республикабыҙҙың мәғариф һәм фән министрлығына ғариза бирергә кәрәк.
Ҡатнашыу шарты:

Видеовизитка ебәрергә;
Колледж үҫеше проектын тәҡдим итергә.

Тулыраҡ мәғлүмәтте ошо һылтанма буйынса https://education.bashkortostan.ru/presscenter/events.. алырға мөмкин.
Ғаризалар 8 ноябргә тиклем ҡабул ителә.  ([email protected]) Конкурста 5 еңеүсе билдәләнәсәк.   
 
Фото: Т. АМАНОВ.","2 Ноябрь 2022, 19:00",Мәғариф,Na
https://ye102.ru/articles/obrazovanie/2022-11-02/m-kt-pt-r-y-n-h-rbi-erlek-u-ytylasa-3012751,Мәктәптәрҙә йәнә хәрби әҙерлек уҡытыласаҡ,"Ҡыуанырғамы, әллә көйөнөргәме? Ни тиһәң дә, мәктәп уҡыусыларына тағы йөкләмә артасаҡ. Рәсәй белем усаҡтарында йәнә башланғыс хәрби әҙерлек уҡытыла башлай.
 ","Рәсәйҙең Мәғариф министрлығы ошондай тәҡдим индергән. Документ норматив-хоҡуҡи акттар проекттары порталында баҫылған да инде. Яңы программа буйынса, башланғыс хәрби әҙерлекте X – XI кластар уҡыясаҡ. СССР ваҡытындағы кеүек, айырым фән итеп уҡытылмаясаҡ, уҡыусылар тормош хәүефһеҙлеге нигеҙҙәрендә өйрәнәсәк. Бында улар медицина һәм хәрби әҙерлекте үтәсәк.
 
 
Фото: Т. АМАНОВ.","2 Ноябрь 2022, 08:55",Мәғариф,Na
https://ye102.ru/articles/obrazovanie/2022-10-31/mostay-u-yu-ary-konkursynda-atnashyusy-i-i-d-r-b-l-kl-nde-3010916,«Мостай уҡыуҙары» конкурсында ҡатнашыусы «иң-иңдәр» бүләкләнде,Башҡортостандың халыҡ шағиры Мостай Кәримдең тыуған көнө уңайынан республикабыҙҙа бик күп саралар ойошторолдо. Шуларҙың береһе – «Мостай уҡыуҙары» төбәк-ара әҙәби-ижади конкурсы. Бөгөн уның еңеүселәре һәм призёрҙары Өфөләге Мостай Кәрим исемендәге 158-се башҡорт гимназияһының тамаша залында тәбрикләнде.,"Изге йолаға әйләнгән «Мостай уҡыуҙары» конкурсы быйыл ун өсөнсө тапҡыр үткәрелде. Уны  республикабыҙҙың Мәғариф һәм фән министрлығы, Мәғарифты үҫтереү институты, Мифтахетдин Аҡмулла исемендәге БДПУ, Өфө ҡалаһы ҡала округының Мәғариф идаралығы, Мостай Кәрим исемендәге 158-се башҡорт гимназияһы Мостай Кәрим исемендәге фонд менән берлектә ойошторҙо. Ижади бәйгелә уҡыусылар, уҡытыусылар, студенттар көсөн һынаны,  республикабыҙҙың район-ҡалаларынан, күрше өлкәләрҙән барлығы 7 мең 147 кеше ҡатнашты.
«Беҙҙең өйҙөң йәме» экскурсия маршруттары номинацияһында Баймаҡтағы 4-се лицей уҡыусыһы Румия Тахаутдинова, Мифтахетдин Аҡмулла исемендәге БДПУ-ның колледжы студенты Алина Ниғәмәтова, Туймазы педагогия колледжы уҡытыусыһы Гөлнара Кәримова еңеүсе булды.
«Атасаҡ таң, киләсәк яҙ өсөн» номинацияһында Салауат районы Лағыр мәктәбе уҡыусыһы Гөлсәсәк Ғарипова, Әлшәй районы Ҡыпсаҡ-Асҡар мәктәбе уҡыусыһы Динислам Ниғмәтуллин, Стәрлетамаҡ районы Яңы Отрадовка мәктәбе уҡыусыһы Софья Примак, Баймаҡтағы 4-се лицей уҡыусыһы Нәркәс Ласынова, Өфөләге күп йүнәлешле һөнәри колледж студенты Эльвина Арыҫланова иң-иңдәр булып танылды.  Еңеүселәрҙе һәм призёрҙы ихлас күңелдән ҡотлайбыҙ!
 
 
Юлай КӘРИМОВ фотолары.
  ","31 Октябрь 2022, 18:03",Мәғариф,Na
https://ye102.ru/articles/obrazovanie/2022-10-28/bash-ortostan-ata-s-y-re-s-l-m-t-tu-lanyu-s-n-3008431,"""Башҡортостан ата-әсәйҙәре – сәләмәт туҡланыу өсөн""","Район-ҡала  мәктәптәрендә «Башҡортостан ата-әсәйҙәре – сәләмәт туҡланыу өсөн» Берҙәм республика асыҡ ишектәр көнө үтте. Саралар 1 мең 108 мәктәптә ойошторолдо, унда 10 меңдән ашыу ата-әсә ҡатнашты.","Белем усағы ашханаларында аш-һыу күргәҙмәһе ҡуйылды, унда теләге булғандар барыһы ла ризыҡтарҙы тәмләп ҡарай алды. Ата-әсәләр балаларының туҡланыу сифатының яҡшы булыуына һәм күп төрлөлөгөнә инанды.
Был көндө «Уҡыусыларҙың сәләмәт һәм баланслы туҡланыу режимы» темаһына ата-әсәләр йыйылыштары ла үтте. Мәктәптәрҙә «Кеше тормошонда витаминдар», «Иң файҙалы ризыҡтар», «Дөрөҫ туҡланыу – сәләмәтлек нигеҙе», «Сәләмәтлек әлифбаһы» темаларына дөрөҫ туҡланыу буйынса сәләмәтлек дәрестәре лә бик файҙалы булды. Сараны мәктәптә туҡланыу системаһын  һәм ата-әсәләрҙең күҙәтеүен яҡшыртыу маҡсатында мәғариф һәм фән министрлығы ойошторҙо.
 
Фото: Т. АМАНОВ.
 ","28 Октябрь 2022, 19:20",Мәғариф,Na
https://ye102.ru/articles/obrazovanie/2022-10-25/f-l-115-se-gimnaziya-t-kl-nderel-3003132,Өфөлә 115-се гимназия төҙөкләндерелә,"Баш ҡала мэры Ратмир Мәүлиев әйтеүенсә, белем усағын төҙөкләндереүгә  150-гә яҡын кеше йәлеп ителгән.","– Хәҙер биҙәү һәм электр монтажлау, елләтеү ҡорамалдарын, янғынға ҡаршы ишектәрҙе монтажлау, йылытыу, һыу менән тәьмин итеү торбаларын иретеп йәбештереү, тышҡы яҡтыртыу ҡоролмаларын ҡуйыу эштәре алып барыла. Капиталь ремонттан һәм яңы корпустар төҙөгәндән һуң мәктәптең һыйҙырышлылығы 1225 урынға тиклем артасаҡ, – тип ул хәбәр итә.
 
Фото: Т. АМАНОВ. ","25 Октябрь 2022, 18:28",Мәғариф,Na
https://ye102.ru/articles/obrazovanie/2022-10-25/sh-p-m-mkinlek-3002906,Шәп мөмкинлек!,"«Сириус» белем биреү үҙәге бушлай онлайн-курстар ойоштора. Унда ата-әсәләр, уҡытыусылар, уҡыусылар, студенттар бушлай шөғөлләнә аласаҡ.","Бының өсөн «Сириус.Курсы» платформаһына https://vk.cc/chrCsr теркәлеп, кәрәкле курсты һайларға кәрәк. Курсты тамамлағандарға сертификат та биреләсәк.
 
Фото: Т. АМАНОВ.
 ","25 Октябрь 2022, 15:46",Мәғариф,Na
https://ye102.ru/articles/obrazovanie/2022-10-22/m-sk-b-t-r-s-y-klass-et-ksel-re-forumy-start-ala-2999131,Мәскәүҙә Бөтә Рәсәй класс етәкселәре форумы старт ала! ,"Унда 89 төбәктән 1 мең 300 класс етәксеһе һәм төркөм кураторы бер майҙанға йыйыласаҡ, меңләгән онлайн-ҡатнашыусы ҡараясаҡ.","Ике көн дауамында улар белем биреүҙә тәрбиә һәм патриотик тәрбиә биреү, Рәсәйҙә хәҙерге заман уҡытыусыһының мөмкинлектәре, ата-әсәләр менән эшләү, инклюзия кеүек темалар буйынса фекер алышасаҡ.
Класс етәкселәрен Рәсәй балалар һәм йәштәр хәрәкәте менән танышасаҡ. Программала шулай уҡ тәрбиә эше буйынса класс етәкселәрен борсоған башҡа һорауҙар ҙа, директорҙың тәрбиә эше буйынса кәңәшсеһе эшмәкәрлеге лә ҡараласаҡ.
Форумды асыу тантанаһын бөгөн, 22 октябрҙә, Мәскәү ваҡыты менән  көндөҙгө сәғәт 11-ҙә ҡарарға була. Ошо  ошо һылтанма буйынса инеп ҡарай алаһығыҙ.
 
 
Фото: Т. АМАНОВ.","22 Октябрь 2022, 08:13",Мәғариф,Na
https://ye102.ru/articles/obrazovanie/2022-10-19/bash-ortostan-u-yusylary-la-u-yy-ala-2995531,Башҡортостан уҡыусылары ла уҡый ала,Башҡортостан уҡыусылары «Сириус» Президент лицейының йүнәлешле кластарында уҡый аласаҡ.,"Өҫтәмә йыйыу башланды. Һайлап алыу турында ҡатнашыу өсөн ошо һылтанма буйынса https://vk.cc/ch7pKl теркәлергә һәм 28 октябргә тиклем ғариза бирергә кәрәк. Артабан өс этапты үтергә кәрәк: дистанцион курс, йүнәлешле фәндәр буйынса олимпиада һәм уҡыу-күнекмә йыйындары.
Әйткәндәй, Башҡортостанда «Сириус» моделе буйынса 2019 йылдан алып «Аврора» һәләтле балалар өсөн төбәк үҙәге эшләй. Быйыл «Аврора» үҙәге уҡыусылары Бөтә Рәсәй һәм халыҡ-ара олимпиадаларҙа ҡатнашыу йомғаҡтары буйынса Рәсәйҙең бөтә төбәктәре араһында иң яҡшы унау иҫәбенә инде. 
 
Фото: Т. АМАНОВ.
 ","19 Октябрь 2022, 17:45",Мәғариф,Na
https://ye102.ru/articles/obrazovanie/2022-10-16/mostay-k-rimde-tyu-an-k-n-n-arnala-2990774,Мостай Кәримдең тыуған көнөнә арнала," Мифтахетдин Аҡмулла исемендәге БДПУ-ның тәрбиәүи эш һәм йәштәр сәйәсәте буйынса департаменты Башҡортостандың халыҡ шағиры Мостай Кәримдең тыуған көнөнә арнап, уның әҫәрҙәрен тасуири уҡыусылар конкурсын ойоштора.
                                                   ","Бәйге йәштәр араһында шағирҙың ижади мираҫын популярлаштырыуға, йәш быуындың ижади әүҙемлеген үҫтереүгә, республиканың иң яҡшы әҙәбиәт өлгөләрен уҡыуға ҡыҙыҡһыныуҙы арттырыуға һәм пропагандалауға йүнәлтелгән.
Конкурста ҡатнашыу өсөн бер  әҫәрҙе йәки Мостай Кәримдең әҫәренән өҙөктө ятлаған видеояҙманы ебәрергә кәрәк  (музыкаль оҙатыу ярҙамында мөмкин).
Төшөргән видеолар   [email protected]  электрон почтаһына 18 октябргә  тиклем ҡабул ителә.
 
 
Фото: Т. АМАНОВ.","16 Октябрь 2022, 13:00",Мәғариф,Na
https://ye102.ru/articles/obrazovanie/2022-10-15/e-e-sel-rg-u-yr-a-ing-nd-tashlama-ya-ala-2990105,Еңеүселәргә уҡырға ингәндә  ташлама яһала,"Республикабыҙҙың Финанс министрлығы хәбәр итеүенсә, мәктәп уҡыусылары өсөн финанс белем буйынса Бөтә Рәсәй олимпиадаларына старт бирелде.","Һайлап алыу этабы 25 октябрҙән 17 ноябргә тиклем үтә. Сығарылыш класынан еңеүселәр һәм призёрҙарға Рәсәй халыҡ хужалығы һәм дәүләт хеҙмәте академияһына һәм уның филиалдарына уҡырға ингәндә махсус ташлама яһала.
Ҡатнашыусыларҙы теркәү асылды. Тулыраҡ мәғлүмәтте ошо  һылтанма буйынса алырға була.
 
Фото: Т. АМАНОВ.","15 Октябрь 2022, 14:30",Мәғариф,Na
https://ye102.ru/articles/obrazovanie/2022-10-13/s-m-kt-pt-an-d-rese-2988028,  Өс мәктәптә – «Һан дәресе»,"Республикабыҙҙың өс мәктәбендә яһалма интеллект буйынса «Һан дәресе» үтте. Уны Өфө, Нефтекама һәм Стәрлетамаҡ ҡалаларында Сберҙың Башҡортостан бүлексәһе ойошторҙо. Уҡыусылар технологик стартаптар төшөнсәһе менән танышты, практикала уларҙы булдырыуҙың төп этаптары хаҡында белде.
 ","Дәрес «Һанлы иҡтисад» милли проектының «Һанлы иҡтисад өсөн кадрҙар» федераль проекты бурыстарына булышлыҡ итеү маҡсатында әлеге йылдың сентябрендә Бөтә Рәсәй мәғариф акцияһына башланды. Ул  инеш видеолекциянан һәм интерактив тренажёрҙан тора. Уның эштәре уйын формаһында яһалма интеллекттың төрлө технологияларын файҙаланыу тураһында мәғлүмәт алырға мөмкинлек бирә. Тренажёрҙың ҡатмарлылыҡ кимәлен уҡыусының йәшенә ҡарап һайларға мөмкин.
Әлеге ваҡытта Рәсәйҙә һәм сит 73 илдә миллиондан ашыу уҡыусы дәрес үткән. Уның менән 16 октябргә тиклем танышырға мөмкин. Теләгән һәр кем дәресте үҙаллы ойоштора йәки «Стартапта яһалма интеллект» темаһы буйынса дәресте үҙаллы үтә ала. Бөтә материалдар ҙа асыҡ буласаҡ.  
Фото: Т. АМАНОВ.","13 Октябрь 2022, 14:59",Мәғариф,Na
https://ye102.ru/articles/obrazovanie/2022-10-10/30-a-ya-yn-rayon-ber-m-m-kt-p-forma-y-inderg-n-2984248,30-ға яҡын район берҙәм мәктәп формаһы индергән,"Республикабыҙҙың күп мәктәптәре берҙәм мәктәп формаһына күскән. Мәғариф һәм фән министры Айбулат Хажин әйтеүенсә, 30-ға яҡын муниципалитет белем биреү учреждениеларында берҙәм форма индерергә ҡарар иткән.","– Уларҙың барыһы ла  бер төрлө түгел, кейем-һалым комплектлау, төҫтәр гаммаһы буйынса варианттар һәм һайлау мөмкинлеге бар. Форма тегелә торған туҡыманың сифатына ҡаты талаптар ҡуйыла. Шуны билдәләп үтергә кәрәк: төбәктә сығарылған форма баҙарҙағы оҡшаш продукцияға ҡарағанда сифатлыраҡ һәм хаҡтары буйынса отошлораҡ. Күп балалы һәм аҙ тәьмин ителгән ғаиләләр өсөн форманың хаҡы ҡаҙнанан дотациялар менән ҡаплана, - тине мәғариф һәм фән министры.
Мәктәп формаһы бик уңайлы ла, шуға күрә был йүнәлештә эште дауам итергә кәрәк, тип белдерҙе республика Башлығы Радий Хәбиров.
 
Фото: Т. АМАНОВ.","10 Октябрь 2022, 17:30",Мәғариф,Na
https://ye102.ru/articles/ht/2023-05-11/yuldash-tar-ostazdary-ha-ynda-3149547,"""Юлдаш""тар - остаздары хаҡында ",,"Яҡын кешемә әүерелде“Һин, уҡытыусым, шундай наҙлап ҡараның күҙҙәремә”...Был йыр һүҙҙәре күптәрҙең күңеленә уйылғандыр. кешенең тормошонда уҡы­тыусылар, остаздары була. Әлбиттә, һәр кемдең беренсе уҡытыусыһы – ата-әсә­һе­лер. Тап ата-әсә үҙ балаһын тормош нескәлектәренә өйрәтә. Артабан беренсе синыфҡа аяҡ баҫҡан саҡта тәүге уҡытыусыһын кеше үҙ күңелендә иң яҡын остазы итеп ғүмере буйына һаҡлай.  Әммә минең бөгөнгө һүҙем – радиола эшләгән йылдарым, шул хеҙмәтемә үҙ өлөшөн индергән уҡытыусым Баш­ҡортос­тандың һәм Татарстандың халыҡ артисы Зифа Вәли ҡыҙы Нагаева тураһында.  1997    йылдың аҙағы...  Мин – һи­геҙ йыл мәктәптә уҡытыусы, өс йыл хоҡуҡ һаҡлау органдарында  тәжрибә туплаған 30 йәштән уҙған ир-егет, конкурс үтеп радиоға алып барыусы булып эшләргә килдем. Конкурсты үттем, тик радиола нисек эшләп китергә, нимәнән башларға, нисек сце­на­рий яҙырға, интервью алырға, ҡотлау хаттарын мөхәррирләп,  яңылыҡтар яҙып уҡырға, бигерәк тә тура эфирға сығып, ҡайһылай радио тыңлаусылар менән әңгә­мәләр ойошторорға икәнен белмәй инем.  Радионың директоры Рәмис Рәжәп улы Дәүләтбаев  бүлмәһен­дә ултырам. Ул телефондан каби­нетына Зифа Нагаеваны саҡырып алды.– Бына бер егет, эшкә өйрәт! – тине лә мине уға “етәкләтеп” сығарып ебәрҙе.Зифа Нагаеваның инде исеме танылып өлгөргән алып барыусы, матур йырҙар ижад итеүсе шәхес икәне миңә мәғлүм ине... Һин шу­лай эшлә, былай эшләмә, тип ту­ҡыманы ул. Нисектер артыҡ баҫым яһамайса,  һиҙҙермәйсә үҙ үрнә­гендә, бына шулай яҡшыраҡ була, тип эштең асылына өйрәтте. Эшкә генә  өйрәтте, тип әйтеү дөрөҫ булмаҫ, тормош нескәлектәрен,  дуҫлыҡ, туғанлыҡ, тоғролоҡ тигән төшөнсәләрҙең дә мәғәнәһен ул асты тиһәм, һис тә арттырыу булмаҫ. Радиола оҙаҡ йылдар дауамын­да “Сүмес йондоҙ” хит-парадын алып барам. Әйткәндәй, йыр бәй­геһенә исем уйлағанда ла Зифа апай тап был исемде тәҡдим итте. Халыҡсан, ябай һәм шул уҡ ваҡытта ҡолаҡҡа инеп ҡала торған исем булһын, тине ул. Хәҙер хит-парадтың концерттарын да ойош­тора башланым. Тәүгеләре, әлбит­тә, ҡытыршыраҡ булды. Һуңғы йыл­дарҙа был концертты Зифа апай менән бергә алып барабыҙ.  Бында ла ул сәнғәт өлкәһендә, сәх­нәләрҙәге ҙур тәжрибәһе менән уртаҡлашып, концерттар­ҙың сағыуыраҡ, популярлыраҡ булыуына ҙур өлөш индерә. Инде  сирек быуат буйы мин уға, уҡытыусым, остазым, тип хөрмәт менән өндәшһәм дә, Зифа Вәли ҡыҙы минең өсөн серҙәремде уртаҡлашыр бер туған апайым,   иңен ҡуйыр дуҫым кеүек бик яҡын кешемә әүерелде. Әле булһа  унан күп нәмәгә өйрәнәм, кәңәш һорап мөрәжәғәт итәм.  Тормо­шомда шундай яҡын дуҫым, уҡы­тыусым, остазым булыу менән бәхетлемен. Рәхмәттәрем сикһеҙ һиңә, Зифа апай!Уҡытыусы, яҡты ҡояш кеүек,Күңелдәрҙе наҙлап йылыта.Ауыр саҡта ярҙам ҡулы һуҙа,Сабыр һүҙе менән йыуата.Ҡайғы килгәндә лә, көслө бул, типШул остаздар беҙҙе өйрәткән.“Уҡытыусы” менән “Әсәй” һүҙеБергә һарҡып сыға йөрәктән.                                  Азат ФАЗЛИӘХМӘТОВ,
Башкортостандың атҡаҙанған матбуғат һәм киң мәғлүмәт хеҙмәткәре. Мин һеҙҙән уңдым, уҡытыусым!
Баланың ниндәй булып үҫе­үендә уҡытыусының өлөшө ҙур. Беҙ – уның абруйын та­ныған, баһалаған дәүер ба­лалары. Һәр беребеҙгә тигеҙ иғтибар бүлгән, күңел йылы­һын биргән уҡы­тыусылары­быҙҙың хеҙмәте өсөн бөгөн рәхмә­тебеҙҙе әйтә­беҙ. Һүҙем – һоҡ­ланғыс кеше, Баймаҡ ра­йоны Йылым ауы­лында йә­шәүсе рус теле һәм әҙәбиәте уҡытыусыһы Зилә Риза ҡыҙы Мостафина тура­һында. Тап уның өлгөһөндә тырышып уҡып, алға ынтылдым.Зилә Риза ҡыҙы класс етәк­себеҙ булды. Бөгөнгөләй хәте­ремдә – бөхтә, зауыҡлы кейем­дәге апай 5-се класта беҙҙе үҙенең ҡанаты аҫтына алды. Ул һәр баланың яҡшы кеше булы­уына ышаныс күрһәтте, күңелде үҫтерерҙәй һүҙҙәр таба тор­ғайны. Дөрөҫ йәшәргә, эшһөйәр­леккә, намыҫлы булырға, тәр­типкә өйрәтте, аҡыллы һәм уңышлы булырға ҡанат ҡуйҙы. Үҙеңде уратып алған донъяның матурлығына хайран ҡалып, һәр мәлдең ҡабатланмаҫ булыуын тойоп йәшәргә кәрәклеген дә ул аңлатты.Уҡытыусымдың тормош кә­ңәштәре һәр ваҡыт иҫтә. Бала саҡта бер аҙ аңлап етмәһәк, үҫә бара төшөндөк. Зилә Риза ҡы­ҙының алиһә кеүек төҙ, текә, ипле генә баҫып йөрөүенә һоҡ­лана торғайныҡ. “Кәүҙәгеҙҙе тура тотоғоҙ, кейемегеҙ һәр ваҡыт таҙа, бөхтә булһын. Спорт менән дуҫ булығыҙ”, – тип өй­рәтте. Ҡышын класыбыҙ менән бер­гәләп йыш ҡына саңғыла йөрөгән мәлдәр оно­толмай. Уҡытыусыбыҙ гөл-сәскә, баҡса эштәрен ярата. Шуға ла баҡса эшенә бәләкәйҙән ылыҡтырҙы. Кластағы гөлдәрҙең туҙанын көн дә иртән һөртә инек. Таҙалыҡ тәүге урында булды. Дәрестәр башланыр алдынан һәр дежур класты елләтеп, туҙанын һөртөп, әҙерләп ҡуйыр ине. Рус теле кабинеты биҙәлеше һәм гөл-сәскәләре менән айырылып торҙо. Уҡытыусыбыҙ – ғәжәйеп һоҡ­ланғыс, төрлө йүнәлештәге һә­ләте булған, киң эрудициялы шәхес. Әҙәбиәт дәрестәрендә һәр әҫәр тураһында мауыҡтырғыс итеп һөйләүен онотмайым. Улар­ҙың йөкмәткеһен тәфсирләп төшөндөрөп, күңелемдә әҙә­биәт­кә, телемә ҡарата һөйөү уятты ул. Тәүге ижад емештәрем дә ошо осорҙа бөрөләнде. Шиғыр йә мәктәп тормошонан мәҡәлә яҙып маташҡан мәлдә Зилә Риза ҡыҙы күңелемә ҡанат ҡуйҙы. Һайлаған һөнәрем фи­лолог булһа ла, нәҡ журна­листика өлкәһендә хеҙмәт итә­сәгемде ошо мәлдән тойҙом. Телдең байлығын, матурлығын, бөйөклөгөн, милли рух орлоҡ­тарын күңелгә һалып, һүҙ ҡәҙе­рен белергә өйрәткән уҡытыу­сым булыуы менән бәхетлемен. Белем генә түгел, тормош сер­ҙәре менән дә бүлешкән, матур­лыҡты тойорға өйрәткән Зилә Риза ҡыҙы тормош тәрбиәсем дә булып тора. Бары һеҙгә рәхмәт һүҙҙәремде еткереп, шулай тип кенә әйткем килә: “Мин һеҙҙән уңдым, уҡытыусым!”
Сәриә РАМАЗАНОВА.
Улар – илһам маяғыЕр йөҙөндәге иң ҡатмарлы, иң серле затҡа – кешегә аң-белем, тәрбиә бирә белеү – үҙе бер талант, тәбиғәт биргән ҡөҙрәт.Ғиниәт Ҡунафин.
– “А”, һуңынан “Т”, тағы ла берҙе “А” һәм “Й” хәрефен яҙаһың, – тип аңлатам 5 йәшлек ҡыҙыма. Шулай итеп Камилә “атай” тип яҙҙы ла янына ҙур итеп йөрәк төшөрөп ҡуйҙы....Йыл ярымдан үҙемдең ҡыҙым да 1-се класҡа бара... Әле яңы ғына күҙҙәреңде мөлдөрәмә тултырып йүргәктә ята инең түгелме? Һине әйткән булам... Үҙем яңы ғына хәреф танырға өйрәнә инем бит. Ошо уйҙарым вайымһыҙ бала сағыма алып ҡайтты. Бына мин тәпәш кенә журнал өҫтәле артында ултырам. Битемә төшкән һап-һары сәстәремде ҡолаҡ артына ҡыҫтырам да дәфтәр битенә нимәлер сыйғылайым. Тирә-яғымда – йомшаҡ уйынсыҡтар. Һәр ҡайһыһының алдында китап, “Аҡбуҙат”, “Аманат” журналдары, “Йәншишмә”, “Йәшлек” гәзиттәре. Ҡаршымда – икенсе класҡа бара алмай яңынан беренсегә төшөп ҡалған күрше малайы. Һәм әсәйемдең быялаһы төшкән күҙлеген кейеп, оҙон указка тотоп алып апайым Гөлнара йөрөй. Ул – уҡытыусы. Эйе, ғилем тигән оло диңгеҙгә, белем карабына ултыртып алып инеүсе беренсе уҡытыусым үҙемдән 5 йәшкә генә өлкәнерәк апайым булды. Элек әҙерлек класы тигән төшөнсә юҡ ине. Бәлки, ҡала ерендә булғандыр, әммә мин ауылда үҫтем. Шулай ҙа мәктәпкә барғансы уҡый ҙа, яҙа ла белә инем. Апайым яҡшы уҡытҡан. Күрше малай ҙа башҡаса кластан класҡа төшөп ҡалманы. Мәктәп йылдарында атайым менән әсәйем иң яратҡан уҡытыусыларыма әүерелде. Атайым Салауат Батыр улы Батыраев  рус теле һәм әҙәбиәтенән уҡытһа, әсәйем Мәрзиә Яҡшыбай ҡыҙы  башҡорт теле һәм әҙәбиәтенән белем бирҙе. Әле өлкән кеше күҙлегенән ҡарайым да, ҡайһылай үҙемдең ғәзиздәрем көслө уҡытыусылар булған, тип һоҡланам. Атайыма, бәлки, уҡытыуы күпкә еңелерәк булғандыр. Ни тиһәң дә, рус теле – дәүләт теле. Әсәйемдең иһә бөйөк башҡорт теле, башҡортлоҡ тигән изге төшөнсәләре ҡаршы фекерҙәр, ҡараштар менән әҙ бәрелешмәне. Шулай ҙа ул хаҡлы ялға сыҡҡансы мәктәбебеҙҙә башҡорт теле уҡытылды, башҡортса саралар ойошторолдо, уҡыусылары республика кимәлендәге төрлө бәйгелә призлы урындар яуланы. Салауат Батыр улы һәм Мәрзиә Яҡшыбай ҡыҙы Уҡытыусы тигән исемде әле лә ғорур йөрөтә. Уҡыусылары: “Иң хөрмәт иткән уҡытыусыларыбыҙ, рәхмәт һеҙгә!” – тип йыш ҡунаҡҡа килә.Университет йылдарында  яратҡан остазым  Первеева Галина Владимировна булды. Бер танышы булмаған, тәү тапҡыр төньяҡ баш ҡалаға аяҡ баҫыусы ҡыҙ балаға ул уҡытыусы ғына түгел, терәк-таянысҡа ла, кәңәшсегә лә, серҙәшкә лә әүерелде. Ниндәйҙер дисциплина уҡытыусыһына зарланып хәбәр һөйләгәнем иҫтә. Йәнәһе лә, аңлатып бөтмәй, теманы төшөнә алмайым. Шул саҡ ул миңә: “Университетта белем бирмәйҙәр, кәрәкле белемде ҡайҙан эҙләргә, табырға өйрәтәләр. Оло тормош юлына әҙерләйҙәр”, – тигәйне. Был һүҙҙәр шул тиклем хәтерҙә уйылып ҡалған. Уҡытыусыларымдан уңдым, шөкөр! Эшемдә лә остаздарым бар. Бай тәжрибә туплаған хеҙмәттәштәрем белемен ҡыҙғанмай, эш серҙәренә төшөнөргә ярҙам итеп тора. Уҡытыусы-остаздарым миңә илһам маяғы булып, дәртләндереп, дөрөҫ йүнәлеш күрһәтә. Шуға ла һәммәһенә оло хөрмәт менән ҡарайым һәм сикһеҙ рәхмәтлемен. – Әсәй, әсә-ә-әй! “Әсәй” нисек яҙыла?! – тип бүлдерҙе хәтирәләр теҙмәһен ҡыҙым.– “Ә”, һуңынан “с”, тағы ла “ә”, аҙағында “й” яҙыла.Ни өсөндөр ҡыҙым уңдан һулға “әсәй” тип яҙҙы ла, эргәһенә ҙур итеп йөрәк төшөрөп ҡуйҙы. 
Роза УСМАНОВА, “Юлдаш” радиоһы хеҙмәткәре.
Лайыҡлы һөнәр эйәләре
Ғүмер баҫҡыстарын үткәндә тирә-яҡ мөхит, яҡын кешеләрең һинең үҫешеңә йоғонто яһап, төр­лө хәтирә, билдәле эҙ ҡалдыра. Минең ата-әсәйем – Нәфисә менән Өлфәт Ҡор­бановтар – беренсе тәр­биә­селәрем, миңә тормош һабаҡ­тарын өйрәтеүсе яҡын кеше­ләрем. Улар үҙҙәренең үрнәк­тәрендә беҙ­гә намыҫлылыҡ, кешеләргә иғти­бар­лылыҡ, туған телебеҙгә, ере­беҙгә, йыр-моңға, ижадҡа мөхәб­бәт тәрбиәләне. Бының өсөн ҡә­ҙер­леләремә мәңге рәхмәтлемен!Саҡмағош районының Се­йәлекүл башланғыс мәктәбендә беҙҙе белем донъяһына алып ингән беренсе уҡытыусым Мәсғүҙә Ишбулдина ла һәр саҡ күңелдә. Өйрәткән ғилеме, тәрән мәғәнәле һүҙҙәре, яҡшы кәңәштәре һаман да иҫтә.  Ғүмерен балаларға, уларҙы тормошҡа әҙерләүгә бағыш­лаған, ошо маҡтаулы эшкә бар күңелен һалған, уҡыусылар йөрәгенә асҡыс таба белгән, тынғыһыҙ, көслө рухлы Мәсғүҙә апай күрше Балтас ауылынан ине. Ниндәй генә көн торошо булыуына ҡарамаҫтан, көн дә алыҫ араны үтеп иртә таңдан килеп етеп, беҙҙең кескәй күңелдәргә белем орлоҡтары һалды.  Беҙ унан күреп бала саҡтан маҡсатлы булыу, яуаплылыҡ, теүәллек кеүек матур сифаттарҙы нығытып үҫтек, тәртипле булдыҡ. Яңы Ҡаръяуҙы мәктәбендә лә ысын дәрәжәлә мөғәллим тигән бөйөк исемгә лайыҡ уҡытыусылар ҡаршыланы. Беҙҙе үҙ ҡанаты аҫтына алған синыф етәксебеҙ Флүрә Ҡунафина, төрлө фәндән белем биргән уҡытыусылар  Флера Әхтәмова, Альмира һәм Николай Кала­гаевтар, Филзә Нуретдинова, Әхәт Ҡунафин, Резеда Әхмәтова, Зөлфә Бүләкова, Хәниә Батраева – һәммәһе лә минең өсөн бик яҡын. Синыф етәксебеҙ, рус теле һәм әҙәбиәтенән белем биргән Флүрә Бакир ҡыҙы, татар теле һәм әҙәбиәте уҡытыусыһы Римма   Миңлехәжип    ҡыҙы – үҙ эшенә ихлас бирелгән бел­гестәр, беҙҙә телгә, әҙәбиәткә мөхәббәт, халҡыбыҙ менән ғорурланыу, хөрмәт тойғоһо, белемгә ынтылыш тәрбиәләп, буласаҡ һөнәр алыуға йүнәлеш  бирҙеләр. Улар алып барған дәрестәр һәм синыфтан тыш уҙғарылған саралар ҡыҙыҡлы ла, файҙалы ла, фәһемле лә ине. Римма Миңлехәжип ҡыҙы, балалар уҡытыу менән бер рәттән, шиғырҙар ҙа яҙып, беҙҙе лә серле шиғриәт иленә алып инде, ижадҡа рухландырҙы. Римма Ғәйнанова белем һәм тәрбиә биргән балалар – бөгөн халыҡҡа хеҙмәт итеүсе лайыҡлы һөнәр эйәләре. Мифтахетдин  Аҡмулла исе­мендәге Башҡорт дәүләт пе­дагогия университетында телде, әҙәбиәтте үҫтереүгә, ғөрөф-ғәҙәттәргә һөйөү уятыуға күп тырышлыҡ һалыусы остаздарым  Муса Ғайса улы Мөлөков һәм  Лотфулла Ғәйфулла улы Хәбибов булды. Белемгә ялҡын ҡабы­ҙыусы уҡытыусылары­быҙҙың тел, әҙәбиәттәге ғилми тик­шеренеүҙәре, лекциялары беҙҙе, студенттарҙы, һәр яҡлап үҫтерҙе.  Улар ғилем биреп кенә ҡалманы, йәшәүҙең матурлығын күрергә, хыялдарға ынтылырға, уйлана белергә, рухи байлыҡ тупларға, тормошта үҙ урыныбыҙҙы табырға ла өйрәтте. “Юлдаш” радиоһында эшләй башлауыма ла байтаҡ йылдар үтте. Бында һөнәри оҫталыҡҡа өйрәткән остаздарым менән дә ғорурланам. Ниндәй генә бейеклектәргә күтәрелһәк тә, уңыштарыбыҙҙың юл башы ата-әсә тәрбиәһе һәм уҡытыусыларҙың фиҙакәр хеҙ­мәте һөҙөмтәһендә һалына. Һәр остазыма сикһеҙ рәхмәтлемен, улар алдында баш эйәм! Һәммәһенә сәләмәтлек, бәхетле ҡартлыҡ теләйем!
Флорида ҠОРБАНОВА,   Башҡортостан һәм Рәсәй Журналистар союзы ағзаһы.
Атаһы васыятына тоғролоҡ һаҡлапБеҙҙең арала фиҙакәр хеҙ­мәте менән оло хөрмәт ҡаҙан­ған һоҡланғыс уҡытыусылар байтаҡ. Уларҙың күбеһе инде хаҡлы ялда, шулай  булыуға ҡарамаҫтан,  мәктәпкә ашыҡҡан уҡыусыларҙы күреп, улар һис кенә лә тыныс ҡала алмай. Күңелендәге иң яҡты хәтирәләр уларҙы мәктәп йылдарына алып ҡайта торғандыр. Мөнирә Мөхәммәтрәхим ҡы­ҙы Рәхимова – мәғариф өл­кәһендә лә, минең күңелемдә лә тәрән эҙ ҡалдырған уҡы­тыусыларҙың береһе. Дәүләкән районының Бик-Ҡарамалы мәктәбен тамамлап, тыуған ауылына  юғары белемле уҡытыусы булып ҡайта ул, рус теле һәм әҙәбиәте уҡытыусыһы, уҡытыу-тәрбиә эштәре буйынса директор урынбаҫары вазифаларын юғары кимәлдә башҡара. Ҡырҡ йыл педагогик хеҙмәт стажы булған мөғәллимә бө­гөн дә тәрбиәүи-мәҙәни са­раларҙың уртаһында ҡайнай.Хеҙмәт дәүерендә бихисап дәрәжәгә өлгәшкән,  уҡыу­сылар  һәм ата-әсәләр тарафынан рәхмәт һәм ихтирам һүҙҙәренә лайыҡ уҡытыусыма рәхмәтем сикһеҙ.“Атайым һуғышҡа киткәндә  әсәйемә  балаларға белем биреүҙе васыят итеп ҡалдыра, – тип иҫкә ала өлкән уҡы­тыусы Мөнирә Мөхәм­мәтрәхим ҡыҙы. – Ғәзиземдең һүҙен тотоп, тыуған мәк­тәбемдә эшләүем ғорурлыҡ ҡына өҫтәй”. Ғаиләләге алты баланың бишеһе педагог һөнәрен һайлай. Мәктәп уның өсөн – аҡыллы, белемле, тыуған илебеҙ өсөн кәрәкле кешеләр тәрбиәләй торған изге урын.  Дәүләкән районының Бик-Ҡарамалы ауылы мәктәбе тарихында яҡты эҙ ҡалдырған Мөнирә Мөхәммәтрәхим ҡыҙы Рәхимова йәш быуынды тәр­биәләү аша киләсәк заманға юл һалыусы аҫыл зыялы­ларыбыҙҙың береһе. Мин шундай уҡытыусыла белем алыуым менән ғорурланам. Остазыма һаулыҡ, сабырлыҡ, һәр саҡтағыса үҙ һөнәренең оҫтаһы булып илһамланып эшләүен, оҙон ғүмер теләйем.
Рәсимә ҒӘЙНЕТДИНОВА.Иңдәремә ҡанат ҡуйыусы Уҡытыусы – үҙе янып, бүтәндәргә яҡтылыҡ һибеүсе шәм, тиҙәр. Минең уҡытыусым да шул шәм сыраһы кеүек, йылдар үткән һайын тормош юлымды нығыраҡ яҡтырта... Уны тәүгә күргән көнөм – бала сағымдың иң яҡты иҫтәлеге. Башланғыс белемде Күгәрсен районының Бикес ауылында алғас, 5-се синыфҡа күрше Теләүембәт урта мәктәбенә ҡабул ителдек. 1 сентябрь иртәһе етте. Эй, тулҡынланыуҙарым! Шулай булмай ни, яңы мәктәп, яңы синыф етәксеһе, яңы класташтар, яңы уҡытыусылар... Әсәйем ҡалын сәстәремде икенән үреп төшөрөп, аҡ таҫмалар таҡты. Матур мәктәп формаһы, аҡ ойоҡ кейеп, аҡ алъяпҡыс тағып, «тәтәй ҡурсаҡ» һымаҡ мәктәпкә юл тоттом. Ҡулымда – әсәйем баҡсанан өҙөп, георгин, гладиолус сәскәләрен ҡатыштырып эшләгән, минең өсөн ер йөҙөндәге иң ҡупшы букет. Әле лә шундай гөлләмәне күрһәм, бала сағыма ҡайтҡандай булам... Беҙҙе бик матур биҙәлгән синыфҡа индереп ултырттылар. Стенала – башҡорт яҙыусыларының сағыу портреттары, улар тарафынан әйтелгән ҡанатлы һүҙҙәр. Тәҙрә төбөн йәмле гөлдәр биҙәй, класс бүлмәһе шул тиклем ҡотло, йәмле, яҡты.  Бер аҙҙан бүлмәгә тулҡынланып торған һары сәсле, асыҡ зәңгәр күҙле, бик мөләйем, һылыу апай килеп инде лә, ихлас йылмайып: «Һаумыһығыҙ, балалар, мин һеҙҙең синыф етәксегеҙ Рәшиҙә Мәхийән ҡыҙы Илсеғолова булам. Башҡорт теле һәм әҙәбиәте дәрестәренән белем бирәсәкмен», – тине. Һөйләгәндә уның күҙҙәре осҡонланып, яғымлы ҡарашы яҡтырып, алтын алҡалары емелдәп китә ине. Күп йылдар үтһә лә, уҡытыусымдың ошо образы һәр ваҡыт минең күңел түрендә. Баланы шәхес булараҡ тәрбиәләүҙә остазымдың өлөшө ҙур.  Үҙ эшен яратҡан уҡытыусы ғына артабан баланың һәләтен үҫтерә, тормошта үҙ юлын табырға ярҙам итә.Изгелек, дуҫлыҡ, дөрөҫлөк, ғәҙеллек, тыуған ил, Ватан төшөнсәләренең ҡәҙерен белергә өйрәтте Рәшиҙә Мәхийән ҡыҙы. Һәр дәресен мауыҡтырғыс итеп үткәреп, балаларҙа туған телгә, туған әҙәбиәткә ҡыҙыҡһыныу уятып,  телмәр үҫешен сарлап, серле белем донъяһына әйҙәй белә ине ул. Ошонан алып журналистика өлкәһе менән ҡыҙыҡһына башланым. Сөнки һәр яҙған иншамды Рәшиҙә апай юғары баһалап, мине ҡанатландырып, күңелемде үҫтереп ебәрә ине. Уның уҡыусылары йыл һайын район һәм республика күләмендәге ярыштарҙа ҡатнашып, призлы урындар яуланы. Ул ижади ҡарашлы, киң эрудициялы, үҙ-үҙенә ҡарата талапсан, эшһөйәр уҡытыусы булды. Кластан тыш та беҙҙең менән әүҙем шөғөлләнә ине, бигерәк тә олимпиадаларға әҙерлек барышында... 40 йылдан ашыу ғүмерен балаларға белем һәм тәрбиә биреүгә арнаған Рәшиҙә Мәхийән ҡыҙы Илсеғолованың тырыш хеҙмәте хөкүмәт тарафынан да лайыҡлы баһаланды: Зәйнәб Биишева исемендәге  премия лауреаты, «Башҡортостандың атҡаҙанған уҡытыусыһы» тигән исем бирелде. Тормошта һәр кемдең яратҡан уҡытыусыһы була. Уға булған хөрмәт һәм ихтирам йылдар аша арта ғына. Мине генә түгел, әсәйемде лә ғилем баҫҡыстары буйлап юғарыға әйҙәгән уҡытыусыбыҙ ул - Рәшиҙә Мәхийән ҡыҙы.  Бәләкәй генә аҙымдан ҙур киләсәк төҙөлә. Кескәй генә ҡыҙсыҡтың йөрәгендә осҡон уятып, уны ҙур эштәргә ҡанатландырған, бар энергияһын, көсөн, белемен туған телгә һөйөү тәрбиәләүгә арнаған уҡытыусыма ныҡлы һаулыҡ, ғаилә бәхете, йән тыныслығы, беҙҙең – уҡыусыларының уңыштарына шатланып йәшәүен теләйем!
Гөлназ ХӘЛИТОВА.Рәхмәтем уҡытыусыларыма!Кешенең шәхес булып формалашыуында уҡытыусылар һәм үрнәк алған кешеләрҙең йоғонтоһо ҙур. Ваҡытында йүнәлеш биргән, көслө яҡтарыңды күреп, юғары үрҙәргә ҡанатландырған кешеләр булғанда маҡсаттарға барыуы күпкә еңелерәк.
Мин бәләкәй саҡтан сит тел­дәргә ҡыҙыҡһыныу уятҡан­, синыф етәксебеҙ Рәмилә Ғәбделхәй ҡыҙы Боҫҡоноваға бик рәхмәтлемен. Ул 33 йыл Бөрйән районының Әбделмәмбәт урта мәктәбендә немец һәм инглиз телдәренән уҡытты. Бөгөн уҡытыусыбыҙ хаҡлы ялда. Беҙ уны, үҙ фәнен бик яҡшы белгән, талапсан һәм ғәҙел остаз бу­лараҡ, хөрмәт итәбеҙ. “Уҡытыу­сым Зәки Ғилман улы миндә сит телдәргә хөрмәт уятты. Телдәр өйрәнеү миңә бик еңел бирелде. Бәләкәй балалар менән эшләү бигерәк оҡшай ине. Уларҙы фән яңы һәм ят булыуы ҡыҙыҡ­һындыра”,– ти Рәмилә Ғәбделхәй ҡыҙы. Уҡытыусыбыҙ ижади ҡа­рашлы оҫта белгес тә, кәңәш  биреүсе дуҫ та булды. Бергә үткәргән саралар, иҫтәлекле урын­дарға сәйәхәт һәм ярыш­тарҙы  йыш иҫкә алабыҙ.Рәмилә Ғәбделхәй ҡыҙы кеүек сит телдәрҙә һөйләшергә ине, тигән хыял мине лә инглиз теле уҡытыусыһы һөнәрен үҙләш­терергә этәрҙе. Бөгөн үҙ йүнә­лешемдә эшләмәһәм дә, тел белеүем сит илдәрҙә сәйәхәт итеүҙә, тәржемәүи ғәмәлдәр баш­ҡарғанда, сит телдә китаптар уҡырға ярҙам итә. инглиз телендә аралашыуым журналист һөнәрендә сит ил белгестәре һәм ҡунаҡтарынан интервью алғанда бик ҡулай.Мәктәптә һәм юғары уҡыу йортонда үҙ һөнәренең оҫ­таһы булған остаздарҙың уҡыу­сыһы булыуым менән бик бәхетлемен. Әбделмәмбәт урта мәктәбенең тәжрибәле ветеран-уҡытыусы­лары Нәсимә Ишбулды ҡыҙы Усманова, Рәйфә Ырыҫйән ҡыҙы Усманова, Зөлхизә Хәсән ҡыҙы Шәмиғолова, Булат Ну­риәхмәт улы Усманов, Рәил Фәрүҡ улы Маликов, Илдар Сабир улы Усманов, Миңнур Мөхә­мәтйән ҡыҙы Ҡасимова, Зифа Исхаҡ ҡыҙы Ғәлекәйеваға рәх­мәтем сикһеҙ. Минең ижади кү­ңелемдә етди фәндәргә ҡарата ҡыҙыҡ­һыныу уятҡан хөрмәтле уҡытыу­сыларым – физика фәне белгесе Мәрзиә Сәғит ҡыҙы Мәсәғүтова һәм химия уҡы­тыусыһы Гөлфиә Ишмырҙа ҡыҙы Байназарова хаҡында ла хә­тирәләр йөрәк түрендә һаҡлана.Еңел булмаған мөғәллим һөнәрен һайлап, бала күңеленә асҡыс табып, уға белем һәм тәрбиә биргән һәр уҡытыусыға һоҡланыу һәм ҙур хөрмәт менән ҡарайым. Эштәрендә уңыштар һәм ныҡлы сәләмәтлек теләйем!
Нурзилә УСМАНОВА.
Башланғыс белем яҙмышты билдәләйКешенең шәхес булып формалашыуында уҡытыусылар һәм үрнәк алған кешеләрҙең йоғонтоһо ҙур. Ваҡытында йүнәлеш биргән, көслө яҡтарыңды күреп, юғары үрҙәргә ҡанатландырған кешеләр булғанда маҡсаттарға барыуы күпкә еңелерәк.
Ҡулда – ҡара дипломат, өҫтә спорт костюмы менән аяҡта осло башлы лаклы ҡара туфли модала булған заманда уҡыным мин мәктәптә. Беренсе класҡа 1995 йылда барҙым.  Күрше ауылға йөрөп белем алдыҡ. 1988 йылда тыуған балалар булмағанмы әллә күп­тәрен алты йәштән биреп бөт­кәндәрме,  ауылдан мин бер үҙем инем. Бөтәһе менән бергә барам, ә бына ҡайтҡанда һәр ваҡыт бер үҙем атлайым. Йә өлкән кластарҙа уҡыған ауылдаш малайҙарҙың дәресе бөткәнен көтөп ултырам. Бигерәк тә Илдус тигән дуҫ егетте көтөп ала торғайным, сөнки уның әсәһе Нәйлә инәй мәктәп янын­дағы балалар баҡсаһында эшләне, ә беҙ юл ыңғайы шунда инеп кеҫәл, керәндил, кәтлит һәм башҡа тәмлекәстәр менән һыйлана инек. Яҡшы уҡыным, сөнки беренсе уҡытыусым көслө ине. Ғөмүмән, башланғыс белем кешенең буласаҡ яҙмышын билдәләй, минеңсә. Һәм ошо белемде биргән тәүге остазым Фәүзиә Сәлимйән ҡыҙы Әбдел­ғужинаға рәхмәтлемен. Мин ирешкән уңыштар һәм үрҙәрҙә уның өлөшө бик ҙур. Һәр баланың һәләтен күрә белгән, шул уҡ ваҡытта уны төрлө яҡлап та үҫтергән уҡытыусы ул. Ҡурҡтыҡ та беҙ унан, яраттыҡ та. Хөрмәте­беҙҙе шулай сағылдырғанбыҙҙыр. Шул тиклем тыныс, әммә ныҡ талапсан булды. Минең өсөн өйгә эште эшләмәй барыу язаға тиң була торғайны. Эстән ныҡ өҙгөләнә инем, шуға һәр ваҡыт әҙер йөрөргә тырыштым. Әммә бер көн урамда оҙаҡ уйнап, онотолоп киткәнмен. Ҡайтып көндәлекте ҡараһам, иртәгәлеккә ҡар бабай төшөрөп килергә ҡушҡандар. Һуң булһа ла ултыр­ҙым, әммә буяуҙың бумалаһын тапмайым. Юҡлыҡ булған­дырмы, запасы ла юҡ, күршеләргә инер инең, ваҡыт һуң. Атай сығып китте һарайға, ат ялынан яңыһын эшләп индерҙе, ә беҙ әсәй менән төнгө сәғәт өскә тиклем ҡар бабай яһаныҡ. Ул һүрәтем класта икенсе урын алды шикелле, яңылышма­һам. Үҙ-үҙемә талап­санлыҡ шул йылдарҙа һалынғандыр, тимен... Беренсе уҡытыусым инде хаҡлы ялда, әммә бер ҙә генә буш ултырмай. Минең өсөн бөтөнләй икенсе яҡтан асылды ул. Беҙ бала саҡта тыныс ҡына күренгән Фәүзиә апай (беҙ мәктәптә уҡытыусыға исем-шәрифләп түгел, ә апай тип өндәш­тек) әлеге көндә ""Миләш"" йыр ансамблендә йырлай, ""Дарман"" бейеү ансамблендә бейей, ""Йән­төйәк"" халыҡ театрында уйнай, милли биҙәүестәр яһау буйынса оҫталыҡ дәрестәрендә һәм башҡа йәмәғәт эштәрендә ҡатнаша. Бөгөнгө яҙмам менән, бәлки, мине уҡытҡан башҡа уҡытыу­сыларҙы үпкә­ләтермен. Бер үк ғәйепләмәгеҙ, белем һәм һабаҡ биргән һәр остазыма рәхмәтлемен.  Әммә һеҙҙең ҡулға бит беренсе уҡытыусым Фәүзиә Сәлимйән ҡыҙы һалған ""багаж"" менән килеп эләктем. Ғөмүмән, тормошта беренсе булған хис-тойғолар бер ваҡытта ла онотолмай. Беренсе мөхәббәт һәм тәүге үпәс тә, беренсе эш хаҡы һәм уға алынған әйбер ҙә, тәүге автомобиль дә, беренсе уҡытыусы ла...
 Йәмил ИШМӨХӘМӘТОВ.
Күңелдәргә илһам һалдыМәктәпкә тәүләп аяҡ баҫҡан көн, тәүге дәрес һәм беренсе уҡытыусы образы... Күптәр өсөн улар бала саҡтың матур иҫтәлеге булып һаҡлана. Бәләкәй балаларҙы уҡырға һәм яҙырға өйрәтеүҙән тыш, тәртипкә, тәрбиәгә, йәмғиәт ҡағиҙәләренә төшөндөрөү, яҡшылыҡ һәм яманлыҡ төшөнсәләрен аңлатыу ни тиклем ҙур эш булғанын йылдар үткәс кенә аңлайһың. Минең тәүге уҡытыусым Зем­фира Ғәлимйән ҡыҙы Ғөбәйҙул­лина – һәр уҡыусы күңеленә асҡыс таба белгән остаздарҙың береһе. Ул Бөрйән районының Әбделмәмбәт урта мәктәбендә башланғыс кластар уҡытыусыһы булып эшләй. “Буласаҡ һөнәр һайлағанда оҙаҡ баш ватманым. Тәүге уҡытыусым Фәнүзә Рәжәп ҡыҙы Ишбаева миндә был һөнәргә һөйөү тәрбиәләгәндер. Уның бар ерҙә лә өлгөр, әүҙем булыуына бөгөн дә һоҡланам. Уның менән ғорурланам һәм өлгө алам”, – ти Земфира Ғәлимйән ҡыҙы.Уҡытыусы булыу теләге уны Башҡорт дәүләт университе­тының Сибай филиалына илтә. 20 генә  йәшендә ауыр ҙа, яуаплы ла хеҙмәт юлын башлай.  Ә быйыл инде дүртенсе быуын балаларҙы – сираттағы класын сығарырға әҙерләнә. Земфира Ғәлимйән ҡыҙы – үҙ эшенә  ижади ҡараған, һәр ба­лаға иғтибарлы һәм талапсан белгес. Беҙ, уның тәүге сыға­рылыш синыфы, тап шундай ос­тазыбыҙ булыуы менән ғорурбыҙ.  Ул беҙгә һәр ерҙә матурлыҡты күрергә, уны һынландырырға өйрәтте. Сөнки үҙе лә шиғыр яҙырға, һүрәт төшөрөргә бик оҫта. Беҙҙе беренсе класҡа ҡабул иткәндә ойошторолған сарала күптәребеҙ ул ижад иткән шиғырҙарҙы һөйләнек. Класыбыҙ менән тау башына сығып, ысын рәссамдар кеүек һүрәт төшө­рөүебеҙ, ҡарҙан үҙенсәлекле һындар әүәләп, туҡымаларҙан күлдәк тегеп конкурстарҙа еңеүебеҙ бөгөн дә хәтерҙә. Минең өсөн бигерәк тә класс ме­нән бергә китап уҡыған мәлдәр  оҡшай ине. Әҫәрҙе уҡып бөткәс, фекер алышабыҙ, бәхәсләшәбеҙ, хатта геройҙарҙың артабанғы яҙмышын да күҙаллап ҡуя инек. Беҙ уның менән  төрлө район һәм республика конкурсында ҡат­наштыҡ. Башҡорт теле һәм әҙә­биәте олимпиадаһындағы тәүге еңеүем дә Земфира Ғәлимйән ҡыҙы менән бәйле. Телгә, ижадҡа шул ваҡытта һалынған һөйөү мине башҡорт һәм сит телдәр белгесе һөнәрен үҙләштереүгә, журналистика донъяһына алып килде. Бөгөн дә  уҡытыусыбыҙ менән тығыҙ аралашып йәшәйбеҙ. Ул илебеҙҙең төрлө тарафында йә­шәүсе тәүге ҡошсоҡтарын ҡе­үәтләп, кәңәштәрен биреп тора. Земфира Ғәлимйән ҡыҙына киләсәктә лә уңыштар, аҡыллы һәм тәрбиәле уҡыусылар, ғаилә бәхете теләйбеҙ. 
Нурзилә УСМАНОВА.Һәр кем йөкмәр йөк түгел
Остаз. Бала уға мохтаж. Остаз тигәндә лә, оҫта тигәндә лә, инде нисәнсегә бөйөк уҡытыусым Марат Муллағоловты ғорур­ланып атайым. «Бөйөк» һүҙе самаһыҙ тойолмаһын, тап шундай шәхес булды. Үҙе ижади ағай беҙҙе лә бөтә яҡлап ижадилыҡҡа өндәне. Өндәп кенә ҡалманы, юл күрһәтте. Фотоға төшөрөү бөгөн генә бик ябай, көнкүреши кимәлдәге күренеш, ул мәлдә сәнғәт ине. Урта синыфтарға етеүгә бының менән шөғөлләнеү теләге миндә түҙгеһеҙгә әйләнде һәм, үҙем эшләп алған аҡсаға әсәйемдән дә өҫтәмә менән, фотоаппаратлы, башҡа кәрәк-яраҡлы булдым. Таҫмаға кешеләрҙе генә түгел, уларҙан да бигерәк тәбиғәтте теркәгәнем ҡайһылайҙыр ағайға ла билдәле булған да, шундуҡ күтәрмәләп ебәрҙе. Ә өйөндә минең хыял — фотолабо­рато­рия­һы бар булып сыҡты. Уҡытыусы йорто былай ҙа икенсе бер планетала урынлашҡан була, ә бында — тотош фото донъяһы! Фото­мыл­тығына тиклем эленеп тора. Булмай ни — Бөрйәндең таң ҡа­лыр­лыҡ ҡынамы, аңды алырлыҡ тәбиғәтен ана күпме төшөргән. Ә китаптары һуң! Тышҡы һын өсөн генә тигеҙ теҙелмәгәндәр, ҡай­һылары ҡырын баҫҡан, бәғзеләре кәштәгә лыпын ятҡан. Үҙемдә лә бар ул китапхана, ләкин киңлек бында икенсе. Тыйнаҡһыҙлыҡ тип ҡабул ителмәһә, руссаға ла әүәҫлегем иғтибарға алынған — тәржемәләргә ҡуша башланы. «Самый человечный человек» тигән тотош баҫманы тыл­мас­ларға ҡушылды. Бөгөн, ике телдә ижад итеүем арҡаһында, Һүҙ Ғәле йәнәптәрен эстән дә күрә башлауым, йөрәген тойоуым, һулышын һиҙеүем тураһында әйткәндә, уҡытыусыма, уның рухына рәхмәт белдерәм дә белдерәм.Рәссам да булды ағай. Һы­ҙыҡһыҙ-ниһеҙ аҡ ҡағыҙҙа тота килеп плакат шрифты менән нимәлер яҙып ҡуйыуын ғына атау ҙа етә бында. Йәмле кәкерсәк, көнсығыш стиленә тартым, әммә үҙенеке генә булған иҫ киткес хәрефтәр ине. Фломастер гүйә үҙе йөрөнө, оҫта ҡулы уны  йығыл­маһын өсөн тотоп ҡына тора. Һүҙгә ихтирамы ошонда ла сағылғандыр. Мине лә өйрәтте. Шулайтыбыраҡ әле булһа ла яҙып ебәрә алам. Яҙып та, һөйләп тә бөтмәҫлек Марат Ғизитдин улы тураһында. Бер мине генә лә мөғжизәле ижад юлына әйҙүкләгәне ни тора — бала ғына булһа ла кеше һынлы кеше яҙмышы өсөн яуаплылыҡ алсы әле, ә күпме башҡа уҡыусыһын хәс­тәрләне! «Беҙ — Марат ағайҙың балалары», – тибеҙ күмәкләп һәм ошондай ысын, йөрәктән килгән ҙур ихтирамды башҡа педагог­тарҙың да тойоуын теләйем.
Рәсүл Сәғитов,Рәсәй Федерацияһының атҡаҙанған мәҙәниәт хеҙмәткәре.

Остазым  күңел күгемдә
Әҙәбиәт юлына мине остазым Роберт ағай Байымов әйҙәне.  Тәү сиратта ул ҙур ғалим  ине.Мәскәүҙә аспирантурала уҡы­ғанда уҡ  Роберт Нурмөхәмәт улы  «Литературная газета» кеүек үҙәк баҫмаларға яҙыша башлай.   Өмөт­лө йәш ғалимды баш ҡалала  уҡытырға ҡалырға өгөтләйҙәр. Әммә халҡыбыҙҙың илһөйәр, телһөйәр улы Өфөгә ҡайта һәм ғүмер буйына Башҡорт дәүләт университетында ең һыҙғанып эшләй. Р. Байымов: «Беҙҙең башҡорт әҙәбиәте   кафедраһы – донъяла берәү», – ти торғайны. 500-ҙән ашыу фәнни хеҙмәт авторы ул! Беҙ, аспиранттары һәм докторанттары Риф Әхмәҙиев, Гөлфирә Гәрәева,  Рәйсә Илешева, Зәки Әлибаев, Флүр Сибәғәтов, Гөлнур Ҡасҡынова, Луиза Кирәева  һ.б. – ҡайҙа эшләһәк тә, остазыбыҙ тәғлимәтенә тоғро ҡалабыҙ, ижад итәбеҙ. Беҙҙең өсөн Роберт Байымовтың ғилми мәктәбен үтеү –  оло мәртәбә.Ул шәреҡ әҙәбиәтендә лә тәрән йөҙҙө. Замандаштары билдә­ләүенсә, «Великие лики и литературные памятники Востока» тигән һәлмәк китабы менән ғалим  үҙенә һәйкәл ҡуйҙы. 2002 йылда остазым мине БДУ-ның Нефтекама  филиалына эшкә ебәрҙе. Унда   Башҡорт фило­ло­гияһы һәм журналистика кафедра­һы асып, оҙаҡ йылдар етәкләү бәхете тейҙе.  Ҡасандыр юғары мәҙәниәтле ғалим-педагогтар  менән  иңгә-иң терәп эшләү бөгөн радиожур­налис­тикала ифрат  ярҙам итә. Мә­ҫәлән,  «Беҙҙең донъя», «Ижади портрет», «Көтмәгәндә-уйла­ма­ған­да» тигән тапшырыуҙарыма академиктар – иҡтисадсы Мазһар Иҫәнбаев,   юрист Рафаил Зинуров,  химик Илдус Абдрахманов, әҙәбиәтсе Ғиниәт Ҡунафин һ.б. саҡырам. «Йәшәү йәме» тапшырыуына Ғәйнә ырыуына ҡараған элекке шәкерттәремде йәлеп итәм. Улар бөгөн мәктәптәрҙә, мәҙәниәт йорттарында, архивтарҙа, төрлө музейҙа  илһамланып эшләй. Ғәйнә ырыуы халҡына 12 йыл буйына тамырҙарын төшөндөргән, милли рухтарын тергеҙеп яңыртҡан ғүмер миҙгелем өсөн  бөгөн дә ҡыуанам. Ошо изге эштәр башында  Роберт ағайыбыҙ торҙо. Ул БДУ-ның Нефтекама, Бөрө, Сибай, Стәрлетамаҡ филиал­дарындағы фәнни-әҙәби базаны даими күҙ уңында тотто.Ғалим-педагог яҙыусылыҡ эшенә лә өлгөрҙө.  Айырыуса тарихи роман жанрын новаторҙарса үҫтерҙе. Быға сағыу миҫал – «Яуап бирер көн», «Карауан килә Бағдадтан», «Сыбар шоңҡар» әҫәрҙәре. Һуңғы романы өсөн әҙип Салауат Юлаев исемендәге дәүләт премияһына эйә булды. Ул  БДУ-ла 40 йылға яҡын эшләү дәүерендә ижад күгенә үҙе кеүек күп шоңҡар сөйҙө.Кешелек дәрәжәһе лә юғары булды уның. Тәртип, ғәҙеллек яратты, сөсөләнмәне. Баш­ҡортостан Яҙыусылар союзында тәнҡит секцияһы үткәрәме,  БДУ-ла  Диссертация советында йәки Фәндәр академияһында сығыш яһаймы, эфир аша замандаштарына өндәшәме –  һүҙ бәҫен белде, һүҙ ҡөҙрәтен тойҙо. Беҙҙе лә тейерен генә әйтергә өйрәтте.  Милли әҙәбиәттә үҙе шоңҡарға тиң остазым Роберт Байымов – һәр саҡ күңел күгемдә.  Быйыл – Уҡытыусы һәм остаз йылы. Ошо уңайҙан тиҙҙән яңы проектыбыҙ эфирға сыға. Тапшы­рыуҙарыбыҙ үҙе менән алға әйҙәгән остаздар, быуындар күсәгилешлеге  хаҡында булыр. 
Әнисә МУЛЛАҒОЛОВА,Филология фәндәре кандидаты, доцент,  «Юлдаш» каналы хеҙмәткәре.
Ғүмерлеккә уҡытыусы булып ҡалдыларУниверситетты тамамлағас, ауыл  мәктәптәрендә теүәл ике йыл уҡыт­тым. Мәктәп “һурпаһы”нда ҡайна­ғанда, бик һирәк төшкән уңыш­та­рыма  сикһеҙ ҡыуанғанда ла, уңыш­һыҙ­лыҡтарыма янып-көйгәндә лә, үҙемә белем биргән уҡы­тыусыларым күҙ алдымда торҙо. Шундай мәлдәрҙе улар ҙа кисергәндер... Әммә һайлаған юлдарынан тайпылмай, нисәмә-нисә  быуынды аң-белем һуҡмағынан алып  барғандар. Тормош мине бүтән юлға ҡайырҙы, шулай ҙа ошо ҡыҫҡа ваҡыт  был һөнәргә ҡарата электән булған  ихтирамымды тағы ла арттырҙы.
1-се башҡорт республика интернат-мәктәбендә (хәҙер Рәми Ғарипов исе­мендәге гимназия) башҡорт теле һәм  әҙә­биәте дәрестәрен Сажиҙә Зайлалова  алып  барҙы. Ул етем балаларға белем дә  бирҙе, яҡындарын да алмаштырҙы; дә­рестәре, тәрбиәүи һабаҡтары әле лә онотолмай. Туған телгә һөйөү тәрбиәләүе минең  буласаҡ һөнәремде лә билдәләне, күңел офоҡтарымды киңәйтте. Интер­на­тыбыҙ  ул саҡта Өфөлә берҙән-бер баш­ҡорт мәктәбе  булғанға, телевидение һәм радионың  балалар һәм йәштәр өсөн баш­ҡорт  телендәге тапшырыуҙары терәгенә әүе­релгәйне. Тимәк, Сажиҙә Хәмәтйәр  ҡыҙы­ның ошо йәһәттән дә хеҙмәте баһа­лап бөткөһөҙ. Әйткәндәй, милли журна­лис­тика, әҙәби ижад, сәнғәт өлкәһен һайла­ғандар араһында уға рәхмәтле заман­даштарыбыҙ күп. Техник тармаҡтағы  зыялылар ҙа, интернатым – пар ҡанатым, тигәндә, тәү сиратта уны телгә ала.  Абруйы ҙур, һүҙе үтемле булды Сажиҙә  апайҙың. Өфө урамдарында әллә ҡайҙан  танып, сәләм биреп килеп күреш­һендәрме, кә­ңәш, ярҙам һорап мөрәжәғәт итһен­дәрме – барыһы ла мөғәллимәнең юғары  дәрә­жәһенән. Үҙенең һорау-үтенестәре  лә  кире ҡағылманы. Бер мәл шулай тап­шырыуҙа ҡатнашырға тип телерадио­компанияға саҡырғайныҡ. Оҙон кори­дорҙан барабыҙ, аҙым һайын тиерлек  ”Һаумыһығыҙ, Сажиҙә апай!” тип иҫән­ләшеүгә нисек ҡыуанғайны! Туҡтап, хәл һорашып, арҡанан һөйөп ала. Олпат  журналистар, мөхәррирҙәр уның йөҙөнә  бағып, һәр һүҙенә диҡҡәт ҡыла, йәнә  уҡыусыға әйләнә... Элекке уҡытыусылар  булмай, тигәндәре хаҡтыр.Тағы ла бер абруйлы остаз – башҡорт теле уҡытыусыһы Гөлкәй Сәлмән ҡыҙы  Ҡужина  тураһында әйтеп үтер инем. Уның  һабаҡтарын алырға тура килмәһә лә (Гөлкәй апай 20-се ҡала башҡорт гим­назияһында эшләне), аралашҡанда, әңгә­мәләр яҙҙырғанда байтаҡ белем, файҙалы  кәңәш алыу бәхете тейҙе. Тел  маһирлығы,  фекер төплөлөгө, мөғәмәлә итеү мәҙә­ниәте, күңел тәрәнлеге, зауыҡлы ҡиәфәт-килбәте менән ылыҡтырып торҙо. Гөлкәй  Ҡужинаны ла ғүмерлек маяғым итеп   хәтерем түрендә тотам.
Фәймә МӘЖИТОВА,                                                                                                                БР-ҙың атҡаҙанған  матбуғат  һәм  киң  мәғлүмәт  хеҙмәткәре.Беҙҙе яуаплылыҡҡа, үҙаллылыҡҡа өйрәттеләрМин белем алған Белорет районының Йөйәк урта мәктәбендә үҙ эшен яратҡан, балалар менән уртаҡ тел таба белгән көслө уҡытыу­сылар  коллективы эшләне. Улар араһынан бигерәк тә Зилә Гәрәй ҡыҙы Шәйбәкова һәм Ғәшиә Ғәлиәхмәт ҡыҙы Зари­поваға әҙәбиәткә һөйөү өсөн рәхмәтлемен. Уларҙың  береһе туған телебеҙҙең көслө лә, бай ҙа, яғымлы ла икәнлегенә төшөндөрһә, икен­сеһе рус теле һәм әҙәбиәте серҙәрен асты. Әҙәбиәт дәрестәре  мәктәптә иң көтөп алған, яратҡан дәрестәрем булды. Остаздарымдың икеһе лә талапсан һәм ҡәтғи, әммә ғәҙел, ижади ҡарашлы ине. Улар биргән дәрестәр, йәнле фекер алышыуҙар, уйын, конференция, төрлө форматтағы саралар – барыһы ла хәтерҙә. Буласаҡ һөнәремде билдәләүҙә остазда­рымдың өлөшө ҙур. Башҡорт теленән дә, рус теленән дә инша яҙырға яраттым, айырыуса ирекле темаға бирелгән эштәр оҡшай торғайны. Тәрбиәүи һабаҡтары өсөн Мәрйәм Бураҡаеваға ла рәхмәт уҡыйым. Заманында күренекле яҙыусы һәм педагог беҙҙең мәктәптә бер аҙ эшләп китте. Ул өлкән кластарҙы уҡытты, ә беҙгә, башланғыс класс балаларына экология буйынса кластан тыш саралар үткәрә торғайны. Ҡалай банканың ерҙә тиҫтәләрсә йылдар таралмай ятыуы тураһындағы мәғлүмәт әле лә тәбиғәткә сыҡҡанда “ҡылт” итеп иҫкә килеп төшә. Тәбиғәткә һаҡсыл ҡараш Мәрйәм апайҙың дәрестәре аша ла тәрбиәләнде. Үҫә төшкәсерәк Оҙоной ҡыҙҙары һәр яҙ үҙебеҙ һыуға йөрөгән шишмә буйын таҙартыуҙы йола итеп алдыҡ. Урам буйын таҙартырға сығып, “иртәгә Рәхимов бабай килә, силсәүит ҡушты” тип, өлкәндәрҙе лә бер-ике рәт өмәгә йәлеп иттек әле. Ғүмер юлында аҡыллы кәңәш биреп, дөрөҫ юл күрһәтеүсе, эшкә өйрәтеүсе, кәңәш биреүсе остаздар осрап ҡына тора. Уларҙың барыһына ла күңелемдә сикһеҙ  рәхмәт һүҙҙәрен һаҡлайым.
Гүзәл ЗАРИПОВА. 
Тормошҡа аяҡ баҫтырҙыларШәхес үҫешенең һәр осоронда үҙ остаздары булалыр. Улар – һинең быуыныңды нығытып, тәпәй атлатып ебәргән ата-әсәйеңдән алып тор­мошта шәхес булараҡ ныҡлы аяҡҡа баҫып китеүгә булышҡан уҡытыу­сыларың да. Әлбиттә, һәр береһе айырым оло мәҡәләгә лайыҡ. Әммә Остаз йылына арналған һүрәтләмә яҙырға ултырғас, уйға ҡалдым – кем тураһында яҙырға?! Тәүге уҡытыусым Рәйсә апай Алтынбаева, башланғыс синыфтарҙа уҡытҡан уҡытыусым Минзәлә апай Миһранова, өлкәнерәк кластарҙа атайымдың бер туған ҡустылары – физика уҡытыусыһы Шәүкәт Ғимәлетдин улы Нуриев, математика уҡытыусыһы Шәфҡәт Ғимәлетдин улы Әхтәмов, рус теле уҡытыусыһы Фанинур Миңлебай ҡыҙы Сәфәрова – һәр ҡайһыһы шәхес булараҡ үҫеүемә үҙ өлөшөн индергән озтаздарым. Ә инде Башҡорт дәүләт университетының журналистика бүлегендә белем алғанда беҙҙең уҡытыусылар – төркөм кураторы профессор Миҙхәт Фазлый улы Ғәйнуллин, журналистика кафедра­һы мөдире, профессор Тимерғәле Әбделғәлим улы Килмөхәмәтов, про­фессор Фәнил Тимерйән улы Күз­бәков, факультет деканы, профессор Ғиниәтулла Сафиулла улы Ҡунафин беҙгә белем биреп кенә ҡалманы, һәр бер йәш журналистың ижад емеш­тәрен ентекле тикшереп, төрлө кә­ңәше менән дә ярҙам итте. Уларҙың тормошом юлында  осрауына бик рәхмәтлемен.  Шулай ҙа үҙемдең атайым, шул уҡ ваҡытта уҡытыусым Марс Ғи­мәлетдин улы Нуриев хаҡында, ул минең төп остазым, тип әйтер инем. Тап ул Көйөргәҙе районының Илкә­нәй ауыл мәктәбендә башҡорт теле һәм әҙәбиәте уҡытыусыһы булараҡ, миндә туған телгә һөйөү тәрбиәләп кенә ҡалманы, ижадҡа ынты­лы­шымды, тәүге нәҫер, хикәйә һәм ши­ғырҙарымды күреп,  жур­налистикаға юл күрһәтте.   Атайым – Өфөләге 1-се интернат-мәктәпте, БДУ-ның фило­логия факультетын тамамлаған, Миәкә районының Ис­ламғол, Кү­гәрсен районының Юл­дыбай һәм тыуған ауылы – ул ваҡыттағы Кү­мертау районының Илкәнәй ауы­лында мәктәптәр астырыуға ирешкән шәхес. “Яланайыр”, “Быуат ҡана­тында” исемле романдар, өс повесть, шулай уҡ  “Китмә, яҙым”, “Нур тарала” һәм башҡа шиғири йыйынтыҡтар авторы. Ул публицистика өлкәһендә лә бик әүҙем булды. Көн ҡаҙағына бихисап мәҡәлә яҙҙы. Хәтерләйем, бала саҡта уҡыусыларҙың бер өйөм дәфтәрен тикшереп бөткәс, ул өҫтәл лампаһын яндыра ине. Беҙ шул саҡта шымып ҡалабыҙ, йоҡларға ятабыҙ. Тимәк, был ваҡытта атайыбыҙ ижад даръяһына сума. Ҡасан йоҡла­ған­дыр, уныһы беҙгә сер була торғайны. Сөнки беҙ уянғанда дәртләнеп мәктәпкә китергә әҙерләнеп йөрөгән сағы була.  Атайым минең генә ос­тазым булды тиһәм, төптө хата булыр. Ул барлыҡ уҡыусыһына ла бик иғтибарлы ине. Уларҙа башҡорт теле һәм әҙәбиәтенә һөйөү тәрбиәләне, ижади башланғыстарын хуплап, күп­тәрҙең талантын уятты. Тор­мо­шобоҙҙа ошондай атайҙар, остаздар күберәк булһын ине.  Шуға атайыма һәм уҡытыусыма мине һәр яҡлап тәрбиәләп, ошолай оло тормош юлына сығарғаны  өсөн  рәх­мәтлемен.Журналистикаға килеүемдең тағы ла бер сәбәпсеһе – әсәйем, шул уҡ ваҡытта география фәненән уҡы­тыусым Ғәлиә Фәрит ҡыҙы Нуриева.  Әсәйем заманында география фәненә бик мөкиббән киткән педагог булды. Уның ошо фәнгә бәйле ниндәй генә журналы һәм китабы юҡ ине! Бигерәк тә ер төҙөлөшө, вулкандар, төрлө океан, ҡитға, Арктика һәм Ан­тарктида хаҡындағы мәҡәләләрҙе, тикшеренеүҙәрҙе уҡырға бик ярат­тым. Әсәйемдең дәрестәре ябай ғына үтмәй ине. Һәр ваҡыт уларҙы диафильм, төрлө документаль һәм уҡыу фильмы күрһәтеп үткәрә торғайны. Атай-әсәйемдән күп нә­мәгә өйрәндем. Тормош диңгеҙендә маяҡ, кәрәк саҡта терәк булыусы ҡәҙерле остаздарыма һаулыҡ, имен­лек теләйем. 
  Азамат НУРИЕВ, Башҡортостан һәм Рәсәй Журналистар союзы ағзаһы.
Хәстәрлекле һәм ғәҙел уҡытыусым
Филология фәндәре докторы, профессор, тел белгесе Луиза Хәмзә ҡыҙы Сәмситованың исеме республика йәмәғәтселегенә яҡшы таныш. Уның ҡанаты аҫтында үҙ ҡаурыйын нығытҡан фән кандидаттары, мөхәррирҙәр, белгестәр әҙ түгел. Остазымдың туған телебеҙ үҫешенә индергән өлөшө баһа­лап бөткөһөҙ. Республиканың төрлө район, ҡала мәктәбендә эшләгән башҡорт теле уҡытыусылары ғына ла быға асыҡ дәлил. Әммә остаз тип һәр уҡы­тыусыны әйтеп булмай. Остаз үҙ фәненән тыш, тормош һа­баҡтарын да бирә. Мин Мифта­хетдин Аҡмулла исемендәге Башҡорт дәүләт педагогия уни­верситетына уҡырға ингәндә, Луиза Хәмзә ҡыҙы Башҡорт филологияһы факультеты деканы ине. Уҡыуҙың тәүге көнөндә үк мине төркөмдөң старостаһы итеп тәғәйен­ләнеләр, шуға декан менән башҡа студенттарға ҡарағанда йышыраҡ осрашырға тура килде.Атай-әсәй ҡарауынан ҡо­толған студенттар уҡыуын онотоп китеүе лә ихтимал. Тик Луиза Хәмзә ҡыҙы ҡарауы аҫтындағылар түгел. Тәү си­ратта дисциплина, яуап­лылыҡ,  һәр дәрескә әҙерләнеп килеүҙе талап иткән остазыбыҙ мора­тына иреште. Бындай шарттарға яраҡ­лашырға теләмәгән студенттар менән еңел хушлашыу ҙа дәрестәрҙе ҡалдырмаҫҡа өҫ­тәмә стимул бирҙе. Әммә, тәү ҡарашҡа, ниндәй генә ҡаты кеше булып күренмәһен, Луиза Хәмзә ҡыҙы һәр студентын үҙ балаһылай яҡын күрҙе. “Бөгөн ашаныңмы? Йылы кейен­де­геҙме?” тигән ябай һорауҙа­рында ла уның әсәләргә генә хас хәстәре ята. Шуғалыр ҙа күптәр деканды үҙ туғанылай яҡын күрҙе. Ҡаҙағстандың Аҡтүбә ҡа­лаһы университетының юби­лейына арналған сараларҙа ҡатнашырға барғанда Луиза Хәмзә ҡыҙының миңә, тауышың матур, ошо юҫыҡта ла үҫеш, тигән һүҙҙәре – радиоға килеп эләгеүемдең бер сәбәбе. Ғәҙел, һәр саҡ дөрөҫлөктө генә әйткән уҡытыусыма ышандым. Тормошомдоң бөгөнгөләй ҡоролоуына, унан тыш та күп төрлө кәңәше менән шәхес булараҡ формалашырға ярҙам иткәне өсөн остазыма сикһеҙ рәхмәтлемен.
Айбулат СӘСӘНБАЕВ,РФ һәм БР Яҙыусылар союзы ағзаһы, радиожурналист, алып барыусы. 


 ","11 Май , 10:33",Хәтер,Na
https://ye102.ru/articles/ht/2023-02-05/aleksandr-matrosov-m-gelekk-h-ter-3131097,Александр Матросов - мәңгелеккә хәтерҙә,Бөгөн Башҡортостанда Александр Матросовтың тыуыуына 99 йыл тулыуҙы билдәләйҙәр.,"Батыр тураһында ""Республика Башҡортостан"" гәзите сайтында түбәндәгене яҙғандар:
""... Герой Советского Союза Александр Матросов - наш герой, в Башкирии он провел свою юность. В сентябре 1942 года Кировским райвоенкоматом Уфы Александр Матросов был призван в армию и направлен в Краснохолмское пехотное училище. С ноября 1942 года служил в составе 2-го отдельного стрелкового батальона 91-й отдельной Сибирской добровольческой бригады имени Сталина (позже 254-й гвардейский стрелковый полк 56-й гвардейской стрелковой дивизии, Калининский фронт). Некоторое время бригада находилась в резерве. Затем ее перебросили под Псков, где она вступила в бой.
27 февраля 1943 года батальон получил задачу атаковать опорный пункт в районе деревни Плетень, западнее деревни Чернушки Локнянского района Калининской (ныне Псковской) области. Выйдя на опушку леса, солдаты попали под сильный пулеметный огонь противника – подступы к деревне прикрывали три пулемета в дзотах. Один пулемет подавила штурмовая группа автоматчиков и бронебойщиков, второй дзот уничтожила другая группа бронебойщиков. Но пулемет из третьего дзота продолжал обстреливать лощину перед деревней.
Попытки заставить его замолчать не увенчались успехом. Тогда в сторону дзота пополз красноармеец Александр Матросов. Он подобрался к амбразуре с фланга и бросил две гранаты. Пулемет замолчал. Но как только бойцы поднялись в атаку, пулемет снова ожил. Тогда Матросов поднялся, рывком бросился к дзоту и своим телом закрыл амбразуру.
Александр Матросов был похоронен в деревне Чернушки Локнянского района, затем его перезахоронили в городе Великие Луки Псковской области.
Указом Президиума Верховного Совета СССР от 19 июня 1943 года за образцовое выполнение боевых заданий командования в борьбе с немецкими захватчиками и проявленные при этом отвагу и героизм красноармейцу Матросову Александру Матвеевичу было посмертно присвоено звание Героя Советского Союза.
8 сентября 1943 года приказом народного комиссара обороны СССР Иосифа Сталина имя Александра Матросова было присвоено 254-му гвардейскому стрелковому полку, а сам он навечно зачислен в списки 1-й роты полка. Это был первый приказ в годы войны о зачислении павшего Героя навечно в списки воинской части.
В Уфе установлено два памятника Александру Матросову: на центральной аллее парка имени Ленина и в парке Победы. Памятники герою также установлены в Великих Луках, Ульяновске, Красноярске, Днепропетровске и Санкт-Петербурге.
Своим взглядом на личность Александра Матросова поделился с корреспондентом «РБ» руководитель регионального отделения Российского военно-исторического общества, кандидат исторических наук Рамиль Рахимов.
- Александр Матросов не является уроженцем Уфы, но он волею судьбы оказался здесь в колонии для несовершеннолетних. Попал он туда не за уголовное преступление, а за нарушение паспортного режима. Благодаря работе воспитателей он сформировался как настоящий гражданин Советского Союза. Сохранились воспоминания о выступлениях Александра Матросова на комсомольских собраниях, об его работе в мастерских.
Как выпускник колонии он был рекомендован к поступлению в Краснохолмское пехотное училище. А прибыв на фронт, совершил свой подвиг. Это был пример самоотверженности и любви к Родине. То, как он поднялся в атаку, видели все его сослуживцы, и секретарь комсомольской организации составил рапорт о подвиге.
Неважно, какой он был национальности – он был советский человек, комсомолец. Он являет собой пример настоящего патриота, и мы гордимся нашим земляком, - подчеркнул Рамиль Рахимов"". 
https://resbash.ru/articles/obshchestvo/2023-02-05/v-bashkirii-segodnya-otmechayut-99-letie-so-dnya-rozhdeniya-aleksandra-matrosova-3130894","5 Февраль , 13:00",Хәтер,Na
https://ye102.ru/articles/ht/2022-08-28/den-zaschitnika-otechestva-2925677,День защитника Отечества,"""Йәшлек"" редакцияһы. 23.02. 1995 й.","""Йәшлек"" редакцияһы. 23.02. 1995 й.","28 Август 2022, 14:00",Хәтер,Na
https://ye102.ru/articles/ht/2022-07-26/bit-s-s-n-amanaty-2886988,Ғәбит сәсән аманаты,"Ғәбит сәсән Арғынбаевтың тыуыуына – 170 йыл




","

Ғәбит (Ғәбиҙулла) Бикмөхәмәт улы Арғынбаев (1852 – 1921) – атаҡлы башҡорт сәсәне хәҙерге Баймаҡ районының Иҙрис ауылында тыуған. Ғәбит сәсәнде 1907 йылдан алып яҡшы белгән һәм йыш аралашҡан мәшһүр сәсән Мөхәмәтша Буранғолов үҙенең «Фольклор ижадсылары» хеҙмәтендә шулай хәтерләй: «Ул ҡурайсы, йырсы, сәсән ине. Ниндәй генә көй уйнаһа ла, тәүҙә легендаһын һөйләп, һәр төрлө варианттарын уйнап, ул варианттарҙың ҡайһы ырыуға хас икәнен әйтер ине лә йырын йырлап тамамлай ине. Көйҙәр, легендалар, эпостарҙы Ишмөхәмәт сәсән Мырҙаҡаевтан өйрәнеүен һөйләне. Уны үҙенең остазы тип атай ине».
Мөхәмәтша Буранғолов төрлө йылдарҙа (1907 – 1908, 1910 – 1912, 1918, 1920) Ғәбит сәсәндән башҡорт халҡының донъяға танылған бөйөк ҡобайыры «Урал батыр» эпосын, «Аҡбуҙат», «Күҫәк бей», «Иҙел менән Яйыҡ», «Ҡараһаҡал», «Юлай менән Салауат», «Тамъян», «Батырша», «Салауат», «Һары мулла», «Байыҡ Айҙар сәсән», «Ете ырыу», «Мәргән менән Маянһылыу», «Мәхмүт сәсәндең йомағы, уның яуабы», «Аҡмырҙа сәсән менән Ҡобағош сәсәндең әйтеше» кеүек ҡобайырҙар, тиҫтәләгән йыр, риүәйәт, легендалар яҙып алған.
Уҙған дәүерҙәр сәсәндәренең, мәғрифәтсе-шағирҙарҙың һүрәттәре йә һындары һаҡланмаған, үкенескә күрә. Бөгөн беҙҙә әйле ырыуы башҡорто, XIII быуат шағиры Ҡол Ғәлиҙең, милли батырыбыҙ һәм шағир Салауат Юлай улының, мәшһүр мәғрифәтсе-шағир Мифтахетдин Аҡмулланың, Ишмөхәмәт сәсән Мырҙаҡаевтың рәссамдар, һынлы сәнғәт оҫталары тарафынан йыйылма образдары (һүрәттәре) йә скульптур һындары тыуҙырылды. Ә бына башҡорт халыҡ һүҙ сәнғәтенең иң аҫыл өлгөләрен – ҡобайырҙарын яттан һөйләп башҡарып, быуындан быуынға тапшырып барған Байыҡ, Буранбай, Ғәбит сәсәндәрҙең рәсем-һүрәттәре бөтөнләй юҡ. Ә 1812 – 1814 йылдарҙағы Ватан һуғышында еңеүгә 100 йыл тулыу айҡанлы Ырымбурҙа 1912 йылдың 26 авгусында уҙғарылған ҙур байрамда, артабан 1920 йылда Стәрлетамаҡта Башҡортостан хөкүмәте исеменән ойошторолған ҡурайсылар бәйгеһендә 50-60-лаған ҡурайсы араһында беренселекте алған ҡурайсы-сәсән Ғәбит Арғынбаевтың фотоһүрәте булыуы ла ихтимал. Ни өсөн тигәндә, тап ана шул 1912 йылда Ырымбурҙа үткәрелгән ҙур туйҙа ҡатнашҡан бүтән ҡурайсыларҙың, атап әйткәндә, Түбәнге Мотал ауылынан ҡурайсы Исмәғил Йейәнбаев менән шул уҡ Көйөргәҙе районының Ҡотлоюл (Йыуасалы) ауылынан Кәлимулла Ибраһимов ҡурайсының фотоһүрәттәре һаҡланған бит! Үкенесле уй тыуа: шул абруйлы бәйгелә беренсе урынды алған данлыҡлы сәсән-ҡурайсы Ғәбит Арғынбаевты фотоһүрәткә төшөрмәнеләр ҙә микән ни?! Беҙгә был тәңгәлдә һис шикһеҙ эҙләнеүҙәр алып барырға кәрәк. Кем белә, бәлки, Ырымбур архивында 1912 йылдағы тарихи сарала ҡатнашҡан бүтән арҙаҡлы шәхестәрҙең дә фоторәсемдәре табылыр. Өмөттә ҡалайыҡ. Ә теге фотокүсермә, йөҙ йылдан ашыу ваҡыт үтһә лә, бик яҡшы һаҡланған. Ул фото күренекле скульптор һәм тарихсы Өлфәт Ҡобағошовтың «Таймаҫ ауылы» китабында (Өфө, 2007) донъя күрҙе. Фотоһүрәтте беҙҙең көндәргәсә һаҡлап килеүсе милләттәштәребеҙгә оло рәхмәт!
«Йәшлек» гәзитенең 2003 йыл 10 май һанында «Ғәбит сәсән шәжәрәһе» исемле мәҡәлә һәм бер һүрәт баҫылғайны. Был рәсем хаҡында мәҡәлә авторы Рәшит Шәкүр: «...Әммә бына беҙҙең алда тағы ла бер ҡыҙыҡлы материал. Уны Ғәбит сәсәндең ауылдашы, нәҫелдәше, хәҙерге Баймаҡ районы Түбәнге Иҙрис ауылында йәшәүсе Йыһанур Әхмәтғәле улы Манапов ағай яҙып ебәргән: «Һеҙгә Ғәбит сәсәндең фотоһын да ебәрәм», – ти ҙә Йыһанур ағай хаттың аҙағында, инде килеп: «Был фотоны атайымдың әллә ҡасанғы фотоһынан эшләтеп алдым. Кешеләр әйтеүенсә, улар бер-береһенә оҡшаған. Минең атай Арғынбаев Әхмәтғәле Әбделманап улы, 1874 йылда тыуған, 1949 йылда үлгән», – тип өҫтәп ҡуя...» Артабан Рәшит Закир улы үҙенең ниндәй һығымтаға килеүен белдерә: «...Ниһайәт, Йыһанур ағайҙан килгән фотокүсермәне, ул үҙе әйткәнсә, уның атаһы Әхмәтғәле Арғынбаевтыҡы тип иҫәпләү дөрөҫ булыр тигән фекергә килдек...»
Ә аҙаҡ мәғлүм булыуынса, Ғәбит сәсәндең һүрәтен эшләү (эшләтеү), уның аныҡ йөҙ-һынын эҙләү эше дауам иткән.
Беҙҙең дәүерҙә нәшер ителгән дәреслектәрҙә, ғилми-белешмә китаптарҙа, мәҫәлән, Ғәбит сәсәндең һүрәте булмау сәбәпле, күп осраҡта уның хаҡындағы материалдар һүрәтһеҙ генә баҫыла килде. Әгәр «Баймакский край» (Энциклопедическое краеведческое издание. Уфа, «Китап», 2002) китабы Хәмит Әлмөхәмәтов менән Ғәбит Арғынбаев сәсәндәр тураһындағы мәғлүмәттәрҙе һүрәтһеҙ генә бирһә, артабан донъя күргән «Сәсәндәр иленә сәйәхәт» (Сибай, 2008) китабы менән «Баймакская энциклопедия» (Уфа, «Башкирская энциклопедия», 2013) ғилми баҫмаһы бер үк фотокүсермәне: тәүгеһе – Ғәбит сәсән һүрәте тип, һуңғыһы – Хәмит сәсән һүрәте тип биреп, аңлашылмаусылыҡ тыуҙырҙы. Уҡыусы ҡайһыһына ышанырға тейеш?
2006 йылдың аҙаҡтары ине булһа кәрәк, әллә яңы йыл алдынанмы икән, Бөтә донъя башҡорттары ҡоролтайына Баймаҡтан кемдер Ғәбит сәсәндең портретының график һыҙмаларын килтереп биргән. Һүрәттәрҙе ебәреүсе кеше – Булат ағай Манаповтың ҡош телендәй генә яҙған хаты ла бар. Хат Бөтә донъя башҡорттары ҡоролтайы Башҡарма комитетының элекке рәйесе, филология фәндәре докторы, профессор Әхмәт Сөләймәновҡа тәғәйенләнгән булып сыҡты.
Бына ул хаттың тулы тексы:
«Сәләм менән Булат ағайың.
Әхмәт ҡустым! Һинең ярҙамың кәрәк. Ошо минең ҡустыға теге ваҡытта миңә өйрәткән компьютерщиктың адресын биреп, өйрәтеп ебәр. Үҙең телефон аша шалтырат тәүҙә. Ғәбит сәсәндең фотолар буйынса образын сифатын сығарыуға.
Һине яңы йыл байрамы менән ҡотлап, оҙон ғүмер, һаулыҡ, аҡ бәхеттәр, ғаилә бәхете, эшеңдә уңышлыҡ, иң күркәме – әхирәттә иман байлығы теләп, Булат ағайың.
27.12.06     (Ҡултамға)».
Башҡарма комитетта рәйеслекте ваҡытлыса башҡарыусы Румил Аҙнабаев менән хаттың йөкмәткеһе менән танышҡас, Ғәбит сәсәндең дөйөмләштерелгән портретын эшләүҙе һорауҙарын аңланыҡ.
Аҙаҡ Булат ағай Манаповҡа бер-ике рәт шылтыратып та ҡараныҡ, әммә ул да яуап бирмәне, Ғәбит Арғынбаевты һынландырған һүрәттәрҙе алып килгән кеше лә килеп ураманы.
Ә Ғәбит Арғынбаев портреттарын һәүәҫкәр рәссам, уҡытыусы һәм шағир Миҙхәт Байрамғолов ҡәләм менән (графика) бер нисә вариантта эшләгән икән. Портреттарҙың береһен Баймаҡ районы йәмәғәтселеге вәкилдәре Иҙрис ауылында Ғәбит сәсәнгә ҡуйыласаҡ һәйкәлгә һайлап алдылар.
Ғилми хеҙмәттәрҙә, айырым йыйынтыҡтарҙа йә мәҡәләләрҙә Ғәбит сәсәндең тыуған йылы төрлөсә йөрөтөлә: 1850 йә 1856 йылдар. Иң дөрөҫ мәғлүмәтте күренекле тарихсы ғалимыбыҙ Әнүәр Әсфәндиәров бирҙе: 1859 йылда уҙғарылған йән иҫәбе алыу материалдары («ревизские сказки») нигеҙендә 1859 йылда Ғәбиткә 7 йәш булған. Тимәк, ул 1852 йылда тыуған (Ә. Әсфәндиәров. «Ғәбит сәсән». – «Йәшлек», 2002, 19 ғинуар, №6).
Ошо типтағы яңылышлыҡ Ғәбит сәсәндең бөйөк остазы Ишмөхәмәт сәсәндең тыуған йылына ҡарата ла ебәрелде. Хәҙер был хатаны ла төҙәтергә була: тыуған яҡты өйрәнеүсе уҡытыусылар Сәриә менән Рәжәп Малыбаевтарҙың «Балапан ауылы тарихы» (Белорецк, 2009) тигән китабы донъя күрҙе. Китап авторҙарының уҡыусыларға бер теләге (үтенесе) лә бар: «Иншалла! Яҡташыбыҙҙың әүәлге быуаттарҙағы ревизия яҙмаларынан тыуған йылын асыҡларға насип булды: 1799 йыл – мәшһүр сәсәндең тыуған йылы» тип ныҡлы әйтә алабыҙ. Һәм 2009 йылда сәсәндәрҙең сәсәне, мәшһүр йыраусы, ҡурайсы Ишмөхәмәт Мырҙаҡаевтың (Мырҙаҡай Мәһәҙи улы Балапановтың) тыуыуына 210 йыл тула. Хөрмәтле ғалимдарыбыҙ, яҙыусылар, йәмәғәтселек вәкилдәре киләсәктә иҫәпте яҡташыбыҙҙың тыуған йылын 1799 йылдан алып барһалар ине (күрһәтелгән китап, 51-се бит).
Йомғаҡлап шуны әйтергә була: башҡорт һүҙ сәнғәтенең иң юғары өлгөләре булған ҡобайырҙар (эпик әҫәрҙәр), батырҙар тураһындағы оҙон көйлө тарихи йырҙар, риүәйәттәр, ырыу-нәҫел шәжәрәләре, ил-халыҡ яҙмышын сағылдырған легендалар боронғоларҙан изге аманат итеп ҡәҙерләп һаҡланыуы, быуындан быуынға һайланып ҡына тапшырылыуы ҡан хәтеренә, йәғни этник хәтергә ныҡ бәйле.
Быуындар бәйләнеше айырыуса сәсәндәр араһында көслө булған. Халыҡ ижады тарихынан беҙ быуаттар һуҙымында йәшәп килгән сәсәнлек мәктәбенең асыҡ үрнәген һиҙемләй алабыҙ. Социаль тигеҙһеҙлек, хандар иҙеүе, ябай халыҡтың интегеп йәшәүе, ил-ерҙе һаҡлау, сит баҫҡындарға ҡаршы тороу, ерле-атлы башҡорттоң Рәсәй дәүләте алып барған бөтә яуҙарында ла ҡатнашыуы сәсәндәр ижадында ла сағылмай ҡалмаған. Һәр осорҙоң үҙенең сәсәндәре тыуып торған. Ижад иткән теге йәки был әҫәре (әйтеше, ҡобайыры...) билдәле булған сәсәндәр генә лә ана күпме: Ҡобағош, Аҡмырҙа, Ҡарас, Ерәнсә, Мәхмүт, Ҡонҡас, Байыҡ, Буранбай, Ишмөхәмәт, Ғәбит...
Ғәбит сәсәндең М. Буранғоловҡа һөйләгәндәренән беҙ, мәҫәлән, Ишмөхәмәт сәсән үҙенән күпкә йәш Ғәбит ҡурайсыға сәсәнлек серҙәрен асыуын беләбеҙ; Ишмөхәмәттең үҙенең дә Байыҡ Айҙар сәсәндән, Буранбай сәсәндән күп халыҡ ижады әҫәрҙәрен өйрәнеп ҡалыуын асыҡлайбыҙ. Уларҙың ижады бер-береһенә шул тиклем ныҡ бәйле, хатта бер-береһенә йоғонтоһоҙ ҡалғандарының репертуары ярлы булыр ине. Бөйөк остаздары Байыҡ сәсәндән – Буранбай сәсәндән – Ишмөхәмәт сәсәндән ижадына көс-ҡеүәт күскәнгә лә Ғәбит сәсәндең иҫ киткес хәтере Мөхәмәтша Буранғоловҡа «Урал батыр», «Аҡбуҙат» ише донъяуи кимләлдәге уникаль ҡобайырҙарҙы аҡ ҡағыҙға төшөрөп алыу мөмкинлеге биргәндер.
Уҙған быуаттар сәсәндәренең үлемһеҙ ижадтары алдында беҙ мәңге бурыслы.

Ҡәҙим АРАЛБАЙ.","26 Июль 2022, 19:42",Хәтер,Na
https://ye102.ru/articles/ht/2022-02-14/ya-shy-keshen-n-ya-ty-e-ala-2691969,Яҡшы кешенән яҡты эҙ ҡала,Күптән түгел генә 72 йәшен тултырған Сабирйән Йәрмөхәмәт улы Байназаровтың ҡапыл баҡыйлыҡҡа күсеүе көтөлмәгән хәл булды. ," Интернет селтәрендәге төркөмдәрҙә Ирәндек төбәгендәге ауылдарҙа йәшәгән кешеләрҙең уның тураһындағы фекерҙәрен   уҡып, Сабирйән Йәрмөхәмәт улының, ысынлап та, үҙ халҡының ысын патриоты, күркәм холҡо, донъялыҡта башҡарған изге ғәмәлдәре менән үҙен белгән бөтә кешенең оло ихтирамын яулаған шәхес булғанына инанаһың.“Йәнтөйәгебеҙҙең рухлы, һутлы имәне ауҙы. Тыуған еребеҙҙең ысын патриоты ине” (З. Арғынбаева).
“Көслө рухлы, кешеләргә ихтирамлы, бик күркәм холоҡло, ауылдың тарихын яҡшы белгән, милли музыка ҡоралыбыҙ ҡурайҙы пропагандалаған аҫыл ир уҙаманы ине...” (Ғ. Ҡыуатова).
“Милләтебеҙ өсөн баһалап бөткөһөҙ ҙур эштәр башҡарып йөрөгән олуғ шәхе­себеҙҙең ҡапыл арабыҙҙан китеп барыуы –бөтәбеҙ өсөн дә оло юғалтыу. Йәш ҡурайсыларҙың остазы ине, ҡурайы һәр саҡ янында булды...”(Р. Сәйетова). “Бик моңло, изге күңелле ағай, Сибай ҡалаһындағы халыҡ ижады үҙәгендә ойошторолған ""Азамат""ир-егеттәр вокаль ансамбленең солисы, йөҙөк ҡашы ине...”(М. Илбәкова). “Бик тә кешелекле кеше булды...Моҫтай ауылында үткән ҡурай бәйгеһендә икенсе урын алған Ильяс улымды, арҡаһынан һөйөп, ҡанатландырып, маҡтап торғайны. Улым бик ҡайғырҙы... Ауыр юғалтыу” (С. Кинйәбулатов). “Шул тиклем ярҙамсыл, яуапсыл, теүәл кеше ине. Миңә, Иҫке Сибай ауылы старостаһына, уның ярҙамы күп булды. Бөтә эштәрҙе лә бергә кәңәшләшеп эшләй инек. Башлаған эшен урын-еренә еткереп, ҙур яуаплылыҡ менән башҡара ине...”(З. Ғәйнуллина).
Күптән түгел генә сәхнәләрҙән төшмәй ҡурай уйнап, халыҡ йырҙарын йырлап, спектаклдәрҙә төрлө роль башҡарып, йәмәғәт эштәренең уртаһында ҡайнап йөрөгән кешенең ҡапыл китеп барыуына әле лә күңел ышанып етмәй. 
Сабирйән Йәрмөхәмәт улы һоҡланғыс тормош юлы үтте. Йәрмөхәмәт менән Хәнифәнең ғаиләһендә кинйә бала булған Сабирйәнгә тыуған төйәгенә, халҡының йыр-моңона һөйөү коммунист, парторг, ауыл советы рәйесе булып эшләп, колхоздың йәмәғәт эштәрендә әүҙем ҡатнашҡан, эш араһында улдарын ҡурайҙа уйнарға өйрәткән атаһынан һәм халыҡ йырҙарын, уларҙың тарихын яҡшы белгән әсәһенән килә.
Түбә урта мәктәбен тамамлағас, өс йыл Төньяҡ хәрби-диңгеҙ флотында хеҙмәт итеп, тыуған яҡтарына өлкән лейтенант званиеһында ҡайта. Артабан Өфөләге ауыл хужалығы институтының көндөҙгө бүлегенә уҡырға инә. Институтта эшләп килгән ФОП-ҡа (йәмәғәт һөнәрҙәре факультеты) йөрөп, ҡурай бүлеген тамамлап, таныҡлыҡ  ала. Вуздың ҡурайсылар ансамбле менән даими сығыш яһай.
Юғары белемле белгес “Ирәндек” совхозы бүлексәләрендә агроном, иҡтисадсы, управляющий, баш агроном, рабочком рәйесе, Күсей ауылы хакимиәте башлығы һәм бер үк осорҙа Баймаҡ районы буйынса фәнни ойоштороусы ла булып эшләй. Ниндәй генә вазифа биләһә лә, һәр йөкмәтелгән эште ҙур яуаплылыҡ менән, еренә еткереп башҡарҙы, һөҙөмтәле эшләне.   1984 йылда районда беренсе булып Күсей ауылында ""Һаумыһығыҙ, ауылдаштар! "" байрамын үткәреү, ауыл советы менән берлектә зыяратты тимер бағана һәм ҡойма менән кәртәләү, ауыл эсенән үткән йылға аша тимер-бетон ҡулсанан хужалыҡ иҫәбенә күпер һалдырыу, “Күсей –  Басай” юлына (12 км) һәм “Печера” алтын табыу артеленән “Күсей – ток – ферма” юлына хужалыҡ иҫәбенә ҡом-ҡырсынташ түшәтеү, хужалыҡ иҫәбенә ағас бураларҙан биш фатир, мәҙәниәт йорто төҙөтөү,   малсылар өсөн медицина профилакторийы тотоу, ауыл урамына 1,5 км асфальт юл һәм ҡабаттан 2 күпер эшләтеү һәм тағы ла бик күп изге эш башҡарыуға Сабирйән Йәрмөхәмәт улы тос өлөш индерҙе.
Эшсән, тыйнаҡ, баҫалҡы, сабыр холоҡло Сабирйән Йәрмөхәмәт улын хеҙмәт­тәштәре лә, ауылдаштары ла хөрмәт итә, ә етәкселек, уның һәр эшкә яуаплы ҡарап, еренә еткереп, теүәл башҡарыуын иҫәпкә алып,  ҙур ышаныс күрһәтеп, яуаплы эштәр йөкмәтә.
Ауыл хужалығы өлкәһендәге өлгәшкән уңыштары, эште оҫта ойоштора белеүе, яҙғы-көҙгө баҫыу эштәрен ҡыҫҡа ваҡыт эсендә яҡшы, сифатлы үтәгәне өсөн алған дипломдары,  Рәхмәт хаттары һанап бөткөһөҙ... Ул үҙенең остаздары М. Кирәевкә, М.  Ҡужинға рәхмәтле.
Институт тамамлап, хеҙмәт юлы башланғандан алып Сабирйән Йәр­мөхәмәт улы үҙешмәкәр сәнғәттә әүҙем ҡатнаша, ҡурайынан айырылмай, халыҡ йырҙарын яратып башҡара.    Уны  ҡурайсылар төбәге тигән дан алған Ирәндек буйы ауылдарында ҡурай моңо һүнеп, милли музыка ҡоралын үҫтереүгә иғтибар булмауы бик ныҡ борсоно. Ҡурайсы, оҙон көй башҡарыу оҫтаһы булараҡ, был ауылдарҙа ҡурайҙы тергеҙеүгә бөтә көсөн һалды. Айырыуса үҫеп килгән  йәш быуынды ҡурайҙа уйнау серҙәренә өйрәтеүгә ең һыҙғанып тотона ул. 1988 – 1991 йылдарҙа Төркмән урта мәктәбендә ҡурай түңәрәге алып бара. 2002 йылдан Иҫке Сибай сәнғәт мәктәбенең “Ирәндек” филиалында ҡурай класы уҡытыусыһы булып эшләй. Шул уҡ ваҡытта ауылдан-ауылға йөрөп (ҡайҙа машина, ҡайҙа йәйәү),  Төркмән, Күсей, Әхмәр, Басай мәктәптәре балаларын уҡыта. 2010 йылдан, Иҫке Сибайға күскәс, уны урындағы сәнғәт мәктәбенә ҡурай класы уҡытыусыһы итеп саҡыралар. Сабирйән Йәрмөхәмәт улы балаларға ҡурай серҙәрен төшөндөрөү менән генә сикләнмәй, ҡурайсылар ансамбле ойоштороп, төрлө кимәлдәге конкурстарҙа ҡатнашып, еңеүҙәр яулай. “Ирәндек” филиалында эшләгәндә Басай, Күсей, Төркмән, Әхмәр мәктәптәрендә, аҙаҡ Иҫке Сибай мәктәбендә ҡурайсылар ансамбле ойоштора. Шулай уҡ төрлө йылда еңеүсе булған уҡыусылары  Илдар Рахманғолов, Ринат Исламғолов, Айбулат Сирғәлин, Айзан Рысҡужин, Рөстәм Сафин, Мирхәт Йыһангировтың уңыш­тары ҡыуандыра, илһамландыра уҡы­тыусыны. Ә инде, остазы юлынан китеп, профессиональ ҡурайсы булып киткән уҡыусылары – Башҡорт дәүләт филар­монияһы солисы, Башҡортос­тандың атҡаҙанған артисы Илшат Ишморатов һәм Илмир Мәхийәновтар менән ул сикһеҙ ғорурлана ине. Сабирйән Йәрмөхәмәт улы үҙе лә район, төбәк-ара, республика кимәлендә үткән ҡурай, мөнәжәт, ""Оҙон көй"" бәйгеләрендә ҡатнашып, призлы урындар яулай.
Моҫтайҙағы “Ирәндек” этнотуры етәксеһе Фәнис Йәноҙаҡ улы Кәримовтың ҡурайҙы тергеҙеү, пропагандалау маҡса­тында үткәргән ҡурай бәйгеһендә жюри рәйесе булараҡ, Сабирйән Йәрмөхәмәт улы бәйгелә балаларҙың ҡатнашыуына, бигерәк тә тыуған ауылы Күсейҙән уҡытыусы Хәмзә Хәммәт улы Сәфәрғәлин малайҙарҙы ҡурайҙа уйнарға өйрәтеп, хатта ансамбль төҙөп, бәйгелә ҡатнаштырып, призлы урын алыуына шул тиклем ҡыуанғайны. Уның менән һуңғы тапҡыр һөйләшкәндә лә, васыят итеп әйткәндәй: ""Фәнис менән Хәмзә кеүек ир-егеттәр булғанда, ҡурайыбыҙ үлмәҫ. Был изге эш артабан да дауам итһен ине"", – тигәйне. 
 Шул тиклем аҡыллы, позитив кеше, әүҙем йәмәғәтсенең ауылда ғына түгел, районда ла абруйы ҙур булды.   Бер һайлау кампанияһы ла уның ҡатнашлығынан башҡа үтмәне.  Ҡуштауға хәүеф янағанда ла, битарафлыҡ күрһәтеп, ситтә ятып ҡала алманы: ҡурайын тотоп, шунда китте. Ауыл ветерандары советы рәйесе вазифаһын оло яуаплылыҡ менән башҡарҙы. Мәҙәниәт йортоноң ҡурай­сыһы, үҙешмәкәр актер, оҙон көй башҡарыусы булараҡ, мәҙәни тормошонда ҡайнап йәшәне. Һуңғы юлға оҙатҡанда, Иҫке Сибай ауылы старостаһы Зөһрә Ғәйнуллинаның күҙ йәштәре аша: ""Шул тиклем ярҙамсыл, үтә лә яуаплы, теүәл, бөтә кешегә ҡарата ихтирамлы, ғөмүмән, яҡшы кеше булды. Бөтә эште бергәләшеп, кәңәшләшеп эшләй инек... "", – тигәне күп нәмә тураһында һөйләй.
Яҡташыбыҙҙың фиҙакәр хеҙмәте республиканың элекке башлығы Р. Хәмитовтың Рәхмәт хаты, район, ауыл хакимиәте, мәҙәниәт бүлеге, төрлө кимәлдәге конкурс-бәйгеләрҙең жюри комиссиялары, Ҡоролтай, совхоз дирекцияһы һ.б. исеменән бирелгән 70- тән ашыу Маҡтау ҡағыҙы, Рәхмәт хаты һәм 2019 йылда Баймаҡ районы хакимиәтенең ""Баймаҡҡа фиҙакәр хеҙмәт  иткәне өсөн""  почетлы знагы менән билдәләнгән.
Сабирйән Йәрмөхәмәт улы өлгөлө ғаилә башлығы, ышаныслы, тоғро ир, өс ҡыҙына – Айгөл, Гөлназ, Гөлзифаға, улы Тимер­йәнгә, дүрт ейәненә, бер ейәнсәренә һөйөклө атай, олатай булды. Ҡыҙҙары юғары, улы махсус урта белем алып эшләп йөрөй. Олаталары ейәндәренә лә матур тәрбиә бирергә тырышты: эшкә, йыш ҡына тәбиғәткә алып сыҡты, шашка, шахмат уйнарға, саңғыла йөрөргә һәм башҡа яҡшы шөғөлдәргә өйрәтте. Хужалығында умарта тотто.
Киләсәккә пландары ҙур ине. Шуларҙың береһе Күсей ауылында ҡасандыр ошо төбәктә йәшәгән ҡурайсыларға арнап (исем- шәрифтәрен яҙып) стела эшләтеү ине. Фекерҙәше, рәссам Руслан Бикбаев менән эскизын әҙерләп, ауылға барып, стела ҡуйылаһы урынды билдәләп тә ҡайтҡайнылар... Йәл, өлгөрмәне.
Был фани донъянан китер алдынан ғына үҙенең дөйөм дәфтәренә түбәндәге шиғыр юлдарын яҙып ҡуйған булған (авторын белмәйем):
Үҙең китһәң, был донъяла эҙең ҡалһын,
Эҙең ҡалмаһа, бер ипле һүҙең ҡалһын.
Аҙашҡандар эҙҙәреңде һуҡмаҡ итер,
Өшөгәндәр һүҙҙәреңде усаҡ итер...
 
Сәғиҙә БАЙНАЗАРОВА,
мәғариф ветераны.
Сибай ҡалаһы.","14 Февраль 2022, 12:13",Хәтер,Na
https://ye102.ru/articles/ht/2021-09-09/be-e-y-md-s-e-2498647,Беҙҙең йөҙөмдөң әсәһе,Дәүләт премияһы лауреаты Лидия Стреляева бар ғүмерен  Башҡортостан шарттарында үҫкән виноград сорттарын сығарыуға арнай," 
Тормош шул тиклем ҙур тиҙлек менән бара, донъя артынан ҡыуып, тирә-яғыбыҙға күҙ һалырға ла өлгөрмәйбеҙ. Кемдәр йәшәй, ниндәйерәк кешеләр беҙҙең тирәбеҙҙә,  был ергә беҙгә тиклем кемдәр килеп киткән – был турала уйлап торорға ваҡыт юҡ йәшәргә ашығабыҙ. Данлыҡлы, ниндәй­ҙер ҙур ҡаҙаныштарға эйә кешеләр беҙҙән алыҫ, бик алыҫ йәшәйҙер кеүек.
Бына шулай күптәрҙең күҙенә бик салынмай ғына  60 йыл (1927 – 1987 йылдар) Кушнаренко районында БАССР-ҙың атҡаҙанған агрономы, Дәүләт премияһы лауреаты Лидия Николаевна Стреляева йәшәгән. Күптәр уның Украинанан ғалим иренә  эйәреп килгәнен дә, үҙе менән ҡояш  һөйәр йөҙөм  үҫентеләрен алып килгәнен дә белмәгәндер, моғайын. Ун биш йылдан ашыу ғүмерен төньяҡ киңлектәрҙә үҫә торған виноград сорттарын сығарыуға, уны камиллаштырыуға бағышлай. Ә инде Бөйөк Ватан һуғышында ирен дә, берҙән-бер улын да юғалтҡас, сарыф итеп өлгөрмәгән әсә, ҡатын-ҡыҙ наҙын, һөйөүен виноград үрсетеүгә арнай. Уның хыялы – Уралдың ҡырыҫ климатына ярашлы сорт  үҫтереү  – тормошҡа аша. Ул барлыҡ ғүмерен Кушнаренко селекция үҙәгенә бирә.
Урындағы халыҡтың өлкән быуын вәкилдәре әле лә бәләкәй генә буйлы, ап-аҡ сәсле әбейҙе яҡшы хәтерләй. Үкенескә күрә, Лидия Николаевна 85 йәшендә фажиғәле вафат була. Ә бына йәш быуындың күбеһе  хәҙерге көндә һәр баҡсала тиерлек үҫкән йөҙөмдө ашағанда, моғайын, тик йылы яҡтарҙа ғына үҫкән емештең беҙҙең баҡсаларға нисек эләккәне хаҡында уйламайҙыр ҙа.
Райондың ғына түгел, бөтә республиканың ауыл хужалығы үҫешенә ҙур өлөш индергән  оло йөрәкле ҡатынға һәйкәл ҡуйыу идеяһы бала сағы ошонда уҙған, тамырҙары был ерҙәргә тоташҡан Илдар Дәүләтовҡа килә. Ниәтең көслө булһа, Хоҙай Тәғәлә үҙе кәрәкле кешеләрен юлыңа сығара, һинең менән осраштыра. Илдар Ғәлимхан улына ла үҙе кеүек райондың киләсәге, йәш быуынды тәрбиәләү ҡиммәттәре менән янған кешеләр тап була. Шулай, ""Топорнин"" эшҡыуарҙар союзы рәйесе Салауат Ғәлимов, Кушнаренкола ғына түгел, тирә-яҡҡа билдәле Таш һындар паркын үҙ инициативаһы менән булдырған үҙешмәкәр скульптор, Кушнаренко районының почетлы гражданы Илфир Хәйруллин уға ҡушылып, инициатив төркөм булдыралар. Улар Ауыл хужалығы ғилми тикшеренеүҙәр институты директоры Әнүәр Хафиз улы Шәкирйәнов менән осрашып, фатиха һәм кәрәкле кәңәштәр алып, эшкә тотона.  Талантлы йәш скульптор, Рәсәй Скульпторҙар союзы ағзаһы Илдус Закиров Стреляеваның һынын эшләргә ризалаша. Тик аҡса табаһы ғына ҡала. Бюджеттағы финанс  алдан тәғәйенләнеп ҡуйғанлыҡтан, ҡапыл килеп тыуған идеялар ни тиклем генә шәп булмаһын, шунда уҡ аҡса бүленмәйәсәк.
Шунлыҡтан инициатив  төркөм халыҡҡа мөрәжәғәт итергә була. Эшҡыуарҙар ҙа иғтибарҙан ситтә ҡалмай. Ил төкөрһә – күл була. Район халҡы ла, бизнесмендар ҙа был изге эшкә ҡушылырға тырышты. Идея тыуғандан алып бюсты асҡанға тиклем өс ай самаһы ваҡыт үткәндер.
Ниһайәт, йәше лә, ҡарты ла тау башында урынлашҡан питомник янына Лидия Николаевна Стреляеваның һынын асыу тантанаһына йыйылды. Әнүәр Хафиз улы Шәкирйәнов әйтеүенсә, был республикала агрономға ҡуйылған беренсе һәйкәл. Уны асыуҙы быйыл беренсе синыфҡа уҡырға барған балаларға  тапшырҙылар. Был бик урынлы булды, сөнки Лидия Николаевна тап киләһе быуынға ҡомартҡы итеп үҙенән һуң етенән ашыу виноград сорты ҡалдырған. Тантана шул тиклем матур булды, хатта иртән тамсылап торған ямғыр ҙа  тыйылып тороп, халыҡ таралып бөткәс кенә,  дәрте, йәшәү көсө ташып торған, күкрәгенә виноград тәлгәштәренән биҙәүес таҡҡан  йәш ҡатындың аҡ һынын  ҡотлап, яуып китте.
Үкенескә күрә, хәҙерге ваҡытта йәш быуынға үрнәк булырлыҡ кешеләрҙе социаль селтәрҙәге кәйеф-сафа ҡороусы ролик геройҙары, әхлаҡһыҙ йырсылар  алмаштыра. Үҫмерҙәр йәшәгән ерендәге кешеләргә, уларҙың хеҙмәтенә, тормошона иғти­барлыраҡ булырға, ғилем ҡим­мәттәренең бер ҡасан да арзанланмаясағын аңларға өй­рәнһен ине. Шуға ла Илдар Дәүләтовтың киләһе проекты –  Бөйөк Ватан һуғышының легендар геройы, яҡташыбыҙ, ""ҡара генерал"" Даян Мурзинға һәйкәл ҡуйыу. Уның был идеяһының да еңеллек менән тормошҡа ашыуын теләп ҡалайыҡ.

Светлана ШӘРИПОВА.
Автор фотолары.
Кушнаренко районы.","9 Сентябрь 2021, 14:45",Хәтер,Na
https://ye102.ru/articles/ht/2021-09-03/keshe-kit-e-e-ala-2490251,"Кеше китә, эҙе ҡала ",йәки Атайым тураһында иҫтәлектәр...,"Кеше китә, эҙе ҡала, тиҙәр... Атайыбыҙ Әхмәҙи Фәйзерахман улы Фәхретдинов үҙенән һуң был тормошта юйылмаҫлыҡ тәрән эҙ ҡалдырып китте. Уның күркәм эштәре, ижад емештәре бер ҡасан да онотолмаҫ. Йыр-моңға, шиғриәткә ғашиҡ, рухлы, зыялы кеше ине атай.
Кеше китә, эҙе ҡала, тиҙәр... Атайыбыҙ Әхмәҙи Фәйзерахман улы Фәхретдинов үҙенән һуң был тормошта юйылмаҫлыҡ тәрән эҙ ҡалдырып китте. Уның күркәм эштәре, ижад емештәре бер ҡасан да онотолмаҫ. Йыр-моңға, шиғриәткә ғашиҡ, рухлы, зыялы кеше ине атай.

Ул 1934  йылдың 2 декабрендә Баймаҡ районының Таулыҡай ауылында донъяға килә.  Ауылда ете клас­ты тамамлағас, 1950 йылда Темәс башҡорт педагогия училищеһына уҡырға инә һәм 1954 йылда уны уңышлы тамамлай. Баймаҡ районы мәктәптәрендә уҡытыусы булып эшләй, ВЛКСМ район комитеты, «Баймаҡ» совхозының партия ойош­маһы секретары вазифаларын баш­ҡара. Атайыбыҙ 28 йәшендә генә Әбделкәрим һигеҙ йыллыҡ мәктә­бенең директоры итеп тәғәйенләнә, һуңыраҡ Ярат, Таулыҡай мәктәптәрен етәкләй. 1964 йылда ситтән тороп Магнитогорск педагогия инсти­тутының рус теле һәм әҙәбиәте бүлеген тамамлай. Ауылда, район үҙәгендә бер генә  сара ла уның ҡатнашлығынан башҡа үтмәй, бының өсөн бихисап Маҡтау ҡағыҙына, миҙалға лайыҡ була, конкурстарҙа еңеү яулай.
Әхмәҙи Фәйзерахман улы төрлө яҡлап һәләтле кеше булды. Әлеге көнгә тиклем йортонда үҙ ҡулы менән эшләгән өҫтәл, ултырғыс-эскәм­йәләре, шкафтары, шкатулка, һырлы рамдары һаҡлана. Ауыл ҡыҙҙарының байтағы кейәүгә сыҡҡанда ул яһаған һандыҡтар менән тормош юлын башлап ебәрҙе. Күсей мәктәбендә эшләгән осорҙа атайыбыҙ белем усағына матур ҡапҡа эшләп ҡуя. Ул әле лә күсейҙәрҙең хәтерендә. «Иҫке ағас мәктәбебеҙҙең матур ҡапҡаһын эшләгән Әхмәҙи Фәйзерахман улы ошо ҡапҡа аша белем иленә аяҡ баҫҡан һәр баланың күңелендә үҙенә мәңгелек һәйкәл ҡуйып китте, тип әйтһәм, һис тә арттырыу булмаҫ. Сөнки беҙҙең бала саҡ, мәктәп йылдары хәтирәләрен иҫкә төшөрөү менән күҙ алдыбыҙға ошо мәктәп ҡапҡаһы килеп баҫа... Ошо ҡапҡа алдында нисә быуын уҡыусы фотоға төшкән... Заманаға ярашлы, ҡапҡа башындағы лозунгтар үҙгәреп торғанда ла, ҡапҡабыҙ бирешмәй, белем иленә саҡырып торҙо... Эйе, мәктәп тарихына үҙ өлөшөн индергән, шул иҫке мәктәптә уҡып сыҡҡан һәр баланың күңеленә инеп ҡалған Әхмәҙи Фәйзерахман улын үҙе иҫән саҡта ауылыбыҙҙа, мәктәптә үткән осра­шыуҙарға саҡырып, аралашып, рәхмәт һүҙҙәребеҙҙе әйтеп өлгөрмәгәнбеҙ... Үкенес», – тип иҫкә ала ҡәҙерлебеҙҙе Күсей ауылынан Сәғиҙә Байназарова. Атайыбыҙҙың алтын ҡуллы булыуына 1994 йылда нәфис көнкүреш әйбер­ҙәренең район конкурс-күргәҙмәһендә ҡатнашып, 2-се урын яулауы ла дәлил.
Иҫемдә, беҙҙең өй тулы музыка ҡоралдары булыр ине. Бер нисә баян, гармун, ҡартатай эшләгән еҙ ҡурай, ҡумыҙҙар... Магазинда мандолиналар  булмағас, уларҙы атайым почта аша һатып алып, мәктәп уҡыусыларын уйнарға өйрәткәйне. Баймаҡҡа барға­нында магазиндан тальян гармун алып ҡайтып, беҙҙе лә уйнарға өйрәтте. Бер аҙҙан өйөбөҙҙә Германияла эшләнгән аккордеон хасил булды, атайым уйнап ебәрһә, моңло тауышын иҫебеҙ китеп тыңлай инек. Өфөнән ауыҙ гармуны алып ҡайтып, ауыл, район сәхнә­ләрендә уйнап, тамашасыларҙы таң ҡалдырғаны иҫтә. Уның почта аша яҙҙырып алған скрипкаһы ла булды, был музыка ҡоралында ла оҫта ғына итеп уйнаны. Ҡала ерендә фортепиано күреп ҡалһа, унда ла ултырып уйнай торғайны.
Ҡәҙерлебеҙ шиғырҙар, йырҙар ижад итеүгә һәләтле булды. Мәҫәлән, Ленин тураһында йырҙы атайым 1963 – 1965 йылдарҙа райондың Әбделкәрим мәктәбендә директор булып эшләгән осорҙа ижад иткән. Заманы шулай ине, партияның көслө осоро, барлыҡ ерҙә патриотик йырҙар башҡарыла, ижад ителә. Йырҙың тексын, нотаһын  билдәле композитор Хөсәйен Әхмә­товҡа ебәрә һәм унан  хуплау һүҙҙәре яҙылған хат ала. Аҙаҡ Ленин исемен­дәге колхоздың, мәктәп уҡыусыла­рының хорҙары ошо йырҙы район смотрҙарында башҡарып, призлы урындарға лайыҡ булды.                                                                                                                                              
Атайыбыҙ Әхмәҙи Фәйзерахман улы менән әсәйебеҙ Хәлиҙә Сөләймән ҡыҙы ике малай һәм өс ҡыҙға ғүмер бирә. 63 йыл бергә иңгә-иң терәшеп, бәхетле ғүмер кисерҙеләр.. Бишебеҙгә лә матур тәрбиә, төплө белем  бирҙеләр.
Бала саҡта беҙҙең өйҙә «Дружба» исемле ҙур радио ла булды. Әсәйҙең әйтеүе буйын­са, уны атайым 1960 йылдың ҡышында Баймаҡтан 200 һум­ға хаҡын өс айҙа түләү шарты менән алып ҡайтҡан. Ул саҡта атайҙың эш хаҡы – 75, әсәй­ҙеке 30 һум булған. Бала саҡта, үҫмер йылдарында беҙ уға грампластинкалар ҡуйып, музыка тыңлай, бейей инек. Иҫтәлек булып, ҡайһы бер пластинкалар әле лә тыуған йортобоҙҙа һаҡлана.
Миңә ун йәш тирәһе бул­ғандыр. Клас­таш малайҙар бер-бер артлы йәшел төҫтәге «Урал» велосипедтарына атланып, урам буйлап саба башланы. Баҡтиһәң, магазинға алып килгәндәр икән. Минең дә бик ныҡ «тимер ат»лы бул­ғым килә. Был турала әсәйгә әйттем. Атайға өндә­шеү юҡ – ул әсәйгә ҡарағанда ҡатыраҡ, ҙур йомош менән уға өндә­шергә лә баҙнат ит­мәйбеҙ.
Бер аҙҙан атай: «Гармунда уйнарға өйрәнһәң, ҡарарбыҙ!» – тине. Үҙе гармунсы, баянсы булғас, минең дә гармунда уйнауымды теләгән инде, ләкин мин нишләптер өйрәнмәнем... Булған гармунды ике туған ағайҙар алып йөрөп, туҙҙырып бөткәйне. Велосипедлы булыу теләге тынғы бирмәй... Ни эшләргә? Өй аша ғына күр­шелә Хафиз ағай йәшәй ине (колхоз рәйесе Хөрмәт олатай Хәсә­новтың улы). Киттем уға, хәлде аңлатып бирҙем. Хафиз ағай ҡаршы килмәне, тик шундай шарт ҡуйҙы – «гармунда уйнарға мунсала өйрәнергә кәрәк, тиҙерәк килеп сыға». Бөтәһенә лә риза инем, сөнки велосипед инде төштәремә инә башланы. Шу­лай итеп, көн һайын дәрестән һуң рәйестең ҙур, иркен мунсаһының эләүкә­һенә ултырып алып, гармун күреген һуҙырға керештек. Уның ара­һында ике туған Ришат, Азамат ағайҙарҙан да дәрес алам. Бер аҙна тирәһе ваҡыт үттеме-юҡмы, гармунды ҡә­ҙимге тыс­ҡыл­датырға өйрә­неп алдым. Ниһайәт, әсәй аша атайға үҙемдең имтихан то­торға әҙер икәнемде белдер­ҙем. Имтихан алыусы атайға өс көй уйнап ишеттерҙем – «Бүләк» йыры һәм ике бейеү көйө. Ул минең уйнағанды тыңланы ла, тамаҡ ҡырып, бер һүҙ өндәшмәй сығып китте. Аптырашта ҡалдым, әллә гармунда уйнауым оҡшаманымы...
Бер-ике көндән Ришат ағайым мәктәпкә йүгереп килеп инде лә атайымдың миңә велосипед һатып алыуын һөйөнсөләне. Ҡыуанысым баштан ашты! Велосипедты ҡулға тотторғанда атай: «Гармунда уйнауыңды ташлаһаң, велосипедыңды һатам да ебәрәм», – тине. Хыялымдағы «тимер ат»тан ҡолаҡ ҡаҡҡым килмәне – гармунда уйнау оҫталығын арттыра барҙым. Атай, ағайҙар, күрше-тирә ма­лайҙар менән бергә ултырып, гармун һуҙыу ғәҙәтемә инде. Өйҙә яңғыҙым булғанда, ҙур көҙгө алдына ултырып, гармун тартырға яраттым. Мәктәп йылдарында ансамбль менән гармун уйнаныҡ, районда ла сығыш яһаныҡ. Бер аҙҙан баянда ла уйнай башланым. Бөгөн баян менән гармун – айырылғыһыҙ моңдаштарым. Атайға шул саҡтағы дәресе өсөн рәхмәтлемен...
Атайыбыҙ уҡытып сығарған меңәрләгән бала уға төплө белем биргәне өсөн рәхмәтле. «Әхмәҙи Фәйзерахман улы методик яҡтан бик көслө уҡытыусы булды. Беҙҙе рус теленән уҡытҡайны. Миңә лә яҡшы белем биргәндер, тип уйлайым. Ҡайҙа уҡыhам да, бер ваҡытта ла рус теленән насар билдә алманым. Дик­тант­тарҙы «өслө» билдәһенә яҙғаным булманы», – тип иҫкә ала атайымды Шафиҡ Йосоп улы Ноғоманов.
Атай ысын ир-егет, хәс­тәрлекле ғаилә башлығы, талапсан һәм талантлы уҡы­тыусы булды. Үҙенән һуң яҡты эҙ, тик йылы хәтирәләр ҡал­дырҙы. Ул 2021 йылдың 26 ғинуарында, 87-се йәшендә баҡыйлыҡҡа күсте.
Гөлдәр Әхмәҙи ҡыҙы Ишкинина, БР-ҙың атҡаҙанған мәҙәниәт хеҙмәткәре: «Атай тормошта әүҙем, ҡы­ҙыҡһыныусан, күпте бел­гән, зыялы, һәр яҡлап һәләтле кеше булып минең күңелдә урын алған. Кинйә ҡыҙ булғас, уның яғынан миңә ҡарата йомшаҡ мөнәсәбәт булды, апайым­дарға эләк­мәгән матур ҡурсаҡтар миңә алынды. Әрләгәнен бер ҙә хәтер­ләмәйем, бәлки, орошҡандыр ҙа, мөһим булмағас, иҫемдә юҡтыр, тип уйлайым. Атайымдан күп нәмәгә өйрәндем. Һүрәт төшөрөү, йыр-бейеүгә маһир­лыҡ унан киләлер, баянда уйнарға ла унан өйрән­дем. Уның һымаҡ мотоциклда, машинала йөрөргә өйрәнгем килә торғайны, был хыялымды олоғая төшкәс булһа ла тормошҡа ашырып, «тимер ат»ты йүгәнләнем. Үҙең оло­ғайғас ҡына атай-әсәйҙең һиңә һалған көсөн, һәләтен аң­лайһың, баһалайһың икән ул. Миндә булған барлыҡ яҡшы сифат – атайымдан күскән аманат. Рәхмәт уға, йәне йәннәттә булһын».
 
Ғәли ФӘХРЕТДИНОВ.
Баймаҡ районы.","3 Сентябрь 2021, 12:04",Хәтер,Na
https://ye102.ru/articles/ht/2020-04-04/olatayymdy-u-yshtan-ayt-an-m-le-737787,Олатайымдың һуғыштан ҡайтҡан мәле,"Атайымдың атаһы - Юлдыбай олатайым һуғыштан ҡайтҡас төшкән фотоһүрәт. 21 ноябрь, 1946 йыл.","Һулдан беренсе Юлдыбай олатайым эргәһендә  Маһира өләсәйем. Ултырғаны, атайымдың ағаһы - Нур бабайым һәм һул яғында торғаны атайымТимербай, ултырғаны  янындағын белмәйем.","4 Апрель 2020, 12:40",Хәтер,Na
https://ye102.ru/articles/ht/2020-03-28/batyrly-y-m-ge-h-ter-735985,Батырлығы –  мәңге хәтерҙә,"Белорет районының Шығай мәктәбенә Советтар Союзы геройы Шаһи Ямалетдиновтың исеме бирелде Белорет районының Ш. Ямалетдинов исемендәге Шығай урта мәктәбендә башҡорт теле уҡытыусыларының район-ҡала кимәлендәге конференцияһы үтте: “Батырлығы – мәңге хәтерҙә” тип аталған сара белем усағына Советтар Союзы Геройы Шаһи Ямалетдин улы Ямалетдиновтың исеме бирелеүгә, Хәтер һәм дан йылына арналды.","Сараға юғары категориялы баш­ҡорт теле уҡытыусыһы, элек­тән таныш булған Гөлсөм Йылҡыбаева алдан уҡ саҡырып ҡуйғас, ҡыуанып юлға сыҡтым. Кеше кеүек тыныс ҡына елдереп бар ҙа ет бит инде, әммә теле тик тормаған навигатор бер туҡтауһыҙ “һулға борол” да “һулға борол” тип ныҡышҡас, асфальт буйлап килгән ерҙән ҡырҡа һулға боролоп, ауылға индем. Инеп барған саҡта уҡ, был юлдан машина йөрөгәнгә оҡшамаған, тип аптырап та өлгөрмәнем, дөбөр-шатыр тәрән тәгәрмәс юлына барып та сумдым. Ни алға, ни артҡа китеп булмай, машина һулға ҡыйшайып, тамам ҡор­һағына ултырҙы. Водитель яғынан ишекте асып сығып та булмай – көрт тәҙрәне тулыһынса тиерлек ҡаплаған. Ни эшләргә белмәй ултырғанда, күҙгә бер үҫмер салынды: ул һалмаҡ ҡына баҫып, машинаны төрлө яҡтан ҡарап сыҡты, алдан да, арттан да ятып уҡ ҡараны, шунан миңә пассажир яғынан сығырға ымланы. Ҡы­ҫыла-ҡыҫыла килеп сыҡтым. Үҫмер туғыҙынсы синыф уҡыу­сыһы Сабур Әбүталипов ине. Бер аҙҙан ул көрәк алып сығып, машинаны ҡар аҫтынан таҙартырға тырышты, әммә тырышлығы бушҡа булды. Ул арала Гөлсөм, мине юғалтып, шылтыратты. Үҙемдең батып ултырыуым хаҡында әйткәс, хәҙер ярҙам ебәрербеҙ, тине. Мәктәп директоры Исмәғил Әбүталиповҡа минең бәләгә тарығанды һөйләп, ул ир-егеттәрҙе ярҙамға йүнәлтте. Улар килеү менән үк, машинаңды йә “Нива”, йә трактор менән генә һөйрәтеп сығармағанда, тиһәләр ҙә, барыбер күмәкләп (Сабурҙың атаһы ла ярҙамға сығып) этеп ҡаранылар. Тик машина ҡар тотҡонлоғонан сығырға ашыҡ­маны. Ә мәктәптә бит конференция башланды! Минһеҙ! Теләһә нимә эшләгеҙ, әммә, зинһар, сара тамамланғансы автомобилде сығарығыҙ инде, тигән үтенес-нәсихәт менән ҡуша машинаның асҡысын уҡытыусы Айгиз Ҡанафинға тапшырҙым да йәйәү мәктәпкә саптым. Унда мине барыһы ла ҡолас йәйеп ҡаршы алды, рәхмәт төшкөрҙәре, һәм яңылыш “Тасуири һөйләү” конкурсы булып ятҡан кабинетҡа индереп ебәрҙеләр. Бер генә уҡыусының илһамланып шиғыр һөйләгәнен ишетеп ҡалдым, мине икенсе ергә – “Проект эше”нә оҙаттылар. Ғилми эштәрҙе яҡлау барған кабинетта, ниһайәт, Гөлсөм Урал ҡыҙы, Гөлсинә Сәхәүетдинова менән күрешелде һәм, машинам нисек ҡарға сумһа, шулай уҡ башкөлләй эшкә сумылды.","28 Март 2020, 07:43",Хәтер,Na
https://ye102.ru/articles/ht/2019-10-30/be-e-a-arman-l-s-yebe-719991,Беҙҙең ҡаһарман өләсәйебеҙ,"1920 йылдарҙан алып Башҡортостанда ғына 52 меңдән ашыу кеше репрессияға эләгә. Был һандарҙың һәр береһе артында – бик күп ғаиләнең ҡыйратылған яҙмыштары, уларҙың яҡындарының ҡанлы күҙ йәштәре. Бөгөнгө яҙмаларымды шул кешеләрҙең иҫтәлегенә бағышлайым.",,"30 Октябрь 2019, 16:55",Хәтер,Na
https://ye102.ru/articles/ht/2019-06-27/y-nn-t-di-ge-end-y-e-me-s-y-718350,"Йәннәт диңгеҙендә йөҙәһеңме, ӘСӘЙ?","Әсәй, ҡайт! Һинһеҙ ҡыйын, әҙгә генә булһа ла ҡайт! Инде йәшәүемә ярты быуат үтеп китһә лә, мин йыш ҡына ошолай аҙарынып өнһөҙ генә ҡысҡырам. Тик тауышым ҡайтауаз булып үҙемә кире ҡайта. Сирек быуат уҙһа ла, мәңге уңалаһы түгел был яра, ҡанһырап һыҙлай һаман...","Әсәй, ҡайт! Һинһеҙ ҡыйын, әҙгә генә булһа ла ҡайт! Инде йәшәүемә ярты быуат үтеп китһә лә, мин йыш ҡына ошолай аҙарынып өнһөҙ генә ҡысҡырам. Тик тауышым ҡайтауаз булып үҙемә кире ҡайта. Сирек быуат уҙһа ла, мәңге уңалаһы түгел был яра, ҡанһырап һыҙлай һаман...  ","27 Июнь 2019, 13:47",Хәтер,Na
https://ye102.ru/articles/ht/2019-06-22/er-uyyny-ser-m-h-ter-a-lay-718303,Ер ҡуйыны сер һәм хәтер һаҡлай…,"[b]Бөйөк Ватан һуғышы йылдарында  яу яланында һәләк булып, ерләнмәй ҡалған йөҙләгән мең һалдаттың һөйәктәре ята. Ер ҡуйыны киң – өнһөҙ быуаттар шаһиты  хәтер менән онотолған серҙәр ҙә һаҡлай.","Бөйөк Ватан һуғышы йылдарында  яу яланында һәләк булып, ерләнмәй ҡалған йөҙләгән мең һалдаттың һөйәктәре ята. Ер ҡуйыны киң – өнһөҙ быуаттар шаһиты  хәтер менән онотолған серҙәр ҙә һаҡлай.","22 Июнь 2019, 10:30",Хәтер,Na
https://ye102.ru/articles/ht/2019-06-22/atay-men-n-tk-rg-n-u-y-k-n-718310,Атай менән үткәргән һуңғы көн,Хәтирә өләсәйем хәтирәләре,"Хәтирә өләсәйем хәтирәләре1941 йылдың йәй миҙгеле (июль-август айҙары булырға тейеш). Мин 8 – 9 йәштәрҙә. Их, бер барып күрергә ине шул “гурыт” тигәндәрен тип хыялланып йөрөгәндә тәтене бит миңә лә был сәфәр. ","22 Июнь 2019, 10:00",Хәтер,Na
https://ye102.ru/articles/ht/2019-06-03/olo-t-l-kt-ge-fazhi-g-30-yyl-718097,Оло Тәләктәге фажиғәгә – 30 йыл,"Үҙенең йәшәү дәүере аҙағына Советтар Союзы бер-бер артлы килгән тәбиғәт һәм техноген һәләкәттәрҙән дер һелкенә. Чернобыль АЭС-ында, Арзамас ҡалаһындағы шартлау, “Александр Суворов”, “Адмирал Нахимов” теплоходтарының батыуы, Әрмәнстандағы ер тетрәү кеүек оло бәлә-ҡаза илебеҙҙе, дәүләт ҡоролошон ныҡлыҡҡа һынаны.","Үҙенең йәшәү дәүере аҙағына Советтар Союзы бер-бер артлы килгән тәбиғәт һәм техноген һәләкәттәрҙән дер һелкенә. Чернобыль АЭС-ында, Арзамас ҡалаһындағы шартлау, “Александр Суворов”, “Адмирал Нахимов” теплоходтарының батыуы, Әрмәнстандағы ер тетрәү кеүек оло бәлә-ҡаза илебеҙҙе, дәүләт ҡоролошон ныҡлыҡҡа һынаны.","3 Июнь 2019, 17:21",Хәтер,Na
https://ye102.ru/articles/ht/2019-05-10/f-resht-anaty-a-yl-an-zatly-y-n-717586,Фәрештә ҡанаты ҡағылған затлы йән,"Гәзитебеҙҙең тоғро дуҫы, иҫән сағында йөҙҙәрсә кешенең рәхмәтен алған, миһырбанлы күңелле, уңған, гүзәллекте яратҡан Ләлә Әхмәтшина кеүектәр күберәк булһын ине","Гәзитебеҙҙең тоғро дуҫы, иҫән сағында йөҙҙәрсә кешенең рәхмәтен алған, миһырбанлы күңелле, уңған, гүзәллекте яратҡан Ләлә Әхмәтшина кеүектәр күберәк булһын ине","10 Май 2019, 10:00",Хәтер,Na
https://ye102.ru/articles/ht/2019-04-04/ta-at-an-m-l-716747,Таң атҡан мәл,"Был уның халыҡ араһына һуңғы сығыуы булды. Уҡыусыһы, йәш рәссам Артур Әлимғужин остазы Нияз Мәһәҙиевты үҙенең шәхси күргәҙмәһенә саҡырҙы.","Был уның халыҡ араһына һуңғы сығыуы булды. Уҡыусыһы, йәш рәссам Артур Әлимғужин остазы Нияз Мәһәҙиевты үҙенең шәхси күргәҙмәһенә саҡырҙы.","4 Апрель 2019, 10:00",Хәтер,Na
https://ye102.ru/articles/ht/2019-03-27/onotma-uny-ile-716575,Онотмаҫ уны иле,"[b]Яугир-шағир Мәлих Харистың “Батырҙарын иҫкә алғанда, онотмаһын мине лә Тыуған ил...” шиғырын йөрәгебеҙгә уйып, тормошобоҙ девизы итеп алһаҡ та яҙыҡ түгел – батырҙарын, ысын ул-ҡыҙҙарын, халҡым, тип йәнен-тәнен аямай көрәшкәндәрен, тыныс тормошта хеҙмәт фиҙакәрлеге күрһәткәндәрен онотҡан, йәғни үткәнен белмәгән, бөгөнгөһөн барламаған, алдағыһын уйламаған халыҡтың  киләсәге юҡ.","Яугир-шағир Мәлих Харистың “Батырҙарын иҫкә алғанда, онотмаһын мине лә Тыуған ил...” шиғырын йөрәгебеҙгә уйып, тормошобоҙ девизы итеп алһаҡ та яҙыҡ түгел – батырҙарын, ысын ул-ҡыҙҙарын, халҡым, тип йәнен-тәнен аямай көрәшкәндәрен, тыныс тормошта хеҙмәт фиҙакәрлеге күрһәткәндәрен онотҡан, йәғни үткәнен белмәгән, бөгөнгөһөн барламаған, алдағыһын уйламаған халыҡтың  киләсәге юҡ.","27 Март 2019, 13:57",Хәтер,Na
https://ye102.ru/articles/ht/2019-03-23/bayazit-bay-y-ya-myshy-716391,Баязит байҙың яҙмышы,йәки Халыҡҡа күп изгелек ҡылған ҡартатайыбыҙҙың васыятын онотмайбыҙ,йәки Халыҡҡа күп изгелек ҡылған ҡартатайыбыҙҙың васыятын онотмайбыҙ,"23 Март 2019, 11:00",Хәтер,Na
https://ye102.ru/articles/ht/2019-03-05/uny-onotor-a-ha-yby-yu-715876,«Уны оноторға хаҡыбыҙ юҡ!»,"“Сулпан” балалар театры бына инде өс тиҫтә йылға  яҡын ваҡыт аралығында йәш тамашасылар өсөн республиканың берҙән-бер яратҡан, һәр саҡ көтөп алынған ижади коллектив булып тора. Уның тарихи башланғысы Октябрҙең 40 йыллығы исемендәге мәҙәниәт һарайында тупланған халыҡ театры һәм уның һуңғы йылдарҙағы режиссеры Хәниф Сафинға барып тоташа. Театрҙың бөгөнгө уңыштары, ижади йәшәйеше тураһында һүҙ алып барғанда беҙ, ябай тамашасылар, уның тарихи нигеҙе хаҡында ла хәбәрҙар булырға тейешбеҙ. 1987 йылда халыҡ театры базаһында Легендалар һәм риүәйәттәр театр-студияһы ойошторола. “Таһир менән Зөһрә”, “Өҙөлгән туй”, “Гөлбәҙәр” кеүек билдәле спектаклдәр ҙур уңыш менән ҡуйыла. Бөгөн беҙ ошо студияға нигеҙ һалыусы режиссер, актер, Башҡортостандың атҡаҙанған артисы Хәниф Хажми улы САФИНДЫ иҫкә алабыҙ.","“Сулпан” балалар театры бына инде өс тиҫтә йылға  яҡын ваҡыт аралығында йәш тамашасылар өсөн республиканың берҙән-бер яратҡан, һәр саҡ көтөп алынған ижади коллектив булып тора. Уның тарихи башланғысы Октябрҙең 40 йыллығы исемендәге мәҙәниәт һарайында тупланған халыҡ театры һәм уның һуңғы йылдарҙағы режиссеры Хәниф Сафинға барып тоташа. Театрҙың бөгөнгө уңыштары, ижади йәшәйеше тураһында һүҙ алып барғанда беҙ, ябай тамашасылар, уның тарихи нигеҙе хаҡында ла хәбәрҙар булырға тейешбеҙ. 1987 йылда халыҡ театры базаһында Легендалар һәм риүәйәттәр театр-студияһы ойошторола. “Таһир менән Зөһрә”, “Өҙөлгән туй”, “Гөлбәҙәр” кеүек билдәле спектаклдәр ҙур уңыш менән ҡуйыла. Бөгөн беҙ ошо студияға нигеҙ һалыусы режиссер, актер, Башҡортостандың атҡаҙанған артисы Хәниф Хажми улы САФИНДЫ иҫкә алабыҙ.Фиуза САФИНА, Башҡортос­тандың атҡаҙанған артисы, режиссерҙың бер туған һеңлеһе:– Ағайымдың үҙенсәлекле кеше булыуын шунан да аңларға  була: ул, мәктәпте тамамлағас, махсус белем алмайынса, ике йыл Иглин районының Ҡаҙаяҡ ауылында фельдшер булып эшләгән. Ундағы таныштар һа­ман да, изге күңелле, ярҙамсыл һәм үҙ эшенең оҫтаһы ине, тип һөйләй. Тимәк, медицина фәндәренән һәйбәт уҡыған. Тик ул 21 йәшендә тормошон сәхнә менән бәйләп, Өфө сәнғәт училищеһының театр факультетына уҡырға инде. Диплом алғас, хеҙмәт юлын Арыҫлан Мөбәрәков исемендәге Сибай драма театрында башланы. Бик күп ролде сәхнәгә сығарҙы. Мине лә, аралашып йәшәрбеҙ, бергә булайыҡ, тип, Әбйәлил районында эшләгән еремдән Сибай халыҡ театрына күсереп, үҙ ҡанаты аҫтына алды.","5 Март 2019, 13:37",Хәтер,Na
https://ye102.ru/articles/ht/2019-02-17/h-ter-m-gelek-715307,Хәтер – мәңгелек,"Халҡыбыҙҙың ҡаһарман улы, Советтар Союзы Геройы Таһир Күсимовтың тыуыуына – 110 йылЙөҙҙәре май ҡояшына, әсе елдәргә ҡара янып иген сәскән хеҙмәт батырҙары байрамы – һабантуй була бөгөн! Таһир Күсимов килә. Ур-ра! Ошоғаса уҡып-ишетеп кенә белгән ҡаһарман – Советтар Союзы Геройын әлегәсә күргәнем юҡ ине. Халҡы теленән төшмәгән батыр ниндәй икән ул?","Халҡыбыҙҙың ҡаһарман улы, Советтар Союзы Геройы Таһир Күсимовтың тыуыуына – 110 йыл","17 Февраль 2019, 12:00",Хәтер,Na
https://ye102.ru/articles/zd/2023-10-29/y-shels-men-n-organizmdy-ta-artayy-3495787,Йәшелсә менән организмды таҙартайыҡ," Әле  йәшелсә-емештәрҙең  өлгәргән иң һутлы сағы.  Ошо мәлдән файҙаланып ҡалайыҡ, күберәк ашайыҡ. Улар менән организмды төрлө зарарлы матдәнән таҙартырға мөмкин."," 
Ҡыҙыл сөгөлдөр
  Уның составында аҙыҡ-түлектең “хәрәкәтен” еңеләйтеүсе һәм эсәктәге ”насар” бактерияларҙы юҡҡа сығарыусы  күҙәнәкле  туҡыма, фосфор, баҡыр, С витамины һәм төрлө органик кислота  бар. Икенсенән, сөгөлдөрҙәге  липотроп  матдә – “бетаин”   бауырға токсиндарҙан  ҡотолорға ярҙам итә. Өсөнсөнән, был йәшелсәләге  фолий кислотаһы организмды йәшәртә, яңы күҙәнәктәр барлыҡҡа килә, тире, сәс һәм тырнаҡтарҙың торошо яҡшыра.  Сөгөлдөрҙө бешереп салат итеп йәиһә борщҡа ҡушып ашарға мөмкин.
 Кәбеҫтә
Кәбеҫтәлә аҙыҡ сүстәре күп, улар ауыр металдарҙы һәм токсиндарҙы “ҡушырға”  һәм эсәктәрҙән сығарырға булышлыҡ итә. Бынан тыш, ул органик кислоталарға бай, был иһә  аҙыҡ эшкәртеүҙе һәм аҙыҡ эшкәртеү органдарының микрофлораһын яҡшырта.   Ундағы бик һирәк осрай торған U витамины организм өсөн бик тә хәүефле  химик матдәләрҙе  ҡоралһыҙландыра, хатта сей яраларҙы бөтәштерә.  Кәбеҫтәне бешереп тә, тоҙлап та, шул килеш тә ашарға мөмкин.
 Һарымһаҡ
Һарымһаҡтың бер генә тешендә лә 400-ҙән ашыу файҙалы компонент булыуы асыҡланған.  Улар ҡандағы холестеринды кәметә, ҡан тамырҙарын таҙарта, мейеләге яман шешкә килтереүсе күҙәнәктәрҙе юҡ итә, дифтерия, туберкулез  таяҡсаларын һәм ашҡаҙан сей яраһына килтереүсе хеликобактерҙы үлтерә, организмдағы селәүсендәрҙе сығара һ.б.  Сей килеш, ваҡлап ҡулланырға була.
Башлы һуған
Уның төп ҡиммәте – эфир майҙарындағы фитонцидтар. Был матдәләр бер нисә секундта төрлө бактерияны һәм бәшмәкте үлтерергә һәләтле. Һуған аҙыҡ эшкәртеүҙе, файҙалы матдәләрҙе үҙләштереүҙе яҡшырта, аппетитты күтәрә. Уны шул килеш, салатҡа турап, шулай уҡ спирт төнәтмәһендә төнәтеп ашарға мөмкин.  Биттәге һытҡыларҙы бөтөрөү өсөн дә ҡулланалар.
     Алма
Алмалағы пектиндар һәм күҙәнәкле туҡымалар бөтә аҙыҡ эшкәртеү системаһының эшмәкәрлеген көйләй: аппетитты яҡшырта, шлактарҙы, токсиндарҙы сығара, ашҡаҙан һуты бүлеп сығарыуҙы яйға һала, эсте йомшарта. Өҫтәүенә, дизентерия, стафилокок, протей, А киҙеүе вирусын барлыҡҡа килтереүсе микробтарҙы үлтерә.     Алманы ҡырғыста ҡырып, быҡтырып ашарға була. Тештәре үткер кешегә ул шул килеш тә бик яҡшы.
Авокадо
Ҡыҙғанысҡа ҡаршы,  был көньяҡ емешенең  файҙалы үҙенсәлектәре күптәргә билдәле түгел. Әммә  унда глютатион тип аталған  бик яҡшы матдә бар, ул 40-ҡа яҡын канцерогендың юлын яба. Был емеш  ҡандағы холестериндың кимәлен нормалләштерә,  аҙыҡ эшкәртеүҙе яҡшырта,  туҡымаларҙы  кислород менән тәьмин итә.  Уны шул килеш йәиһә киптереп  ҡулланырға мөмкин.
Мүк еләге
 Ул  бәүел ҡыуығын һәм бәүел юлдарын  зарарлы бактерияларҙан  яҡшы таҙартыусы иң көслө тәбиғи антибиотиктарҙың    береһе.  Мүк еләге яман шеш күҙәнәктәренә лә, шулай уҡ  ул ҡан тамырҙарында тромбтар һәм төйөрсәләр  барлыҡҡа килеүгә лә ҡаршы көрәшә.  Унан морс, һут эшләп эсергә мөмкин, ҡайнатмаһы ла файҙалы.
Фото:асыҡ сығанаҡтарҙан.
 ","29 Октябрь , 18:30",Һаулыҡ һаҡлау,Na
https://ye102.ru/articles/zd/2023-10-28/kesheg-yyly-la-yuy-ta-yaramay-3495739,"Кешегә йылы ла,  һыуыҡ та ярамай","Тағы көн боҙола икән тип, йыш ҡына баш ауыртыуын, кәйеф төшөүен, дөйөм хәлһеҙлекте хәлһеҙлекте көн торошоноң үҙгәреүенә һылтайбыҙ. Метеобәйлелек – ауырыумы, әллә  организмдың һаҡланыу функцияһымы?"," Көн торошоноң үҙгәрешен бар кеше лә һиҙә, тик һәр беребеҙ төрлөсә. Ҡайһы берәүҙәр болотло, яуынлы көндәрҙә «Ашығыс ярҙам» саҡырһа, икенселәр бер нәмә лә һиҙмәй: бәлки кемдәрҙер менән һүҙгә килешеүе, йә берәй нәмәһен өйҙә онотоп ҡалыуы ғына ихтимал. Тәүгеләре метеоһиҙгерҙәр рәтенә инһә, ә икенселәре хаҡында «бәхетлеләр» тип әйтергә мөмкин. Әйткәндәй,  һаулыҡтары ныҡ булған кешеләр был үҙгәрештәрҙе еңелерәк үткәрә,  уларға  тиҙерәк өйрәнәләр.
Көн торошо беҙгә нисек тәьҫир итә?
«Кемдәр елдәрҙе, йәшенде һәм көн торошон өйрәнгән, уларға ауырыуҙың килеп сығышы билдәле», - тип яҙған 15 быуатта Парацельс. Ысынлап та, шулай түгелме икән, тип ғалимдар ҙа был мәсьәлә менән ҡыҙыҡһына башлаған.  Һәм бына нимәне асыҡлаған улар.
Атмосфера баҫымы түбәнәйгәндә ҡан баҫымы ла төшөп, ҡан әйләнешенең тиҙлеге кәмей, әммә ҡанда лейкоциттар һаны арта һәм организмда газ күбәйә. Эсте ташырып, ул диафрагманы күтәрә, һөҙөмтәлә тын алыу ауырлаша һәм йөрәк-ҡан тамырҙары системаһының эшмәкәрлеге боҙола.  Атмосфера баҫымы күтәрелгәндә ҡан баҫымы ла күтәрелә һәм ҡан әйләнешең тиҙлеге арта. Һөҙөмтәлә – кеше үҙен тағы насар тоя.
Елдең тиҙлеге ҡандағы кислородҡа йоғонто яһай. Һауа температураһы менән атмосфера баҫымы ҡайһы бер ферменттарҙың әүҙемлеген үҙгәртә.
Атмосфералағы үҙгәрештәр үҙ-ара бәйле булғанлыҡтан, кешегә лә бер генә фактор түгел, ә бер нисәүһе йоғонто яһай, тип аңларға кәрәк. Мәҫәлән, һалҡын көндә  ҡан баҫымы күтәрелә, ә һауала кислород күләме арта. Әммә бынан тын алыуы еңелләшмәй, киреһенсә, кислородтың артыҡ күп булыуы ҡан тамырҙарының ҡыҫылыуына килтерә, ә инде атмосфера баҫымы менән һауалағы кислород кинәт кәмегәндә, дымлылыҡ менән температура күтәрелә. Һөҙөмтәлә кеше тағы яфалана – хатта һау-сәләмәт кешеләр ҙә һауа етмәүгә, баштың ауыр булып тороуына зарлана. Француз неврологы Доминик Минье асыҡлауынса, һауа температураһының түбәнәйеүе тромбтар барлыҡҡа килеү ихтималлығын һәм шуның менән инсульт хәүефен арттыра. Америка тикшеренеүселәре тағы бер бәйлелекте асыҡлаған: бала тыуырҙан алдағы ай ныҡ һыуыҡ булһа, психикала үҙгәрештәр йышыраҡ күҙәтелгән.
Беҙгә көн торошоноң киҫкен үҙгәреше генә йоғонто яһамай. Болоттар ҡаплап алған күк йөҙө менән бөтмәҫ-төкәнмәҫ көҙгө ямғырҙар ҙа кәйеф төшөүҙең, юҡ-барға ҡыҙып барыуҙың, депрессияның сәбәбе булыуы ихтимал, ә тын алғыһыҙ эҫе көндәр һуңғы йылдарҙа әллә күпме ғүмерҙең өҙөлөүенә килтергән.
Организмығыҙ һәм психикағыҙ көн торошон нисек  ҡабул итер, хатта табип та күҙаллай алмай. Был төрлө факторҙан тора, шул иҫәптән генетик факторҙан.  Беҙҙе уратып алған мөхит, ғөмүмән, кешеләргә төрлөсә йоғонто яһай.
Ел иҫһә, бәлә көт
Ел кешенең психиканы айырыуса көслө йоғонто яһай: кешене тынысһыҙлыҡ яфалай, мигрень, һағыш, йоҡоһоҙлоҡ йә төш   боларып  аптырата. Бындай көндәрҙә енәйәттәр һәм үҙ-үҙенә ҡул һалыусылар һаны арта.
Һаҡ булығыҙ: ямғыр
Ямғырлы көндәрҙә һәм көслө ел ваҡытында быуындар һыҙлауы көсәйә.
Үпкә, йөрәк-ҡан тамырҙары ауырыуҙары һәм ревматоидлы артрит менән ауырыусылар айырыуса көн торошо үҙгәрештәренән һаҡлауһыҙ.  Һуңғыларының көн температураһы менән атмосфера баҫымы түбәнәйгәндә кинәт дөйөм хәлдәре насарая, быуындары һыҙлай башлай.
Йөрәк сирлеләр   көн торошо үҙгәрешен бер нисә сәғәт алдан уҡ һиҙә, хәлдәре насарайыуға зарлана.
Хатта ел йүнәлешенең үҙгәреүе лә баш ауыртыуына, хәлһеҙлеккә, хәүефләнеүгә, быуындар ауыртыуына, стенокардия өйәнәгенә килтереүе ихтимал.   Магнит дауылы әүҙемләшкән көндәрҙә  иһә  ауырыуҙарҙың хәле кинәт киҫкенләшеү хәүефе көслө.  Йөрәк ауырыуҙары менән яфаланыусыларға һауа температураһында дымлылыҡтың көслө булыуы һәм йәшен яҡынлашыуы ҙур хәүеф уятыуы мөмкин.  Шунлыҡтан табиптар бындай көндәрҙә физик әүҙемлекте кәметеп, дарыуҙарҙың дозаһын арттырырға кәңәш итә.
Томан да ҡурҡыныс
Ҡалалағы томан да бик хәүефле, сөнки һауала бик күп зарралы ҡатнашма  туплана. Мәҫәлән, 1952 йылдың 5 декабрендә Англияла  бер нисә көн ел әҫәре булмай. Илдең баш ҡалаһы өҫтөндә ҡуйы томан 3 – 4 көн тора. Һөҙөмтәлә, рәсми мәғлүмәттәр буйынса,  4 меңдән ашыу кешен яҡты донъя менән хушлашҡан.
Гидрометеоүҙәк хәбәр итә…
Шулай ҙа тәбиғәт климатындағы кинәт үҙгәрештәрҙән һаҡланып була.  Әгәр ҙә көндөң үҙгәреүе күҙаллана икән, был осраҡта үҙегеҙ өйрәнгән  режимды тоторға кәрәк. Артыҡ көсөргәнеп эшләргә ярамай, шулай уҡ артыҡ оҙаҡ йоҡларға ла кәңәш ителмәй. Мөһим осрашыуҙарҙан, шау-шыулы табындарҙан баш тартып тороу зрур.  Эмоциональ һәм физик көсөргәнештәр кешенең һауа торошо үҙгәрешенә яраҡлашыу механизмдарын тотҡарлай.   Был иһә йөрәк тибешенең боҙолоуына, ҡан баҫымының кинәт күтәрелеүенә, хроник ауырыуҙарҙың киҫкенләшеүенә килтерә.  Шулай уҡ был осраҡта алдан ниндәйҙер дарыуҙар эсеү ҙә дөрөҫ түгел. Сөнки организмға нисек йоғонто яһарын алдан күҙаллап булмай.  Шунлыҡтан хәлегеҙгә, ҡайһы ерегеҙ ауыртыуына ҡарап ҡына эш итергә кәрәк.
Ҡайһы бер кәңәштәр

Был көндәрҙә үҙегеҙгә артыҡ талапсан булырға кәрәкмәй. Арығанлыҡ, ҡуҙғыусанлыҡ, эмоциаль көсөргәнешлек, ҡыҙыусанлыҡ – метеобәйлелектең йыш күҙәтелгән билдәләре.
Итле, майлы һәм ҡыҙҙырылған аҙыҡтарҙан, тоҙло-боросло тәмләткестәрҙән һәм алкоголдән баш тартығыҙ.
Витаминлы-минераль комплекстар яҡшы ярҙам итә.
Шифалы үләндәр менән дә үҙегеҙгә ярҙам итергә тырышығыҙ. Әммә уларҙы ҡулланыр алдынан белгес менән кәңәшләшергә онотмағыҙ.
Саф һауала атлап йөрөү, эҫе һәм һалҡын душ, мунса ярҙамында вегетатив һәм ҡан тамырҙары системаһын күнектерегеҙ.
Йога, цигун, аутоген күнекмәләр ярҙамында метеоролгик стрестарҙы киҫәтеп була.
","28 Октябрь , 19:00",Һаулыҡ һаҡлау,Na
https://ye102.ru/articles/zd/2023-10-27/balany-s-l-m-tlegen-nisek-ny-ytyr-a-3495743,Баланың сәләмәтлеген нисек нығытырға?,"Һәр ата-әсә балаһының һау-сәләмәт булыуын теләй. Тик  күптәр сыныҡтырыу сараларын  белеп бөтмәй. Дөрөҫ туҡланыу, хәрәкәтләнеү, саф һауа,  етерлек йоҡо  – барыһы ла һаулыҡты нығытыуға  бер аҙым ул. Түбәндәге кәңәштәр – һеҙҙең өсөн.","Дөрөҫ туҡланыу
Бала һау-сәләмәт булһын өсөн, дөрөҫ туҡланыу  айырыуса мөһим.  Уларға, ғәҙәттә,  көнөнә 4 – 5 тапҡыр ризыҡланып алыу  кәңәш ителә.Иртәнге ризыҡ  калорияға бай булырға тейеш. Сөнки был ваҡытта бала күп көсөн  сарыф итә, әүҙем була.  Шуға ата-әсәйҙәргә ярма, эремсек, йомортҡа йәки иттән ризыҡ әҙерләү яҡшы булыр. Какао бик калориялы эсемлек, уны эсеү ҙә көс-дәрт өҫтәйәсәк.Төшкөлөккә   йәшелсә,  ярма, һөттән әҙерләнгән аш, өҫтәп итле йә балыҡлы ризыҡ, салат, һут  тәҡдим итергә була. Икенсе төшкө ашта еңелсә генә ҡапҡылау өсөн еләк-емеш, һөт йәки кефир, ҡалас һәйбәт. Күпмелер ваҡыттан  һуң  уларҙы ҡамыр, шулай уҡ печенье, сухари, вафли кеүек кондитер ризыҡтары менән алыштырырға мөмкин.Кискеһен баланы иртәнге аш кеүек үк ризыҡтар менән һый­лағыҙ, ҡамыр ризыҡтарына өҫ­төнлөк бирелә. Тик менюға  ит һәм балыҡ ризыҡтарын индер­мәгеҙ. Ни өсөн тигәндә, улар баланың нервы системаһын ҡуҙғытасаҡ һәм яй  үҙләштерелә.Баланы  дөрөҫ туҡландырыуҙың нигеҙе –  тәү сиратта аҡһымдар, майҙар һәм углеводтар балансы икәнен онотмағыҙ. Был матдә­ләрҙең етешмәүе һаулыҡҡа насар йоғонто яһай. Мәҫәлән, аҡһымдар — организмдың төҙөлөш материалы, туҡымалар генерацияһы һәм матдәләр алмашыныуы өсөн яуап­лы. Улар ҡуҙаҡлы культураларҙа күп. Майҙар организмда туҡлыҡлы матдәләр ташыуҙы һәм кәрәкле гормондар етештереүҙе тәьмин итә. Уларҙы балыҡ һәм сәт­ләүектән алырға була. Углеводтар иһә – энергия сығанағы. Ҡамыр ризығы, тәм-том,  ҡуҙаҡлы культура һәм ярма менән һыйланып, организмыбыҙҙы тулыланды­рабыҙ.Бөтә донъя һаулыҡ һаҡлау ойошмаһының күрһәтмәләре бу­йынса, йәшелсә һәм еләк-емеш  дөрөҫ туҡланыуҙың төп өлөшө булып тора. Уларҙы балаға көнөнә кәм тигәндә 400 грамм ашарға кәңәш ителә. Унан һуң ҡуҙаҡ­лылар  аҙнаһына – 50 грамдан  1 – 2 тапҡыр, сәтләүек көнөнә – 40 грамға тиклем.Тоҙ ҡулланыуҙы көнөнә ярты балғалаҡҡа тиклем сикләү мөһим. Был шәкәргә лә ҡағыла. Уның урынына еләк-емеш ҡулланыу яҡ­шыраҡ.  Артыҡ тоҙ һәм шәкәр орга­низмда шыйыҡсаны тотоп ҡалыуға һәм ауырлыҡты арттырыуға килтерә. Шулай уҡ бала тәм көсәйтеүсе тәмләткестәргә  күнегә һәм уларһыҙ ашай алмай башлай.Һөт ризығы кальций сығанағы тип иҫәпләнһә лә, ул  йәшелсәлә, сәтләүектә байтаҡҡа күберәк. Көнөнә бер стакан һөт эсеүгә ҡарағанда шпинатты йышыраҡ ашау яҡшыраҡ, ти белгестәр.
Көндө һыу эсеүҙәнбашлатығыҙ
Баланы һыуыҡ булмаған, фильтрланған, татлы булмаған һәм газһыҙ һыу эсергә өйрәтегеҙ. Һут, сәй йәки морс һыу түгел. Кешегә тап һыу етерлек кимәлдә кәрәк. Көндө ас көйөнсә бер стакан һыу эсеүҙән башлау яҡшы, һуңынан уны  2 – 3 стаканға тиклем еткерергә. Ашар алдынан, көн дауамында, йоҡлар алдынан эсергә кәңәш ителә. Уҡыусы бала һыуҙы мәктәпкә термос йәки шешәгә һалып йөрөтә ала. Ғалимдар иҫбатлауынса, артыҡ арығанлыҡ, стресс, күп кенә «дауалап булмаҫлыҡ» ауырыу  һыуһыҙланыуҙан барлыҡҡа   килә.
Саф һауа – тәнгә дауа
Көн һалҡынса булғанда ла саф һауала йөрөргә кәрәк. Был баланың үҫеше өсөн бик һәйбәт. Шуға бергәләп тышта йөрөүҙе ғәҙәткә әйләндерегеҙ. «Дәрестән һуң өйгә эшен әҙерләргә кәрәк, өлгөрә алмай», – тиер күптәр. Саф һауала йөрөүҙе көндәлек тәртипкә индерһәң, барыһына ла өлгөрөп була. Тышта йөрөп ингәндән һуң,  бала, киреһенсә, бирелгән өйгә эште дәртләнеп эшләйәсәк. Шулай уҡ бүлмәне йыш ҡына елләтеп алығыҙ. Бигерәк тә быны йоҡлар алдынан эшләргә кәңәш ителә.
Хәрәкәттә – бәрәкәт
Юҡҡа ғына шулай тип әйт­мәйҙәрҙер. Сәләмәт булғың килһә, һәр ваҡыт хәрәкәтләнергә кәрәк. Белгестәр әйтеүенсә, баланың физик әүҙемлеге 30 минуттан да кәм булмаҫҡа тейеш.  Ролик, коньки, саңғы, скейтборд, самокат, велосипедта йөрөү  кеүек ҡыҙыҡ­һыныуҙары булһа, бик тә һәйбәт.  Улар ҙа иммунитетты күтәрергә ярҙам итә.
Дөрөҫ тын алырғаөйрәтегеҙ
Тын алыу  кешенең физик эшмә­кәрлегендә лә, психологик торошонда ла бик мөһим роль уйнай.  Шуға баланың тын алышын һәр ваҡыт күҙәтеүҙә тотоғоҙ. Һулышы ни тиклем яйыраҡ һәм тигеҙерәк икән, ул шул тиклем сәләмәтерәк була. Ауыр, ҡатмарлы хәлдәрҙә лә дөрөҫ тын алырға өйрәтегеҙ. Юғиһә күптәр был ваҡытта тын алышын тотҡарлап, баш мейеһен, ҡан тамырҙарын һәм мускулдарын кислород менән байытыуҙан мәхрүм итә. 
Балағыҙ нисә сәғәтйоҡлай?
Сәләмәт йоҡо –  һаулыҡ нигеҙе. Етерлек йоҡлаһаң, мейе ял итә, организмдың миҙгел ауырыу­ҙарына ҡаршы тороусанлығы ла көсәйә. Ә әҙ йоҡлау  инде иммунитетҡа  насар йоғонто яһай, бала йыш ауырый башлай. Күпме йоҡларға кәрәк һуң, тиһегеҙме?  1 – 2 йәштәгеләргә – 11 – 14, 3 – 5 йәштәгеләргә – 10 – 13, 6 – 12 йәштәгеләргә – 9 – 12, 13 – 17 йәштәге үҫмерҙәргә – 8 – 10, 18 йәштән өлкәндәргә 7 – 8 сәғәт кәңәш ителә. Бында сабыйҙар, мәктәпкәсә йәштәге балалар һәм башланғыс класта уҡыусыларҙың көндөҙгө йоҡоһо ла иҫәпкә алынған.

Г.ШӘЙХЕТДИНОВА,","27 Октябрь , 11:45",Һаулыҡ һаҡлау,Na
https://ye102.ru/articles/zd/2023-10-16/aba-utyn-bik-ya-shy-daua-3480303,Ҡабаҡ һуты  — бик яҡшы дауа," Ҡабаҡтың  бөтә өлөшө лә  файҙаланы: ҡабығы, эсендәге йомшаҡ ере, орлоғо,  һәм хатта һабағы ла.   Ҡабаҡтан төрлө аҙыҡ бешерергә мөмкин. Ә бына ҡабаҡ һуты бик тәмле лә, шул уҡ ваҡытта төрлө ауырыуҙы ла дауалай. "," 
* Бауыр һәм бөйөрҙәр ауыртҡанда көнөнә бер тапҡыр  ашарҙан ярты сәғәт алда  ярты  стакан  ҡабаҡ һуты эсегеҙ.
* Таш ауырыуҙары менән ауырығанда  көнөнә өс тапҡыр ашарҙан ярты сәғәт алда  1/3 стакан һутын эсергә.
 * Невроз менән йоҡоһоҙлоҡ яфалағанда  төнгөлөккә ½ стакан һутҡа  бер балғалағ бал ҡушып эсергә.
 * Һалығын тейейп, температура күтәрелгәндә ҡабаҡ һутын һыуһынды ҡандырыу һәм температураны төшөрөү сараһы блараҡ эсергә.
 * Гипертония менән эс ҡатыуҙан да ҡабаҡ һуты ныҡ ярҙам итә. Был осраҡта көнөнә өс тапҡыр ашарҙан 20 минут алда ¼ стакан эсергә.
* Простатит менән простата аденомаһының башланғыс стадияһында  көнөнә 3 – 4 тапҡыр ярты стакан ҡабаҡ һуты эсергә кәңәш ителә. Дауаланыу курсы – бер ай. Һуңынан ауырыуҙы иҫкәртеү өсөн өс айға бер тапҡыр  дауаланыу курсын ҡабатларға. Простатитты шулай уҡ ҡабаҡ орлоғо менән дауалайҙар, йәғни көнөнә ярты стакан орлоғон ҡыҙҙырмай ғына  ашарға.
 * Һытҡы баҫҡан тирегә ҡабаҡ һутына манылған марля ябырға мөмкин.
* Тән янғанда ла  ҡабаҡ һуты тиҙерәк төҙәлергә ярҙам итә. Бының өсөн янған урынға һутҡа манылған туҡыма ябырға кәрәк.
Фото:асыҡ сығанаҡтарҙан. ","16 Октябрь , 19:35",Һаулыҡ һаҡлау,Na
https://ye102.ru/articles/zd/2023-09-30/ololar-y-nind-y-sir-r-a-alay-3459197,Ололарҙы ниндәй сирҙәр һағалай?,"Оло кешенң иң ҡурҡҡаны  хәтерҙе юғалтыу һәм сәләмәтлеге ҡаҡшап, аяҡтан яҙыу. Әммә ваҡытында һаулыҡты ҡайғыртҡанда, быларға юл ҡуймаҫҡа мөмкин. "," 
Ҡартлыҡты киҫәтеү
Ололарҙың иң ҡурҡҡаны – зиһенде, хәтерҙе юғалтыу. Бер кемгә лә сер түгел, йыш ҡына оло йәштәгеләргә Альцгеймер ауырыуы менән сирләү хәүефе янай. Йәшкә бәйле һаулыҡтағы, психикалағы һәм ололарҙың үҙ-үҙен тотошондағы үҙгәрештәрҙе йыш ҡына ҡартлыҡ маразмы тип йөрөтәләр. Әйткәндәй, алдан үҙеңә ҡарата иғтибарлыраҡ булып, сәләмәтлегең хаҡында хәстәрлек күргәндә,  ҡартлыҡ иҫәрлегенә юл ҡуймаҫҡа мөмкин.
Ғалимдар асыҡлауынса, маразмға килтереүсе мейеләге үҙгәрештәр 20 йәштән 40 йәшкә тиклем үк башлана икән. Тимәк, олоғайған көндә яҡындарыңа бәлә булмаҫ өсөн, һәр кем студент саҡтан уҡ үҙенең нервылары һәм психикаһы тураһында хәстәрлек күрергә тейеш. Нисек,  тиһегеҙме? Ә бына нисек!
Ауырыуҙың төп сәбәбе, әлбиттә, нәҫелдән күсә килеүҙә. Әммә ул 15 процент осраҡта ғына нәҫелдән бирелә, ә ҡалған осраҡта ауырыуҙың барлыҡҡа килеүенә башҡа факторҙар ҙа йоғонто яһай. Мәҫәлән, баш мейеһенең бер нисә тапҡыр йәрәхәтләнеүе был ауырыуға сәбәпсе булыуы ихтимал. Әлбиттә, бәхетһеҙ осраҡтан бер нисек тә һаҡланып булмай. Шулай ҙа кем бер тапҡыр үҙ ғүмерендә баш мейеһенә йәрәхәт алған, уларға артабан айырыуса һаҡ булырға хәүефле хәлдәрҙән ҡасырға тырышырға кәрәк.
Йыш депрессияға бирелеү һәм психиканы яралаусы тормоштағы хәл-ваҡиғалар ҙа баш мейеһенә кире йоғонто яһай. Шунлыҡтан үҙегеҙгә иғтибарлы булығыҙ һәм үҙәк нервы системаһының ауырыуҙарын аҙҙырмаҫҡа тырышығыҙ. Иң яҡшыһы –  ауыр күңел кисерештәренән ҡотолоу өсөн белгестәргә һәм дарыуҙарға  мөрәжәғәт итергә.  
Нисек кенә сәйер булмаһын, Альцгеймер ауырыуы ҡалҡан биҙе сире менән ауырыусыларҙа йышыраҡ күҙәтелә. Тимәк, был органдың сәләмәтлеге тураһында ваҡытында хәстәрлек күрергә кәрәк.
Бынан тыш, кемдең аҡылы һәм белем кимәле юғарыраҡ, маразматиктар сафын тулыландырыу хәүефе шул тиклем кәмерәк. Һығымта: йышыраҡ һоро күҙәнәктәргә күнекмәләр эшләргә кәрәк. Күберәк китап уҡығыҙ, сит телде өйрәнеүҙән дә баш тартырға ярамай. Кроссворд сисеү, шахмат уйнау, компьютерҙа эшләү һәм ижад менән шөғөлләнеү ҙә файҙалы. 
Интеллектуаль сәләмәтлекте һаҡлап алып ҡалыуға шулай уҡ ҡайһы бер дарыуҙарҙы даими ҡулланыу һәм витаминдарға бай туҡланыу рационы ла булышлыҡ итә. Шунлыҡтан һеҙҙең менюла А. Е, С витаминдарғына бай ризыҡтар булыуын хәстәрләгеҙ һәм ярым витаминдар эсергә онотмағыҙ.   
 
Әгәр ҙә әлеге мәлдә үҙегеҙҙең һаулығығыҙға ҡарағанда, оло туғандарығыҙҙың сәләмәтлеге борсой икән, алда һанап үтелгәндәрҙе уларҙың тормошона индерергә тырышығыҙ.
 Ҡартлыҡ килеп ишек ҡаҡҡанда…
Ауырыуҙы иҫкәртеү саралары менән таныштыҡ. Ә бер көн килеп олоғайған туғандарығыҙҙың үҙ-үҙен тотошонда ниндәйҙер сәйерлек һиҙеп ҡалһағыҙ, нимә эшләргә һуң?
Иҫегеҙҙә тотоғоҙ: ул был хәл 80 йәштә түгел, күпкә иртәрәк тә булыуы  ихтимал. 50 йәштән уҙған әсәйегеҙ, инәйегеҙ, өләсәйегеҙ менән аралашыуҙа ҡатмарлыҡтар килеп тыуа икән, аптырамағыҙ. Быға  ҡатын-ҡыҙҙарҙың тормошонда үҙгәреш осоро булып торған климакс сәбәпсе.  Кемдер уны тыныс ҡына үткәрә, ә бәғзеләр күңел төшөнкөлөгөнә бирелә, ярһыусанға әүерелә, кәйефе йыш үҙгәрә: берсә көлә, берсә илай… Был осраҡта уларға асыуланырға ярамай.  Яҡындары менән низағлашыу уларҙың кәйефен тағы ла нығыраҡ төшөрәсәк кенә.  Ауырыу кешегә ҡараған кеүек ҡарарға өйрәнегеҙ. Әсәйегеҙ аяғын һындырып ултырһа йәки башҡа төрлө ауырыу менән сирләһә, уға асыуланмаҫ инегеҙ бит. Был осраҡта ла шулай ҡабул итергә тырышығыҙ һәм уны психотерпевтҡа күренергә күндерегеҙ. Шулай уҡ гинеколог менән эндокринологҡа күренеү ҙә зыян итмәҫ. Улар тәғәйенләгән гормондар нервы системаһын тәртипкә килтерергә лә ярҙам итер.
Онотмағыҙ: климакстан һуң дауалап бөтөлмәгән нервы һәм писхик ауырыуҙар күпмелер ваҡытҡа баҫылып торғандан һуң, яңынан  тағы ла ҡурҡынысыраҡ сир булып ҡалҡып сығыуы ихтимал. Мәҫәлән, хәүефле-һағышлы депресссия. Ул 50 – 60 йәшлек ҡатындарҙа күҙәтелә. Был сир менән ауырыусы кешеләр һәр нәмәлә үҙҙәрен ғәйепләргә ярата йәки ниндәйҙер дауалап булмаған сиргә юлығыуҙары тынғылыҡ бирмәүе тураһында һөйләй. Бер ниндәй һөйләшеү ҙә ярҙам итмәй, был хәлдән сығыу юлын да күрмәй улар. Был хәл бик оҙаҡ йылдар дауам итеүе ихтимал. Сир киҫкенләшкәндә үҙҙәренә ҡул һалырға ла маташыуҙары мөмкин. Шунлыҡтан табипҡа күрһәтергә ашығырға кәрәк. Психиатрҙың ярҙамы мотлаҡ. Хатта күпмелер дауаханала ятып дауаланыу курсы ла үтергә тура килер.
Ололарҙа күҙәтелгән тағы бер етди ауырыу – инволюцион параноид. Ул нимәлә күренә һуң? Йыш ҡына уларға яҡындары аңлы рәүештә зыян килтерергә маташа кеүек: йә фатирынан ҡыуа, йә әйберен урлай, тип зарланалар. Тора-бара был ғәйепләүҙәр арта ғына бара һәм тормошта бөтөнләй булмаҫтай нәмәләр уйлап сығарыла. Киреһен иҫбатлау файҙаһыҙ. Тимәк, был осраҡта ла оло кешене аңлап ҡабул итергә һәм психиатр менән кәңәшләшергә кәрәк.
Оло йәштәгеләрҙә иң таралған ауырыуҙарҙың береһе – ул Паркинсон сире. Был сир менән яфаланыусы кешеләрҙең яртыһының тиерлек писхикаһында үҙгәрештәр күҙәтелә – уларҙа шикләнеү, тирә-яҡтағылар менән ҡәнәғәтһеҙлек тойғоһо  көслө була, юҡ-барға тиҙ генә көйөп баралар. Шулай уҡ хәтерҙәре, уйлау һәләте насарая. Иң сәйере һәм ҡурҡынысы – уларҙа сексуаль   әүҙемлек көсәйә. Шуныһы өмөтләндерә: ваҡытында психиатрға һәм невропатологҡа мөрәжәғәт иткәндә, сирҙе уңышлы дауалап була.
Һәм ололарҙа иң киң таралған ауырыу – ул ҡартлыҡ маразмы.  Статистика буйынса, уның менән оло йәштәгеләрҙең 25 – 30 проценты яфалана. Бәлә шунда: сир бик яй үҫешә һәм  һиҙелмәй генә кешене юҡҡа сығара. Хәтергә ныҡ зыян килә,  ваҡыт үтеү менән кеше йәш саҡта алған тәжрибәләрен оноторға мөмкин. Был сир менән ауырыған кешене яңғыҙ ҡалдырырға ярамай.  Ғөмүмән, улар ныҡлы ҡарау талап итә.  Ниндәйҙер бер мәлдә уларҙың яҡындарын да танымай башлауы ихтимал. Магазинға икмәккә барып, ҡайтыр юлды таба алмауы ла мөмкин.  Әлбиттә, оло кешенең үҙ-үҙен тотошондағы сәйерлектәргә иртәрәк иғтибар итеп, ваҡытында дауалау сараһын күргәндә, сирҙең үҫешен тотҡарлап була. Ә инде ваҡыты үткән икән,  оло кешене ҡарауҙы дөрөҫ итеп ойоштороуҙы хәстәрләргә генә ҡала. 
Фото:асыҡ сығанаҡтарҙан. 
 
 
 
 
 
 ","30 Сентябрь , 19:30",Һаулыҡ һаҡлау,Na
https://ye102.ru/articles/zd/2023-09-12/k-m-hronik-auyryu-ar-3431708,Көҙ һәм хроник ауырыуҙар,"Көҙгөһөн, ҡағиҙә булараҡ, хроник ауырыуҙар киҫкенләшә. Көн торошоноң үҙгәреүе кешегә лә насар йоғонто яһай.  Көндөң берсә аяҙытып-йылытып, берсә болотлап һыуытып  тороуы күптәнге сирҙәрҙе  киҫкенләштереп ебәрә."," 
 Ниндәй ауырыуҙар көҙ көнө үҙҙәре хаҡында белдереүе ихтимал һәм нисек быға юл ҡуймаҫҡа?
Аллергия
Белеүебеҙсә, аллергия яҙғыһын, үҫемлектәр һеркәгә тулышҡан  ваҡытта  ҡотора.  Сөнки үҫемлек һеркәһе иң көслө аллергендарҙың береһе булып тора.  Әммә көҙ ҙә аллергиктар өсөн хәүефле осор һанала. Бының сәбәбе – «йорт аллергендары» – үңәҙ менән талпандар.  Көҙгөһөн тышта  дымлылыҡ көслө булғанда ул беҙҙең өйҙәргә лә үтеп инә.  Үңәҙ обой аҫтында, өй стенаның мөйөшөндә, гөл һауытында, йыуыныу бүлмәһендә, баҙҙа  оҙаҡ ваҡыт йәшәүе ихтимал.  Уларҙың тәүҙә күҙгә салынып та бармауы ихтимал, әммә үҙҙәренең «ҡара эшен» эшләй һәм сәләмәтлеккә зыян килтерә.   Бындай йортта йәшәгән кешелә тәүҙә аллергия билдәләре барлыҡҡа килә.   Ә инде ваҡытында бындай бәшмәктәрҙән ҡотолоу сараһын күрмәгәндә, ул астмаға йәки онкология ауырыуҙарына килтереүе ихтимал.   Талпандарға килгәндә, һүҙ урмандағы ҡанэскестәр тураһында түгел, ә өйҙәге туҙан талпандары тураһында бара.   Улар йомшаҡ йыһазда, тәҙрә ҡорғандарында, түшәк кәрәк-ярағында көн итә.   Уларҙың таралыуына юл ҡуймаҫ өсөн, был әйберҙәрҙәрҙән мөмкин тиклем йышыраҡ туҙанын ҡағып торорға кәрәк.    Шулай уҡ йышыраҡ  еүеш сепрәк менән туҙанды ҙөртөпторорға, иҙәндәрҙе йыуырға, түшәк кәрәк-ярағын алмаштырырға онотмағыҙ. Ҡыҫҡаһы, йортоғоҙҙо таҙа тотоу – аллергиянына һапҡланыуҙың төп сараһы.   
Әйткәндәй, талпандар эҫе ҡояштан ҡурҡа. Шунлыҡтан ҡайһы бер әйберҙәрҙе бер нисә сәғәткә ҡояшҡа ҡуйып алыу кәрәк.  Ә өйҙә үңәҙ бәшмәктәре үрсемәһен өсөн, уны даими елләтеп торорға, һауа температураһын бер үк кимәлдә (20 градус) тоторға кәңәш ителә.   Бәшмәк барлыҡҡа килгән осраҡта, уны тиҙерәк эшкәртергә һәм өйҙә гөлдәрҙе кәметергә кәрәк, сөнки еүеш тупраҡ  уларға үрсеүгә булышлыҡ итә. 
Остеоартрит
 Белгестәр раҫлауынса, кешеләрҙең 50 – 70 проценты көн торошо үҙгәреүҙең  быуындар ауыртыуының көсәйеүенә килтереүенә зарлана. Аяҡ-ҡулдарҙағы элекке йәрәхәттәр, хроник ауырыуҙар үҙҙәре хаҡында йышыраҡ көҙгөһөн иҫкә төшөрә. Был атмосфера баҫымының кәмеүенә, һауа температураһының түбәнәйеүенә  һәм дымлылыҡтың көсәйеүенә бәйле булыуы ихтимал, ти тикшеренеүселәр. Түбән атмосфера баҫымы быуындарҙа шыйыҡлыҡтың артыуына килтерә, был иһә үҙ сиратында шешенеүгә һәм ауыртыуҙың көсәйеүенә булышлыҡ итә.  Нимәһе ҡыҙыҡ, быуындар һыҙлауы һауа температураһының үҙгәреүенән бер нисә сәғәт алда башланыуы ихтимал. Ауыртыуҙы бөтөләй кисектереп булмаһа, хәлде бер аҙ еңелләштерергә мөмкин. Бының өсөн көн торошона ярашлы кейнергә кәрәк.  Шулай уҡ көҙгөһөн быуындар өсөн физик күнегеүҙәр эшләү файҙалы. Аяҡтар ауырта башлаһа, ҡан әйләнешен яҡшыртыу өсөн массаж, компрестар, йыллы ваннналар эшләргә кәрәк. Шулай уҡ быуындар һыҙлауы менән яфаланыусыларға алдан уҡ «Глюкозамин» йәки «Хондроитин» кеүек,  һеңерҙәрең сәләмәтлеген хәстәрләүсе дарыуҙарҙы эсә башларға мөмкин.
 Инфаркт миокарды  
  Йөрәк өйәнәктәренең 90 проценты тиерлек  көҙгөһөн йәки яҙ башында була. Ни өсөн шулай? Белгестәр фекеренсә, быға терморегулятор механизмдарҙың боҙолоуы ғәйепле.      Көҙгөһөн ҡандың ойошоусанлығы көсәйә, ул ҡуйыра.   Был иһә йөрәк өйәнәгенә килтереүсе төп сәбәптәрҙең береһе.   Был осор  йөрәк-ҡан тамырҙары эшмәкәрлеге менән проблемалары булған кешеләр өсөн айырыуса хәүефле.   
Ашҡаҙан  һәм бөйән сей яраһы 
 Бындай ауырыуҙар, ғәҙәттә көҙгөһөн һәм ҡышҡыһын киҫкенләшә.   Бының сәбәбе – атмосфера баҫымының ҡан составына һәм ҡуйылығына йоғонтоһонда, тип иҫәпләй ғалимдар.  Шуны ла оноторға ярамай: көҙгөһөн беҙ йәйгә ҡарағанда әҙерәк витаминдар  алабыҙ, иммунитет насарая, ә ауырыуҙарҙың көсәйеү хәүефе арта.  Ғалимдар ашҡаҙан сей яраһының киҫкенләшеүе менән ҡояштың әүҙемлеге араһында бәйләнеш булыуын да асыҡлаған.   Ультрафиолет нурҙар организмда гистамин бүленеп сығыуын әүҙемләштерә, ә ул үҙ сиратында тоҙло кислота барлыҡҡа килеүгә  булышлыҡ итә.   Көҙгөһөн ашҡаҙан сей яраһы киҫкенләшкән ваҡытта  ҡаты сәй һәм ҡәһүәнән,  ашҡаҙанды ялҡынһындырыусы ҡыҙҙырылған, маринадланған, тоҙло-боросло  ризыҡтарҙан баш тартығыҙ. Шулай уҡ ашаған ризығығҙ артыҡ һыуыҡ та, ныҡ   эҫе лә  булмаһын.   Был осорҙа ашҡаҙан өсөн етен орлоғонан әҙерләнгән кеҫәл  ( 1 стакан орлоҡҡа 1 стакан ҡайнар һыу) файҙалы. 
 Хроник баш ауыртыуы
Көҙгөһөн кешеләр баш ауыртыуы өйәнәгенә зарлана башлай.   Белгестәр иҫәпләүенсә, был хәлдең 60 проценты көн торошондағы киҫкен үҙгәрештәргә бәйле.   Көҙгөһөн организм барометрҙың күрһәткестәрендәге киҫкен  үҙгәрештәргә нығыраҡ  бирешә.  Күберәк ҡатын-ҡыҙҙар баш ауыртыуы менән яфалана, әммә ир-егеттәр ҙә был сирҙән һаҡланмаған.   Көн торошо тотороҡланыу менән, ғәҙәттә, ауырыу үтә, әммә ниндәйҙер үҙгәреш булыу менән йәнә ҡабатланыуы ихтимал.  Йыш баш ауыртыуы менән яфаланыусы  кешеләргә хуш еҫле майҙар ( бөтнөк, лаванда, розмарин )  һалынған ванна инергә кәңәш ителә.    Шулай уҡ баш ауыртыу өйәнәге башланған ваҡытта  бер генә тамсы эфир майын яңаҡ тирәһенә тамыҙырға  мөмкин.    Баш ауыртыуына ҡаршы иң киң ҡулланылған ысул иһә – берәй төймә анальгетик ҡабыу.   
Көҙгө депрессия
Был иң киң таралған көҙгә сирҙәрҙеең береһелер.    Ул ғәҙәттә иртә көҙҙән башлана һәм яҙға тиклем дауам итә.   Көҙгө депрессияның төп сәбәбе – ҡояш нурының етмәүе.  Ни өсөндөр  көн яҡтыһының ҡыҫҡарыуы депрессияға килтерә.  Белегестәр күҙаллауынса, сәбәбе – күҙ селтәренең һиҙгерлегендә.   Ул кәмеү менән көҙгө депрессия хәүефе арта.   Яҡтылыҡҡа күҙ селтәренең һиҙгерлеге кәмеүе һөҙөмтәһендә    организмға насар сигналдар бара башлай.  Һөҙөмтәлә кешелә  даими арығанлыҡ тойғоһо, йоҡо баҫыу,  иғтибарҙы туплай алмау, хәүеф тойғоһо, бер ниндәй сәбәпһеҙ төшөнкөлөккә бирелеү, апетиттың көсәйеүе күҙәтелә.
 Депрессиянан тыш, көҙгөһөн кешелә башҡа нервы ауырыуҙары ла көсәйә.  Тап ошо ваҡытта кешеләр йоҡоһоҙлоҡ, невроз, психоз һәм хәүеф тойғоһо көсәйеүе менән яфалана.  Көҙгө депрессиянан ҡотолоу өсөн күберәк  саф һауала йөрөргә тырышығыҙ.   Ул һеҙҙең көндәлек ғәҙәтегеҙгә әүерелһен.    Спорт, йүгереү, йөҙөү, бейеү, велосипедта йөрөү менән шөғөлләнегеҙ.   Улар организмда эндорфиндар – кәйефте күтәреүсе гормондар барлыҡҡа килеүгә булышлыҡ итә.  Туҡланыу рационына ла иғтибарҙы көсәйтегеҙ. Ул витаминдарға һәм файҙалы матдәләргә бай булһын. Ҡара сәй менән ҡаты ҡәһүә урынына үләндәр төнәтмәһе эсегеҙ.  Иң яҡшы тәбиғи антидепресанттарҙың береһе – мәтрүшкә сәйе.      
 ","12 Сентябрь , 11:00",Һаулыҡ һаҡлау,Na
https://ye102.ru/articles/zd/2023-08-27/kemd-r-yyshyra-osteoporoz-a-dusar-bula-3404788,Кемдәр  йышыраҡ остеопорозға дусар була?,"Көн дә иртән ул автомобилгә ултырып эшкә бара.  Эш көнө  компьютер артында    һәм  телефондан һөйләшеүҙәр алып барыу менән үтә.  Күптәрҙең эш сәғәте шулай ҡоролған. Әлбиттә, был сәләмәтлек өсөн ныҡ зыянлы. Остеопороздың төп ҡорбандары  булып тора улар."," Иң беренсе булып беҙҙең организмдың «каркасы» «туҙа». Элек  остепороз  ололарҙың ауырыуы һаналһа,  хәҙер  йәп-йәш кешеләрҙә лә  күҙәтелә.  Сәбәбе –  йәшәү рәүеше һәм ҡайһы бер насар ғәҙәттәр.
Һөйәктәрҙе нығытыу өсөн нимә эшләргә һуң?

Кальций менән туҡландырырға. Диетологтар фекеренсә,  остеопорздың үҫешенә юл ҡуймаҫ өсөн ололарҙың 75 проценты һәм балаларҙың 70 проценты  тейешле кимәлдә кальций алмай. Был сәләмәтлек өсөн бик мөһим элементтың төп сығанағы – һөт һәм һөт аҙыҡтары.  Кальций шулай уҡ балыҡта һәм йәшел япраҡлы йәшелсәлә күп.  Айырыуса кәбеҫтәлә. Күп етештереүсе   кальцийҙы  бутҡаларға, әҙер иртәнге аштарға, һөт аҙыҡтарына, һуттарға өҫтәй.

Иҫегеҙҙә тотоғоҙ: кальций препараттары был элемент булған аҙыҡ-түлекте тулыһынса алмаштыра алмай.  Ә уға бай аҙыҡ-түлек бөйөрҙәргә – таш, быуындарға тоҙ ултырыуға килтереүе ихтимал, тигән фараздар нигеҙһеҙ.  Киреһенсә, кальцийҙың етмәүе йомшаҡ туҡымаларҙа тоҙ ултырыуға килтерә.
9 – 18 йәшлек балаларға һәм үҫмерҙәргә  көнөнә 1300 мг кальций ашарға тәҡдим ителә, 19 йәштән 50 йшәкә тиклемгеләргә иһә 1000 мг, ә ололар өсөн  норма  1200 мг-дан әҙерәк булырға тейеш түгел. Әйткәндәй,  бер литр һөттә тап шул тиклем кальций бар. 

Организмды Д витамины менән байытырға. Ул организм кальцийҙы үҙләштерһен өсөн кәрәк. Д витамины балыҡта күп. Шулай уҡ күберәк ҡояшта йөрөргә кәрәк.  Организмды  бер көнгә етерлек Д витамины  менән байытыу өсөн  ҡулдарҙы һәм аяҡтарҙы  10 минут ҡояшта тотоп  алыу ҙа етә. Ҡышыҡыһын  ҡояш әҙ булыу сәбәпле,  табиптар 65 йәштән ололарға көн һайын Д витаминын ҡулланырға кәңәш итә. Әйткәндәй, һөйәктәрҙең ныҡлығын һаҡлауға булышлыҡ итеүсе С һәм К витаминдары тураһында ла оноторға ярамай.
Диета тоторға. Углеводтар һәм майҙарҙы кәметергә (шәкәр, кәнфит, икмәк, бәлеш, татлы эсемлектәр, майлы ит һәм аштарҙы). Әммә артыҡ мауыҡмағыҙ, сөнки туҡтауһыҙ диетала ултырған ҡатын-ҡыҙҙар ҙа остеопороз ҡорбандары  булып тора.   Әленән-әле туҡланыу режимын боҙоу стресҡа килтерә.    Ә стресс – остеопороз өсөн иң ҙур табыш.
Алкоголь менән мауыҡмаҫҡа. Үҙ нормаһын белмәгән кешегә тигеҙ урында ҡолап, берәй ерен һындырыу бер ни тормай. Эскесене тағы бер хәүеф һағалай: иҫерткесте күп ҡулланыуҙан бауырҙа Д витаминының эшкәртелеүе кәмей. Икенсенән, этил спиртының юғары калориялы булыуы сәбәпле, уны күп ҡулланған кеше ашамай башлай,  һөҙөмтәлә организм  аҙыҡ-түлек аша кальций, витаминдар һәм микроэлементтарҙы   алмай.
Тәмәкенән баш тартырға. Был насар ғәҙәт һөйәк туҡымаһын етди юғалтыуға булышлыҡ итә.
Көнөнә бер стакан ғына ҡаты ҡәһүә менән сикләнергә. Иң яҡшыһы уны иртәнсәк эсеү. Ҡәһүәнән баш тарта алмайһығыҙ икән, һөт ҡушып эсегеҙ. Ул ҡәһүә организмдан йыуып сығарған кальцийҙы тулыландырырға ярҙам итер.
Күберәк хәрәкәт итергә. Ултыраҡ тормош һөйәк туҡымаһына ҙур зыян килтерә. Кемдәрҙең эше ултырып эшләүгә бәйле, уларға автобуста йөрөгәнсе бер нисә туҡталышты йәйәү үтергә ғәҙәтләнергә кәрәк. Әлбиттә, гимнастика, йөҙөү, саңғыла, конькиҙа йөрөүҙең дә файҙаһы ҙур.  Әгәр ҙә бындай мөмкинлегегеҙ булмай икән йәки һеҙҙең йәшкә ул спорт төрҙәре бармай икән,  иң яҡшыһы көнөнә 2 сәғәт йәйәү йөрөү.
Көс талап итеүсе гимнастика менән шөғөлләнергә. Юғиһә кальций   үҙләштерелмәйәсәк. Ни өсөн  астронавтарға һөйәк массаһын юғалтыу  ҡурҡынысы янай,  сөнки караптың тар салондары физик яҡтан пассив йәшәү рәүеше алып барырға мәжбүр итә. Юҡҡа ғына һуңғы  ваҡытта экипаждар  йыһанға спорт тренажерҙары алмай.  Бынан тыш, күнекмәләр үҙеңде формала тоторға ярҙам итә, тимәк һеҙгә тайғаҡ юлда тайып ҡолап, берәй ерегеҙҙе һындырыу хәүефе лә янамай тигән һүҙ.

Иҫкәрмә!  Ә инде һеҙҙә  остеопороз күптән асыҡланһа,  күнекмәләрҙе махсус программа буйынса һайлап алырға кәрәк.  Был осраҡта дауалау гимнастикаһы буйынса белгес кәңәше лә зыян итмәҫ.

Табипҡа күренергә. Был кәңәш хәүеф төркөмөнә ҡараусыларға ҡағыла.  Остеопорозды ортопедтар, травматологтар,  терапевтар, эндокринологтар, ревматологтар, гинекологтар дауалай. Уларҙа һөйәк туҡымаһының тарҡалыуына юл ҡуймаусы  препараттар күп.  Ҡатын-ҡыҙҙарҙа күрем туҡтағандан һуң  иң киң таралған дауалау сараһы – ул гормональ терапия. Физик йәһәттән насар ғына булған ҡатындар ҙа  дауалау курсы үтеп,  һөйәктәрен нығыта ала.  Дөрөҫ,  бындай дауланыу һәр кемгә лә килешмәй. Шунлыҡтан уны  мотлаҡ белгес күҙәтеүендә үтергә кәрәк.

 
Был сир кемдәрҙе һайлай?

Аҡ тәнле нескә ҡатындарҙы.
Нәҫелендә был сир менән ауырыусылар булғандарҙы.
Күрем циклы боҙолған ҡатындарҙы.
Оло йәштәгеләрҙе.
Тәмәкеселәрҙе.
Ҡәһүә яратыусыларҙы.
Алкоголиктарҙы.
Диета менән мауығыусы ханымдарҙы.
Күп өлөшө офиста үткәргән эшлекле кешеләрҙе.
Өйҙә тик ятырға яратыусы ялҡауҙарҙы.
Оҙаҡ ваҡыт глюкокортикоидтар, антикоагулянттар һәм башҡа дарыуҙар ҡулланырға мәжбүр булыусы сирлеләрҙе.
Гипертиреоз һәм шәкәр диабеты менән ауырыусыларҙы.

Дөйөм ҡағиҙә:  организмда ни тиклем экстрогендар күберәк,  остеопороз менән сирләү хәүефе шул тиклем кәмей. Тулы кәүҙәле кешеләр остеопороз менән һирәгерәк ауырый,   сөнки май күҙәнәктәре гормондар  бүлеп сығарыуға булышлыҡ итә.
Ир-егеттәр ҙә хәүеф төркөмөнә инмәй, сөнки  уларҙа тәүҙән үк һөйәк массаһы күберәк. Өҫтәүенә, уларҙың организмына гормональ үҙгәрештәр ҙә  күп түгел.
Шулай уҡ яҫы һөйәкле кешеләргә лә ниндәйҙер кимәлдә бындай ҡурҡыныс юҡ. Уларға кальцийҙы хәүефле кимәлгә еткәнсе юғалтыу өсөн оҙаҡ ваҡыт кәрәк буласаҡ.
Фото:асыҡ сығанаҡтарҙан. 
 
 ","27 Август , 18:00",Һаулыҡ һаҡлау,Na
https://ye102.ru/articles/zd/2023-08-23/lavr-yapra-ynan-t-n-tm-esege-3395151,Лавр япрағынан төнәтмә эсегеҙ,"Быуындағы һәм умыртҡа һөйәгендәге ҡатҡан тоҙҙо бөтөрә ул.
 ","Ул тоҙҙо халыҡ телендә ""ҡатыу"" тиҙәр. Унан ҡотолоу өсөн ябай ғына рецепт: 5 гр лавр япрағын 300 мл һыуға һалып, 5 минут ҡайнатығыҙ. Унан термосҡа ҡойоп, 3 — 4 сәғәт төнәтегеҙ. Һөҙөп алһаң төнәтмә әҙер.
Уны аҙ-аҙлап ҡына эсеп, 12 сәғәткә еткерер кәрәк. Был процeдуpаны 3 көн ҡабатлар кәрәк була. Бер аҙна ял иткәндән һуң дауаланыу курсын ҡабатларға мөмкин. Был дауаланыу ысулын кварталға бер ҡабатлап тороғоҙ.
 
 ","23 Август , 23:00",Һаулыҡ һаҡлау,Na
https://ye102.ru/articles/zd/2023-08-20/aya-tar-af-te-y-l-3390938,Аяҡтар афәте – һөйәл,* * *,"Һөйәл – ул тәндең айырым бер урыны һәр ваҡыт ышҡылыу сәбәпле ҡытыршыланып ҡатҡан тире ҡатламы. Шул уҡ ваҡытта уның өҫтө шыма булып, ҡатҡан тире эс яҡта ҡалыуы ла бар. Ҡайһы берҙә ул ярылып тора, һарғылт һоро төҫтә, яҫы йәки ҡабарынҡы була. Һөйәл урынындағы тире үҙенең һиҙгерлеген юғалта. Ә бына уға нимәлер тейһә, төкөһә, шулай уҡ елһенгәндә һәм ярылғанда ҡаты ауыртыу барлыҡҡа килә. Иң яфалағаны, моғайын, аяҡтағы һөйәлдер. Атлаған һайын көс төшә, аяҡ кейеме лә уңайһыҙлыҡ тыуҙыра.
Һөйәлдең ҡалыны ла, йоҡаһы ла, ҙуры ла, бәләкәйе лә, ҡороһо ла, еүеш­ләнеп торғаны ла була. Тәндең ҡайһы өлөшөнә сығыуына ҡарап, һөйәлде төркөмдәргә бүлергә мөмкин. Әйте­үебеҙсә, ул тәү сиратта тәндең ыш­ҡылған, ҡырылған урындарына сыға. Ғәҙәттә, кешенең аяғы тирләүсән булһа һәм таҙалыҡ ҡағиҙәләре үтәлмәһә, һөйәлдәр үксәгә, аяҡ бармаҡтары араһына сыға. Төрлө үҙгәреш (мәҫәлән, яҫы табанлылыҡ) табандың сығып торған урындарының, тубыҡ һөйәгенең һәм үксәнең өҫкөрәк өлөшөнөң ҡыры­лыуына сәбәпсе була. Тәүҙә ул урын ҡыҙарып, шешеп сыға, ауыртыу бар­лыҡҡа килә. Әгәр ҙә был билдәләрҙе һиҙеп ҡалһағыҙ, шунда уҡ сараһын күрегеҙ – ҡыҫҡан аяҡ кейемен йәки ҡа­ты туҡымалы кейемде сисегеҙ. Иғти­барһыҙ ҡалдырғанда ышҡылған урында үтә күренмәле шыйыҡсалы ҡыуыҡ бар­лыҡҡа килә. Ул һыулы һөйәл тип атала. Ҡайһы саҡта шыйыҡлыҡта ҡан булырға ла мөмкин. Ҡанлы һөйәл һыулыһына ҡарағанда нығыраҡ ауырта.Бунион һөйәле аяҡтың баш бар­мағы быуынына сыға. Сәбәбе – уңайһыҙ һәм ҡыҫҡан аяҡ кейеме кейеү. Һөйәлгә һәр саҡ баҫым булғанлыҡтан, эсенә яйлап шыйыҡлыҡ йыйыла, ҙурая башлай. Аяҡ кейемен алыштырмаһаң, май­ҙар (мазь) һәм дарыуҙар ярҙам ит­мәйәсәк. Был етди проблема. Ваҡы­тында сара күрмәһәң, аҙаҡ операция кәрәгеүе ихтимал.Һөйәк туҡыма үҫентеһе. Был ос­раҡта табан һөйәге өҫтөндә шеш һымаҡ һөйәл барлыҡҡа килә. Ул, ғә­ҙәттә, артыҡ ауырлыҡтан интегеүсе, умыртҡа бағанаһында һәм аяҡ быуындарында ауырыу булған кешеләрҙә, шулай уҡ оҙайлы физик көсөргәнеш менән эшләүсе спортсыларҙа, хеҙмәт­кәрҙәрҙә күҙәтелә.Башҡа сирҙәр кеүек үк, һөйәлде да­уалауға ҡарағанда булдырмау  яҡшы­раҡ. Шуға күрә йомшаҡ күндән, материалдан тегелгән аяҡ кейеме кейергә тырышығыҙ. Эштән һуң йәки оҙайлы ваҡыт аяҡ өҫтө йөрөп ҡайтҡас, бер ус диңгеҙ тоҙо һалынған йылымыс һыуға тығып, аяҡтарығыҙҙы 10 минут тирәһе ял иттерергә һәм йомшаҡ таҫтамал менән һөртөргә кәрәк. Бармаҡ араларын айырыуса яҡшылап ҡороторға кә­ңәш ителә – был осраҡта тире бо­ҙолмаясаҡ. Гел генә еүеш йөрөһә, бәш­мәк ауырыуы башланғанын оноторға ярамай. Үксәгә крем йәки вазелин һөртөгөҙ.
Табипҡа барығыҙ!
Кешеләр һөйәлгә әллә ни иғтибар итмәй – табипҡа барыу түгел, үҙ аллы дауалау алымын ҡулланырға ла ашы­ғып бармай. Был хәүефле. Түбәндәге билдәләр булғанда, кисекмәҫтән табипҡа мөрәжәғәт итергә кәрәк:– һөйәл ауыртһа;– ҡан тамырҙары менән проблема булһа, шәкәр ауырыуы күҙәтелһә;– һөйәл янында тире ҡыҙара башлаһа;– һөйәл ярылһа, ҡанһырап торһа;– операция талап ителһә;– һөйәл зәңгәрһыу төҫкә инә башлаһа.Бысраҡ эләккәндә һөйәл эренләп китеүе бар. Эргәһендәге тире лә ел­һенә башлай. Был осраҡта ла дауа­ханаға барығыҙ.Һөйәлде дауалай башлағансы уҡ һәм дауалау барышында шоколад, цитруслы емештәр ашамаҫҡа, спиртлы эсемлектәр, ҡәһүә эсмәҫкә ҡушалар. Был организмдағы минералдарҙың тейешле баланста һаҡланыуына ярҙам итә һәм тиҙ арала дауаланыу мөм­кинлеге бирә. Бөгөн һөйәлдәрҙән ҡотолорға ярҙам иткән дарыуҙар күп:1. дарыуханала составында парафин һәм минераль майҙар булған, ауы­рыуҙы иҫкәртеүсе һәм дауалаусы препараттар (май, лейкопластырь, бармаҡ аҫтына ҡуйыла торған махсус шыйыҡ­салы “мендәр”, бармаҡҡа кейҙерелә торған махсус “балдаҡ”) һатыла. Улар тирене йомшарта, һөйәл сығыуҙан һаҡлай.2. һөйәлде дауалау өсөн составында салицил кислотаһы, каучук, ланолин, ҡарағай һағыҙы (сосновая канифоль) булған май ҡулланыла. Бинттан 10 см оҙонлоҡтағы, 2 – 6 см киңлектәге таҫ­малар эшләп, май һөртөргә лә сөйәл өҫтөнә ҡуйырға. Һөҙөмтә тиҙерәк бул­һын өсөн берәй сәғәт тирәһе полиэтилен ҡапсыҡ кейеп ултырһағыҙ ҙа була.3. Әгәр ҙә һыулы һөйәл тишелһә, яра­ны водород перекисы менән йыу­ҙы­ралар, синтомицин майы һөртөп, бәй­ләп ҡуялар. Уны көнөнә ике тапҡыр алмаштырып торорға кәңәш ителә. Тишелгән тирене ҡырҡып ташларға ашыҡмағыҙ – ул яраға инфекция инеүҙән һаҡлай.4. Микробтарҙы үлтереү үҙенсә­ле­генә эйә булһа ла, һыулы һөйәлгә, ҡы­рылған тирегә лейкопластырь йәбеш­терергә яра­май. Ул һауа үткәрмәй, ә был микроб­тарҙың үрсеүенә ҡулай. Яра­ларҙы дауалау өсөн “зеленка”, Караваев бальзамы, һырғанаҡ (облепиха) майы ярҙам итер.
Халыҡ медицинаһы лаярҙамға ашыға
Һөйәлдән ҡотолоу өсөн бер нисә рецепт та тәҡдим итә халыҡ табиптары.n Һөйәлгә һарымһаҡ йәки шарап яһауҙа ҡулланылған емештәр – виноград, әсе алма, анар (гранат), миләш, ҡыҙыл ҡарағат һуты һөртөргә.n Кис ятыр алдынан алоэ япрағын урталай ярып, һөйәлгә ябырға һәм лейкопластырь менән йәбештерергә. Ул төн эсендә йомшарыр һәм уны махсус игәү ярҙамында еңел генә итеп ҡырып алып булыр.n Йоҡлар алдынан аяҡтарҙы йылы һыуҙа йәки быуҙа йомшартҡас, һөйәлгә лимон ҡабығын бәйләп ятырға мөмкин. Иртәнсәк шулай уҡ игәү ярҙамында йомшарған тирене ҡырып алырға була.n Барлыҡ ылыҫлы ағастың сайыры һөйәлдән тиҙ арала ҡотолорға ярҙам итә. Уны лейкопластырь менән зарар­ланған урынға йәбештерәләр ҙә, бер тәүлектән һуң алмаштыралар. Тик уны ҡуйыр алдынан аяҡтарҙы бер аҙ йылы быуҙа йәки һыуҙа йомшартып алалар.n Аяҡтар өсөн махсус ванналар ҙа был сирҙән ҡотолорға ярҙам итә. Бигерәк тә һабынлы-тоҙло һыу килешә. Бының өсөн тасҡа бер литр йылы һыуға бер балғалаҡ тоҙ һәм 1,5 бал­ғалаҡ ҡырғыста ҡырылған кер һабыны (дегетле булһа айырыуса яҡшы) һалып  бутайҙар. Аяҡтарҙы 15 – 20 минут тирәһе тығып ултырғас, һөйәлдәрҙе ҡаты щетка йәки пемза менән ҡырып алырға кәрәк. Аҙаҡтан йылы һыу менән йыуып, йомшаҡ таҫтамал менән ҡороторға ла, туҡландырыусы крем һөртөргә кәрәк. Һөҙөмтә булһын өсөн был процедураны аҙна-ун көн дауамында эшләйҙәр.n Һөйәлдәрҙән ҡотолоу өсөн бал ҡорто балауыҙы ла (прополис) ярҙам итер. Бының өсөн аяҡтарҙы 15 минут йылы һыуҙа тотҡас, ҡороторға кәрәк. Артабан һөйәлдәргә йылытылған ба­лауыҙҙы ҡуйып бәйләгеҙ. Уны бер тәү­лек буйына алмаштырмайынса тоторға мөмкин. Дауалау курсы ике аҙна. Өс көн һайын балауыҙҙы алғас, аяҡтарҙы йылы һыуҙа тотоп, йомшарған тирене ҡырып алырға кәрәк.Һөйәлдәрҙән ҡотолоу өсөн шулай уҡ күберәк йәйәү йөрөргә, аҡһымға бай ризыҡ менән туҡланырға, тәбиғи туҡымаларҙан тегелгән кейем кейергә кәңәш ителә. Һәм ҡабатлап иҫегеҙгә төшөрәбеҙ: уңайлы, аяҡ размерына тура килгән аяҡ кейеме мөһим роль уйнай.","20 Август , 07:00",Һаулыҡ һаҡлау,Na
https://ye102.ru/articles/zd/2023-08-17/shifaly-rizy-aba-3390926,Шифалы ризыҡ – ҡабаҡ,* * *,"Ҡабаҡтың үҙендә лә, орлоғонда ла сәләмәтлекте нығытырға ярҙам итеүсе күп кенә матдәләр, айырым алғанда, ферменттар, еңел үҙләштерелгән углеводтар һәм аҡһым, клетчатка һәм пектиндар, сахароза һәм тәбиғи кислоталар бар. Был файҙалы йәшелсәлә организм өсөн кәрәкле матдәләрҙең  – фосфор, кремний тоҙҙары, баҡыр булыуы ла билдәле. Витаминдарға ла, бигерәк тә В төркөмөндәгеләргә бай. Орлоғонда иһә аминокислоталар, эфир майҙары һәм алмаштырғыһыҙ С витамины күп.Ҡабаҡ, тәү сиратта, организмдағы һыу һәм тоҙҙар алмашыныуына йоғонто яһай, тиҙ арала ундағы хлоридтарҙы сығарырға ярҙам итә, бөйөрҙәрҙе таҙартыу үҙенсәлеген көсәйтә, эс ҡатыуҙы булдырмай. Шул уҡ ваҡытта пектин артыҡ холестерин, ағыу һәм ҡалдыҡтарҙан арынырға ярҙам итә, организмдың һыуһыҙланыуына юл ҡуймай. Аш эшкәртеү юлдарына бәйле ауырыуҙар ваҡытында зыян килгән туҡымаларҙың тышсаһын тергеҙергә ярҙам итә, лайлалы тышсаны организмға ризыҡ менән ингән зыянлы матдәләрҙең йоғонтоһонан һаҡлай. Ҡабаҡ үҙе оҙайлы эс ҡатыуҙы ла дауалай.Бай составлы булыуы был йәшелсәне файҙалы итә лә инде. Тәү сиратта ул инфаркт, һимереү, төрлө йөрәк ауырыуҙары (бигерәк тә шешенеүҙәр булһа) сәбәпле атеросклероздан яфаланған кешеләргә ярҙам итә. Шәкәр диабеты, хроник холецистит, нефрит, пиелит, гастрит, энтероколит, подагра ауырыуҙарына, йоҡоһоҙлоҡтан яфаланғанда, йөклө ҡатын-ҡыҙҙарҙа шыйыҡлыҡ тотҡарланғанда, климакс осоронда гормондар тигеҙлеге боҙолғанда ярҙам итә. Тән өшөгәндә йә бешкәндә, эритема диагнозы ҡуйылғанда, яралар, экзема булғанда ҡабаҡты ҡырғыста ҡырып, йәрәхәт урынына ҡуйһаң, мотлаҡ ярҙам итә. Халыҡ медицинаһы ла, табиптар ҙа ҡабаҡ менән яһалған дарыуҙарҙы ҡорттарҙы (глисты) ҡыуырға, бөйөр, үт һәм бәүел ҡыуығы ауырыуҙары ваҡытында, матдәләр алмашыныуы боҙолғанда дауаланыу һәм профилактика өсөн ҡуллана.Ҡабаҡ һуты дауаһы. Дөрөҫ эскән саҡта  бөйөрҙәрҙән ваҡ таштарҙы һәм ҡомдо сығарыуы фәнни яҡтан иҫбатланған. Ҡабаҡ һуты елһенеүҙе кәметә, һыуһынды ҡандыра, бәүел ҡыуҙырыу, тыныс­ландырыу үҙенсәлегенә лә эйә. Бәүел бүленеүҙә тотҡарлыҡтар булһа, табиптар юҡҡа ғына ҡабаҡ һуты эсергә ҡушмай бит.Ҡорттарҙы бөтөрөү өсөн 300 г таҙартылған ҡабаҡ орлоғон (ҡыҙҙырылмаған!) яҡшылап иҙергә лә, бер-ике ҡалаҡ бал менән бутарға. Был ҡатнашманы ас ҡарынға яй ғына (бер-ике сәғәт дауамында) ашарға, унан һуң кастор майы йәки эсте йомшартыусы дарыу эсергә кәрәк. Ярты сәғәттән клизма эшләһәң, организм таҙарып ҡаласаҡ.Холецистит һәм гепатит ваҡытында ҡабаҡ “һөтө” эсеү файҙалы буласаҡ. Ул еңел генә әҙерләнә: 50 г таҙартылған орлоҡҡа 80 мл һыу, 20 г шәкәр һалып, блендер менән иҙергә. Был эсемлекте ас ҡарынға  эсергә кәрәк. Бауыр ауырыуы менән йонсоғандар өсөн махсус төнәтмә лә ярҙам итер: 500 г орлоҡҡа бер литр ҡайнар һыу һалып, ике сәғәт ултыртып торорға. Уны биш-алты тапҡырға бүлеп, бер сәғәт дауамында эсергә.Үт ҡыуҙырыу өсөн ҡабаҡты күберәк итеп алып, тары менән ябай бутҡа бешерергә. Уға үҫемлек майы, һөт, бал һалып бутарға. Был бутҡаны ай дауамында көн һайын ашарға кәрәк.","17 Август , 07:00",Һаулыҡ һаҡлау,Na
https://ye102.ru/articles/zd/2023-08-15/emesh-el-k-uttary-men-n-daualanaby-3389211,Емеш-еләк һуттары менән дауаланабыҙ,* * *,"Һуттар һыуһынды ҡандырып ҡына ҡалмай,  ә сәләмәтлеккә лә ыңғай йоғонто яһай. Әммә магазинда һатылған ҡаплылары  (шәкәрле, консервантлы) түгел, ә яңы ғына һығылған, тәмләткестәр ҡушылмаған һуттар – улар файҙалы ла, тәмле лә. Шулай уҡ ҡулланырҙан алда ниндәй емеш һуты нимәнән дауа икәнен һәм ниндәй ауырыуҙарға ярамағанлығына иғтибар итегеҙ!Яңы ғына һығылған алма һуты үт һәм бәүел ҡыуыу үҙенсәлегенә эйә. Бынан тыш, ул йөрәк һәм ҡан тамырҙары эшмә­кәрлеген нығыта. Тик ашҡаҙан аҫты биҙе шеш­кәндә, ашҡаҙан һәм бөйән эсәге йәрәхәте, ашҡаҙан һутының әсе­леге юғары кимәлдә булған осраҡтарҙа татлы алма һутын ҡулланығыҙ йәки һутҡа бер аҙ ҡайнаған һыу өҫтәгеҙ. Әсе сорттан эшләнгән һуттар үрҙә һанап үткән ауырыуҙарҙы ҡуҙғытып ебәреүе бар.Әсе булһа ла, миләш һутының файҙаһы бик ҙур. Ул микробтарға, яман шешкә ҡаршы тороу, ҡан ағыуҙы туҡтатыу, бәүел ҡыуыу, яраларҙы уңалтыу, эсте йомшартыу үҙенсәлегенә эйә. Шулай уҡ ҡандағы холестерин күләмен кәметә, ҡан тамыр­ҙарын нығыта. Аҙ ҡанлылыҡ, юғары ҡан баҫымы, аяҡтарҙағы атеросклероз, эс ҡатыуҙар, организм хәлһеҙлеге, подагра, күтән сығыу, яман шештәр, төрлө ҡан китеүҙә (шул иҫәптән, аналыҡтан ҡан аҡҡанда) файҙалы. Миләш фитонцидлы бәшмәк (фитонцидная плесень), сальмонел­дарҙы  (йоғошло ауырыу сы­ғанағы булған бактерия), стафилококты (эрен барлыҡҡа кил­тереүсе бактерия) үл­терә. Әгәр миләш һу­тын үҙен генә эсә алмаһағыҙ, бер ста­канға бер балғалаҡ бал бутап эсергә мөмкин.Миләш емеше ҡандың ойоусанлығын арттыра. Шуға күрә уны инфаркт, ишемик ҡан һауыу ваҡытында һәм тромбозға тиҙ бирешеүсәнлек күҙәтелгәндә ҡулланырға ярамай.Ҡара миләш һутын аллергия, ҡан аҡҡан, бөйөрҙәр шешкән, геморрагик диатез, радиоактив нурланыш ваҡытында, ҡандың ойошоуын тот­ҡарлаусы дарыуҙар менән дауаланғанда ҡул­ланырға кәңәш ителә. Тик шуны ла оноторға ярамай: был емеш һуты байтаҡ ауырыуға ярамай. Йөрәктең ишемия ауырыуы, ҡан һауыу, инфаркт осраҡ­тарында ҡара миләш ашау ҡәтғи тыйыла. Ашҡаҙан һәм бөйән эсәге йәрәхәте, гипотония күҙәтелгәндә, ашҡаҙан һутының әселеге юғары кимәлдә булған осраҡта ла ул емеште һәм һутты ҡулланмаҫҡа кәрәк.Ҡыҙыл көртмәле һуты эсте еңелсә йомшарта. Шуға күрә уны ашҡаҙан һутының әселеге юғары кимәлдә булғанда, шештәр барлыҡҡа килгәндә эсергә кәңәш ителә. Ул бәүел ҡыуыу үҙенсәлегенә лә эйә. Ҡан баҫымы юғары булғанда, быуындар һыҙлағанда һәм подагра ваҡытында бик файҙалы. Ә бына ҡан баҫымы түбән булһа, үт ҡыуығы елһенһә, бөйөрҙә таш булһа һәм ауырлы саҡта уны эсергә ярамай. Ашҡаҙан һәм эсәк ауырыуында ла ҡыҙыл көртмәле ашауҙан тыйылып тороғоҙ.“100 ауырыуға дауа!” тиҙәр балан һуты тура­һында. Емештәрҙе һығып алған һут үтә әсе була. Күптәр уны эсә алмай. Шуға күрә баланды бешереп һығылған һутты күпләп ҡулланалар. Ике осраҡта ла уның файҙаһы күп. Гемофилия һәм ҡан китеү ваҡытында был һут ярҙам итә. Уны ашҡаҙанда һәм эсәктә шеш булғанда, климактерик невроз, истерия, хәлһеҙлек күҙәтелгәндә, ҡан баҫымы юғары булғанда сәләмәт­лекте нығытыу өсөн эсергә кәңәш итәләр. Бынан тыш, ашҡаҙан һәм бөйән эсәге йәрәхәтен уңалтыу, ауыр­тыуҙы баҫыу үҙенсәлегенә лә эйә. Йүтәлде баҫа. Яман шеш менән ауырығанда балан һутын һабаҡтарынан (яп­раҡтарынан башҡа) яһал­ған төнәтмә менән бергә эсәләр. Шулай уҡ был һутты тире ауырыуҙары, тимрәү ваҡытында зарарланған урынға ла һөртәләр. Тик ишемия ауырыуы ваҡытында, башҡа ҡан һауғанда, инфаркттан һуң  балан һыуы эсергә ярамай – ул ҡандың ойоусанлығын арттыра.","15 Август , 13:46",Һаулыҡ һаҡлау,Na
https://ye102.ru/articles/zd/2023-06-29/keshel-rg-yar-am-it-alyuym-men-n-b-hetlemen-3321363,«Кешеләргә ярҙам итә алыуым менән бәхетлемен»,* * *,"Илфат Тимерзаһит улы Билаловты Илеш районында белмәгән кеше һирәктер. 30 йылдан ашыу үҙәк район дауаханаһында терапевт булып эшләү осоронда ул кемдәр менән генә күрешмәгән дә, кемдәрҙе генә дауаламаған.  Уны хөрмәт итәләр, үҙ эшен яҡшы белеүенә инанғандар һәм дөрөҫ дауалауына һәр саҡ ышаналар.   «Мин эшкә ҡайтҡанда һуғыш ветерандары иҫән ине, хәҙер балаларының балалары миңә килә башланы. Өс быуындарын беләм инде», – ти үҙенең иғтибары, яҡшы мөғәмәләһе менән дә һәр пациенттың күңеленә юл таба белгән  юғары категориялы  табип.  Беҙ уның менән  гәзитебеҙҙең сайтында ойошторолған «Иң яҡшы табип» конкурсы аша таныштыҡ. Бик әүҙем ҡатнашып, иң күп тауыш йыйғайны. 
Табип һөнәрен ул күңеле ҡушыуы буйынса һайлай.   Илеш районының Иштирәк ауылында тыуып үҫкән егет  Ҡарағас   урта мәктәбен та­мам­ла­ған­дан һуң Башҡорт дәүләт медицина институтына уҡырға инә. Өсөнсө курстан һуң әрме сафына алынып, Афғанстанда сик буйы ғәскәрҙәрендә хеҙмәт итеп ҡайтыр­ға ла өлгөрә.   Ҡайтҡас, йәнә уҡы­уын дауам итә һәм ҡулына диплом алған көндән алып үҙенең тыуған районында – Үрге Йәркәй үҙәк район дауаханаһында   эшләй.  Үҙ эшен яратҡан кеше генә шулай бер урында нисәмә йылдар эшләй алалыр, тигән һығымтаға киләм.  – Оҡшай, оҡшамаһа эшләп булмай бит инде, – тип минең һүҙҙәремде ҡеүәтләй Илфат Тимерзаһит улы. – Был һөнәрҙе һайлауыма һис кенә лә үкенмәйем.  Кешеләргә ярҙам итә,   хәлен еңеләйтә алыуы менән оҡ­шай. Ауырығанда кеше йыш ҡына төшөн­көлөккә бирелә, килеп  кү­ренеп, тейешле дауаһын яҙып, бына шуларҙы эсеп ебәрһәң  шәбәйәһең, тиһәң,  кешелә өмөт уяна. Табипҡа ышаналар, уртаҡ тел табыуҙан ғына ла сирле кеше яртылаш терелә. Әлбиттә, табиптың эше еңел түгел. Ул көндөң һәр мәлендә ауырыу кешегә ярҙамға барырға әҙер булырға тейеш.  Илфат Тимерзаһит улының да көнө пациенттары менән үтә.   Эш ваҡытында ғына 30 – 40-лап кешене ҡабул итә ул. Өҫтәүенә, йорттарға йөрөп, инва­лидтарҙы, хәрби хәрәкәт ветерандарын, түшәктә ятҡан ауырыуҙарҙы, сәләмәтлеге буйынса хәрәкәттәре сикләнгән пациенттарҙы ҡарай. – Һанлаштырыу, компьютер менән эшләү бик күп ваҡытты ала. Пациентты ҡарау өсөн 12 минут ҡына ваҡыт бүленә. Шул ваҡыт эсендә мин уны уны ҡарап, тыңлап, ҡан баҫымын үлсәп, анализға ебәреп,  дауалау тәғәйенләп өлгөрөргә тейешмен. Кәрәк икән, башҡа белгестәргә йүнәлтмә биреп, уларҙың һөҙөмтәһе менән ҡабул итергә лә тура килә. Унан кире әйләнеп килгәнсе икенсе пациентты ҡабул итеү ваҡыты етә, – ти ул, үҙенең эш нескәлектәре менән уртаҡлашып.   – Әлеге ваҡытта иң күп таралған сирҙәр ниндәй? – тип ҡыҙыҡһынам. – Ҡан баҫымы, йөрәк сирҙәре.   Һөйәк ауырыуҙары ла күп.   Был сирҙәр нилектән килеп сыға һуң? Дөрөҫ туҡланмайбыҙ, хәрәкәт етмәй, аҙ йөрөйбөҙ.  Ашҡаҙан ауырыуҙары, холецистит, панкреатит шулай уҡ туҡланыуға һәм йәшәү рәүешенә бәйле. Хәҙер күптәрҙең эше лә көнө буйы компьютер артында ултырыуҙан ғибәрәт.   Магазиндағы аҙыҡ-түлектең сифаты ла төрлө ауырыуға килтерә.  Элек бойҙай икмәген ашай инек.  Ул сифатлы ла, сәләмәтлек өсөн файҙалы ла була торғайны.Яман сирҙәр күп.  Был сирҙең нимәнән килеп сыҡҡанын да теүәл генә әйтә алмайҙар.   Әлегәсә уға ҡар­шы торорҙай дауа юҡ, киләсәктә, бәлки, берәй вакцина ла уйлап та­бырҙар. Беҙҙең төп бурыс –   ваҡытында асыҡлап, уның көсәйеүенә юл ҡуймау.  Пациентты ҡараған ва­ҡытта ниндәйҙер шик булһа, тиҙ генә артабан тикшереү үткәрергә ебә­рәбеҙ. Хәҙер профилактика көслө, йыл һайын диспансерлаштырыу үтергә мөмкин. Унда скрининг тикшереүҙәр үткәрелә: маммография, флюорография һ.б. Улар сирҙе ваҡытында асыҡлап, артабан ныҡлап таралыуға юл ҡуймай. Хәҙер халыҡ диспан­серлаштырыуға күберәк килә. Ке­шеләр яңы аңлап, сәләмәтлегенә иғтибарлыраҡ була башланы, – ти тәжрибәле табип,  күп йыллыҡ күҙәтеүҙәрен барлап.Бөтә донъяны ялмап алған ҡур­ҡыныс сир – яңы коронавирус ин­фекцияһы ла табиптарға ҙур һынау булды. Медицина хеҙмәт­кәрҙәренең барыһына ла был сиргә ҡаршы көрәшергә тура килде: кемеһе ауырыуҙарҙы өйҙәренә йөрөп дауаланы, кемеһе  «ҡыҙыл зона»ла  эшләне.  Илфат Тимерзаһит улы ла «ҡыҙыл зона»ла эшләп алған. – Бик мәкерле сир, тиер инем. Йәшкә лә, бер нәмәгә лә ҡарамай. Бала кеше лә, олоһо ла ныҡ яфалана.  Кемдең ниндәй сире бар, шуны ҡуҙғыта торған ауырыу.    Баш ауырыуҙары менән проблема килеп сыға. Мин уны тәүҙән үк, уйлап табылған сир, тигәйнем инде.  Ысынында шулай бит, махсус рәүештә уйлап сығарып, таратылған сир, – ти ул, ковид тураһында фекерҙәре менән уртаҡлашып. – Район дауаханаһының инфекция бүлегендә госпиталь асылды.  Ауырыусылар күп кенә бул­ды.  Үҙем дә ике тапҡыр ауырыным. Араһында йөрөгәс, инфекция йоҡмай ҡалмай инде ул. Табип дарыуҙар, уколдар менән генә дауаламай, ҡайһы саҡта ваҡытында бирелгән дөрөҫ кәңәше лә ауырыуҙы аяҡҡа баҫтыра.     Илфат Тимерзаһит улынан гәзит уҡыусыларға үҙенең  кәңәштәрен еткереүен үтендек:– Сәләмәтлекте йәштән үк ҡай­ғыртыу зарур. Тәмәке тартмаҫҡа, алкоголле эсемлектәр менән мауыҡ­маҫҡа,  спорт менән шөғөлләнергә кәрәк. Хәҙер бының өсөн бөтә шарт  бар бит: фитнес-зал­дар, физкультура-һауыҡтырыу үҙәктәре, спорт залдары, бассейндар… Ҡалаларҙа ғына түгел, улар райондарҙа ла асыла. Ваҡытында табипҡа күренеп,  тикшерелеп тороп, сирҙе алдан иҫкәртеү мөһим.  Юғиһә, күптәр, ауырыһам, табипҡа барырмын да, ул тәғәйенләгән дауалау курсын үтһәм, элекке хәлемә кире ҡай­тырмын, тип уйлай. Был дөрөҫ түгел.  Бөтә ауырыуҙы ла дауалап бөтөрөп булмай. Ә инде хроник сиргә әүе­релһә, ул ғүмер буйы яфалауы ихтимал. Юҡҡа ғына ауырыуҙы дауалауға ҡарағанда, иҫкәртеү еңелерәк, тип әйтмәйҙәр бит.  Яныңда һине аңларҙай тормош иптәшең булғанда, эштең ауырлығы ла һиҙелмәй. Илфат Билалов та ҡатыны  Ландыш менән 27 йыл иңгә-иң терәшеп ғүмер итә.  Бер ул һәм бер ҡыҙ тәрбиәләп үҫтергәндәр. Улдары Ринат инженер-программист һөнәрен үҙләштерһә, ҡыҙы Лилиә атаһының юлын һайлаған – Башҡорт дәүләт медицина университетында уҡып йөрөй.    Илфат Тимерзаһит улы үҙенең һөнәри бурысына ғына   түгел, һәр эшкә яуаплы ҡарарға өйрәнгән. «Бер уҡытыусым, башлаған эште аҙағына еткерергә кәрәк, ти торғайны, шуның кеүек, башлаған эште ярты юлда ташлап ҡалдырырға өйрәнмәгәнмен», – ти ул.  Уның был  сифаты «Йәшлек» гәзите ойошторған «Иң яҡшы табип» конкурсында еңеүгә лә килтергәндер, тигән ышаныс ҙур.  «Афарин!» тиергә генә ҡала.  Илеш районы Үрге Йәркәй үҙәк район дауаханаһының участка терапевы Илфат Билаловтың намыҫлы хеҙмәте Рәсәй Һаулыҡ һаҡлау министрлығының Почет грамотаһы менән баһаланған. Әммә табип өсөн иң ҙур баһа –  пациенттарының   рәхмәт һүҙҙәре. Шуныһы һөйөнөслө:  30 йылдан ашыу эшләү дәүерендә ул бындай һүҙҙәрҙе  йыш ишетә. 
Сажиҙә ЛОТФУЛЛИНА.","29 Июнь , 14:43",Һаулыҡ һаҡлау,Na
https://ye102.ru/articles/zd/2023-06-24/bolon-klevery-3312184,Болон клеверы ,"Болон клеверы халыҡ медицинаһында ҡан баҫымын төшөрөү,һалҡын тейеүҙе, йүтәлде дауалау өсөн ҡулланыла."," 
Болон клеверы (туҡранбаш) июнь айынан алып сентябргәсә сәскә ата. Дарыу өсөн күпләп сәскә атҡан ваҡытта сәскәләрен генә йыялар, ҡараңғы, елләтелгән урында киптерәләр.
Халыҡ медицинаһында ҡан баҫымын төшөрөү,һалҡын тейеүҙе, йүтәлде дауалау өсөн ҡулланыла. Аҙ ҡанлылыҡ, атеросклероз, ревматизм менән ауырығанда, күрем ауыртып килгәндә, холестерин юғары булғанда, баш ауыртҡанда файҙаһы күп. Үҫемлектең төнәтмәһен бешкән , эренле яраларҙы дауалау өсөн ҡулланалар.Был дарыу үләне ҡаҡырыҡты сығара, һейҙек,үт ҡыуа, көслө йүтәлде баҫа. Аллергия сирҙәренә лә яҡшы дауа.
Төнәтмәне ашар алдынан бер аш ҡалағы эсәләр. Һуңынан дүрт ҡалаҡҡа тиклем арттырырға була.
  Ҡан насар ойошҡанда, инсульт , инфаркт үткәргәндә, варикоз, тромбофлебит булғандарға,  ауырлы , сабыйын  имеҙгән ҡатындарға эсергә ярамай.
 
Фото: vsegda-pomnim.com","24 Июнь , 13:00",Һаулыҡ һаҡлау,Na
https://ye102.ru/articles/zd/2023-06-19/y-alat-a-bauyry-3305804,Ыҙалатһа бауырың,"Майлы, тоҙло, әсене, ҡыҙҙырылғанды яратыусылар аҙаҡҡа табан һаулығына зарлана башлай бит. Мин дә шулай тәмле ашай торғас, бауыр ыҙалата башланы бит бер мәл. Организмды таҙарта торған рецептар күп, тик йыбандыра эшләргә. Шунан быйыл ҡыш үҙемде ҡулға алып бауырҙы таҙартып ҡарарға булдым. Бер гәзиттән еңел рецебын да таптым.","Аптеканан һатып алынған һолоно, өс литрлыҡ банкаға оло ҡалаҡ менән бер аш ҡалағы йыуып һалып, (өйөп һалып, йыуғанда өҫкә йөҙөп сыҡҡан буштарын түгәм, тултырып һыу ҡойорға. Һыулы банканы ҙур кәстрүлгә һыу һалып шунда ҡуйып, ҡайнатырға кәрәк. Ҡайнап ултырғанда тәүҙә һоло өҫкә ҡалҡа, аҙаҡ ҡайнай-ҡайнай аҫҡа төшөп ултыра. Шунан банканы алып, һыуытып, һөҙөргә кәрәк. Был төнәтмәне көн һайын ас ҡарынға бер сынаяҡ эсергә кәрәк. Һыуытҡыста һаҡлайым. Ике банка эскәндән һуң, өс аҙна ял итергә, аҙаҡ тағы берҙе ҡабатларға.
Мин шулай итеп эсә башлағандан һуң, күҙ теймәһен,  хәлем күҙгә күренеп яҡшырҙы. Атлаған саҡта ла әсетеп ауыртҡан бауырым баҫылды, хәҙер ауыртмай, хәл инеп китте, ойоған ҡул-бармаҡтарымды бөтөнләй оноттом. Үҙәк көйөү, туҡтауһыҙ кикереү кеүек нәмәләр ҙә юғалды. Майлыны ашаһам – төнөн ауырый торғайным, Аллаға шөкөр, тәмләп кенә, әҙләп майлыны ла ашайым. Хәҙер үҙем икенсе банканы эсеп бөтөп киләм, башҡаларға ла ҡайнатып биреп, ҡарап эсерер кәрәк. Әйтмәһәң эсергә оноталар бит.
Бына шулай, һаулыҡ үҙебеҙҙең ҡулда. Теләһәк һауығабыҙ, теләмәһәк, йыбанһаҡ, ауырып тик ятабыҙ инде. Яҙырға онотҡанмын, эс ҡаталау проблемаһы бар инҽ, момент яйға һалынды, йомшартам, тип көн дә йәшелсә генә лә ашап булмай, үҙҽ бер бәлә ине. Шунан, бит тиреһенең ала-сола булып торған төҫөн тигеҙләй, матурлай.
Рәзилә Ямалеева","19 Июнь , 19:30",Һаулыҡ һаҡлау,Na
https://ye102.ru/articles/zd/2023-06-18/aya-ta-y-b-shm-kt-n-im-n-ayyry-y-yar-am-it-3302443,Аяҡтағы бәшмәктән  имән ҡайырыһы ярҙам итә,Ул аяҡтағы бәшмәкте дауалау  өсөн  иң һөҙөмтәле сараларҙың береһе булып тора.," Бының өсөн 200 – 250 г ваҡланған  имән ҡайырыһын ҙур булмаған кәстрүлгә һалып, өҫтөнә бер литр ҡайнар һыу ҡойорға  һәм 10 – 15 минутҡа талғын утҡа ҡуйырға.  Ҡайнап сыҡҡандан һуң бер аҙ һыуынғанын көтөргә һәм тасҡа ҡойоп, һыуы һыуынғансы аяҡтарҙы тығып ултырырға.   Аҙығынан аяҡтарҙы яҡшы итеп һөртөп, киптерергә","18 Июнь , 11:00",Һаулыҡ һаҡлау,Na
https://ye102.ru/articles/zd/2023-05-19/b-pemb-n-n-aynatmany-nisek-erl-rg-3265627, Бәпембәнән ҡайнатманы нисек әҙерләргә?," Иҫ киткес хуш еҫле һәм үҙенсәлекле был ҡайнатма гепатит, холецистит, бөйөр ауырыуҙарына дауа. Үт ҡыуығы күҙәнәктәрен, бауырҙы нығыта. Бронхиттан, астманан профилактик сара булараҡ ҡулланыла.  Геморройҙан, авитаминоздан файҙалы, организмдан бик күп  токсинды ҡыуып сығара, эсәктәрҙе   паразиттарҙан таҙарта. Бәпембә ҡайнатмаһын быуындар һыҙлауы менән интегеүселәргә лә тәҡдим итәләр.   Ул матдәләр алмашыныуына ла ыңғай йоғонто яһай."," 
Ҡайнатма өсөн яҡшы асылған сәскәләрҙе генә һайлап алалар. Тимәк, уларҙы  көндөҙ, ҡояш яҡтыһында йыйырға кәрәк. Сөнки тап шул ваҡытта улар ныҡлап асыла. Шулай уҡ юлдан ситтәрәк үҫкәндәрен һайларға.
Бәпембәнән ҡайнатма әҙерләү    ауыр түгел, өҫтәүенә, күп ваҡыт та талап итмәй. Иң беренсе  бәпембә сәскәһен һабаҡтарынан, япраҡтарынан айырып, яҡшы итеп йыуырға онотмағыҙ.   Ҡайнатма әҙерләүҙең төрлө ысулы бар: 
1. Тәүге ҡайнатма өсөн 370 – 400 бәпембә сәскәһе, 1 кг 750 г шәкәр, 500 мл һыу алына. Сәскәләрҙе кәстрүлгә һалып, өҫтөнә 2 стакан һыу ҡойорға һәм, утҡа ҡуйып, ҡайнап сыҡҡандан һуң 2 минут ҡайнатырға. Һөҙгөс аша һөҙөп алырға һәм шуға  шәкәр өҫтәп, утҡа ҡуйырға. Ҡайнап сыҡҡандан һуң талғын утта 7 – 8 минут тоторға. Өҫтөндәге күбеген ҡалаҡ менән алырға мөмкин. Ҡайнатманы эҫе килеш стерилләнгән банкаларға һалып нығытып ябырға.
 2. Тиҙ әҙерләнә торған ҡайнатма.  Бының өсөн  7 стакан шәкәргәһарҡытып алынған һыуҙы ҡушып, ҡайнатырға ҡуйырға. Сироп ҡайнап сыҡҡас бәпембәләрҙе һалып, тағы 7 минут ҡайнатырға. Ҡайнатманы бәләкәй банкаларға һалып, ҡапҡасын ябып, ҡаплап ултыртырға.  Уны һыуытҡыста ла һаҡларға була.
 3. Лимонлы ҡайнатма. Бәпембәләрҙе  бер тәүлек дауамында  һалҡын һыуҙа тоторға кәрәк.  Һуңынан һарҡытып, һығып алғандан һуң, 0,5 литр һыу ҡойоп, 15 минут ҡайнаталар. 1–2 ҙур булмаған лимонды тышы менән бергә ҡырҡып ҡайнатып, бер тәүлеккә тондорорға ҡалдырырға. Һуңынан һөҙөп алып, сиропҡа 1 – 1,5 кг шәкәр өҫтәргә.
Ҡайнатманы ике-өс тапҡыр ҡайнатып алырға кәңәш ителә. Һөҙөмтәлә ул бал кеүек  үтә күренмәле һәм ҡуйы булырға тейеш.
 4. Әфлисунлы ҡайнатма. 250 г бәпембә сәскәһенән ҡайнатма әҙерләү өсөн  2 апельсин, 1 лимон һәм 750 г шәкәр кәрәк буласаҡ.
Әфлисунды ҡабығы менән бергә  4 өлөшкә бүлгәндән һуң, һәр береһен нәҙек кенә итеп арҡырыға ҡырҡып сығырға.  Йыуылған һәм киптерелгән сәскәләрҙе әфлисун менән бергә һауытҡа һалырға һәм 1,5 литр һыу ҡойоп, 1 сәғәт ҡайнатырға. Килеп сыҡҡан ҡайнатманы  һөҙөп алып, лимон һәм  шәкәр өҫтәйҙәр һәм тағы  ла 20 минут ҡайнаталар.  Банкаларға һыуынғас ҡына һалырға кәңәш ителә.
 5. Был тәмлекәс ҡайнатмай ғына әҙерләнә. Сәскәләрҙе һабаҡтары менән бергә ит турағыс аша үткәреп, 0,5 литр бәпембәгә 2 ҡалаҡ бал ҡушырға һәм ваҡыты-ваҡыты менән болғатып тороп, 12 сәғәткә ултыртып торорға.  Уны йәшел сәйгә ҡушып эсәләр. Ул организмдың тонусын күтәрә, эске көстө  әүҙемләштерә.
 ","19 Май , 21:22",Һаулыҡ һаҡлау,Na
https://ye102.ru/articles/zd/2023-04-19/ber-t-n-esend-bronhitty-nisek-daualar-a-3223209,Бер төн эсендә бронхитты нисек дауаларға?,"Бер төн эсендә бронхитты дауалап буламы, юҡмылыр, әммә түбәндәге ысулдарҙы файҙаланып ҡарағанда зыяны юҡтыр, моғайын.","- Бер стакан аҡ йәки ҡыҙыл ҡоро шарапты эмалле кәстрүлгә ҡойоп, утҡа ҡуйырға.  Бысаҡ осонда ғына дәрсен, лимон  йәки әфлисун ҡабығы онтағы, мәтрүшкә, мелисса, ҡәнәфер һәм бер лавр япрағы өҫтәргә. Шарап ҡайнай башлағас, уттан алып һөҙөргә лә,  бер ҡалаҡ бал ҡушып, яҡшы итеп бутарға һәм эҫе килеш эсергә.    Эскәс тә уранып түшәккә ятырға. Айырыуса аяҡтар, тамаҡ һәм түш йылыла булырға тейеш. 
-  Дүрт ҙур алоэ япрағын ваҡлап шарап ҡойолған ярты литрлыҡ банкаға һалырға һәм дүрт көн төнәтергә. Әҙер булғас, көнөнә ике-өс тапҡыр ашарҙан 15 минут алда һауыҡҡансы берәр балғалаҡ эсергә. 
-  Ярты литр ҡоро шарапты талғын утҡа ҡуйырға. Ул бер аҙ йылынғас, 500 г кипкән юл япрағы өҫтәргә һәм   ҡапҡасын ябып,  болғата-болғата  ҡайнау хәленә еткерергә.   Шарап ҡайнап сыҡҡас, һыулы кәстрүл эсенә ҡуйып,  тағы 20 – 30 минут утта тоторға.   15 көн буйы көнөнә ике тапҡыр  яртышар стакан эсергә.  Автор: С.Лотфуллина.","19 Апрель , 07:00",Һаулыҡ һаҡлау,Na
https://ye102.ru/articles/zd/2023-04-16/b-r-l-r-shifaly-k-sk-ey-3220837,Бөрөләр шифалы көскә эйә,,"Әле япраҡ ярып өлгөрмәгән ағастар һәм ҡыуаҡлыҡтар янынан үткәндә, беҙ уларҙың тап ошо мәлдә ни тиклем шифалы көскә эйә булыуын белмәйбеҙ.  Ә бит уларҙың бөрөһө  иҫ киткес шифалы. Апрель–май айҙары – ағастарҙың  бөрөләрен йыйып ҡалыу өсөн иң ҡулай    мәл.   Уларҙы ағастар бөрөгә тулышҡан мәлдә, әле япраҡ ярып өлгөрмәҫ борон, йыйырға  кәрәк. Ваҡытты үткәреп ебәрергә ярамай.  Бөрөнөң файҙаһы бик ҙур. Уның сәләмәтлеккә ыңғай йоғонтоһо, яңы ярған япраҡҡа ҡарағанда, бер нисә тапҡыр ҙурыраҡ.   Бөрөлә хуш еҫле эфир майҙары бар, ә иң мөһиме –  витаминдар, сапониндар,  кислоталар, шәкәр, крахмал, сайырлы һәм дубиль матдәләр.  Уларҙан төнәтмәләр генә түгел, хатта салаттар һәм эсемлектәр ҙә әҙерләргә мөмкин.   Ҡайнатма ҡайнаталар, сәй урынына бешереп эсәләр һәм хатта маринадлайҙар.   Элек-электән бөрөләрҙе ангинаны дауалауҙа һәм профилактикалауҙа ҡулланғандар. Бының өсөн бер аҙ йомшартып сәйнәргә һәм йоторға кәрәк.   Бөрөләрҙе ашағандан һуң ҡулланырға кәңәш итәләр.   Көнөнә 10 – 15 бөрө ашау ҙа етә. 


Ҡыҙыл һәм ҡара ҡарағат бөрөһө
Ҡыҙыл һәм ҡара ҡарағаттан әҙерләнгән препараттар  организмды бик яҡшы таҙартыу сараһы булып тора.  Улар бәүел һәм үт ҡыуыу үҙенсәлегенә эйә, тир бүленеп сығыуға булышлыҡ итә.   Ә тир  һәм бәүел менән бергә  организмдан артыҡ тоҙҙар ҙа сыға, аш эшкәртеү көйләнә, эсәктәрҙең флораһы яҡ­шыра.  Ҡара ҡарағаттың бөрөһөндә, япраҡтарында һәм ботаҡтарында  организмдан ҡурғаш, кобальт, тере­гөмөш кеүек ныҡ ағыулы метал­дарҙың тоҙҙарын сығарырға һәләтле  матдәләр бар.    Унан  витаминлы сәй әҙерләйҙәр.  Бының өсөн бер балғалаҡ кипкән бөрөнө бер стакан ҡайнар һыуға һалырға  һәм 20 минут төнәтергә. Һуңынан һөҙөп алып эсергә мөмкин.   Сәләмәтлеккә файҙаһы булһын өсөн    көнөнә 2 – 3 тапҡыр берәр стакан эсергә кәңәш ителә.   Тирәк бөрөһө
Был ағастың бөрөһөн йыйыу бигүк еңелдән түгел, сөнки ул ҡулға йәбешеп бара һәм еҫе көслө.  Әммә тап шуныһы менән  файҙалы ла.  Уны йылы урында киптерергә һәм сепрәк туҡымала һаҡларға кәрәк.   
Тирәк бөрөһө бактерияларға ҡаршы тороу көсөнә эйә. Ә ҡара тирәк  бөрөһөн температураны төшөрөү һәм тынысландырыу сараһы булараҡ ҡул­ланалар.   Унан әҙерләнгән төнәтмәне  туберкулез менән ауырығанда, ары­ғанда, ашҡаҙан ауыртҡанда, ҡан ағышын туҡтатыу өсөн һәм  ревматизмдан эсәләр.   Сәс ҡойолғанда баш­ҡа һөртөргә мөмкин.  Төнәтмә әҙер­ләү өсөн  бер ҡалаҡ тирәк бөрөһөнә 100 мл спирт ҡойоп, 8 – 10 көн йылы урында төнәтергә. Әҙер төнәтмәне көнөнә өс тапҡыр 15 – 20 тамсы эсергә.  Теш һыҙлағанда бөрөнө бинтҡа урап, ауыртҡан тешегеҙгә ҡуйығыҙ һәм тешләгеҙ.  Бер тәүлек шулай йөрөргә тура килер. Һыҙлауы баҫылыр, әммә  тешегеҙҙе тулыһынса һауыҡтырыу өсөн табипҡа барырға  кәрәк.  Уҫаҡ бөрөһөАраҡыла төнәтелгән уҫаҡ бөрөһөн бауыр ауырыуҙарынан, үпкә туберкулезынан һәм гастриттан файҙала­налар.   Ангина һәм өҫкө тын юлдары  ауырыуҙарынан  тамаҡты сайҡатыу өсөн уҫаҡ бөрөһөнән төнәтмә әҙерләйҙәр.  Бының өсөн бер ҡалаҡ бөрөгә 200 г ҡайнар һыу ҡойоп, 15 – 20 минут йылыла төнәтергә һәм һөҙөп, ике тәүлек һалҡын урында һаҡларға.  Ингаляция эшләр алдынан эҫе һыу ҡойолған кәстрүлгә 2 – 3 ҡалаҡ  ошо төнәтмәне ҡойоп,  таҫта­мал менән ҡапланып, йылы боҫон һуларға.  Нисек кенә сәйер тойолмаһын, әм­мә уҫаҡ бөрөһө авитаминозды да­уалауҙа һәм иҫкәртеүҙә иң яҡшы сара иҫәпләнә. Унда С витамины ылыҫ­тарҙыҡына  ҡарағанда ла күберәк. Апрелдә йыйып алынған 200 г бөрөнө тәүҙә ҡул менән бер аҙ ыуып алғандан һуң, үтә күренмәгән шешәгә һалып, өҫтөнә 300 мл араҡы ҡойорға һәм 10 көн төнәтергә.  Әҙер булғас, ашарҙан  алда көнөнә өс тапҡыр 15-әр тамсы эсергә. Уҫаҡ бөрөһөнән май ҙа әҙерләйҙәр.  Уны янған урындарға һөртөргә була.  әҙерләү өсөн   бер ҡалаҡ киптерелгән һәм  ваҡланған    бөрө онтағын ваҡ иләк аша үткәреп, 100 г көнбағыш майы ҡушып бутарға.  
Ҡайын  бөрөһө
Ул бәүел, үт ҡыуыу, тирләтеү, ҡан та­ҙартыу, ауыртыуҙы баҫыу, дезин­фекциялау, яраны бөтәштереү үҙенсәлегенә эйә.  Бынан тыш,  эсәк-тифоз рәтендәге микробтарҙы үлте­реүсе көслө бактерияларға ҡаршы тора ала.  Бөрө төнәтмәһе флегмон, фурункулез, перитонит, мастит кеүек төрлө эренле инфекцияны дауалау мөмкин­леге бирә.  Спиртта әҙерлән­гән төнәтмәләр  организмдан трихомонод, гельминт, лямблий, инфузорий кеүек паразиттарҙы сығарырға ярҙам итә.    Паразиттарҙы үлтереп кенә ҡалмай, токсиндарҙан арынырға һәм ашҡаҙан-эсәк тракты эшмәкәрлеген көйләргә лә һәләтле. Унан әҙерләнгән препараттарҙы йөрәк шешенгәндә лә тәғәйенләйҙәр.  Бөрөнөң үт ҡыуыу үҙенсәлеге бауыр һәм үт юлдары ауырыуҙарын дауалағанда файҙалы. Шулай уҡ уны трахеит менән бронхитты дауалағанда ла ҡаҡырыҡты сығарыу һәм дезинфекциялау сараһы булараҡ ҡулланалар. Ҡайын бөрөһө төнәтмәһе отоларингологияла һәм стоматологияла   киң файҙаланыла. Стоматит, гингивит, пародонтоз, ангина, тонзиллит булғанда уның менән ауыҙҙы сай­ҡатырға йәиһә төнәтмәгә манылған марля салфеткалар менән япма  эшләргә мөмкин.Халыҡ медицинаһында ҡайын бөрөһөн подагра, ревматизм, быуын ауырыуҙарын дауалағанда киң ҡулланалар. Улар шулай уҡ янған урындарҙы, экземаны, һытҡыларҙы дауалауҙа ла ярҙам итә. Төнәт­мәһенән әҙерләнгән компрестар  яраларҙы бөтәштерә. 
Сирень бөрөһө
Шәкәр диабетынан ныҡ ярҙам итә.  Уны күләгәлә киптерәләр һәм туҡыманан тегелгән моҡсайҙа һаҡлайҙар. Бер ҡалаҡ бөрөгә бер литр ҡайнар һыу ҡойоп, бер аҙ төнәткәндән һуң,  көнөнә өс тапҡыр ашарҙан алда берәр ҡалаҡ эсергә.     Автор: С.Лотфуллина","16 Апрель , 07:00",Һаулыҡ һаҡлау,Na
https://ye102.ru/articles/zd/2023-03-29/ara-ay-b-r-n-irt-ya-a-yyyyr-a-k-r-k-3193322,Ҡарағай бөрөһөн иртә яҙҙа йыйырға кәрәк,"Яҙ етте, тиҙҙән ағастар ҙа бөрөгә тулыша башлар. Уларҙы йыйып өлгөрөргә кәрәк. Сөнки ағас бөрөһөнөң күп ауырыуға шифаһы тейеүе күптән раҫланған. ","Мәҫәлән, ҡарағай бөрөһөндә ыҫмала, С, В12, К, Р витаминдары, рутин, эфир майы,  минераль тоҙҙар, микроэлементтар күп.  Орлоғонда  ашарға яраҡлы май бар. Ҡарағайҙан витаминлы төнәтмәләр әҙерләргә мөмкин. Уның бөрөһөн иртә яҙҙа, бөрөгә тулыша башлағанда ғына  йыйырға кәңәш ителә. Сайыры ла яҙ көнө әҙерләнә.Ҡарағай сей яра, бронхит, пневмония, үт һәм бөйөр ауырыуҙарынан, ревматизмдан файҙалы. Уның препараттарын ингаляцияла файҙаланалар, шулай уҡ ауыртыуҙы баҫыу, ҡанды таҙартыу өсөн һәм инфекцияға ҡаршы  сара булараҡ ҡулланалар. Ул бик яҡшы антисептик һанала.Тын юлдары ауырыуҙарынан, цистит һәм бөйөр сирҙәренән ҡарағай бөрөһөнән әҙерләнгән төнәтмә файҙалы. Бының өсөн  10 г бөрөгә бер стакан һыу ҡойоп,  30 минут ҡайнаталар. Һуңынан һөҙөп алғандан һуң, тәүге кимәлгә еткәнсе ҡайнаған һыу өҫтәйҙәр.  Был төнәтмәне көнөнә 3 – 4 тапҡыр берәр ҡалаҡ эсергә кәрәк.Һалҡын тейеп ауырығанда, тамаҡ ауыртҡанда ҡарағай бөрөһөнә бал ҡушып төнәтмә әҙерләйҙәр. Бының өсөн 100 г бөрөгә 2,5 литр һыу ҡойоп, һыуы 0,5 литрға тиклем кәмегәнсе ҡайнатырға. Һөҙөп алғандан һуң 250 г шәкәр ҡушырға, һыуынғас 250 г бал өҫтәргә кәрәк. Дарыуҙы көнөнә өс тапҡыр ашарҙан алда өсәр ҡалаҡ эсергә. Организмдан зарарлы матдәләрҙе сығарыу өсөн 500 мл һыуға биш ҡалаҡ ваҡланған ҡарағай ылыҫы алына. Шуны талғын утта 10 минут ҡайнатып,   8–10 сәғәт йылыла төнәтергә. Килеп сыҡҡан төнәтмәне һөҙөп алғас, көн дауамында әҙ-әҙләп эсергә.   
Иҫкәрмә: ҡарағайҙан әҙерләнгән препараттарҙы күп миҡдарҙа ҡулланыу хәүефле һәм ашҡаҙандың елһенеүенә, баш ауыртыуына килтереүе ихтимал.        
Автор: С.Лотфуллина                                                                                                         ","29 Март , 07:00",Һаулыҡ һаҡлау,Na
https://ye102.ru/articles/zd/2023-03-28/ya-y-k-ng-yshanys-yu-3193233,Яҙғы көнгә ышаныс юҡ,"Яҙ етте, ҡояш көндән-көн сағыуыраҡ балҡый, көн дә йылы кеүек.   Яҙғы көнгә ышанып, күптәр еңелсә кейенергә ашыға. Айырыуса йәштәр баш кейеме лә кеймәй, түштәрен элмәй, йәйге кроссовкаларҙа ғына йөрөй.   Әммә яҙғы көн алдаҡсы, тип юҡҡа ғына әйтмәйҙәр, һалҡын тейҙереүеңде һиҙмәй ҙә ҡалырһың.   Өҫтәүен","Беренсе сәбәп:  яҙ етте, тип еңелсә кейенеү
Бик иртә яҙғы курткаларға, плащтарға күсеп, йылы кейем­дәрҙе алыҫҡараҡ йәшерергә ашығабыҙ. Эйе, ашығабыҙ шул… Ҡояш нурҙары сағыу ке­үек тойолһа ла, улар  вирус­тарҙы еңеү өсөн әүҙем түгел әле.  Төндә ныҡ һыуытыуын да оноторға ярамай, һөҙөмтәлә көндөҙ еүеш һәм һалҡынса була. Өҫтәүенә, кеше организмы ҡышҡы­һын ныҡ хәлһеҙләнә, әҙ хәрәкәт итәбеҙ, витаминдар һәм микроэлементтар етмәй, шунлыҡтан көсһөҙлән­гән иммунитет вирустарға һәм температура алмашыныуына ҡаршы тора алмай. Һөҙөмтәлә – кеше ауырый.
Икенсе сәбәп: диагноздың дөрөҫ ҡуйылмауы 
Ҡыш ҡайһы бер кешелә һыуыҡҡа аллергия була.  Уның төп билдәһе – тымау.  Шун­лыҡ­тан, иртә яҙҙа танауынан һыу аға башлаһа, кеше,   аллергия башланды, тип уйлап,   уға ҡаршы дарыуҙар  ҡуллана башлай.   Ә шул уҡ ваҡытта ул тап һалҡын тейеүҙән булыуы мөмкин.  Бынан тыш,  сәбәбе дауаланып бөтмәгән сирҙән дә булыуы ихтимал.  Ваҡытында күреп, зарарһыҙландыр­ма­ған­да, инфекцияның башҡа тын юлдарына таралыуы бар.   Ә был иһә гайморит, отит кеүек тағы ла ҡатыраҡ сир­ҙәргә килтереү хәүефе менән янай.  Нисек кенә табипҡа барырға теләмәһәк тә, ауырыуҙы ул ғына дөрөҫ асыҡлай һәм тейешле дауаны тәғәйенләй ала.  
Өсөнсө сәбәп: хроник ауырыуҙың киҫкенләшеүе
Миҙгел алмашынғанда хроник сирҙәрҙең киҫкенләшеүе бер кемгә лә сер түгел.  Улар организмдың һаҡланыу көсөн   ҡырҡа кәметә.  Иммунитетҡа бер үк ваҡытта бөтә фронтта ла ауырыуға ҡаршы  көрәшеү ауырға тура килә.  Шунлыҡтан ниндәйҙер сирҙең киҫкен­ләшеүе һалҡын тейеп ауырыуға килтереүе бар.  
Дүртенсе сәбәп: дөрөҫ ҡулланылмаған дарыуҙар
Ҡағиҙә булараҡ,  ауырыған ва­ҡытта беҙ дарыуханаға ба­рып, үҙ белдегебеҙ менән йә­иһә «һалҡын тейеүҙән дарыу бирегеҙ» тип ниндәйҙер дарыуҙар һатып алабыҙ.  Алған дарыуҙы эсәбеҙ ҙә, бер-ике көндә арыу­ланып китер­беҙ, тип мөғжизә көтәбеҙ. Әммә мөғжизә юҡ, сөнки дарыу менән дарыу араһында ла айырма бар. Күптәр бак­терияларҙы зарар­һыҙлан­ды­рыусы дарыуҙарҙы ҡуллана.   Ә һалҡын тейеп ауырығанда бактериялар түгел, вирустар ғәйепле. Шунлыҡтан вирустан һаҡланыу сараһын күрергә кәрәк.  Бынан тыш, ҡайһы бер вирусҡа ҡаршы препараттар дауалау өсөн түгел, ә сирҙе иҫкәртеү өсөн тәғәйенләнгән.  Ауырығас инде сирҙе иҫ­кәртеү мәғәнәһеҙ.  
Бишенсе сәбәп: ауырыуҙы дөрөҫ иҫкәртмәү
Беренсенән, яҙғы көнгә ышанырға ярамай, йылы кейенеп йөрөгөҙ. Йылы һөйәк һын­дырмай.  Икенсенән, ҡыштан һуң организмға витаминдар етмәй, шунлыҡтан витаминдар һәм микроэлементтар эсергә кәрәк.  Иммунитетты көсәйтеүсе препараттарҙы ла ҡулланырға мөмкин.   Өсөнсө­нән, дөрөҫ  туҡланығыҙ, йә­шел­сә салаттарына һәм һут­тарға өҫтөнлөк бирегеҙ.   Дүртен­сенән, йоҡоғоҙ туй­ғансы йоҡлағыҙ.  Бишенсенән, йышыраҡ саф һауала йөрөгөҙ, өйөгөҙҙәге бүлмәләрҙе ел­ләтеп тороғоҙ.   Саф һауала йөрөргә ваҡытығыҙ етмәй икән, эшкә йәйәү йөрөргә тырышығыҙ. Авторы: С.Лотфуллина","28 Март , 07:00",Һаулыҡ һаҡлау,Na
https://ye102.ru/articles/pd/2023-10-02/y-shlek-g-ziten-os-o-ora-ha-a-ya-ylyp-aly-y-3461955,"""Йәшлек"" гәзитенә осһоҙораҡ хаҡҡа яҙылып ҡалығыҙ!","Әлеге ваҡытта ""Рәсәй почтаһы"" ташламалы хаҡҡа яҙылыу декадаһын иғлан итте. 2-12 октябрь арауығында 2024 йылдың тәүге яртыһына ""Йәшлек""кә яҙылыу хаҡы 961 һум 20 тин тәшкил итә. Быға тиклем ул 1094,82 һум ине.    
 "," Онлайнда яҙылып, атай-әсәйҙәрегеҙгә, туғандарығыҙға Яңы йылға ""Йәшлек"" гәзитен бүләк итегеҙ! Бының өсөн ""Рәсәй почтаһы"" сайтына үтегеҙ: https://podpiska.pochta.ru/press/%D0%9F2757","2 Октябрь , 13:30",Гәзиткә яҙылыу,Na
https://ye102.ru/articles/pd/2023-09-22/y-shlek-k-ya-ylyr-a-onotmany-y-my-3449666,«Йәшлек» кә яҙылырға онотманығыҙмы?,* * *,"1 сентябрҙән 2024 йылдың беренсе ярты йыл­­лығына гәзит-журналдарға яҙылыу кам­па­нияһы башланды. Үҙегеҙ яратҡан баҫма­ларға почта аша, редакцияға килеп, https://rbsmi.ru/catalog/podpiska/ сайты аша яҙыла алаһығыҙ.Йылдағыса «Республика Башкортостан» нәшриәт йорто һәм һәр редакция гәзиткә яҙы­лыусылар араһында ҡиммәтле бүләктәр уйната.«Йәшлек» кә яҙылыу – һеҙҙең шәхси ғәмәлегеҙ генә түгел, ул – әҙәбиәтебеҙ, мәҙәниәтебеҙ, иртәгәһе көнөбөҙ, телебеҙ, халҡыбыҙ, уның киләсәге хаҡында хәстәрлек тә, милләтебеҙ алдындағы бурыс та. Күңелебеҙҙә шундай тойғолар йәшәгәндә генә гәзиттең тиражын һаҡлап алып ҡалып булыр.Бергә булдыҡ, бергә ҡалайыҡ!","22 Сентябрь , 10:18",Гәзиткә яҙылыу,Na
https://ye102.ru/articles/pd/2023-09-15/y-shlek-men-n-berg-al-3439153,«Йәшлек» менән бергә ҡал!,* * *,"Ҡәҙерле уҡыусыларыбыҙ, киләһе йылда ла «Йәшлек»тән айырылмаҫһығыҙ, мо­ғайын. Мәлде үткәреп ебәрмәгеҙ! яҙыл­маған бул­һағыҙ, тиҙерәк почта бүлегенә ашығығыҙ һәм гәзитебеҙгә яҙылыуҙы раҫлаған кви­танцияғыҙҙың күсермәһен беҙгә ебәрә һалығыҙ!Ғәҙәттәгесә, үҙебеҙҙең тоғро уҡыу­сыларыбыҙға шәп бүләктәр ҙә вәғәҙә итәбеҙ. «Йәшлек» – һеҙҙең өсөн, «Йәшлек» – һеҙҙең хаҡта!
Бергә булдыҡ, бергә ҡалайыҡ!","15 Сентябрь , 14:48",Гәзиткә яҙылыу,Na
https://ye102.ru/articles/pd/2023-09-08/y-shlek-k-ya-ylyr-a-onotma-3424865,«Йәшлек»кә яҙылырға онотма!,1 сентябрҙән 2024 йылдың беренсе ярты йыллығына гәзит- журналдарға яҙылыу кам­пания­һы башланды. ,"Үҙегеҙ яратҡан баҫмаларға почта аша, редакцияға килеп, https://rbsmi.ru/catalog/podpiska/ сайты аша яҙыла алаһығыҙ. Яҙылыу­сыларға шәп бүләктәр ҙә әҙер­ләнгән.Эш мәшәҡәттәренә сумып, мәлде үткәреп ебәрмә, ҡулыңда аҡса бар­ҙа бөгөндән үк почта бүлек­сәһенә ашыҡ!
«Йәшлек» – һинең өсөн,«Йәшлек» – һинең хаҡта,«Йәшлек» – һинең менән!","8 Сентябрь , 10:39",Гәзиткә яҙылыу,Na
https://ye102.ru/articles/pd/2023-06-30/g-lg-n-apay-a-termos-3322774,Гөлгөнә апайға –  термос ,"«Йәшлек»  гәзитенә икенсе ярты йыллыҡҡа   подписка тамамланды. Беҙҙең баҫмаға яҙылып үкенмәҫһегеҙ, тип уйлайбыҙ.  "," Яҙылыу тураһында квитанцияғыҙҙың күсермәһен ебәрһәгеҙ, «Яҙыл да – бүләк от!» уйынында ҡатнаша алаһығыҙ. Еңеүселәрҙе хужалыҡта һәм көнкүрештә кәрәкле ҡиммәтле бүләктәр  – мультибешергес, триммер, саң һурҙырғыс, ит үткәргес, блендер, шөрөп борғос, термос­тар көтә.Район гәзите менән республика баҫмаһына яҙылыусыларға «Республика Башкортостан» нәшриәт йорто ла  шәп бүләктәр әҙерләгән. Мотокультиватор, триммер, ноутбук, телевизор, велосипед ота алаһығыҙ.Бының өсөн 2023 йылдың икенсе ярты йыллығына гәзиттәргә яҙылыу тураһындағы квитанцияғыҙҙың күсермәһен хат аша редакцияға  йәки нәшриәт йортона ебәрегеҙ.«Яҙыл да – бүләк от!» уйынының был аҙналағы еңеүсеһе – Салауат районының Радио ауылынан Гөлгөнә ХАННАНОВА. Редакция һеҙгә термос бүләк итә.
Бергә булдыҡ, бергә ҡалайыҡ!","30 Июнь , 11:24",Гәзиткә яҙылыу,Na
https://ye102.ru/articles/pd/2023-06-23/y-shlek-le-l-b-l-kle-l-3311522,"«Йәшлек»ле лә, бүләкле лә!",* * *,"«Йәшлек»  гәзитенә икенсе ярты йыллыҡҡа   подписка тамамланыуға һанаулы ғына көндәр ҡалды. Беҙҙең баҫмаға яҙылып,  атай-әсәй­ҙәрегеҙгә, туғандарығыҙға, дуҫтарығыҙға шәп бүләк эшләй алаһығыҙ. Квитанцияғыҙҙың күсермәһен ебәрһәгеҙ, «Аҙна һайын бүләк» конкурсында ҡатнашып, ҡиммәтле бүләктәр ҙә оторға мөмкин. Редакция үҙенең тоғро уҡыусылары араһында «Яҙыл да – бүләк от!» уйынын быйыл да уйната. Еңеүселәрҙе ху­жалыҡта һәм көнкүрештә кәрәкле ҡиммәтле бүләктәр  – мультибешергес, триммер, саң һурҙырғыс, ит үткәргес, блендер, шөрөп борғос, термостар көтә.Район гәзите менән республика баҫмаһына яҙылыусыларға «Республика Башкортостан» нәшриәт йорто ла  шәп бүләктәр әҙерләгән. Мотокультиватор, триммер, ноутбук, телевизор, велосипед ота алаһығыҙ.Бының өсөн 2023 йылдың икенсе ярты йыллығына гәзиттәргә яҙылыу тураһындағы квитанцияғыҙҙың күсермәһен хат аша редакцияға  йәки нәшриәт йортона ебәрегеҙ.«Яҙыл да – бүләк от!» уйынының был аҙ­налағы еңеүсеһе – Ҡыйғы районының Үрге Ҡыйғы ауылынан Иршат Кәримов. Редакция һеҙгә термос бүләк итә.Гәзитебеҙгә 6 айға 1012 һум 86 тингә яҙылырға мөмкин.Индекс – П2757.
Бергә булдыҡ, бергә ҡалайыҡ!","23 Июнь , 13:44",Гәзиткә яҙылыу,Na
https://ye102.ru/articles/pd/2023-06-16/ya-yl-da-b-l-k-ot-3301943,Яҙыл да – бүләк от!,* * *,"Дуҫтар, ташламалы хаҡҡа «Йәшлек» кә яҙылып ҡалғанһығыҙҙыр, тип ышанабыҙ. Гәзитебеҙҙән бүләктәр отор өсөн квитанцияғыҙҙың күсермәләрен беҙгә ебәрә һалығыҙ. Аҙна һайын да, подписка тамамланғас та шәп бүләктәр уйнатабыҙ. Был аҙнала бүләк термосты   баҫмабыҙға тәүгеләрҙән булып яҙылған Ейәнсура районының Сирғол ауылынан  Мөхәммәт  ЮЛДАШБАЕВ отто.«Йәшлек» бүләктәр уйнатыуҙы дауам итә. Еңеүселәрҙе хужалыҡта һәм көнкүрештә кәрәкле ҡиммәтле бүләктәр  – мультибешергес, триммер, саң һурҙырғыс, ит үткәргес, блендер, шөрөп борғос, термостар көтә.Район гәзите менән республика баҫмаһына яҙылыусыларға «Республика Башкортостан» нәшриәт йорто ла  шәп бүләктәр әҙерләгән. Мотокультиватор, триммер, ноутбук, телевизор, велосипед ота алаһығыҙ.Бының өсөн 2023 йылдың икенсе ярты йыллығына гәзиттәргә яҙылыу тураһындағы квитанцияғыҙҙың күсермәһен хат аша редакцияға  йәки нәшриәт йортона ебәрегеҙ.
«Йәшлек»кә 6 айға 1012 һум 86 тингә яҙылырға мөмкин.Индекс – П2757.
Бергә булдыҡ, бергә ҡалайыҡ!","16 Июнь , 10:49",Гәзиткә яҙылыу,Na
https://ye102.ru/articles/pd/2023-06-15/ipt-sht-r-u-y-m-mkinlek-3300262,Иптәштәр! Һуңғы мөмкинлек!,"Йәйгеһен уҡырға ваҡыт юҡ тип, гәзитһеҙ ҡалып ҡуймағыҙ! 2023 йылдың икенсе ярты йыллығына ""Йәшлек""кә бөгөн кискә тиклем ташламалы хаҡ менән 889 һум 92 тингә яҙылырға мөмкин. Индекс – П2757.",Рәсәй почтаһы сайтында онлайнда яҙылырға була. Һылтанмаһын бирҙек:https://podpiska.pochta.ru/press/П2757,"15 Июнь , 11:25",Гәзиткә яҙылыу,Na
https://ye102.ru/articles/pd/2023-06-09/arzan-ha-a-ya-ylyp-aly-y-m-b-l-kle-buly-y-3294053,Арзан хаҡҡа  яҙылып ҡалығыҙ һәм  бүләкле булығыҙ!,"Һуңғы мөмкинлек! Йәйгеһен уҡырға ваҡыт юҡ тип, гәзитһеҙ ҡалып ҡуймағыҙ!","15 июнгә  тиклем «Рәсәй Почтаһы» федераль почта элемтәһе 2023 йылдың икенсе яртыһына ташламалы хаҡҡа яҙылыу буйынса ун көнлөк иғлан итте. Гәзитебеҙгә башҡа көндәрҙә 6 айға 1012 һум 86 тингә яҙылһағыҙ, хәҙер ташламалы хаҡ менән 889 һум 92 тингә яҙылырға мөмкин. Индекс – П2757.Ошо ваҡытта арзанға яҙылыу мөмкинлеген ҡулдан ысҡындырмағыҙ! Беҙҙең баҫмаға яҙылып,  атай-әсәйҙәрегеҙгә, туғандарығыҙға, дуҫтарығыҙға шәп бүләк эшләй алаһығыҙ. Квитанцияғыҙҙың күсермәһен ебәрһәгеҙ, «Аҙна һайын бүләк» конкурсында ҡатнашып, ҡиммәтле бүләктәр ҙә оторға мөмкин. Редакция үҙенең тоғро уҡыусылары араһында «Яҙыл да – бүләк от!» уйынын быйыл да  уйната. Еңеүселәрҙе хужалыҡта һәм көнкүрештә кәрәкле ҡиммәтле бүләктәр  – мультибешергес, триммер, саң һурҙырғыс, ит үткәргес, блендер, шөрөп борғос, термостар көтә.Район гәзите менән республика баҫмаһына яҙылыусыларға «Республика Башкортостан» нәшриәт йорто ла  шәп бүләктәр әҙерләгән. Мотокультиватор, триммер, ноутбук, телевизор, велосипед ота алаһығыҙ.Бының өсөн 2023 йылдың икенсе ярты йыл­лығына гәзиттәргә яҙылыу тураһындағы кви­танцияғыҙҙың күсермәһен хат аша редак­цияға  йәки нәшриәт йортона ебәрегеҙ.«Яҙыл да – бүләк от!» уйынының был аҙналағы еңеүсеһе – Бөрйән районының Яңы Монасип ауылынан Хәмит Ҡыуандыҡов. 92 йәшлек олатай йыл да беҙҙең гәзитебеҙгә яҙылмайынса ҡалмай икән. «Йәшлек» менән күңелегеҙҙе йәшәртеп йәшәгеҙ шулай. Редакция һеҙгә термос бүләк итә.
Бергә булдыҡ, бергә ҡалайыҡ!","9 Июнь , 12:04",Гәзиткә яҙылыу,Na
https://ye102.ru/articles/pd/2023-06-05/tashlamaly-ha-a-ya-ylyp-aly-y-3288162,Ташламалы хаҡҡа  яҙылып ҡалығыҙ!,* * *,"5 июндән 15 июнгә  тиклем «Рәсәй Почта­һы» федераль почта элемтәһе 2023 йылдың икенсе яртыһына ташламалы хаҡҡа яҙылыу буйынса ун көнлөк иғлан итте. Гәзиткә башҡа көндәрҙә 6 айға 1012 һум 86 тингә яҙылһағыҙ, хәҙер ташламалы хаҡ менән 889 һум 92 тингә яҙылырға мөмкин. Индекс – П2757.
«Йәшлек»  гәзитенә ошо ваҡытта арзанға яҙылыу мөмкинлеген ҡулдан ысҡындырмағыҙ! Беҙҙең баҫмаға яҙылып,  атай-әсәйҙәрегеҙгә, туғандарығыҙға, дуҫтарығыҙға шәп бүләк эшләй алаһығыҙ. Квитанцияғыҙҙың күсермәһен ебәрһәгеҙ, «Аҙна һайын бүләк» конкурсында ҡатнашып, ҡиммәтле бүләктәр ҙә оторға мөмкин. Редакция үҙенең тоғро уҡыусылары ара­һында «Яҙыл да – бүләк от!» уйынын быйыл да  уйната. Еңеүселәрҙе хужалыҡта һәм көнкү­рештә кәрәкле ҡиммәтле бүләктәр  – мультибешергес, триммер, саң һурҙырғыс, ит үткәргес, блендер, шөрөп борғос, термостар көтә.Район гәзите менән республика баҫмаһына яҙылыусыларға «Республика Башкортостан» нәшриәт йорто ла  шәп бүләктәр әҙерләгән. Мото­культиватор, триммер, ноутбук, телевизор, велосипед ота алаһығыҙ.Бының өсөн 2023 йылдың икенсе ярты йыл­лығына гәзиттәргә яҙылыу тураһындағы кви­танцияғыҙҙың күсермәһен хат аша редак­цияға  йәки нәшриәт йортона ебәрегеҙ.
Бергә булдыҡ, бергә ҡалайыҡ!","5 Июнь , 13:13",Гәзиткә яҙылыу,Na
https://ye102.ru/articles/pd/2023-05-29/y-g-g-kil-en-y-shlek-3278318,Өйөгөҙгә килһен «Йәшлек»,* * *,"Йәйгеһен эш күп, гәзит уҡырға ваҡыт ҡалмай, тиер берәүҙәр. Йәй артынан көҙө, артабан ҡышы ла килеп етер. Ваҡытлы матбуғат баҫмаларынан тыш тормошон күҙ алдына ла килтермәгән кеше яйын табып, барыбер ҙә үҙенә оҡшаған гәзит-журналына яҙыла. Дөрөҫ эшләй ҙә. Сөнки беҙ үҙебеҙҙең уҡыусыларыбыҙҙы гәзитле генә түгел, бүләкле лә итәбеҙ.Редакция үҙенең тоғро уҡыусылары араһында «Яҙыл да – бүләк от!» уйынын быйыл да  уйната.  Еңеүселәрҙе хужалыҡта һәм көнкүрештә кәрәкле ҡиммәтле бүләктәр көтә.
Бының өсөн 2023 йылдың икенсе ярты йыллығына гәзиткә яҙылыу тураһындағы квитанцияғыҙҙың күсермәһен хат аша редакцияға  ебәрергә кәрәк.«Йәшлек»кә 6 айға яҙылыу хаҡы – 1012 һум 86 тин.Район гәзите менән республика баҫмаһына яҙылыусыларға «Республика Башкортостан» нәшриәт йорто ла  шәп бүләктәр әҙерләгән. Туңдырғыс, мотокультиватор, триммер һеҙҙе көтә.
Бергә булдыҡ, бергә ҡалайыҡ!","29 Май , 10:41",Гәзиткә яҙылыу,Na
https://ye102.ru/articles/pd/2023-05-19/g-zitle-l-b-l-kle-l-bul-y-y-kil-3264610,"Гәзитле лә, бүләкле лә булғығыҙ килһә…","Ауыл халҡы өсөн әле мәшәҡәтле мәл. Аңлайбыҙ, яҙғыһын баҡса мәшәҡәттәре менән ваҡытығыҙ ҙа юҡтыр. ","«Йәшлек»кә яҙылырға онотманығыҙмы? Икенсе ярты йыллыҡта ла яратҡан баҫмағыҙҙан айырылырға теләмәйһегеҙҙер, моғайын. Гәзиткә яҙылһағыҙ, бүләкле лә булырһығыҙ. Редакция үҙенең тоғро уҡыусылары араһында «Яҙыл да – бүләк от!» уйынын уйната.  Еңеүселәрҙе хужалыҡта һәм көнкүрештә кәрәкле ҡиммәтле бүләктәр көтә.Бының өсөн 2023 йылдың икенсе ярты йыллығына гәзиткә яҙылыу тураһындағы квитанцияғыҙҙың күсермәһен хат аша редакцияға  ебәрергә кәрәк.«Йәшлек»кә 6 айға яҙылыу хаҡы – 1012 һум 86 тин.Район гәзите менән республика баҫмаһына яҙылыусыларға «Республика Башкортостан» нәшриәт йорто ла  шәп бүләктәр әҙерләгән.
Бергә булдыҡ, бергә ҡалайыҡ!","19 Май , 11:48",Гәзиткә яҙылыу,Na
https://ye102.ru/articles/pd/2023-05-15/ya-yl-da-b-l-k-ot-3258362,Яҙыл да – бүләк от!,«Йәшлек»кә яҙылырға онотманығыҙмы? Ашығығыҙ! Һеҙҙе шәп бүләктәр көтә! ,"Редакция үҙенең тоғро уҡыусылары араһында «Яҙыл да – бүләк от!» уйынын уйната.  Еңеүселәрҙе хужалыҡта һәм көнкүрештә кәрәкле ҡиммәтле бүләктәр көтә.Бының өсөн 2023 йылдың икенсе ярты йыллығына гәзиткә яҙылыу тураһындағы квитанцияғыҙҙың күсермәһен хат аша редакцияға  ебәрергә кәрәк.«Йәшлек»кә 6 айға яҙылыу хаҡы – 1012 һум 86 тин.Бергә булдыҡ, бергә ҡалайыҡ!","15 Май , 13:05",Гәзиткә яҙылыу,Na
https://ye102.ru/articles/pd/2023-05-05/ya-yl-da-b-l-k-ot-3246371,Яҙыл да – бүләк от!,“Йәшлек”кә яҙылырға онотманығыҙ­мы? Ашығығыҙ! Һеҙҙе шәп бүләктәр көтә! ,"Редакция үҙенең тоғро уҡыусылары араһында «Яҙыл да – бүләк от!» уйынын уйната.  Еңеүселәрҙе хужалыҡта һәм көнкүрештә кәрәкле ҡиммәтле бүләктәр көтә.Бының өсөн 2023 йылдың икенсе ярты йыллығына гәзиткә яҙылыу тураһындағы квитанцияғыҙҙың күсермәһен хат аша редакцияға  ебәрергә кәрәк.
«Йәшлек»кә 6 айға яҙылыу хаҡы – 1012 һум 86 тин.
Бергә булдыҡ, бергә ҡалайыҡ!","5 Май , 09:34",Гәзиткә яҙылыу,Na
https://ye102.ru/articles/pd/2023-04-07/y-shlek-k-ya-ylmay-alma-y-3210000,«Йәшлек»кә яҙылмай ҡалмағыҙ!,,"1 апрелдән «Йәшлек» гәзитенә икенсе ярты йыллыҡҡа яҙылыу башланды. Гәзиткә, элеккесә, 6 айға - 1012 һум 86 тингә, бер айға 168 һум 81 тингә яҙыла алаһығыҙ.Дуҫтар, әмәлен табып, ғаилә сығымдарының бәләкәй генә өлөшөн гәзитебеҙ өсөн йәлләмәҫһегеҙ, тигән ышаныста ҡалабыҙ.Дуҫтары күп булғанда  «Йәшлек» тә йәшәр!
Бергә булдыҡ, бергә ҡалайыҡ!","7 Апрель , 13:29",Гәзиткә яҙылыу,Na
https://ye102.ru/articles/pd/2023-03-03/elle-b-l-k-ar-ta-artyu-mashina-y-3165202,Елле бүләк – ҡар таҙартыу машинаһы!,"Бөгөнгө йома Ҡырмыҫҡалы районының Иҫке Муса ауылында йәшәүсе Гөлшат Шәнгәрәеваның хәтерендә бигерәк тә изгелекле һәм иҫтәлекле булып ҡалыр, моғайын. Сөнки, уға “Башҡортостан Республикаһы” нәшриәт йортонан елле бүләк – ҡар таҙартыу машинаһын алып килеп тапшырҙылар.","-    Егеттәр, йыйып та бирһәгеҙ, яҡшыраҡ булыр, - тигәс уны хужабикәгә  “Башҡортостан Республикаһы” нәшриәт йорто директоры Айнур Дәүләтбәков, Ҡырмыҫҡалы мәғлүмәт үҙәге директоры, “Кармаскалинская новь” гәзитенең баш мөхәррире Ринат Шайбәков тиҙ генә йыйып та бирҙе. -    Бүләк оторға хыялландығыҙмы? Нисек улай килеп сыҡты? Иң элек кемдән ишеттегеҙ? – тигән һорауҙарымды яуҙырам Гөлшат Минислам ҡыҙына.-    12 йыл ауылда хат ташыусы булып эшләйем. Йыл да тиерлек район һәм республика баҫмаларына яҙылған квитанцияларымды “Даирә”, “Йәшлек” гәзите редакцияларына, республика нәшриәт йортона ебәрә инем, ләкин бүләк отҡаным булманы. Быйыл иһә үҙ-үҙемә һуңғы тапҡыр ебәреп ҡарайым да, башҡаса ебәрмәҫмен, тип әйттем.  “БСТ” каналында тура эфирҙан бүләктәр уйнатыу тураһында белһәм дә, барыбер миңә сыҡмай ул, тип ҡарамаҫҡа булдым. Икенсе көнгә ауыл хакимиәте башлығы Илмира Әнүәр ҡыҙы, бүләк отоп, шым ғына әйтмәйенсә ятаһыңмы, тип шылтыратып һөйөнсө алды. Әлбиттә, шатлығыбыҙҙың сиге булманы, сөнки уҙған йыл үҙебеҙ ҙә ошо машинаны алырға уйлаған инек. Әллә, Хоҙай Тәғәлә минең әйткәнде ишетте, - тип ихлас йылмая Гөлшат Минислам ҡыҙы.Гөлшат Минислам ҡыҙы 17 йыл элек Дәүләкән районының Ҡәҙерғол ауылынан килен булып төшкән. Төп йортта ҡәйнәһе Флүрә Зөлфәр ҡыҙы менән әсәле-ҡыҙлы кеүек бик татыу ғүмер кисерәләр. Тормош иптәше Рәсим Наил улы, 91 йәшлек Флүрә инәй, 11 һәм 17 йәшлек ҡыҙҙары Сафия менән Гүзәл дә гәзит-журналдар уҡырға яраталар икән. -    Ҡәйнәм, Аллаға шөкөр, өлкән йәштә булыуына ҡарамаҫтан, өй тирәһендә йөрөй, ҡайһы бер эштәрҙә ярҙамлаша ла, хатта. Минең гәзит алып ҡайтҡанымды көтөп ала һәм күҙлекһеҙ уҡый, -  тине ул.Йорт хужаһы Рәсим Наил улы баш ҡалала эшләгәнлектән, күбеһенсә йорт эштәре Гөлшат иңенә төшә. Шуға ла әлеге мәлдә ҡар таҙартыу машинаһы хужалыҡта иң кәрәкле әйбер. Уның изгелеген күреп, гел шундай шатлыҡлы мәлдәр кисереп йәшәргә яҙһын Шәңгәрәевтарға. Ә башҡалар үҙ бәхеттәрен һынап ҡарарға ашыҡһындар, сөнки алда тағы ла гәзиттәргә икенсе ярты йыллыҡҡа яҙылыу осоро көтә. Кем белә, бәлки, уңыш һеҙгә лә йылмайыр!
 Гөлсәсәк Аласова.Автор фотоһы.","3 Март , 19:20",Гәзиткә яҙылыу,Na
https://ye102.ru/articles/pd/2023-01-20/k-em-k-rm-l-ya-yldym-3113681,“Күҙем күрмәһә лә яҙылдым”,"- “Йәшлек” гәзитен элек-электән яратып уҡыным.
 ","Әммә йылдар үтә бара күҙем насар күрә башланы. Тик уға ҡарамаҫтан, гәзитемдең уҡыусылары кәмемәһен тип, яҙылыуымды дауам иттем. Әле лә 100 йәшен тултырған гәзитте ҡулыма алып, уҡығы килә, тик күҙем күрмәй шул тип көрһөндө, Ейәнсура районының Сирғол ауылынан 77 йәшлек уҡытыусы-ветеран, икенсе группа инвалиды  Минзирә Хәмиҙулла ҡыҙы Усманова. - Һәр ваҡыт шулай халыҡсвн уҡымлы булып ҡалығыҙ. 
 ","20 Ғинуар , 22:10",Гәзиткә яҙылыу,Na
https://ye102.ru/articles/pd/2022-12-21/ya-y-yyl-a-i-sh-p-b-l-k-y-shlek-3081937,Яңы йылға иң шәп бүләк – «Йәшлек»!,"«Рәсәй почта»һы ташламалы хаҡҡа яҙылыу декадаһы иғлан иткән мәлдә «Йәшлек»кә яҙылып ҡал­ған­һығыҙҙыр, моғайын.","Квитанцияһының күсермәләрен беҙгә ебәрә һалығыҙ. Саң һурҙырғыс, шөрөп борғос, ит турағыс, мультиварка, блендер, термопот, үтек, электр сәйнүге кеүек иҫтәлекле бүләктәр отоу форсатын ҡулығыҙҙан ысҡындырмағыҙ! «Башҡортостан Республикаһы» нәшриәт йорто ла район һәм республика баҫмаларына яҙылыусыларға приздар әҙерләгән. Ноутбук, телевизор, ҡар таҙартҡыс, туң­дырғыс, вентилятор функцияһы менән йылытҡыс һеҙҙе көтә. Бының өсөн «Йәшлек»кә һәм үҙегеҙҙең район гәзитенә яҙылыуығыҙҙы дәлилләгән квитанцияғыҙҙың күсермәһен редакцияға ебәрергә кәрәк.Дөйә лә бүләк, төймә лә бүләк, тиҙәр. «Йәшлек» тә  Яңы йылға матур бүләк булыуға дәғүә итә ала. Шулай булғас, беҙҙең гәзиткә үҙегеҙ ҙә яҙылығыҙ, уҡығыҙ, башҡаларҙы ла яҙҙырып һөйөндөрөгөҙ. «Йәшлек»те уҡығанда ләззәтле һәм кинәнесле минуттар һеҙгә!","21 Декабрь 2022, 16:57",Гәзиткә яҙылыу,Na
https://ye102.ru/articles/pd/2022-12-05/5-dekabr-n-15-n-tiklem-y-shlek-g-ziten-12-protsent-tashlama-men-n-ya-ylyr-a-ashy-y-y-3057925,"5 декабрҙән 15-нә тиклем ""Йәшлек"" гәзитенә 12 процент ташлама менән яҙылырға ашығығыҙ!","Әлеге ваҡытта ""Рәсәй почтаһы"" ташламалы хаҡҡа яҙылыу декадаһын иғлан итте. 2023 йылдың тәүге яртыһына яҙылыу өсөн хаҡ 1 012,86 һумдан 889,92 һумға төштө."," 
Онлайнда яҙылып, атай-әсәйҙәрегеҙгә, туғандарығыҙға Яңы йылға ""Йәшлек"" гәзитен бүләк итегеҙ!Бының өсөн ""Рәсәй почтаһы"" сайтына үтегеҙ: https://podpiska.pochta.ru/press/%D0%9F2757","5 Декабрь 2022, 12:47",Гәзиткә яҙылыу,Na
https://ye102.ru/articles/pd/2022-11-28/y-shlek-men-n-berg-al-3048339,«Йәшлек» менән бергә ҡал!,,"Йыл тамамланырға күп тә ҡалманы. Киләһе йылда ла «Йәшлек»тән айырылмаҫһығыҙ, моғайын. Мәлде үткәреп ебәрмә, аңлы милләттәшем! Подписка эшләмәгән булһаң, тиҙерәк почта бүлегенә ашыҡ һәм гәзи­тебеҙгә яҙылыуыңды раҫлаған квитан­цияңдың күсермәһен беҙгә ебәрә һал!Ғәҙәттәгесә, үҙебеҙҙең тоғро уҡыусы­ларыбыҙға шәп бүләктәр ҙә әҙерләнек. Саң һурҙырғыс, шөрөп борғос, ит турағыс, мультиварка, блендер, термопот, үтек, электр сәйнүге үҙ хужаларын көтә.
«Йәшлек» – һеҙҙең өсөн, «Йәшлек» – һеҙҙең хаҡта!
Бергә булдыҡ, бергә ҡалайыҡ!","28 Ноябрь 2022, 11:19",Гәзиткә яҙылыу,Na
https://ye102.ru/articles/mahsus/2023-10-29/m-tbay-an-m-tt-r-men-n-ya-y-a-na-a-yondo-nam-30-oktyabr-5-noyabr-3490311,Өмөтбайҙан өмөттәр менән яңы аҙнаға йондоҙнамә! (30 октябрь – 5 ноябрь),* * *,"Ылаҡ ( 22.12 – 20.01)
Эске тауышығыҙҙы тыңлаһағыҙ, һиҙелерлек уңышҡа өлгәшерһегеҙ. Уның ярҙамы менән ысын дуҫтарҙы ышанысһыҙҙарынан айыра алырһығыҙ. Йомалағы хәлдәр бер аҙ борсолорға мәжбүр итер. Шулай ҙа кире һөҙөмтәләр булмаҫ.
Һыуғояр ( 21.01 – 19.02)
Ижади һәләтегеҙ ҡапыл асылып китер. Элек ауыр күренгән мәсьәләләр һис тә ҡурҡытмаҫ. Уҡып йөрөгәндәр ҙә мотлаҡ уңыр. Бәғзеләр көтөлмәгән сәфәргә лә сығыр. Унан яҡшы кәйеф менән ҡайтырһығыҙ.
Балыҡ ( 20.02 – 20.03)
Шишәмбелә ниндәйҙер етди һөйләшеү көтөгөҙ. Уның һөҙөмтәһе һеҙҙең киләсәгегеҙ өсөн мөһим буласаҡ. Кесе йомала эштәрегеҙгә ҡыҫылырға теләүселәр күбәйер. Ҡыйын булһа ла, тыныс ҡалырға тырышығыҙ.
Ҡуҙы ( 21.04 – 20.05)
Иң һәйбәт көнөгөҙ шишәмбе булыр. Әүҙемдәр мотлаҡ уңыр, ялҡауҙар уңайлы мәлдәрҙе күрмәй ҡалыр. Йомалағы хәлдәргә иғтибар итмәгеҙ  – улар тиҙ онотолор һәм бер ниндәй ҙә һөҙөмтәгә килтермәҫ.
Буға ( 21.04 – 21.05)
Һеҙҙең уй-фекерҙәрҙе барыһы ла аңламаҫ, моғайын. Бер кемгә лә ҡармай үҙ эшегеҙ менән булышығыҙ. Ваҡыт үткәс, һеҙҙең хаҡ булыуығыҙ тулыһынса раҫланыр. Шәмбелә аҡса менән һаҡ эш итегеҙ.
Игеҙәктәр ( 22.05 –  21.06)
Шишәмбелә осраҡлы ғына күптән күрмәгән кеше менән осрашыуығыҙ ихтимал. Һөйләшеү ҡыҫҡа булһа ла, икегеҙ өсөн дә файҙалы көтөлә. Кесе йома яҡшы хәбәр килтерер. Ҡайһы бер һорауҙарға яуап алырһығыҙ.
Ҡыҫала ( 22.06 – 23.07)
Дүшәмбелә йондоҙҙар аҡса менән һаҡ булырға ҡуша. Юғалтыуға дусар булыуҙан һаҡланығыҙ. Башҡа көндәр һәйбәт үтер. Йомала яҡын кешегеҙ менән бәйле яҡшы яңылыҡ ишетерһегеҙ.
Арыҫлан ( 24.07 – 23.08)
Эске тауышығыҙҙы тыңлаһағыҙ, аҙна һәйбәт үтер. Шаршамбыла ниндәйҙер ҡатмарлы мәсьәлә килеп сығыр. Башығыҙға килгән тәүге фекер яңылыш юлдан алып китер һымаҡ. Йомаҡты сисеү өсөн бер аҙ фекер төйнәргә кәрәктер.
Ҡыҙ ( 24.08 – 23.08)
Шишәмбелә ишеткән яңылыҡтарға иғтибарлыраҡ булығыҙ. Башта юҡ-бар күренгән хәбәрҙәр ҙә башығыҙҙа өмөтлө фекерҙәр тыуҙырыр. Йомала ниндәйҙер осраҡлы осрашыу булыуы мөмкин.
Үлсәү ( 24.09 – 23.10)
Көндәр һәйбәт килер. Шаршамбыла ашыҡмаҫҡа ҡушыла. Берәй ҡарарға килер алдынан мәсьәләне бар яҡтан да өйрәнеүегеҙ мөһим. Йома мәшәҡәтле булһа ла, бер ниндәй ҙә зыян килтермәҫ.
Саян ( 24.10 –  22.11)
Аҙна өмөтлө генә көтөлә. Ашыҡмай ғына яҡын киләсәккә маҡсаттар ҡорорға форсат сығыр. Бөтә мәсьәлә лә асыҡлыҡ бар кеүек. Бер юлы ышаныслы фекерҙәш тә табырһығыҙ, бәлки. Кесе йомала яҡшы хәбәр килер.
Уҡсы ( 23.11 –  21.12)
Был арала һеҙҙән түҙемлек талап ителер, моғайын. Шишәмбелә көтөлмәгән хәлдәр булыр,  алдан билдәләнгән юлдарығыҙҙан тайпылмаҫҡа тырышығыҙ. Кесе йомала иғтибарлы булығыҙ – алдығыҙҙа ҡапыл мөмкинлектәр асылып китер.
ӨМӨТБАЙ. ","29 Октябрь , 21:00",Махсус биттәр,Na
https://ye102.ru/articles/mahsus/2023-10-22/m-tbay-an-m-tt-r-men-n-ya-y-a-na-a-yondo-nam-3480126,Өмөтбайҙан өмөттәр менән яңы аҙнаға йондоҙнамә!,(23 – 29 октябрь),"Ылаҡ ( 22.12 – 20.01)
Ҡәҙимге яҡшы таныш булған эштәрегеҙ ҙә ҡыйынлыҡ менән барыр һымаҡ. Әйткәндәй, күптән ял иткәнегеҙ юҡ шикелле, был турала етди уйланырға ҡушыла. Ә инде йомала барыһы ла ҡулығыҙҙан килер.
Һыуғояр ( 21.01 – 19.02)
Аҙнаны күтәренке кәйеф менән башларһығыҙ. Ләкин был оҙаҡҡа бармаҫ – шишәмбенән һуң көндәлек ығы-зығыға сумырһығыҙ. Аҡсаны ҡәҙимгенән күберәк алырһығыҙ – бәғзеләргә элекке бурысты ҡайтарырҙар.
Балыҡ ( 20.02 – 20.03)
Иң яҡшы көндәрегеҙ – шаршамбы һәм шәмбе. Шулай ҙа һиҙелерлек уңыштарға өлгәшә алмаҫһығыҙ. Күпселек ваҡытығыҙ элекке хаталарҙы төҙәтеүгә китер, моғайын. Йомала файҙалы һөйләшеү булыуы ихтимал.
Ҡуҙы ( 21.03 – 20.04)
Аҙна өмөтлө ваҡиғалар менән башланыр. Кемдер үҙенә кәрәкле нәмәләрҙе күрә алыр, бәғзеләр иғтибар ҙа бирмәҫ. Күптәнге таныштарығыҙ ниндәйҙер етди хәл тураһында иҫегеҙгә төшөрөр.
Буға ( 21.04 – 21.05)
Һеҙҙе һәйбәт көндәр көтә. Һис тә уйламағанда аҡса килер. Бәғзеләр яңы килем сығанағын табыр. Башҡа өлкәләрҙә лә алға китерһегеҙ.
Игеҙәктәр ( 22.05 – 21.06)
Осор үтә мәшәҡәтле булыр. Шишәмбелә алдан ҡорған маҡсаттарығыҙҙың боҙолоуы мөмкин. Эштәрҙең барышы күпселек осраҡта башҡа кешеләр менән бәйле һымаҡ.
Ҡыҫала ( 22.06 – 23.07)
Аҙна бер аҙ ҡыйыныраҡ башланыр, моғайын. Дүшәмбелә үк уйламаған хәлдәргә осрауығыҙ бар. Ниндәйҙер бәхәс кәйефегеҙҙе лә боҙор, бәлки. Кесе йомалағы уңайлы мәлде күрмәй ҡалмағыҙ.
Арыҫлан ( 24.07 – 23.08)
Күптәрҙең тормошо ыңғай яҡҡа үҙгәрер. Кәйефегеҙҙе күтәрерлек ваҡиғалар шишәмбелә һәм шәмбелә көтөлә. Шаршамбылағы хәлдәр, сәйерерәк күренһә лә, башығыҙа ҡайһы бер өмөтлө уй-фекер тыуҙырыр.
Ҡыҙ ( 24.08 – 23.09)
Ыңғай һәм кире ваҡиғалар һәр саҡтағыса осрап торор. Шишәмбелә бер аҙ икеләнергә тура килер һымаҡ – аңлайышһыҙ нәмәләргә осрауығыҙ ихтимал. Шулай ҙа һайлаған юлығыҙ дөрөҫ булыр.
Үлсәү ( 24.09 – 23.10)
Барыһы ла һәйбәт буласаҡ. Яҡын киләсәктә ни булырын дөрөҫ төҫмөрләрһегеҙ. Был арала ниндәйҙер абруйлы кеше һеҙгә теләктәшлек белдерер. Яҡын туғандарығыҙ менән аралашыу һеҙҙән түҙемлек талап итер.
Саян ( 24.10 – 22.11)
Дөйөм хәлегеҙҙең ыңғай яҡҡа үҙгәргәнен асыҡ күрерһегеҙ. Төп эшегеҙҙә бер ниндәй ҙә ҡыйынлыҡ осрамаҫ. Абруйығыҙ мотлаҡ артыр, һүҙегеҙ үтемле булыр. Йорт эштәре һеҙҙән өҫтәмә сығымдар талап итер.
Уҡсы ( 23.11 – 21.12)
Йондоҙҙар еңел юлдарҙы эҙләмәҫкә ҡуша. Барыбер бер аҙ көс-тир түгергә тура килер. Шаршамбыла күптән көткән хәбәрҙе ишетерһегеҙ. Йоманан һуң күңелегеҙ тынысланыр. Иңегеҙҙән бер йөк төшөр.
ӨМӨТБАЙ.","22 Октябрь , 21:00",Махсус биттәр,Na
https://ye102.ru/articles/mahsus/2023-10-16/byl-t-sht-r-ni-bary-t-sht-r-3479677,"«Был төштөр, ни бары төштөр...»","(Баныу Ҡаһарманованың был яҙмаһын башҡа гәзит-журналдарҙың сайттарына, ВК пабликтарына алыу ҡәтғи тыйыла!)","Әлифәнең* ҡолаҡтары шауланы. Ҡото алыныуҙан йөрәге шундай шәп ҡаҡты, күкрәк ситлеген емереп сығып барамы ни... – Сығарығыҙ мине! Сығары­ғыҙ! – тип үрһәләнеп ҡысҡыр­ҙы ул, – зинһар, сығарығыҙ! Шыр яланғас Әлифә ҡа­раң­ғы баҙҙа ине. Йән асыһына ҡысҡырҙы, баҙҙың ҡапҡасын бар көсөнә этеп асырға маташты. Тик хәле етмәне. Баҙ­ҙың ҡапҡасын асыусы, уны сығарыусы кеше булманы. Тауыш-тын ишетелмәне. Үҙен үҙе ҡосаҡлаған килеш, баҙҙың яртылаш серек баҫ­ҡысына терәлеп, үкһеп-үкһеп иланы. Йылынырға маташып, дерел­дәп сүкәйҙе. “Был ысын­бар­лыҡ түгелдер, был төштөр, ни бары төштөр, тиҙҙән уянырмын”, – тип ҡабатланы ла ҡабатланы... Бер туған Зәйтүнә апаһы менән Ленинградҡа уҡырға инергә дәртләнеп сығып кит­кәйнеләр өйҙән. Уларҙың кү­мәк балалы ғаиләләрендә ата-әсәһе тәгәрәп йөрөп эсте. Эшләһә – эшләнеләр, эшләмә­һәләр, балаларҙы араҡыға аҡса табырға сығарып ебәр­ҙеләр. Көн аша иреш-талаш, һуғыш... Яҡшы яҡҡа үҙгәрергә ынтылмаған, эскелек һаҙлы­ғына ҡолаҡтарынаса батҡан ата-әсәне хоҡуҡтарынан мәх­рүм итеп, өс баланы хөкүмәт ҡарамағына тапшырҙылар. Ә 18 йәше тулған Зәйтүнә, эскесе инвалид атаһының пен­сияһын урлап, 17 йәшлек Әли­фәне эйәртте лә, яҡты, яҡшы тормош артынан ҙур ҡалаға юлланды. – Унда, күр ҙә тор, бөтәһе лә яҡшы буласаҡ! – тип Зәйтүнә Әлифәне өмөтләндерҙе. – Беҙ аҡыллы ла инде, юғары уҡыу йортона уҡырға инербеҙ, аҙаҡ шунда аҡсалы эшкә ҡалырбыҙ ҙа, кейәүгә сығырбыҙ, балалар табырбыҙ – бөтәһе лә һәйбәт буласаҡ! Иң мөһиме, ошо һаҙ­лыҡтан ҡотолорға ла, баш­ҡаса әйләнеп ҡайтмаҫҡа!   Бәләкәй сағынан иҫерек әсәнән ныҡ итеп туҡмалып, тотлоҡмаға әйләнгән, йыш ауырып, йәштәштәренән то­роп ҡалған Зәйтүнә Әлифә һеңлеһе менән бер синыфта уҡыны. Икеһе лә баҫалҡы, аҙ һүҙле булһалар ҙа, ысынлап та, уҡыуҙа алдынғылыҡты бир­мәнеләр. Айырыуса теүәл фәндәрҙе яратты улар. Имен ғаиләлә тыуып, яҡлаулы, ҡә­ҙерле генә бала булып үҫ­һәләр, еңел генә әллә ниндәй юғары дәрәжәләргә ирешер­ҙәр ине. Әммә араҡынан аң­дары томаланған ата-әсәлә уларҙы уҡытыу ҡайғыһы бө­төнләй булманы. Ҡыҙҙар мәк­тәптең, уҡытыусыларҙың, үҙ­ҙәренең тырышлығы менән урта белем алды. Ниңә тап Ленинград тип иҫе киткәндер Зәйтүнәнең, ул үҙе лә һеңле­һенә йүнле генә итеп әйтеп-аңлатып бирә алманы:– Әлифә, Ленинград – ул Ленинград инде ул! Яҡыныраҡ ергә лә барырға булыр ине, Ленинград бигерәк алыҫ, тип һеңлеһе шиклә­не­берәк ҡуйғайны, Зәйтүнә өҙә һуҡты:– Йә бергә барабыҙ, йә мин бер үҙем сығып китәм!Бер йәшкә генә өлкән апа­һын Әлифә бәләкәй сағынан тыңлап үҫкәнгә, үҙенең ҡур­салаусыһының һүҙенән сыҡ­маны. Уҡырға инергә документтарын теүәлләп, поезға билеттар алып, алыҫ сәфәргә яҡты өмөттәр тейәп юлландылар. Кескәй генә сумма аҡ­саны тәләфләмәҫкә тырышып, ҡаты-ҡото менән тамаҡ ялғап, һыу эсеп барҙылар. Бер ҡа­лала байтаҡ ваҡытҡа туҡта­ғанда поездан төшкәйнеләр, перронда таралған тәмле бә­леш, чебурек еҫтәренән Зәй­түнәнең башы әйләнде. Ашам­һаҡ булмаған Әлифәнең иҫе лә китмәне, ә апаһы бәлеш­тәрҙән күҙен дә ала ал­май, төкөрөгөн йотто. – Алып аша һуң, – тине уға Әлифә.–  Юҡ. Аҡсаны әрәм итмә­йек.Әлифә, апаһын йәлләп, уның ай-вайына ҡарамай, барҙы ла бер бәлеш һатып алды. – Кәрәкмәҫ ине, – аслы-туҡ­лы Зәйтүнәнең ирендәре шулай тине, ә үҙенең ҡулдары ҡомһоҙланып ризыҡҡа            һо­нолдо...Ҡуҙғалып киткәс, ярты сәғәт үттеме-юҡмы, Зәйтүнәнең йөрәге болғанды. Һеңлеһе үртәлде:– Их, мин ғәйепле, ниңә генә һиңә ул бәлеште алып ашаттым...– Ғәйебең юҡ. Нәфсемә баш була алмағас, шулай була инде. Ярай, үтер әле, борсолма, - тип йыуатты апаһы Әлифәне, ашағанын бәҙрәфтә аҡтарып ҡоҫоп килгәс. Үтмәне. Төнгө өстә хәле үтә ныҡ насарайҙы: тәне янды, эсе китте, башы әйләнде... Әлифә проводницаға йүгереп барғас, уныһы Зәйтүнәгә ки­леп күҙ һалды ла, поезд начальнигына ашыҡты. – Машинист аша яҡындағы станцияға “Тиҙ ярҙам”ды са­ҡырҙыҡ, төшөргә әҙерләнегеҙ, - тигәстәре Әлифә юғалып ҡалды, нишләргә лә белмәй ыуаланды, ҡурҡты. Вагондың һүренке яҡтыһында Зәйтүнә­нең маңлайында ялтыраған һалҡын тирҙе һөрткән арала, апаһы саҡ-саҡ телен әйлән­дереп, һин минең менән бергә төшөп ҡалма, тине:– Ленинградҡа барып ет, уҡырға ин... Мин аҙаҡ артыңса барып етермен...– Ете-ят ерҙә һинең бер үҙеңде ҡалдырып китмәйем инде, – Әлифә иларға әҙер­ләнде. – Аҡса әрәм була, Әлифә... Билеттар осһоҙ түгел бит... Барып ет, уҡырға ин...Зәйтүнә аңын юйҙы. Апаһын тыңламаны Әлифә, кескәй генә бер станцияла бергә төшөп ҡалды. “Тиҙ ярҙам” машинаһында район үҙәген­дәге дауаханаға тиклем бергә барҙы. Дауаханаға барып еткәс, ауыр хәлдәге апаһын реанимацияға һалдылар, ә Әлифәне иҫкә алыусы ла кеше табылманы – ул шыпа яңғыҙы урамда тороп ҡалды. Дауахана биләмәһендәге ҡаҡ таҡ­тала таңды аттырҙы. Апаһы янына индермәгәс, те­гендә-бында һуғылып йөрөп, көндө уҙғарҙы ла, травматология бүлексәһенең ҡабул итеү бүлмәһендә йоҡлап сы­ғырға рөхсәт һораны. Шунда эскәмйәлә ултырған килеш серем иткәнендә уға бер ир иғтибар итте лә инде. Эргә­һенә ултырып, Әлифәгә һүҙ ҡушты. Янында яуыз уйлы бәндә ултырғанын тойманы ҡыҙ бала, шулай ҙа ятһынып, бер ни ҙә өндәшмәне. Ҡыҫҡа аҡ халат кейгән санитар ир ултыра биргәс, торҙо ла, ҡайҙандыр бер көрөшкә эҫе сәй, баранка килтереп, ҡыҙға һуҙҙы:– Мә.Көнө буйы ас йөрөгән Әли­фәнең эсе эскә йәбеш­кәйне, ләкин тыйнаҡ ҡына баш тартты:– Рәхмәт, кәрәкмәй.– Биргәндә – ал, - тип ны­ҡыш­ты ир һәм көсләп кө­рөш­кәне, баранканы тот­торҙо. – Күреп торам бит ас икәнеңде.Эсе тулы хәсрәт булған Әлифә башҡаса ҡарышмай, көрөшкәне лә, хуш еҫле йом­шаҡ ризыҡты ла алды. Төн бик оҙон, һалҡын. Ә һәйбәт кеше – бына ул. Изгелек күрһәткән иргә ҡарата күңелендә йылы тойғолар уянып, ҡыҙ түгелеп хәлдәрен һөйләп ташланы. – Бәлки, ата-әсәйеңә хәбәр итергә кәрәктер? Килерҙәр ине... - ирҙең һаҡ ҡына тө­бәшеүен мәрхәмәтлек бил­дәһе итеп ҡабул ҡылған ябай ауыл балаһы, уның мәкерле план ҡороп ултырыуын башына ла индермәне. Әрнеп йылмайҙы:– Уларҙа беҙҙең ҡайғы юҡ шул... Эсәләр...   – Һм... – ир аҫҡы иренен сәйнәп яланы, ҡытыршы усы менән ҡыҙҙың тубығына ҡағылды. - Ҡыҫҡаһы, былайтып ыҙалап йөрөмә, беҙгә барырһың! Апайың төҙәл­гәнсе, беҙҙә йәшәп торорһоң. Беҙ әсәйем менән икәү генә йәшәйбеҙ. Ирҙең яҡшылығынан ире­гән, билдәһеҙлектән йонсоп арыған, өҫтөнә ауҙарылған ауырлыҡтарҙан алйыған ҡыҙ бала ризалашып баш ҡаҡты. Иртән ир менән ҡала урамдарын ҡыйып үтеп, баҡсалар яғына боролдолар. Емерелгән, ташландыҡҡа оҡшаған баҡса йорттарын күреп, шөбһәлән­гән Әлифә аҙымдарын кәмет­те. Ир киң йылмайҙы:– Әйҙә, әйҙә, нимә туҡта­ның?! Яҙ етеү менән баҡса йортона күстек әсәй менән, бында иркен, тыныс...Әллә ҡайҙа ағастар, ҡы­уаҡтар артында торған бә­ләкәй өйгә ингәс, ҡыҙ тупһа янында шып туҡтаны. Ир хахылдап, әйҙүкләне:– Ҡурҡма-ҡурҡма, үт, ҡал­маға иғтибар итмә. Ҡыҙҙың һиҫкәнеп өй эсен байҡағанын күреп, ауыҙын салышайтып, имәнес итеп көл­дө:– Әсәйем магазинға киткән, ахыры, ха-ха-ха, тиҙҙән, бәл­ки, килер, ха-ха-ха. Әлифә ҡапыл ҡото осоп, сығып китергә уҡталды, сөнки ҡотһоҙ баҡса өйө эсендә ҡатын-ҡыҙҙың булыуына иша­ралаған бер ни ҙә юҡ ине. Ул сығырға ниәтләп, ишекте асыу менән ир януарҙай кинәт уның өҫтөнә һикерҙе. Ҡалғанын Әлифә урыҡ-һурыҡ ҡына иҫләй. Һаҫыҡ ир уны йығып һалып, сисендерә башлағас та, бар көсөнә ҡаршылашты, тешләне, тырнаны. Хәшәрәт әҙәм ҡыҙ баланы йәлләмәне – муйынын һығып, башына йоҙроҡ менән тондорҙо. 
Баныу ҠАҺАРМАНОВА.
*Исемдәр үҙгәртеп алынды.
(Дауамы бар).
Нәфсеһен ҡәнәғәтләндергәс, ул иҫһеҙ Әлифәне сисендереп бөтөп, бысраҡ, һалҡын, дымлы баҙға өҫтөрәп төшөрә. Бәләкәй буйлы, ҡаҡса ғына кәүҙәле үҫмер ҡыҙға уның тарафынан тамсы ла йәлләү, ҡыҙғаныу хисе булмай, исмаһам, ҡапланырға, уранырға одеял да бирмәй. Әлифәнең бөтә кейемен, документтарын, әйберҙәр ятҡан ике сумканы яға. Башы шаңҡып ауыртҡан Әлифә иҫенә килгәс, ҡолаҡтары шаулап, ҡараңғыла байтаҡ ҡына ваҡыт ҡайҙа ятҡанын аңламай ята. Шунан ни булғанын иҫләп, көс-хәлгә тора, ҡото алыныуҙан йөрәге дөпөлдәп ҡаға. –    Сығарығыҙ мине! Сығарығыҙ! – тип үрһәләнеп ҡысҡыра, – зинһар, сығарығыҙ! Ҡараңғы һыуыҡ баҙға һис бер кейемһеҙ бикләнгән Әлифә йән асыһына ҡысҡыра, баҙҙың ҡапҡасын бар көсөнә этеп асырға маташа. Тик хәле етмәй. Баҙҙың ҡапҡасын асыусы, уны сығарыусы кеше булмай. Тауыш-тын ишетелмәгәс, ул үҙен-үҙе ҡосаҡлаған килеш, баҙҙың яртылаш серек баҫҡысына терәлеп, үкһеп-үкһеп илай. Йылынырға маташып, дерелдәп сүкәйә. “Был төштөр, ни бары төштөр, тиҙҙән уянырмын”, – тип ҡабатлай ҙа ҡабатлай. Әммә ысынбарлыҡ аяуһыҙ ир йөҙөндә ябырыла.  Ҡыҙ балаҡай өсөн ҡот осҡос көндәр, төндәр башлана. Ир уны баҙҙан сығарған һайын, һин шундай бысраҡһың, әшәкеһең, сусҡа,  тип кәмһетә, һыуыҡ һыу менән ҡойондороп, йыуынырға мәжбүр итә. Енси ҡол урынына тотоп, эшкә бармаған көндәрендә туҡтауһыҙ көсләй, мыҫҡыл итә, ашатмай, һыу эсермәй йонсота. Һауа етмәгән баҙҙа тонсоҡҡан Әлифә бер көндө, миңә саф һауа кәрәк ине, тип мөлдөрәп һорағас, ир уның ауыҙын сепрәк менән томалап, муйынына элмәк кейҙереп, сыбыҡ менән туҡмай-туҡмай, өй тирәләй йүгереп йөрөргә мәжбүр итә. Аҙаҡ: “Шунан, тағы ла саф һауа һуларға теләмәйһеңме ни?!” – тип мәсхәрәләп һораған һайын Әлифә, юҡ-юҡ, теләмәйем, тип илай. Яҡты көндө күрмәгән, ҡоллоҡта гүр ғазаптарын кисергән, нисә көн тотҡонлоҡта булыуының иҫәбе-хисабы осон юғалтҡан ҡыҙҙың йөрәген ир яңы хәбәре менән дә яра:– Апайың йүнәлһен дә, уны һиңә “иптәшкә” килтерермен. Яҙыу ғына яҙып бирерһең дә. Мин бында, кил, тип...Әлифә, яҙмайым, тип ауыҙын асып өлгөрмәй, ир уны һуғып осора, типкеләй: – Бер ҡайҙа ла бара алмаҫһың, яҙырһың, кәнтәй...Туҡмалыуҙарҙан иҫе инәрле-сығарлы булған, йәрәхәттәрҙән сикһеҙ һыҙланған ҡыҙ баланың тәнен ҡутыр ҡаплай, бер күҙе шешеп йомола, ярылған шеш ирендәре эренләй. Ҡотолорона өмөтөн өҙөп, бер туҡтауһыҙ үҙенә үлем теләп, йомарланып ҡына ҡаҡ ерҙә ятҡан ҡыҙ бер ваҡыт даҡ та доҡ тауыш - ишектең ҡайырылып асылғанын ишетеп, башын ҡалҡыта. Кемдеңдер, иҙән таҡталарын шығырлатмаҫҡа тырышып, өй буйлап һаҡ ҡына йөрөгәнен аңғара. Бар көсөн йыйып, Әлифә баҙҙан шыбырлап өндәшә:– Ярҙам итегеҙ, зинһар... ярҙам итегеҙ миңә! Ҡысҡырырға хәле булмай, эренле шеш ирендәре тыңлашмай. Ләкин уны ишетәләр! Баҙҙың ҡапҡасы асылып, йөҙөн һаҡал-мыйыҡ баҫҡан берәҙәк шырпы сыя: – Кем бында?Өрәк кеүек ҡыҙҙы күреп, ҡурҡыуҙан артҡа янтая, ҡатлы-ҡатлы һүгенеп ебәрә... Төндә баҡса йорттарын тентеп йөрөгән, был өйгә лә урлашырға ингән шул берәҙәк, эй, балаҡай, эй, бахыр балаҡай, кем һине бында индереп тыҡты, тип һөйләнә-һөйләнә Әлифәне баҙҙан һөйрәп сығара. Үлер хәлгә еткән ҡыҙ балаға тәҙрәнән иҫке ҡорғанды йолҡоп алып бөркә һала, өй эсендә аяҡ кейемдәрен тапмай, тоҙло-боросло һүҙҙәрен яуҙыра.– Таян миңә, балаҡай, - тип ҡыҙҙың беләген иңенә һалып, биленән ҡосаҡлай. – Ептәй генәһең, (https://ye102.ru/ сайтынан һорауһыҙ урланылар) күтәреп кенә алып барыр инем, биллаһи, тик бил тотмай, шайтан алғыры...Аяҡтары атламаҫ хәлдә булған Әлифәне берәҙәк тура дауаханаға алып барырға иткәс, ҡыҙ ҡалтыранып, сәсрәп илай:– Ағай, унда түгел! Дауаханаға алып бара күрмәгеҙ, Алла хаҡына һорайым! Миңә милицияға барырға кәрәк! Һәм берәҙәк уны, ялан аяҡ ҡыҙҙы, милиция бүлегенә тиклем өҫтөрәп алып бара. –  Эскә үтә алмайым, үҙең аңлап тораһың... Хәлдән килгәнсә ярҙамлаштым, башҡаһын ғәйепкә бөгә күрмә, - тип тәнтерәкләп китеп барған берәҙәккә бөгөнгө 52 йәшлек Әлифә апай рәхмәттәрен уҡып бөтә алмай. – Шул бомж килеп сыҡмаһа, һөйәктәремде лә тапмаҫтар ине, – тип үткәндәрҙе хәтерләп, ҡаҡса ғына кәүҙәле ҡатын дерелдәй. – Мине милиционерҙар күреп, телдән яҙҙы. Ҡотолоуҙан туҡтауһыҙ күҙ йәшен түгеп, саҡ-соҡ тотҡонлоҡта булыуымды, кем мине урлағанын аңлата алдым. Ҡайҙа тоттолар, күрһәтә алаһығыҙмы, тип һорағастары, ҡайҙалыр баҡса йортонда, тинем... Әлифәнең аяҡ терәп ҡаршы тороуына ҡарамай, милиционерҙар “Тиҙ ярҙам” саҡыра. Үҙҙәре лә милиция “УАЗ”игында дауаханаға бара. Тик ҡәбәхәтте эш урынында тота алмайҙар, сөнки хәйләкәр, ҡырағай йәнлек ише сос ир погонлы кешеләрҙе алдараҡ күреп ҡалып, тәҙрәнән ҡасып өлгөрә. Баҡса йортон яндырып, зым-зыя юғала. Бәләкәй ҡалаға ситтән килеп, ялған документтар буйынса дауаханаға эшкә урынлашҡан ирҙең кемлеген асыҡлап, уны федераль эҙләүгә бирәләр. Ә ҡалған яҙмышы инде билдәһеҙ. Һәр хәлдә Әлифә апай был турала бер ни ҙә белмәй. Бәлки, ул ҡәбәхәт һаман да ялған документтар буйынса ҡайҙалыр йәшәп яталыр... Әлифә тотҡонлоҡта ыҙалар сиккән саҡта Зәйтүнә һауығып, тик бәхетле осраҡ менән генә хәшәрәттең ҡулына эләкмәй, имен ҡала. Ир ҡыҙҙың ҡасан дауахананан сығырын аҫтыртын ғына белешеп йөрөгән була. Тик Зәйтүнәне дүшәмбе сығарырға тейеш булһалар ҙа, хәле яҡшырғас, йома көндө үк сығаралар. Бөтә документ Әлифәлә тороп ҡалғас, һеңлеһе килеп йөрөмәгәс, моғайын да, Ленинградҡа киткәндер, тигән ышаныста, ул, аҙаҡ почта аша күсерермен, тип, дауаханала бергә ятҡан ҡатындарҙан, шәфҡәт туташтарынан үтескә аҡса алып, һеңлеһе артынан китә. Бергә уҡырға инергә йыйынған уҡыу йорттарының береһендә лә һеңлеһен таба алмай, ни уйларға ла белмәй, мең эт бәләһе менән кире тыуған ауылына ҡайтып төшә. Әлифә бөгөн ҡайтмаһа, иртәгә мотлаҡ ҡайтыр, үҙе тураһында хәбәр итер, тип иртәле-кисле һеңлеһен көтә. Ә ҡабырғаһы һынған, аяҡ-ҡулдарында, тәнендә, башында күп һанлы йәрәхәттәр булған Әлифә оҙаҡ ваҡыт дауаханала ята, бер туҡтауһыҙ, ир килеп, мине үлтерер, тип ҡото оса, төндәрен йоҡлай алмай, һәр ҡыштырлауҙан тертләй, һаташа, өйөнә ҡайтарыуҙы һорай. Тамуҡ аша үткән үҫмер ҡыҙға дауаханалағы изге йәнле кешеләр ярҙам ҡулын һуҙа: юлына аҡса, аҙыҡ-түлек, өҫтөнә кейем йыйып биреп, милициянан белешмә юллашып, поезға ултыртып ҡайтарып ебәрәләр. Юл буйына бер мөйөшкә һырығып, йоҡламай ҙа тиерлек, һис кем менән аралашмай, тамағын онотоп, һәр ир кешелә үҙенең язалаусыһын күреп, һиҫкәнеп, йөрәген усына тотоп ҡайтып етә. Айҙан ашыу тотҡонлоҡта ыҙа сиккән ҡыҙ бала психик сирле булып ҡала. Әлифә апай әлегәсә яҙлы-көҙлө дауалана, кейәүгә сыҡмаған, Зәйтүнә апаһында йәшәй.– Документтарҙы яңынан юллап бөткәнсе байтаҡ ваҡыт үтте, уҡыу эләкмәне инде беҙгә, – тип уфтана Зәйтүнә апай. – Минең юлыма аҡса биргән кешеләргә бурысты өс-дүрт йыл үткәс кенә ҡайтара алдым. Бөтәһенең дә адрестарын, кемдән күпме сумма алғанымды яҙып алғайным, юғалтмай һаҡланым ҡалай ҙа. Ҡапылғара аҡсаға етешеп булмағайны... Мин ни, эске ояһынан ҡасып, шул уҡ йылдың көҙөндә һәйбәт бер егеткә кейәүгә сыҡтым да, йәшәнем дә киттем. Әлифә беҙҙең балаларҙы ҡарап үҫтереште, уның ярҙамында ғүмер буйы ҡош-ҡортто ла күп итеп аҫрайбыҙ, берәй ергә сығып китһәк, ул мал-тыуарға ла, йорт-ергә лә ҡарауыл... Үҫмер сағында кисергәндәрен илай-илай (https://ye102.ru/ сайтынан һорауһыҙ урланылар)  һөйләгәндән һуң беҙҙе ишетмәй, үҙ уйҙарына батҡан Әлифә апай кинәт: – Кеше күрәсәген күрмәй үлмә-әй, - тип ҡуя һәм һөйләшеүҙең тамамланғанын аңғартып, бар кәүҙәһе менән тәҙрәгә ҡарай боролоп ултыра.  Йоҡа ғына кәүҙәле апайҙа мин һаман да саф ҡына 17 йәшлек ҡыҙҙы күрәм, ләкин йөрәгем әрнеүе күҙ йәше булып аға ла аға. Ә илебеҙҙә көн һайын тиерлек тиҫтәләрсә кеше эҙһеҙ юғала... Бер ҡасан да табылмағандар донъя. Ҡайҙа улар?!. Имен-аман ҡайтһындар ине...
Баныу ҠАҺАРМАНОВА.* – Исемдәр үҙгәртеп алынды.","16 Октябрь , 12:11",Махсус биттәр,Na
https://ye102.ru/articles/mahsus/2023-10-16/m-tbay-an-m-tt-r-men-n-ya-y-a-na-a-yondo-am-3479258,Өмөтбайҙан өмөттәр менән яңы аҙнаға йондоҙнамә!, 16–22 октябрь,"Ылаҡ ( 22.12 – 20.01)
Көндәр һәйбәт килер. Шишәмбелә элек алған тәжрибәгеҙҙе файҙаланырһығыҙ. Кесе йомала уйламаған ерҙән аҡса килеүе бар. Ғөмүмән, аҙна йомғаҡтары уйлағандан яҡшыраҡ булырға оҡшай.
Һыуғояр (21.01 – 19.02)
Бер ҙә тартынмайынса фекерҙәрегеҙ менән уртаҡлашығыҙ. Был ысын арҡаҙаштар табырға булышлыҡ итер. Шаршамбының бер аҙ буталсыҡ килешеүе көтөлә. Ҡайһы бер яңылыҡтар ҙа  аптыратыр кеүек.
Балыҡ ( 20.02 – 20.03)
Яҡшы кәйефегеҙ бөтөн эшегеҙгә булышлыҡ итер. Элек ауыр күренгән мәсьәлә һеҙҙе һис тә ҡурҡытмай шикелле. Уларҙы ыңғай хәл итеү өсөн тапҡыр һәм ҡыҫҡа юлдар табырһығыҙ, моғайын. Йомала һәйбәт яңылыҡ килер.
Ҡуҙы ( 21.03 – 20.04)
Аҙна уйлағандан мәшәҡәтлерәк уҙыр. Ҡайсаҡ бер юлы ике-өс эште башҡарырһығыҙ. Барыбер барыһына ла өлгөрә алмаҫһығыҙ. Кесе йомала башығыҙға өмөтлө фекерҙәр килер, уларҙы онотмағыҙ.
Буға ( 21.04 – 21.05)
Был арала ашыҡмағыҙ. Юғиһә үҙегеҙгә һәм яҡындарығыҙға өҫтәмә эш кенә өҫтәрһегеҙ һымаҡ. Аҡсағыҙҙы уйлап тотонорға һәм бурысҡа инмәҫкә кәңәш ителә. Йомала ишеткән кәңәшкә етди иғтибар бүлеүегеҙ хәйерле.
Игеҙәктәр ( 22.05 – 21.06)
Кешеләрҙе аңлау, улар менән уртаҡ тел табыу еңеләйер. Мәл элекке бәйләнештәрҙе тергеҙеү, фекерҙәштәр табыу өсөн уңайлы. Шаршамбынан күпте көтмәгеҙ, ваҡиғаларҙың һеҙ уйлағанса бармауы мөмкин.
Ҡыҫала ( 22.06 – 23.07)
Аҡса менән бәйле эштәрҙә ыңғай ваҡиғалар булыуы ихтимал. Шишәмбе һәм йомала килем алыуығыҙ бар. Башҡа өлкәләрҙә лә уңыштар көтөлә. Шәмбелә файҙалы һәм урынлы яңылыҡ ишетерһегеҙ.
Арыҫлан ( 24.07 – 23.08)
Аҙна араһында иғтибар үҙәгендә йыш булырһығыҙ. Күпте һөйләмәҫкә тырышығыҙ. Яңылыш ысҡынған һүҙегеҙҙе арттырып таратырға теләүселәр янығыҙҙа юҡ түгел. Кесе йомала хата ебәреүҙән һаҡланығыҙ.
Ҡыҙ ( 24.08 – 23.09)
Әле ижади һәләттәрегеҙ бик юғары кимәлдә. Был өлкәлә һеҙҙең менән тиңләшерлек кеше булмаҫ, буғай. Тормошоғоҙға үҙгәрештәр индереү өсөн уңайлы. Янығыҙҙа кәңәш бирерлек дуҫтар ҙа табылыр.
Үлсәү ( 24.09 – 23.10)
Осор ҡәҙимгесә килер. Шулай ҙа борсолор өсөн  төрлө сәбәп табылып ҡына торор. Был бигерәк тә шаршамбыға ҡағыла. Кисерештәрегеҙ менән уртаҡлашырға һис тә тартынмағыҙ.
Саян ( 24.10 – 22.11)
Элек бик ҡатмарлы күренгән эштәргә тотонорға мөмкин. Тәүге уңыштарығыҙҙы күрмәй ҡалмаҫтар һымаҡ. Ярҙам итергә теләүселәр ҙә табылыр шикелле. Йомала осраҡлы танышлыҡ булдырырһығыҙ.
Уҡсы ( 23.11 – 21.12)
Иң һәйбәт көндәрегеҙ – шишәмбе, йома. Шаршамбыла етди ҡыйынлыҡтарға тап булыуығыҙ бар. Йондоҙҙар һәр хәлдә дөрөҫ юл күрһәтер. Йомала төрлө бәхәстән ситтәрәк тороғоҙ. Аҙна йомғаҡтары ҡәнәғәтлек килтерер.
ӨМӨТБАЙ.","16 Октябрь , 08:48",Махсус биттәр,Na
https://ye102.ru/articles/mahsus/2023-10-08/yondo-nam-9-15-oktyabr-3461320,Йондоҙнамә (9 – 15 октябрь),"Йондоҙҙар юл күрһәтә, әммә яҙмышың үҙ ҡулыңда тип киҫәтә...

"," 
Ылаҡ ( 22.12 – 20.01)
Иң мөһим эштәрегеҙҙе бер кемгә лә тапшырмай, үҙегеҙ башҡарырға тырышығыҙ. Шишәмбеләге хәлдәр һеҙҙән етди иғтибар талап итер. Кесе йомала һиҙелерлек уңыштар көтөгөҙ, быны башҡалар ҙа күрмәй ҡалмаҫ.
Һыуғояр ( 21.01 – 19.02)
Был арала мәшәҡәттәрегеҙ күбәйер. Янығыҙҙағыларҙың ғәйебе менән килеп сыҡҡан мәсьәләләрҙе хәл итерһегеҙ һымаҡ. Барыһын да тейешенсә эшләрһегеҙ, ләкин барыбер бер кем дә рәхмәт әйтмәҫ.
Балыҡ ( 20.02 – 20.03)
Мәл һуңғы ваҡытта килеп тыуған хәлдәрҙән ҡотолоу өсөн уңайлы. Элекке хаталарығыҙҙы төҙәтергә, дөйөм эштәрегеҙҙе ыңғай яҡҡа үҙгәртергә форсат сығыр. Йомала өмөтлө тәҡдим ишетерһегеҙ.
Ҡуҙы ( 21.03 – 20.04)
Аҙна барышында аралашыуҙа мотлаҡ уңырһығыҙ. Элек осраған ҡайһы бер ҡаршылыҡтар ҙа юҡҡа сығыр. Был арала күптән күрмәгән дуҫтарығыҙ үҙҙәре хаҡында белдерер. Элекке бәйләнештәрҙе яңыртыу ҙа файҙалы булыр.
Буға ( 21.04 – 21.05)
Дүшәмбелә мөһим эштәрҙе башҡарғанда иғтибарлы булығыҙ – хаталаныу ихтималлығы юғары. Кесе йомала өйҙә лә, эш урынында ла ҡаршылыҡтар килеп сығыр. Уларҙан зыян күрмәҫһегеҙ һымаҡ.
Игеҙәктәр ( 22.05 – 21.06)
Осор уңышлы көтөлә. Хәлегеҙҙән килә алмаҫлыҡ мәсьәләләр осрамаҫ. Шишәмбелә ишеткән хәбәр көтөлмәгән, ләкин файҙалы булыр кеүек. Бәғзеләргә элекке бурысын ҡайтарырҙар, бәлки.
Ҡыҫала ( 22.06 – 23.07)
Иң һәйбәт көндәрегеҙ – шишәмбе һәм йома. Ниндәйҙер дөйөм эште башҡарыу тураһында һөйләшеп килешерһегеҙ. Кесе йомала кемдер һеҙгә ярҙам һорап мөрәжәғәт итеүе бар. Изге эшегеҙ өсөн сауап икеләтә ҡайтыр.
Арыҫлан ( 24.07 – 23.08)
Шишәмбелә әүҙем эш итегеҙ. Тырышлыҡ күрһәтһәгеҙ, күпкә өлгәшерһегеҙ, моғайын. Шуныһы мөһим: ярҙамға килерлек кешеләр һәр саҡ табылыр. Йомала ишеткән кәңәшкә етди ҡарағыҙ, ул урынлы һәм тейешле буласаҡ.
Ҡыҙ ( 24.08 – 23.09)
Һуңғы арала абруйығыҙ артҡаны асыҡ беленер. Ярҙам, кәңәш һораусылар ҙа күбәйер. Хәлегеҙҙән килгәнсә уларға булышлыҡ итеүегеҙ хәйерле. Кесе йомала уйламаған ваҡиғалар булыр. Был осраҡта ла бирешмәҫһегеҙ һымаҡ.
Үлсәү ( 24.09 – 23.10)
Ниндәйҙер ҙур эшегеҙ уңышлы тамамланырға тора. Үҙегеҙгә ярҙам иткәндәргә рәхмәт белдерергә онотмағыҙ. Шаршамбының ҡатмарлыраҡ килеүе ихтимал. Күпселектә үҙ көсөгөҙгә генә таянырһығыҙ.
Саян ( 24.10 – 22.11)
Аҙна бер аҙ мәшәҡәтлерәк көтөлә. Шулай ҙа башлаған эштәрегеҙҙе уйлағандан тиҙерәк тамамларһығыҙ. Үҙегеҙгә ҡыҫҡа ял бирергә лә мөмкинлек сығыр. Бәғзеләр элекке бәйләнештәрҙе яңырыр.
Уҡсы ( 23.11 – 21.12)
Осор һеҙҙең өсөн бик яуаплы. Уның йомғаҡтары киләсәгегеҙ менән бәйле булыр. Иң әүҙемдәрҙе яңы үрҙәр көтә. Йондоҙҙарҙың ярҙамы һәр саҡ һиҙелеп торор – был бигерәк тә шаршамбы һәм йомала асыҡ беленер.
ӨМӨТБАЙ. ","8 Октябрь , 21:00",Махсус биттәр,Na
https://ye102.ru/articles/mahsus/2023-09-29/in-kit-e-min-alam-povest-2518629,"Һин китәһең, мин ҡалам... Повесть","Айбулат уны ҡәҙерләп, наҙлап ҡына күкрәгенә ҡыҫа. Бығаса бер ҡасан да тоймаған, аңлашылмаған хистәр солғанышында ҡалды Зәлифә. Ҡасандыр янына килергә лә ҡыймаған Айбулатҡа яҡын тороуҙан уға шундай рәхәт! Икеһенең дә йөрәге, күкрәк ситлектәрен йырып сығырҙай булып, шундай ашҡынып-ярһып тибә! Ике йыл буйына бер-береһенә талпынған ике ғашиҡ йөрәк!  Бына уларҙың ирендәре үҙҙәренән-үҙҙәре бер береһенә үрелделәр. Аһ! Зәлифәнең аяҡтары аҫтында ер убылдымы ни? Ул, үҙ-үҙен белештермәй, Айбулатты муйынынан ныҡ итеп һығып ҡосаҡлай… Улар шулай бер-береһенән айырыла алмай оҙаҡ торҙо.","       Мәктәп  тупһаһынан сығыу менән хәрби хеҙмәткә алынғас,
Афғанстанға эләгеп, ғүмерҙәре өҙөлгән, ә тере ҡалғандарының яҙмыштары ҡырҡа үҙгәргән тиҫтерҙәремә бағышлайым.
                                                                                                
      … Шау сәскәгә күмелгән туғайҙан икәү атлай. Ҡулға-ҡул тотоношҡандар. Үҙҙәре юҡтан да ҡыҙыҡ табып, шарҡылдап көлөшәләр, шаяралар.
Ҡыҙҙың башында ялан сәскәләренең иң сағыуҙарынан ғына яһалған нәфис таж. Өҫтөндә иҫ киткес матур, үҙенә үтә лә килешеп торған зәңгәр төҫтәге күлдәк. Егет ап-аҡ күлдәк, ҡара салбар кейгән. Тулҡынланып торған ҡара сәстәре, көлөп ҡараған ҙур яғымлы күҙҙәре уны тағы ла һөйкөмлөрәк итә. Егет, ташҡын хистәрен тыя алмай, ҡапыл ҡыҙҙы ҡосағына ала ла уны шашып-шашып үбергә тотона…
Был икәү – Зәлифә менән Айбулат. Күрше ауылға ҡунаҡҡа ҡайтып килгән Айбулаты менән Зәлифә бер нисә көн генә күрешмәгән инеләр – шул тиклем һағынышҡандар!
– Зәлифәкәй, ана, күрәһеңме ҡаршылағы ҡаяны? – тип һорай егет, наҙлы ҡараштарын һөйгәненән айырып ала алмай.
– Эйе, күрәм! – ти Зәлифә. Үҙе һаман да шаярып, сыңғырҙатып көлә.
– Беләһеңме, нимә? Һин бына ошонда ғына баҫып тор, йәме? Мин хәҙер ошо ҡаяның иң бейек урынына менеп баҫам да, бар донъяға һине яратыуымды яңғыратам!!!
– Ҡуй, Айбулат, мин бер үҙем бында ҡалмайым! Мин дә һинең менән! – һөйгәненән аҙға ғына ла айырылғыһы килмәй шул уның.
– Юҡ, Зәлифәкәй! Мин оҙаҡ тормаҫмын, тиҙ арала яныңа кире төшөрмөн. Көт мине! – тине лә Айбулат, ҡаяға табан йүгерҙе.
Бына ул ҡаяның иң бейек урынына менеп еткәс:
– Э-һе-һе-һе-й-йй! Ишетәһегеҙме, тауҙар? Ишетәһегеҙме, кешеләр? Мин Зәлифәне яратам!!! – тип ҡысҡырҙы.
Айбулатҡа ҡушылып тауҙар уның һүҙҙәрен шаңдау булып ҡабатланы:
– Зә-зә-зә…  я-я-я-ра-там!
Айбулат,  ҡулдарын ҡарсыға ҡанаттарылай ике яҡҡа йәйгән дә, үҙе лә ҡоштай талпына. Зәлифәгә ул шулай ҡош булып осор ҙа китер төҫлө.
Бына ул:
– Зәлифәкәй, мин яныңа киләм, һин дә йүгер ҡаршыма! – тип ҡысҡырҙы ла, ҡаянан төшә башланы.
Зәлифә, атлығып ҡаршы йүгерҙе. Әле генә Айбулаттың һөйөү һүҙҙәрен яңғыратҡан ҡаяға ла яҡынлашты. Ҡапыл, көтөлмәгәндә, уның аяҡ аҫтындағы ер убылып китте лә, Айбулат менән икеһе араһында төпһөҙ упҡын барлыҡҡа килде. Зәлифә ҡаршы яҡҡа һикереп сығырға ла өлгөрмәй ҡалды. Ҡаушауынан, ҡурҡыуынан бөтөнләй быуынһыҙ ҡалған ҡыҙ, сарбайлап:
– Ай, Айбулат! – тип ҡысҡырып ебәрҙе.
Ҡаянан төшөп еткән Айбулат та теге ярҙа үрһәләнә:
– Зәлифә! Зәлифәкәй, хәҙер ҡотҡарам мин һине, көт! – тип ялбара.
– Аһ, Айбулат, ҡалдырма мине, ал үҙеңдең яныңа! Мин һинһеҙ бөтөнләй йәшәй алмайым!!! – тип үкһеп-үкһеп илай Зәлифә.
Ә аралағы упҡын киңәйгәндән-киңәйә, Айбулат та йыраҡлашҡандан-йыраҡлаша бара. Үҙе, ҡулдарын болғай-болғай, нимәлер ҡысҡыра…
– Аһ, Айбулат, ал мине үҙеңдең яныңа! – Зәлифә ни эшләргә лә белмәй, үрһәләнә, Айбулатын саҡыра, өҙгөләнеп, ҡысҡырып илай…
Үҙ-үҙен белештермәй түгелеп илаған Зәлифә уянып киткәнендә шыбыр тиргә батҡан, туҡтауһыҙ аҡҡан күҙ йәштәренән хатта мендәре сыланып бөткән, үҙе һаман да тыныслана алмай, һулҡылдап илай ине…
Күргән төшөнөң тәьҫиренән айырыла алмай, Зәлифә оҙаҡ ҡына ятты. Йыраҡтарҙа ҡалған ғәмһеҙ, сая йәшлегенең иң бәхетле бер миҙгеле төшөнә кереп, тап өнөндә булғанса ҡабатланыуы күңелен бик ныҡ иләҫләндергәйне. Тик төшөнөң аҙағы шулай ҡурҡыныс тамамланыуы күңеленә шом һалды.
Һиҙелер-һиҙелмәҫ кенә таң ҡыйыла. Отпускыла булғас, иртә тороуҙың кәрәге юҡ.
“Был – бары тик төш кенә…” – ҡат-ҡат ҡабатлай торғас, ул яңынан йоҡоға талды.
Әллә таң алдынан ғына күргән  төшө сәбәпсе булдымы – Зәлифәнең йөрәге көнө буйы болоҡһоп тик торҙо. Ул, үҙенә урын таба алмай, ары һуғылды, бире һуғылды. Кискә табан бер аҙ тынысланғандай ҙа ине… тик оҙаҡҡа түгел икән шул! Кис еткәс, күптән ташлап ҡуйған бәйләмен ҡулына алып, йәтешләп кенә ҡәнәфигә  ултырҙы. Бер журналда күреп ҡалған кофта үрнәген бәйләй башлаған да, онотҡан икән… Ҡапыл, фатирҙы яңғыратып, телефон шылтыраны. Зәлифәнең былай ҙа борсоулы йөрәге ярһып туларға тотондо. Ҡаушауынан күпмелер ваҡыт телефон трубкаһын үрелеп алырға ҡыймай торҙо. Күңеле, ниҙер һиҙенеп, шомланды:
– Алло?
– …
– Алло, тыңлайым?!
Телефонда бер аҙҙан ҡатын-ҡыҙ тауышы ишетелде:
– Һаумыһығыҙ! Миңә Зәлифә апай кәрәк ине… – Ни өсөндөр теге остағы ҡатын ауыр көрһөнөп ҡуйҙы.
– Был мин – Зәлифә! Ә кем шылтырата?
– Мин – Айбулаттың һеңлеһе Аида…
– Эйе, Аида һылыу!
– Ғәфү итегеҙ, мин һеҙгә хәбәр итмәй булдыра алманым. Бөгөн… беҙҙең Айбулат ағай һәләкәткә осраны… Телефондан Аиданың һулҡылдап илағаны ишетелде.
– Аһ!
Зәлифә телефон трубкаһы ҡулынан нисек төшөп киткәнен дә һиҙмәне. Аптырап, тирә яғына ҡаранды ла, йәнә трубканы ҡулына алды. Телефонда Аида  өҙгөләнеп Зәлифәне саҡыра ине…
– Ишетәм, Аида һылыу… Ғәфү ит, зинһар, әллә нишләнем дә ҡуйҙым!
– Зәлифә апай, ерләү – иртәнән һуңға. Килеп өлгөрһәгеҙ, яҡшы булыр ине.
– Әлбиттә, ҡайтам, иртәгә иртүк юлға сығам, көтөгөҙ!
– Һеҙҙе вокзалда уҡ ҡаршы алырҙар. Ярай, хуш-һау булығыҙ.
– Һау булығыҙ…
“Бына ни өсөн уның йөрәге иртәнән бирле тулаған. Их, Айбулат… Һәләкәткә осраған,  тиме? Нимә булғанын һорашырға башына ла килмәне.  Хәйер…”
– Аһ, Айбулат йәнем!
Зәлифә, көтмәгәндә ишеткән ҡурҡыныс хәбәрҙең аяуһыҙ дөрөҫлөгө әле яңы аңына барып етеп, тыйыла алмай, үкһеп илап ебәрҙе. Үрһәләнеп, бик оҙаҡ иланы. Ҡасандан бирле йыйылған ҡайғы-һағыштары, үкенестәре – барыһы бергә әсе күҙ йәштәренә әйләнеп, бер туҡтауһыҙ аҡты ла аҡты…
2
… Зәлифә – ауыл ҡыҙы. Йәмле Инйәр буйында урынлашҡан Уҫаҡлытау ауылынан. Бигерәк матур шул уның ауылы. Исеме лә есеменә тура килеп кенә тора – Уҫаҡлытау! Ә ундағы уҫаҡтарҙың матурлығы! Бигерәк тә көҙөн улар иҫ киткес күркәм булып, күҙҙең яуын ала. Ул үҙенең яратҡан тауы Шылғантүбәлә ошо ағастар араһында йөрөргә һәләк ярата. Шылғантүбә – ауылдың ситендә генә, Бағарышты йылғаһынан һуң башлана. Әллә ни ҙур ҙа булмаған тау төрлө еләк-бәшмәктәре менән гел үҙенә саҡырып тора. Юғарыға менеп ҡараһаң, бөтә ауыл ус төбөндәгеләй күренә.
Зәлифә быйыл ун биш йәшен тултырҙы. Һигеҙенсе синыфты тамамлағас, әллә берәй ҡайҙа уҡырға барырғамы, тип уйлап та ҡуйғайны. Шул үҙенең оялсан, ҡыйыуһыҙ булыуы арҡаһында кире  уйланы. Синыфташ ҡыҙҙары фельдшерлыҡҡа уҡырға инеп тә ҡайттылар инде.
Әллә ниңә бигерәк ҡыйыуһыҙ шул. Берәй ят кеше менән һөйләшергә тура килһә, үҙенең тауышын хатта үҙе лә ишетмәй, әллә нишләй ҙә ҡуя. Оялыуынан ҡыҙарып бөтә. Шуға, бер ҡайҙа ла китмәй, ауылда ҡалды. Ике йыл эсендә, бәлки, кешеләрҙән тартыныуы кәмер?
Тағы ул тиҙ генә ауылын ташлап сығып китә лә алмай. Ул да китһә, ҡустылары ни эшләр?
Аталары бәләгә осрап, һәләк булғас, әсәләре биш бала менән тороп ҡалды. Эшләгән эше лә бик ауыр. Инде Зәлифә лә уҡырға китһә?
Зәлифәнең дүрт ҡустыһы бар. Юнир үҙенән ике йәшкә кесе, Булат бишенсегә бара, ә игеҙәк ҡустылары Илфат менән Илшатҡа  бары бишәр йәш. Малайҙар бигерәк тиктормаҫ, арттарынан ҡарап ҡына өлгөр!
Ә Юнир – апаһының иң беренсе ярҙамсыһы. Ҡайһы саҡта уның көсө етмәгәнде “һә” тигәнсе эшләп тә ҡуя. Быйыл бесән мәлендә үҙен нисек күрһәтте! Салғыһын шул тиклем матур итеп, ирҙәрсә һелтәй… Әсәләре ҡыуанып ҡарап тора ла: “Эх, атайығыҙ ҙа күрһә икән!” – тип әрнеп әйтеп ҡуя.
Булат ҡустыһы ла  өй эштәрендә ярҙамлаша башланы. “Тағы нимә эшләргә, апай?” – тип, йүгереп килеп етә. Иң яуаплы эштәр – барыбер Зәлифә иңендә.
Быйылғы йәй бигерәк матур килде. Әле генә йәшенләп-күкрәп ямғыр яуһа, артынса уҡ ялтырап ҡояш килеп сыға. Тиҙ арала матур итеп йәйғор ҡалҡа. Ә ундай, йәшенләп яуған ямғырҙан һуң ниндәй матур була тирә-яҡ! Бөтә донъя сафланып, йәшелләнеп ҡала. Баҡсаларҙа хуш еҫ аңҡый, өҙҙөрөп ҡоштар һайрай, Зәлифәнең яратҡан тауында кәкүк саҡыра. Тик бына әсәһе генә  ниңәлер һөйһөнмәй ошо ҡошсоҡто. Ишетеп ҡалдымы, һуҡрана башлай. Моңло кәкүкһеҙ урман буламы икән ни? Тағы Зәлифә һандуғастарҙы тыңларға ярата.  Хыялланырға яратҡан хисле ҡыҙыҡай урмандарҙа йөрөгәндә ниндәй генә ҡоштарҙы тыңламаны, һандуғасҡа еткергәндәрен ишеткәне булманы. Булмаҫтыр ҙа…
Ә быйыл бигерәк иләҫләнеп тыңлай ул йырсы ҡоштарҙы. Каникулдары башланғас, әхирәте Ғәлиә менән һәр кис һайын үҙҙәренең яратҡан тауына һандуғастар тыңларға ашыҡтылар. Яңғыҙ ҡайын төбөнә ултырып алалар ҙа, көтә башлайҙар. Бына бер мәл аҫта, йылға буйындағы таллыҡта, “сут-сут” иткән тауыш ишетелә. Шунан һуң башлана! Әхирәте менән тын алырға ла ҡыймай, һуштары китеп тыңлайҙар. Бер аҙҙан ҡоштар тына. Әхирәттәр хыяллана-хыяллана ҡайтырға сыға. Мөхәббәт тураһында серләшәләр.
– Китаптарҙағыса, киноларҙағыса мөхәббәт беҙгә лә килһә икән, эйеме, әхирәт? Берәйһенә үлеп ғашиҡ булырға ине! – тип шыбырҙай Ғәлиә, хисләнеп.
– Ысынында ундай мөхәббәт булмайҙыр ул? – ти Зәлифә, икеләнеп.
     –Була икән шул! Ана, әсәйемдәр йәш саҡтағы әхирәттәре менән осраштылармы, тик шул турала һөйләшәләр. Үҙҙәренең тәүге мөхәббәттәрен һағынып, илашып та алалар. Атайҙар күрмәгәндә генә кәнишнә. Һиңә лә сер итеп кенә әйтәм, һөйләй күрмә берәйһенә!
– Ҡуйсы, Ғәлиә, кемгә һөйләйем, ти? Мин ул турала кеше алдында әйтә оаламдыр шул?
– Ярай, ярай, үпкәләмә! Былай ғына әйтәм!
Ғәлиә менән хушлашҡас, Зәлифә өйөнә ҡайтып еткәнсе ошо һөйләшеүҙе уйлап ҡайтты.
“Ысынлап та, уға ла шундай мөхәббәт килерме икән? Кем икән ул уның өҙөлөп һөйөр кешеһе? Ә нисек килә икән мөхәббәт тигәндәре? Зәлифәне лә өҙөлөп яратҡан кеше булырмы икән? Юҡтыр ҙа”.
…Киләһе яҙға тиклем, эй, һағынырҙар инде һандуғастар моңон!
Тағы Зәлифә шишмә башына һыуға йөрөргә ярата. Уларҙың шишмәләре яҡындағы урман эсендә генә, ереклектәр араһында ағып ята. Күрше ағай ул шишмәгә матур итеп йорт та төҙөп ҡуйҙы.
Улаҡтан сылтырап ҡына аҡҡан һыуға биҙрәһен ҡуя ла тирә-яғына күҙ һала. Эй, бигерәк рәхәт шул бында! Эргәлә генә мөһабәт еректәр, йәйге эҫелә һалҡынса күләгә биреп, әкрен генә тирбәлә. Тирә-яҡты тағы ла йәмләндереп ҡоштар һайрай, йәйҙең хозурлығына ҡыуанып, өйөрөлөп-өйөрөлөп төрлө-төрлө төҫтәге күбәләктәр оса. Бал ҡорттары иң хуш еҫле сәскәләрҙән тырышып-тырышып һут йыя.
Ул йүгерә-йүгерә күгәрсен күҙе, ҡыңғырау сәскәләрен йыйып ала ла, сылтыр шишмә үҙенең һыуын ҡойған Бағарышты йылғаһына яҡын уҡ барып, уны күҙәтеп тора. Яҙын ул йылға бик ныҡ таша, хатта ярында баҫып тороуы ла ҡурҡыныс була. Ярына һыймаған йылға туғайҙарға йәйелә. Күпмелер ваҡытҡа ағастар һыу аҫтында ҡала. Зәлифә уның шулай ярһып-ташып аҡҡан ваҡытын ныҡ ярата. Ниңәлер күңеле шул сағын  үҙ итә. Тәбиғәткә һушы китеп, иләҫләнеп йөрөгән Зәлифә күршеләренең һыуға төшкәнен күреп ҡалһа, тиҙерәк биҙрәләрен көйәнтәләп, ҡайтырға ашыға.
Йәйге каникулдары үтеп тә китте. Өс көндән мәктәпкә! Ни өсөндөр был юлы беренсе сентябрҙе бигерәк тулҡынланып көтә Зәлифә. Әллә ниҙәр булыр кеүек…
3
– Аһ, Айбулат йәнем!
Зәлифә, асырғанып ҡысҡырып ебәреүенән һиҫкәнеп, тирә-яғына күҙ һалды. Хәтирәләргә бирелеп, урынынан да ҡуҙғалмай күпме ултырҙы икән ул? Ул стеналағы сәғәткә күҙ һалды. Юлға сығырға ла ваҡыт етеп килә икән. Ә ул әҙерләнмәгән дә! Ҡазандан Өфөгә поезд иртәнге алтыла ҡуҙғала. Бары ике сәғәт ваҡыты ҡалып бара.
   Зәлифә тиҙ генә әйберҙәрен юл сумкаһына тултырҙы. Тамағына тәғәм ризыҡ ҡабаһы килмәһә лә, бер аҙ кофе эсеп алырға булды. Телефондан такси саҡыртты ла, вокзалға йүнәлде. Бөгөн эш көнө булғанғамы, вокзалда кеше әллә ни күп түгел. Билетты тиҙ алды.
Бына ҡуҙғалырға  ваҡыт. Вагонда кеше унда-һанда ғына. Зәлифәнең бер үҙенә бер купе тура килде. Әйберҙәрен урынлаштырғас, йоҡларға ятты. Тик, нисек кенә йоҡларға тырышһа ла, күҙенә йоҡо кермәне.
… Бер аҙҙан ул туҡталып ҡалған хәтирәләренә кире әйләнеп ҡайтты.
4
… Бына 1 сентябрь ҙә етте. Мәктәп эсе гөж килеп тора. Зәлифә үҙенең синыфташтары янына килеп баҫты. Ни эшләптер Ғәлиә күренмәй. Әллә күрше районда йәшәгән өләсәһенән ҡайтып етмәгәнме?
Линейканан һуң һәр кем үҙ синыфына йүнәлде.
Зәлифә тәҙрә янындағы буш партаға барып ултырҙы. Линейка ваҡытында әллә ни иғтибар итмәгән икән: барыһы ла үҙгәреп, үҫеп киткәндәр! Малайҙарҙың танау аҫтарында мыйыҡтары барлыҡҡа килгән, быға тиклем сибек кенә булған ҡыҙҙарҙың да кәүҙәләре тулышып үҙгәргән.
Барыһы ла шат, күҙҙәре ут булып яна. Бына бер саҡ ишектән… оҙон буйлы, ят егет килеп инде. Үҙе шул тиклем һөйкөмлө, кәүҙәһе лә баһадирҙарса көслө, матур, сөм-ҡара сәстәре тулҡынланып елкәһенә үк төшөп тора. Шаян икәнлеге йөҙөнә сыҡҡан. Ихлас йылмайып, һаулыҡ һорашҡас, ул:
– Туғыҙынсы “Б” ошондамы? – тип һораны.
– Ошонда! – Синыф “гөж” килде.
Ул  бер аҙ тапанып торҙо ла  Зәлифә янындағы буш урынға килеп ултырҙы. Әллә ни булды шул саҡ Зәлифәгә. Биттәре ут булып янғанын тойоп, башын түбән эйҙе. Егет унан нимәлер һорашты, шикелле. Синыф етәксеһе килеп кергәс кенә,  Зәлифә еңел тын ала алды.
Уҡытыусы барыһын да яңы уҡыу йылы башланыуы менән ҡотлап, уңыштар теләне. “Яңы уҡыусы ла бар икән!” – тип, уның тураһындағы мәғлүмәттәрҙе журналына теркәгәс:
– Иртәгә уҡымайбыҙ. Бөтәбеҙ бергә походҡа барабыҙ. Йә, әйтегеҙ, ҡайҙа теләйһегеҙ: Инйәр буйынамы, әллә Оҫҡонтауғамы? – тип һораны.
– Оҫҡонтауға! – Ҡыуаныстан барыһы бер юлы ҡысҡырҙы.
– Ярай, әләйһә, әҙерләнегеҙ. Иртәгә сәғәт туғыҙға йыйылабыҙ.  Үҙегеҙ менән ашарға  алығыҙ. Урманда сәй ҡайнатып, бәрәңге бешерербеҙ.
Мәктәптән Зәлифә әхирәте Ғәлиә менән ҡайтты. Беренсе дәрескә ул, һуңлап булһа ла, килеп өлгөргән.  Күптән күрешмәгәс, һөйләшеп һүҙҙәре бөтмәй ҡыҙҙарҙың.
– Шунан, күршең менән таныштыңмы? – Шаян холоҡло Ғәлиә, мут йылмайып, әхирәтенә өндәште.
– Юҡсы! – Ҡырыҫ ҡына яуапланы Зәлифә.
– Бәй, ништәп улай асыуҙанаң ул? – Ғәлиә, аптырап, әхирәтенә төбәлде.
Бер ҙә юҡҡа әхирәтен үпкәләткәне өсөн Зәлифә үҙе лә уңайһыҙланды.
– Зинһар, ғәфү ит, һине үпкәләтермен, тип уйламаным. Мин бит уны бөтөнләй белмәйем.
– Ә, беләһеңме,  ул кем? – Әхирәте серле генә йылмайып, Зәлифәгә һүҙ ҡушты.
– Кем һуң? – Тиҙ генә һорағанын Зәлифә аңғармай ҙа ҡалды.
– Ул, ни, теге мәктәп урамында йәшәгән Илһам ағайҙың улы икән. Әсәләре ҡапыл ғына үлеп ҡалғас, өс баланы бер үҙенә ҡарауы ҡыйын булыр тип, атаһының күрше ауылда йәшәгән бер туған һеңлеһе өс йәшлек Айбулатты үҙҙәренә уллыҡҡа алған, ти. Уларҙың ауылында һигеҙ йыллыҡ ҡына мәктәп, шуға быйыл бында уҡыясаҡ. Оло ағаһы өйләнгән, ситтә йәшәй. Аида исемле һеңлеһе менән атаһы ғына икән өйҙәрендә. Улының үҙҙәренә йәшәргә ҡайтҡанына ифрат ҡыуанған атаһы. Ул былай ҙа: “Яңылыштан улымды бирҙем дә ебәрҙем, хәҙер кире уйларға ла әллә нисегерәк бит әле?..” – тип гел ҡайғырып йәшәгән. Улын һәләк яратҡан. Ҡайһы саҡта барып та сыҡҡылаған һеңлеләренә. Әйтергә генә ҡыймаған эсендәген. Вәт!
– Ә һин быларҙың барыһын да ҡайҙан белеп өлгөрҙөң һуң?
– Иртә менән күрше Мәсүрә апай әсәйемә йомош менән кергән ине, шул һөйҙәп сыҡты. Ә уның бит белмәгәне юҡ!
“Бына кем икән ул!”
Зәлифә Ғәлиәне ашыҡтырҙы:
– Әйҙә, ҡайта һалайыҡ! Ҡустылар үҙҙәре генә, иртәгәгә әҙерләнер кәрәк!
Ҡайтҡас, Зәлифә өй эштәрен, ни сәбәптәндер, осоп йөрөгәндәй тиҙ башҡарҙы. Үҙенең, ниңәлер, тик йырлағыһы ғына килеп тора. Кискегә картуф билмәне бешерҙе, ҡоймаҡ ҡойҙо. Аш өлгөрөүгә әсәһе лә ҡайтып етте. Походҡа барыуҙары тураһында әйткәс, әсәһе:
– Ярай, һин походыңа әҙерлән, ҡалған эштәрҙе үҙем эшләрмен! – тип ихатаға сығып китте.
Зәлифә үҙенә бер нисә йомортҡа, бәрәңге алырға булды. Ҡоймағын да өҫтәне.
Иртәнсәк Зәлифә арҡаһына төйөнсөгөн аҫып, башына яулыҡ бәйләгәс, аяҡтарына резина итектәрен кейеп алды ла мәктәбенә йүнәлде. Йүгерә-атлай ашығып барып етте лә, мәктәп ишеген асты. Ә унда шау-шыу!
Ҡолаҡтарын ҡапларҙай булып, тиҙерәк үҙенең синыфына йүнәлде. Кереү менән, үҙе лә һиҙмәҫтән, тәҙрә яғына күҙ һалды. Ә унда… теге егет ишеккә генә ҡарап ултыра ине. Зәлифә шым ғына урынына барып ултырҙы.
“Сәләм!” – тип өндәште Айбулат. Яуап итеп ҡыҙ һиҙелер-һиҙелмәҫ баш ҡаҡты. Синыф етәксеһе килгәс, бер аҙ һөйләшеп, пландар ҡороп ултырҙылар ҙа юлға ҡуҙғалдылар. Юл арыу уҡ оҙон, тик тау үренә генә. Шулай ҙа дәррәү атлай барыһы ла. Юл буйы шаярышып-көлөшөп барҙылар.
– Зәлифә, бир төйөнсөгөңдө, үҙем күтәрәйем, – тигән тауышҡа боролоп ҡараһа, янында Айбулат баҫып тора.
– Ҡуй, үҙем!
– Юҡ инде, күршеңә ярҙам итмәү килешмәҫ. Беҙ бит парталаш күршеләр.  Ҡайҙасы, бир үҙемә!
Ҡыҙыҡай икеләнеп бер аҙ торҙо ла, төйөнсөгөн егеткә һондо. Үҙе, башҡалар ни уйлар инде тип, яҡ-яғына ҡаранды. Былай, иғтибар иткән кеше тойолманы шикелле. Уға нисектер рәхәт тә, күңелле лә булып китте. Әйбере әллә ни ауыр түгел ине лә…
Айбулат юл буйы урмандағы йәнлектәр, уларҙың ғәҙәттәре тураһында һөйләп барҙы. Ул шундай мауыҡтырғыс итеп һүрәтләй! Зәлифә уны шулай ге-е-е-л генә тыңлар ине… Их, ниндәй яғымлы уның тауышы! Һөйләй-һөйләй ҙә йә берәй ҡоштоң, йә хайуандың ҡыланыштарын ҡабатлап күрһәтә. Бигерәк тә ҡоштарҙың тауыштарын килештереп әләкләй. Ысын ҡоштарҙан айырырмын тимә!
Бер аҙҙан уларҙы Ғәлиә ҡыуып етте:
– Ай, һай, әхирәт, мине әллә ҡайҙа ҡалдырып киттең дә барҙыңсы? Бындай егет барында минең турала оноттоңдамы? – тип шаяртты. Зәлифә уңайһыҙланып:
– Үҙең тороп ҡалдың бит, ҡыуып етергә ине, – тип аҡланды.
– Әйҙәгеҙ, улайһа, бергә атлайыҡ. Әхирәтебеҙ ни өсөндөр тик тыңлап ҡына килә, үҙе бер ни ҙә һөйләмәй! – Айбулат Ғәлиәне лә үҙҙәре менән барырға саҡырҙы. Хәҙер инде Ғәлиәнең дә әйберен күтәреп алды.
Бына тауҙың иң бейек түбәһенә менеп еттеләр. Унда күмәкләшеп фотоға төштөләр. Юғарыла ел бигерәк әсе булғас, оҙаҡ тотҡарланмай, тирә-яҡҡа һоҡланып, бер аҙ торҙолар ҙа түбәнгә ашыҡтылар.
Төшөп етеп, усаҡ яҡҡас, картуф бешерергә ҡуйып, сәйнүктәрен элделәр.
Төшкө аш бик күңелле үтте. Кемдер көләмәстәр, кемдер йәйге мажараларын һөйләп көлдөрә. Ашап алғас, бер аҙ ял итергә булдылар.
Тау үренә менгән саҡта Зәлифә таштарға бик ҡыҙыҡҡайны. Әле, ваҡыт барҙа, уларҙы ентекләп тикшереп, вағыраҡтарын кеҫәләренә тултырҙы. “Айбулатҡа күрһәтмәҫмен, әтеү тағы ла күтәрергә уйлаһа, оят булыр!” Айбулат уны күҙәтеп торғанмы, таштарын кеҫәһенән сығартып, үҙенең рюкзагына һалып та ҡуйҙы:
– Ҡайтып еткәс бирермен,– тип ихлас йылмайҙы үҙе…
 
5
    Сыр-сыу килеп ҡысҡырышҡан, балалар илаған тауышҡа Зәлифәнең уйҙары бүленде. Поезд ниндәйҙер ҙур ғына станцияла туҡтаған. Вагонға кешеләр килеп тулды. Сәғәт ун бер ҙә булып киткән. Иртәгә иртә менән Өфөнән ауылы яғына поезд булырға тейеш. Ҡайтып ҡына өлгөрһә ине…
“Тыҡы-тыҡы, тыҡы-тыҡ…” Тәгәрмәстәрҙең шулай бер көйгә тыҡылдауына ул ойой башланы. Яңы килеп тулған кешеләр урынлашып бөттө.
Зәлифә уянғанда, төн уртаһы ине. Поезд, ваҡытына ярашлы, һуңламай ғына килә былай. Өфөгә етергә лә күп ҡалмағандыр.
Ул, әҙ-мәҙ тамаҡ ялғап, кофе эсеп алғас, әйберҙәрен сумкаһына тултырҙы ла, тәҙрә янына ултырҙы.
Оҙаҡламай Өфө күренде. Вагондан төшкәс, ҡайһы яҡҡа китергә тип туҡтап ҡалғас:
– Һеҙ Зәлифә апаймы? – тип янына утыҙ йәштәр самаһындағы егет килеп баҫты.
– Эйе.
– Уҫаҡлытауға юл тотаһығыҙ икән, тап һеҙҙе ҡаршыларға тейешмен!
Әйҙәгеҙ, машинаға ултырығыҙ! Аида апай: “Һуңлап ҡуймаһын, Өфөнән үк ҡаршылар кәрәк!” – тип, һеҙҙе алып ҡайтырға ебәрҙе.
– Өлгөрмәй ҡуйырмынмы икән, тип борсола инем, ҡайһылай уңай булды!
Юлда күпмелер ваҡыт һөйләшмәй генә барҙылар. Ахырҙа Зәлифә түҙмәне:
– Һеҙ мине нисек танынығыҙ һуң? Мин бит һеҙҙе бөтөнләй белмәйем?
– Белмәйһегеҙҙер шул. Беҙгә бит аралашырға тура килмәне. Ә мин һеҙҙе бер ҡасан да онотманым. Беҙ, башланғыс синыф уҡыусылары, Айбулат ағай менән икегеҙҙең мөхәббәтегеҙгә һоҡланып, бергә йөрөгән сағығыҙға тура килһәк: “Эх, шулай Айбулат ағай кеүек ҙур үҫеп, ошо апай кеүек һылыу кәләшең булһын ине!” –тип, хыяллана инек.
– Ҡуйығыҙсы, оялтмағыҙ мине, улай уҡ булмағандыр ҙа!
– Ысынды әйтәм. Тик… һуңынан бергә була алмауығыҙ эсте бошорҙо…
– Яҙмыштыр, инде… Бәй, беҙ бит танышманыҡ та. Исемегеҙ кем һуң һеҙҙең?
– Мин – Илнур. Айбулат ағайҙарға күрше Азаматтың улы.
– Иҫләнем! Бер зәп-зәңгәр күҙле, бик шаян малай булып хәтеремдә ҡалғанһың!
– Эйе, шул малай инде. Шаянлығым әле лә шул уҡ минең, күҙҙәрем дә зәп-зәңгәр көйө! – Илнур үҙенең әйткәненән рәхәтләнеп көлөп алды.
– Илнур, бер һорауым бар ине… Аиданан һораша алманым. Ни булған һуң  Айбулатҡа?
Илнурҙың йөҙөнә күләгә ятты:
– Эх-х! Ана шул “Иртә уңмаған – кис уңмаҫ” тигәндәре дөрөҫтөр инде.
Быйыл, тәүге тапҡыр, Афған һуғышында ҡатнашҡандар осрашыуына Айбулат ағайҙы ла саҡырғайнылар. Шул тиклем ҡыуанды! Дәртләнеп китеп, күптән йөрөтмәгән машинаһын ремонтланы. Ул машинаһын берәүҙән осһоҙ ғына хаҡҡа алғайны. Иҫке – иҫке инде, күпкә бармай ватылды ла, шул килеш ихатаһында торҙо. Ремонтлағанда мин дә буш сағымда ярҙамлаштым. Ҡайтып килгән саҡта, Елмерҙәктәге теге “Ҡәйнә теле”н үтеп барғанда, машинаһының бер тәгәрмәсе ысҡынып китеп, бик бейектән упҡынға осҡан.
Эх!!! – Илнур ыңғырашып ҡуйҙы. – Башҡа бер урында, бәлки, тере ҡалған булыр ине лә… Машинаһын ныҡлап тикшергән кеүек инек, ул тәгәрмәсте нисек күрмәнек икән? Эй, үкенес! Машинаһын ремонтламаған булһа, үҙем генә йөрөтөп ҡайтыр инем дә. Кешене борсоғоһо ла килмәгәндер үҙенең. Айбулат ағай өсөн мин йәһәннәм тишегенә лә барырға риза инем бит!
– Әлеге шул яҙмыштыр инде. Ярай, ғазаплама үҙеңде, Илнур туғаным.  Минең үҙемә бигерәк тә үкенесле. Быйыл ауылыма мотлаҡ ҡайтырға инем. Отпускыла булһам да, ҡайта алманым…  Уның менән күрешмәгәнгә лә ун ете йыл үтеп китте. Тик бер генә тапҡыр күреп ҡалһам да, үкенмәҫ инем.
– Эйе шул. Айбулат ағай үҙе лә һуңғы арала тик һеҙҙең турала һөйләне.
  Тик бер генә тапҡыр күрергә ине, йомшаҡ ҡулдарынан тотоп, бер һүҙ өндәшмәй булһа ла, биш минут ҡына янында булһам, артабан йәшәүе лә еңеләйер ине, тип хыялланды. Ул бит ғүмере буйына тик һеҙҙе һағынып йәшәгән. Яҙмыштың шулай мәрхәмәтһеҙ булыуына рәнйене лә ҡайһы саҡта. Һеҙҙең ирегеҙҙән айырылғанығыҙҙы яңыраҡ Ғәлиә апай хәбәр иткән икән уға. Ул хәбәрҙе ишеткәс, тамам ҡанатланып: “Отпуск алам да барыбер бер күреп ҡайтам Зәлифәмде! Ә бәлки… кем белә?! Ә, Илнур?” – тип серле генә йылмайып та алғайны. Их, бер булмағас, булмай икән! – тип әсенеп әйтеп ҡуйҙы Илнур. Ҡысҡырып илап ебәреүҙән үҙен саҡ тыйып килгән Зәлифәне уйҙар баҫты…
6
… Шулай шау-гөр килеп, мәктәптә уҡыу көндәре үтә торҙо. Айбулат һәр ваҡыт Зәлифәгә ярҙамға килергә әҙер. Дәресен аңламайыраҡ ҡалдымы, ихласлап аңлатырға тотона. Ә үҙе бигерәк тырыш, тик “яҡшы” билдәләренә генә уҡый. Яңы йыл алдынан синыф етәксеһе:
– Яңы йыл кисәһен ойоштороуҙы беҙгә йөкмәттеләр. Әйҙәгеҙ, яҡшы ғына номерҙар әҙерләп, барыһын да хайран итәйек әле! – тип, барыһын да дәртләндерҙе.
Репетициялар башланды. Әлеге лә баяғы, Айбулат бик ихлас тотондо. Әллә ҡайһы арала ҡайта һалып, баянын күтәреп килгән. Уҡытыусы Айбулатҡа:
– Йә, күрһәт инде һөнәреңде? – тип өндәште.
Айбулат баянын алып, ултырғысҡа ултырҙы. Һәм… Зәлифә шул минуттан бөтә донъяһын онотто. Берсә ул йәшел болондарҙы гиҙеп, сәскәләр йыя, берсә ярһып аҡҡан йылғаларҙы күҙәтеп, убылып китерҙәй яр башында тора, берсә урман эсендә өҙҙөрөп һайраған һандуғастарҙы һушы китеп тыңлай… Йөрәге шул тиклем ашҡынып тибә, бына-бына атылып сығыр кеүек!
Айбулат баянда иҫ киткес матур уйнай ине. Ул уйнап туҡтағас, барыһы ла дәррәү ҡул сапты. “Уйна әле тағы?” – тип үтенделәр. Айбулат инәлтеп торманы, шундай ҙа һағышлы, таныш түгел көйҙө уйнап ебәрҙе. Бер аҙҙан үҙе лә ҡушылды:
                              Һандуғас, һандуғас,
Китмә, китмә, һандуғас?
Ҡанаттарың талдырып,
Тыуған ерҙе ҡалдырып…
Зәлифә  йырҙы шундай иләҫләнеп тыңлай, Айбулаттан күҙен дә алмай. Ҡапыл, кемдер терһәгенә төрткәнгә һиҫкәнеп, әйләнеп ҡараһа, янында Ғәлиә баҫып тора:
– Шәп бит, әхирәт, эйеме? Мин иҫем китеп тыңланым! – тип шыбырҙай.
Йыр тәьҫиренән арына алмаған Зәлифә бер һүҙ ҙә өндәшә алманы.
Өйөнә ҡайтҡас та, шул йыр ҡолағында яңғырап тик торҙо.
Яңы йыл кисәһе бик күңелле үтте. Уларҙың концертын да оҡшаттылар. Ә Айбулаттың баянына ҡушылып йырлауы барыһын да әсир итте. Уны бик оҙаҡ сәхнәнән төшөрмәнеләр. Ошо концерттан һуң Айбулатты исеме менән түгел, күберәк “Һандуғас” тип йөрөттөләр. Баянында өҙҙөрөп уйнағанында һандуғастан һис тә кәм түгел ине шул…
Айбулатҡа Зәлифә тәү күреүҙән ғашиҡ. Тәүге мәлдә уның янында ҡапыл юғалып ҡалһа, сәбәбен аңлай алмай, үҙ-үҙенә аптырай ине. Ҡайҙа ғына йөрөһә лә, тик уның тураһында уйлай, ҡолағынан яғымлы тауышы китмәй. Айбулат берәйһе менән һөйләшкәндә, башын артҡа ташлап, ихлас күңелдән ҡысҡырып көлә! Уның шулай көлгәнен ишетһә, Зәлифәгә шундай рәхәт. Өйөнә ҡайтҡас та, тик ул күҙ алдында тора. Уның тураһында уйламаған минуты бармы икән? Айбулатты осратҡаны бирле уның күңелендә ниндәйҙер үтә һағышлы бер моң яралды төҫлө.
Йөрәгенең ярһыуҙарын баҫмаҫмы, тип йүгерә-йүгерә шишмәгә һыуға йүнәлә. Һыу буйынан ҡайтҡас, өйөндәге бар эштәрен тиҙ арала емертеп эшләп ҡуя. Ҡайҙан уға шул тиклем көс киләлер? Яңғыҙы ғына ҡалған сағында ул йырлаған йырҙарҙы эсенән генә көйләп йөрөй. Һуңғы арала уның гел йырлағыһы килә. Тик бына… ҡысҡырып йырларға ғына ояла шул! Их, шул оялыу-тартыныуҙарынан берәй ҡасан арына алырмы икән?!
Ә бына Ғәлиә – бөтөнләй икенсе. Ул – ҙур йәшел күҙле, ҡылғандай һары сәсле, үтә лә шаян, сая, ҡыйыу ҡыҙ. Һүҙгә лә аптырап тормай, әйтер һүҙҙәрен сәсрәтеп әйтә лә ҡуя. Үҙен дә бер кемдән дә йәберләтергә бирмәй. Кәрәк икән, егеттәрҙең дә кәрәген бирә. Бәләкәйҙән малайҙар менән футбол, волейбол уйнап үҫте шул. Зәлифә уның шундай булғанына бер үк ваҡытта һоҡлана ла, көнләшә лә. Икеһе бөтөнләй ҡапма-ҡаршы холоҡло булһалар ҙа, айырылғыһыҙ әхирәттәр улар. Бәлки шул кире яҡтары уларҙы бер-береһенә тарталыр ҙа. Тик Зәлифә, ни сәбәптәндер, үҙенең Айбулатҡа ғашиҡ икәнлеген әлегә тиклем Ғәлиәгә әйтергә баҙнат итмәй. Ниңә икәнен үҙе лә аңламай.
Хыялдарына сумып, бик уйланып йөрөһә, әсәһе борсолоп һорап та ҡуя:
– Нишләп һин, балтаһын һыуға төшөргән кешеләй, аптырайһың да йөрөйһөң ул?
– Юҡсы, бер ҙә улай түгелсе! – ти, уңайһыҙланып Зәлифә. – Барыһы ла яҡшы.
“Их, әсәһе күрмәй микән ни ҡыҙының ниндәй утта янғанын?!”
Ғәлиә менән икәүһенең хыялдарында ғына булған мөхәббәт шулай ҡапыл килдеме әллә Зәлифәгә?!
Иртән ул мәктәбенә шундай ашҡынып бара. Хәҙер ул уны күрмәй бер көн дә йәшәй алмаҫтыр кеүек. Ана, теге юлы һалҡын тейҙереп, ныҡ ҡына ауырып алды. Яҡшылап төҙәлеп тә етмәйенсә уҡырға барҙы. Һуңынан оҙаҡ ҡына йүтәлләп тә йөрөнө.
Айбулат үҙе лә уға һәр саҡ иғтибарлы. Ни өсөндөр, Зәлифә ҡайҙа, ул да тик шунда булып сыға. Берәй ярҙам кәрәкһә, әллә ҡайһы арала янына килеп етә.
Әллә… Ғәлиә дөрөҫтө әйтә микән?
“Айбулат ярата ла инде һине!? Күрмәйһеңме ни үҙең?” – ти ҙә ҡуясы.
Шулай, хыял донъяһында иләҫләнеп йөрөп, ике йылға яҡын ваҡыт уҙып киткәне һиҙелмәй ҙә ҡалды. Ошо ғына ваҡыт эсендә мәктәп уҡытыусыларының, синыфташтарының ғына түгел, бөтә ауыл халҡының һөйкөмлө һөйәгенә әйләнде лә ҡуйҙы Айбулат. Ул былай ҙа үтә лә актив, ҡатнашмаған ере юҡ. Кесе йәштәгеләргә – вожатый, ярҙам итер кешеһе булмаған оло йәштәгеләргә утын ярып, һыу ташып биреүҙе лә ул ойоштора. Ә унынсы синыфта уҡығанда тағы барыһын да шаҡ ҡатырҙы.
Көҙгө һалҡын кистә, ниндәйҙер эше менән йөрөп, һуңға ҡалып ҡайтып килгәнендә, кемдеңдер ярҙам һорап ҡысҡырғанын ишетеп ҡала. Күрше йортта оло ғына йәштәге ҡарт менән ҡарсыҡ көн күрә. Бала-сағалары – ситтә. Айбулат йыш ҡына уларға кереп, кәрәк икән, тиҙ арала ярҙам ойоштора. Һуңғы арала икәүһе лә бик бирешеп киткәйнеләр.
Айбулат, борсолоп, уларҙың өйҙәренә табан йүгерҙе. Солан ишеген асып ебәрһә, унда күҙ асҡыһыҙ төтөн тулған. Янғын сыҡҡан!  Мейестән ишек яғына үрмәләгән ялҡын элгестә торған кейем-һалымға ҡабып та өлгөргән.
Айбулат тауыш килгән яҡҡа ашыҡты. Быуындары хәлһеҙләнгән ҡарт карауатта ятҡан ҡарсығын күтәрергә маташа, үҙе, иламһырап, ярҙам саҡыра. Айбулат  ҡарсыҡты күтәреп алды ла ихатаға сығарҙы,  бар көсөнә: “Янғын!” – тип ҡысҡырҙы. Кире әйләнгәнендә, өйгә инерлек тә түгел, ут-ялҡын ишекте ялмап алғайны. Ул, соланда ҡулына эләккән кейемде башынан аша ҡапланы һәм өй эсенә атылып инде. Инде тамам хәлһеҙләнгән ҡарт иҙән буйлап ишеккә ҡарай шыуыша. Айбулат уға юрған ҡапланы ла, күтәреп алып, сығыу юлына ашыҡты. Ҡулдарының түҙеп торғоһоҙ әрнеүен тойҙо. Бабайҙың да, үҙенең дә кейемдәренә ут ҡапҡайны. Тиҙ генә уны ергә һалды ла, икеһенең дә кейемдәрендәге утты һүндерергә тотондо. Кемдер Айбулатты башынан аша һыу менән ҡойондорҙо. Шунда ғына Айбулат тирә-яғына абайлап күҙ һалды. Инде ныҡлап яна башлаған йортҡа кешеләр дәррәү һыу һибә ине. Ул үҙенең хәле бөтә башлағанын тойоп, янындағы бүрәнәгә сүгәләне. Кемдер уға нашатыр тамыҙылған ҡулъяулығын һуҙҙы. Ҡарт менән ҡарсыҡты күтәреп ҡайҙалыр алып киттеләр. Бер аҙҙан Айбулат янына кешеләр йыйылды:
– Янғынды һүндереп бөттөк! Ярай ҙа артыҡ янып өлгөрмәгән. Таҙартып-ағартып бирһәк, йәшәргә яраҡлы! – тинеләр. Барыһы ла уға маҡтау һүҙҙәре яуҙыра.
Шул саҡта ярай ҙа Айбулаттың ҡулдары ныҡ янманы. Бер нисә көн ҡыҙарып, әсетеп торҙо ла, тиҙ арала уңалды.
Ошо ваҡиғанан һуң Айбулат ауылдаштарының ғорурлығына әүерелде. Уның хаҡында хатта район гәзитенә лә яҙып сығарҙылар. Ә ул һаман да шул уҡ шаян, өлгөр, моңло тауышлы “Һандуғас” булып ҡала бирҙе. Бына кемгә үлеп ғашиҡ булды Зәлифә!  Уның һөйөүе көндән-көн арта ғына бара.
Унынсы синыфты Зәлифә тик “яҡшы” билдәләренә  тамамланы. Артабан яҙмыш елдәре ҡайҙа ғына илтеп ташлар икән? Өләсәһе әйтмешләй: “Маңлайыңа яҙылғанды күрелә инде…” Тик бына Айбулаттан айырылыуын башына һыйҙыра алмай шул ул. Уны бөтөнләй күрмәһә, нисек йәшәр һуң? Эй алла, әгәр юлдары айырылып,  Айбулатты бөтөнләй күрмәҫ булһа? Эйе, түҙә алмаҫ унһыҙ бер көн дә!
…Сығарылыш кисәһе яҡынлашты. Зәлифәгә әсәһе Белореттан бик матур күлдәк алып ҡайтты. Итәктәре оҙон итеп тегелгән, зәңгәр төҫтә. Кейеп ҡарағайны, бик килешә үҙенә! Әсәһе:
– Ҡара, минең ҡыҙым хәс тә аҡҡош балаһына оҡшанысы! – тип, телен шартлатты.
“Аҡҡош балаһы” – әсәһенең иң маҡтаулы һүҙе.
Кисә башланғас, иң тәүҙә мәктәп директоры сығарылыш уҡыусыларын ҡотланы. Унан һуң уҡытыусылар, синыф етәкселәре күҙ йәштәре аралаш уларға уңыштар, яҡты киләсәк теләне.
Бына мәктәп тамамлаусылар уҡытыусылары хөрмәтенә әҙерләгән концерттарын башланы.
       Ниһайәт, баянын күтәреп Айбулат сәхнәгә сыҡты. Өҙҙөрөп “Ҡыңғыраулы мәктәп йылдарын” уйнап ебәрҙе. Берәм-берәм егеттәр, ҡыҙҙар сығып, баянға ҡушылып йырланылар. Йәштәрҙең барыһының да күҙҙәрендә йәш, саҡ тыйылып торалар. Улар йырлап бөткәс, зал бер аҙға тын ҡалды. Унан гөрләтеп ҡул саба башланылар.
Айбулат сәхнәлә бер үҙе ҡалды. Баянында үтә лә һағышлы итеп “Китмә, һандуғас!”ты уйнаны. Тын да алмайынса тыңланылар.
Бына моң өҙөлдө. Айбулат башын эйҙе лә, әкрен генә сәхнәнән сығып китте.
Алҡышлап  күпме саҡырһалар ҙа, ҡабат сыҡманы.
Үҙенең дә күңеле ныҡ тулышҡан инеме? Бәлки…
7
– Тиҙҙән теге ҡәһәрле урынға етәбеҙ.
– Ә? – Илнурҙың тауышынан Зәлифә ҡапыл һиҫкәнде.
– “Ҡәйнә теле”нә етәбеҙ, тим. Айбулат ағай һәләк булған урынға…
– Илнур, әгәр мөмкин булһа, бер аҙға ғына туҡталмаҫһыңмы? Айбулаттың һуңғы минуттары уҙған урында аҙыраҡ тороп китһәк…
– Мин дә шуны уйлап килдем. Эх, баяғы сәскәләр алырға башҡа етмәгән.
– Эйе шул…
Айбулат һәләкәткә осраған урынға етеп туҡтанылар. Ә унда… сәскәләр тауҙай өйөлгән ине. “Бергә хеҙмәт иткән иптәштәреңдән”, “Афганцу – от нас”, тигән яҙыулылары ла бар.
“Ҡайһы арала ишетеп, килеп өлгөргән икән улар?”
– Ул турала кисә көнө буйына телевидениенан да, радионан да һөйләп торҙолар. Исем-фамилияһын да әйттеләр, – уның уйын аңлағандай, Илнур шым ғына әйтеп ҡуйҙы.
Уйҙарына сумып Зәлифә хәтһеҙ генә торҙо был урында…
8
… Кисәнән һуң синыфташтар барыһы бергә таң ҡаршыларға, йылға буйына, йүнәлде. Айбулат баянын күтәреп алдан бара. Йәштәр берсә үҙҙәренең яратҡан йырҙарын йырлайҙар, берсә тыпырҙатып бейеп алалар. Килеп еткәс, егеттәр ҙур итеп усаҡ яҡты. Кемдер үҙе менән килтергән магнитофонды ҡабыҙҙы ла, вальс иғлан итте.
Парлашып вальс әйләнергә керештеләр. Зәлифә оялып ҡына бер ситтә, ҡайын янында, баҫып тора. Бөгөн ул үҙенең зәңгәр күлдәгендә иҫ киткес сибәр! Күлдәге  килешә үҙенә! Оҙон ҡара сәстәренән күрше апай уға матур прическа яһаны. Тағы ул үҙенең ҡупшы аҡ туфлийҙарын да биреп торҙо. Шунан ул Зәлифәне тегеләй ҙә, былай ҙа әйләндереп ҡараны ла, телен шартлатып:
– Әстәғәфирулла! Тьфү-тьфү, күҙ генә теймәһен үҙеңә! Бигерәк матур булып үҫеп, еләктәй бешкәнһең бит? – тип әйтеп һалды. Зәлифәне оялтып, ҡыҙартып бөттө, хатта. Әсәһе менән күрше апай үҙҙәренең йәшлек йылдарын хәтерләп, үкенеп тә алдылар.
“Шулай инде, йәш саҡтар бер мәл генә була, күҙ асып-йомғансы үтә лә китә…” – тип ҡуйҙы әсәһе бошоноп. Зәлифәгә бөгөн берсә бик күңелле, берсә, ниңәлер, үтә яманһыу. Әллә… Айбулат менән тиҙҙән айырылышырға тура киләсәге эсен бошора микән?
Бына ул Айбулаттың үҙенә табан килгәнен күрҙе. Егет килеп етте лә:
– Рөхсәт ит, һылыу ҡыҙ, һеҙҙе вальсҡа саҡырырға! – тип ҡулдарын һуҙҙы.
Зәлифә үҙе лә һиҙмәҫтән уға ҡаршы атланы. Бер аҙҙан улар икәүләшеп вальс әйләнә ине.
– Их, ошолай бергә вальс әйләнгәнде күрер көнөм дә бар икән! – Айбулат, хисләнеп, уның ҡолағына шыбырлай.
“Миңә лә ниндәй рәхәт һинең менән!” – тип әйтәһе килде ғашиҡ ҡыҙҙың.
– Зәлифәкәй, әйҙә, таң атҡансы икәүләп кенә йөрөйөк? Төн дә  матур бөгөн!
– Ярай,– тип ризалашты ҡыҙ.
Улар һиҙҙермәй генә башҡаларҙан айырылып, яр буйлап атланы.
– Зәлифә, мин һине тәү күргән минуттан бирле яратам! Ике йылға яҡын… Тик әйтергә генә ҡыйманым.
– Ә бөгөн нишләп әйтергә булдың һуң?
– Бөгөнмө? Бөгөн дә әйтмәһәм, һуң булып ҡуйыуы ихтимал. Уҡырға китһәк, ул һүҙҙәрҙе һиңә башҡа берәү әйтеп ҡуйыр,  – Айбулат яңғыратып көлөп ебәрҙе.
“Мин дә һине тәү күреүҙән яраттым бит, Айбулат! Аһ, Айбулат!”
– Өшөмәйһеңме? – Айбулат уның арҡаһына пинжәген япты, ипләп кенә  ҡосаҡлап алды:
– Зәлифәкәй, мин бит һине ысынлап яратам, бер көн күрмәй торһам, үтә лә ҡыйын миңә!
– Миңә лә…, – тип шыбырлай Зәлифәнең ирендәре. Уның үҙенең дә уға әллә күпме наҙлы һүҙҙәр әйткеһе килә…
Айбулат уны ҡәҙерләп, наҙлап ҡына күкрәгенә ҡыҫа. Бығаса бер ҡасан да тоймаған, аңлашылмаған хистәр солғанышында ҡалды Зәлифә. Ҡасандыр янына килергә лә ҡыймаған Айбулатҡа яҡын тороуҙан уға шундай рәхәт!
Икеһенең дә йөрәге, күкрәк ситлектәрен йырып сығырҙай булып, шундай ашҡынып-ярһып тибә! Ике йыл буйына бер-береһенә талпынған ике ғашиҡ йөрәк!
Бына уларҙың ирендәре үҙҙәренән-үҙҙәре бер береһенә үрелделәр. Аһ! Зәлифәнең аяҡтары аҫтында ер убылдымы ни? Ул, үҙ-үҙен белештермәй, Айбулатты муйынынан ныҡ итеп һығып ҡосаҡлай…
Улар шулай бер-береһенән айырыла алмай оҙаҡ торҙо.
Һушына килгәндә, Айбулат, уны ҡәҙерләп кенә күтәреп алып, яр буйлап атлай ине.
– Ҡуй, төшөр, кеше күрер бит?
– Юҡ инде, төшөрмәйем! Мин ошолай, һине күтәреп, ғүмерем буйына барырға ла риза!
– Ҡуй, оялтма мине, төшөр, тим, зинһар, тип әйтәм, – Зәлифә тыпырсынды.
– Зинһар, тигәс, төшөрөргә тура килә инде, – ихлас көлөп, Айбулат уны ергә баҫтырҙы. Етәкләшеп атланылар. Яр буйы йәштәрҙең шат тауыштарынан, музыканан яңғырап тора.
Зәлифәнең Айбулаттан айырылғыһы килмәй. Уның янында шундай рәхәт, иркәләнеп, ҡосағына һыйынаһы ғына килеп тора. “Ҡарасы һин уны, бығаса яҡын килергә лә ояла ине, инде айырылғыһы ла килмәй?!”
Синыфташтары уларҙың юғалып торғанын әллә һиҙмәй ҙә ҡалды инде, уларға иғтибар итеүсе булманы… Бына, билдәһеҙ киләсәккә сәфәргә сыҡҡан йәштәрҙең күңелдәрен иләҫләндереп, тирә-яҡты  ҡыҙғылт төҫкә ҡойондороп, ҡояш та ҡалҡты…
9
– Ҡуҙғалайыҡмы? Ҡайтып етергә лә күп ҡалманы, – Илнур, Зәлифәне уйҙарынан бүлдерергә ҡурҡҡандай, һаҡ ҡына өндәште.
– Уй, Илнур аҡыллым, нишләп торам һуң әле мин? Беҙгә бит ашығырға кәрәк! Тиҙерәк ҡуҙғала һалайыҡ!
– Әйҙәгеҙ, көтәләрҙер!
Машина геүелдәп алға ынтылды. Юл тигеҙ түгел, соҡор-саҡырҙарҙы үткәндә  һикертеп-һикертеп ала. Тауҙар теҙмәһе башланды.
Эх, бигерәк күркәм шул уның тыуып-үҫкән яғы! Ана бит, ҡайһылай борғоланып-борғоланып Инйәре ағып ята.
Текә, ғорур ҡаялар – тәбиғәтте һаҡларға ҡуйылған һалдаттармы ни? Күккә ашҡан тауҙарҙа урман шундай ҡуйы булып үҫә был яҡтарҙа, эсенә кереп китһәң, әйләнеп сыға ла алмаҫһың төҫлө. Тик Зәлифә белә инде бының улай түгел икәнен. Ундай урмандарҙа күп йөрөнө ул. Йәш сағында ла, һуңынан эше буйынса ла…
Тыуған төбәгенең иҫ киткес гүзәл тәбиғәтенә һоҡланып килгән Зәлифәне  йәнә уйҙар баҫты…
10
… Сығарылыш кисәһенән һуң “Ҡайҙа уҡырға барырға?” тигән һорау тыуҙы. Зәлифәнең бығаса бер кемгә лә әйтмәгән хыялы бар: ул тик геолог булырға теләй. Тәбиғәттең, тауҙарҙың, таштарҙың серҙәренә төшөнгөһө килә. Уҡырға инер өсөн Магниткаға барырға кәрәк икән. Үҙенә кәрәген белешеп бөттө лә инде. Тик “яҡшы” билдәләре менән конкурсһыҙ ҙа инеп була, тиҙәр. Әсәһе генә ни тиер? Нисек тә уны күндерергә ине.
    – Миңә бер үҙемә ҡыйын буласаҡ! Ауылда ҡал, эш табылыр әле! – ти ҙә ҡуясы.
Әсәһен дә бик йәлләй шул Зәлифә. Ҡайһы саҡта, әллә ысынлап та ауылда ҡалырғамы, тип тә уйлап ҡуя. Әле, ҡыҙы ярҙамлашҡас, әсәһенә еңел. Кис, ихаталағы эштәрҙе бөтөргәс, теген машинаһы артына ултырырға ваҡыт таба. Уның шул сағын бигерәк ярата Зәлифә. Ниңәлер, машина артына ултырҙымы, әсәһе үтә лә моңло итеп йырлай башлай. Йырҙары ла ниндәй бит әле! Дәресен әҙерләп ултырған Зәлифә уның йырҙарын йотлоғоп тыңлай. Йырҙың тәьҫиренәнме, әллә әсәһен йәлләүҙәнме, күҙҙәренә йәш тула. Юҡ, ул барыбер уҡырға китәсәк! Кисә серен Айбулатҡа асты. Ул үҙе лә шунда барырға йыйына икән. Документтарын бергә барып тапшырырға килештеләр. Бөгөн Зәлифә әсәһенә барыһын да әйтергә ниәтләй. Теге кистән һуң Айбулат менән көн дә осрашалар, һөйләшеп һүҙҙәре бөтмәй. Зәлифәнең дә унан тартыныуы бөттө. Айбулаттың һөйләгән мәҙәктәренән  шул тиклем ихлас көлә! Егет уғата ҡылана бирә. Бер-береһенән айырыла алмай бер булалар.
Әсәһе белеп ҡалыуынан бик ҡурҡа ине, ул кемдәндер ишеткән дә:
– Ярай, алдың-артыңды ҡарап йөрө! Башһыҙ бала түгелһең. Былай… яҡшы ғаиләнән ул егет, – тип кенә ҡуйҙы.
Үткән шәмбелә хатта клубҡа бергә барҙылар.
Беренсе тапҡыр кеше араһында Зәлифә рәхәтләнеп бейене. Һәләк ҡыҙыҡ  йәштәр араһында! Ни генә ҡыланмайҙар үҙҙәре, береһенән-береһе уҙҙыра. Бейей башланылармы, саң күтәрелә хатта. Егеттәр биҙрә менән һыу алып тиҙ генә иҙәнгә һибәләр ҙә, тағы теттерәләр генә!
Айбулатты, өҙмәй ҙә ҡуймай, баяны менән ултыртып ҡуйҙылар. Таҡмаҡтар әйтеп тә, “Өсмөйөш”, “Змейка”, “Байыҡ” – тағы әллә күпме бейеүҙәрҙе бейенеләр.
Улар ялдан һуң Магниткаға китергә һөйләште. Әсәһен дә күндерә алды. Үпкәләп, илап алғандан һуң: “Ярар, һәр кемдең үҙ яҙмышы инде”, – тип ризалығын бирҙе. Зәлифәнең ҡыуаныуы быға!
Бөгөн Айбулат менән урман-яландар ҡыҙырып килергә булдылар. Осрашҡас, ул Зәлифәгә бер нисә шоколадлы кәнфит бирҙе. Күрше ауылдан апаһы ҡунаҡҡа килгән икән, уның күстәнәсе, ти. Бигерәк тәмле кәнфите.
Һуңынан кәнфит ҡағыҙҙарын матур итеп тигеҙләп, төрлө фигуралар яһап  ултырҙылар. Һары төҫтәге фольгаһынан Зәлифә үҙенә “йөҙөк” эшләп, бармағына кейҙерә һалды ла:
– Килешәме? Бигерәк матур була, эйеме? – тип һораны Айбулаттан.
– Килешә, бик килешә, Зәлифә! Бына, уҡып сығып, эшләй генә башлайым әле, мин һиңә ул йөҙөктәрҙең иң шәптәрен алып бирәсәкмен! – тип иркәләп вәғәҙәләне Айбулат.
– Ярай! – тип ризалаша һалды һылыуы.
Икеһенә лә ифрат ҡыҙыҡ булып, рәхәтләнеп көлөштөләр.
Ә был йөҙөктәрҙе һуңынан икеһенә лә эшләп, кис буйына бармаҡтарына кейеп йөрөнөләр…
11
… Машина ҡапыл туҡтап ҡалғас, Зәлифә күҙҙәрен асты. Ауылға ла еткәндәр бит. Бына Айбулаттарҙың өйө.
Кешенең күплеге! Зәлифә ҡайһы берәүҙәрен төҫмөрләгәндәй ҙә була. Ана, бер урынға синыфташтары йыйылған.
– Әйҙәгеҙ, апай, өйгә инәйек. Аида апай ҙа белер беҙҙең ҡайтып еткәнде.
    Зәлифә тиҙ генә машинанан төштө. Илнурға эйәреп, йорт яғына атланы. Ишектән ингәс, уны илауҙан шешенеп бөткән мөләйем генә ҡатын килеп ҡосаҡлап алды:
– Рәхмәт, Зәлифә апай, килеп өлгөргәнегеҙ өсөн! Шул хәтлем көттөм. Әйтер, һөйләр һүҙҙәрем дә күп һеҙгә. Йә, ярай, аҙаҡ ул турала… Әйҙәгеҙ, Айбулат ағай менән хушлашып ҡалығыҙ ҙа…
   Зәлифә, күләгә төҫлө, Аиданың артынан эйәрҙе. Айбулаттың авариянан һуң танымаҫлыҡ булып үҙгәргән йөҙөн күргән ине, тыйыла алмай, илап ебәрҙе: “Эй, Айбулат, һине тик шундай хәлеңдә генә күреп ҡалыр өсөн йәшәнемме мин ошоға саҡлы? Әгәр уны… йәшәү тип әйтеп булһа?!”
Үҙе бер туҡтауһыҙ Айбулаттың сәстәренән, биттәренән һыйпаны…
Айбулаттың кәүҙәһен сығара башлағанда ҡапҡа янына ниндәйҙер машина килеп туҡтаны. Бер төркөм ят кешеләр Айбулаттың кәүҙәһе янына килеп, тын ҡалды. Уларҙы оҙатып килгән ауыл Советы рәйесе Аида менән Робертҡа мөрәжәғәт итте:
– Митинг яһап алырға кәрәк! – Унан: – Ауылдаштар, туғандар! – тип дауам итте һүҙен, – бөгөн беҙ һөйөклө ағайыбыҙ, улыбыҙ, синыфташыбыҙ, әле йәшәргә лә, йәшәргә тейешле булған моңло һандуғасыбыҙ Айбулат Мортазинды һуңғы юлға оҙатабыҙ. Ниндәй үкенес, ғүмере шулай ҡыҫҡа булды.  Уны барыбыҙ ҙа яратып өлгөргән инек. Уның бар шатлыҡ-көйөнөстәре беҙҙең күҙ алдында үтте. Беҙ бер ҡасан да уның яҡты иҫтәлегенә хыянат итмәбеҙ, ауыр тупрағы еңел булһын, мәңгелек дан уға! Әле бына, һуңғы юлға оҙатырға тип, уның яуҙаш дуҫтары килгән. Әйҙәгеҙ, уларға һүҙ бирәйек! – тип тамамланы ул һүҙен.
Ап-аҡ сәсле мыҡты кәүҙәле яугир һүҙ башланы:
– Мин Айбулаттың взвод командиры инем. Тәүге көндән үк ул үҙенең ихласлығы, эскерһеҙлеге менән үҙенә тартты. Кешеләргә тик яҡшылыҡ ҡына теләгән Айбулатҡа Афғанстанға һуғышҡа барып эләгеү бик ныҡ тәьҫир итте – ҡоралға тотоноуы ауыр ине уға. Ни хәл итәһең: һуғыш – һуғыш була инде,  кем беренсе атып өлгөрә – шул тере ҡала.
Бер мәл беҙҙең эшелонға душмандар һөжүм итте. Юлды дауам итергә мөмкинселек юҡ – алда ла, артта ла беренсе барған машиналарҙы иң тәүҙә шартлаттылар. Бер нисә тиҫтә хәрби машиналарҙан торған эшелон ут аҫтында ҡалды. Атыш-ҡырылыш оҙаҡ барҙы. Шул саҡта Айбулат эшелон командирын үлемдән ҡотҡарҙы. Ҡая-таш артында торған душман командирҙы “мушка”ға алған. Айбулат күреп ҡалып, автоматынан унан алда атып өлгөрҙө. Күп юғалтыуҙар менән бәрелеш тамамланды. Беҙҙең унлаған машина шартлатылғайны. Душмандар  сигенде. Беҙ, үҙебеҙҙең яралыларҙы йыйып, госпиталгә оҙаттыҡ. Алдан килешеү буйынса, пленға эләкмәҫ өсөн, һуңғы сиккә тиклем һәр беребеҙҙә үҙе өсөн бер граната ҡалырға тейеш. Бик күптәр машиналары менән бергә янған ине. Кәүҙәләрен танырлыҡ та түгел, кейемдәре янып бөткән. Танып булғандарын цинк гробтарҙа тыуған яҡтарына оҙаттыҡ. Айбулатты беҙ һәләк булғандар иҫәбенә кереткәйнек… Айбулаттың иҫән булып сығыуы беҙҙең өсөн көтөлмәгән хәл булды… 
Бына бөгөн шул саҡтағы батырлығы өсөн уға боевой наградаһын алып килдек. Теге осрашыуҙа Айбулат был турала белде. Тик ул саҡта награда Мәскәүҙән килеп етмәгән ине. Хәҙер ошо миҙалды  һеҙгә, туғандарына, тапшырабыҙ! – тип  ҡумтаны Аидаға һуҙҙы.
Өнһөҙ-тынһыҙ ап-аҡ булып баҫып торған Аида бәрхәт тышлы ҡумтаны ҡәҙерләп күкрәгенә ҡыҫты ла:
– Рәхмәт!.. – тине шыбырлап ҡына.
Тәрән уйға сумып бер яҡ ситтә баҫып торған арыған сырайлы, ҡарағусҡыл йөҙлө мөләйем ир-егет Айбулаттың кәүҙәһе янына яҡын уҡ килеп баҫты. Аҡ япма менән ҡапланған кәүҙәгә һаҡ ҡына ҡағылып, һөйөп ҡуйғандай иткәс, бер аҙ шымып торҙо. Шунан ҡалтыранған тауыш менән һүҙ башланы:
– Мин – Тимур, Үзбәкстандан килдем, – икенсе милләттән икәне аңлашыла, әммә үҙе башҡорт телендә арыу уҡ һөйләшә. – Ниндәй үкенес: Айбулаттың үҙе менән иҫән сағында күрешергә яҙмаған. Өфөгә осрашыуға килгән сағында ул минең менән бәйләнешкә инеп, телефондан бер аҙ аралашып өлгөргән инек. Оҙаҡламай осрашырбыҙ, тип килештек шул саҡта.
Һәләк булғанлығын Өфөлә осрашыуҙа булған полкташтар хәбәр итте. Шунда уҡ самолетҡа билет алдым да юлға сыҡтым.
Әсирлектә  Айбулат менән бергә булырға тура килде беҙгә. Шуға ла мин уның ниндәй тоғро иптәш, яҡшы кеше икәнлеген үҙем күреп, һынап беләм. Иреккә сығыр өсөн ниндәй генә юлдар эҙләмәне ул. Тик ҡасып ҡотолоп булмай ине шул. Бер нисә тапҡыр шулай тотолғанында уны вәхшиҙәрсә язаланылар. Күргәнһегеҙҙер ҡулдарын… – Тимур күҙҙәрен йомоп, бер аҙ шымып торҙо ла, дауам итте. – Уның хаҡында бик оҙаҡ һөйләр инем мин. Бөгөн Һүҙем икенсе нәмә хаҡында. Әсирҙә саҡта Айбулат ҡасып-боҫоп айҙар буйы нимә менәндер  булашты. Ул хаҡта мин генә белә инем. Аҙ ғына буш ваҡыты булдымы, йәшерен генә ниҙер эшләй ҙә, һуңынан уны ныҡлап таш аҫтына йәшереп ҡуя.  Мин түҙмәй һораша башлаһам:
– Һуңынан, эшләп бөткәс күрһәтермен, түҙ, – тип серле генә йылмайыр ҙа ҡуйыр ине.
Бына бер көн ул, шат йылмайып:
– Хәҙер мин һиңә бер әйбер күрһәтәм, тик һин тауышланмай ғына ҡара, йәме? – тине.
Ниндәйҙер ташҡа ла, таҡтаға ла оҡшаған әйберҙе йәшереп ҡуйған урынынан сығарып миңә һондо. Хайран ҡалдым: минең алдымда иҫ киткес һөйкөмлө, сибәр ҡыҙҙың портреты ине!
– Ошомо һинең Зәлифәң? – тинем, һоҡланыуымды йәшерә алмай.
– Эйе! Ошо минең Зәлифәм! – Айбулат шул минутта сикһеҙ бәхетле булып күренде миңә, әйтерһең дә, уның өҙөлөп һөйгән ҡыҙы янында ғына, бары ҡул һуҙымында баҫып тора.
– Нисек быны эшләй алдың һуң һин?! – тинем, яңы һушыма килеп.
– Беләһеңме? – тине ул шыбырлап ҡына, – миндә Зәлифәнең бер фоторәсеме лә юҡ бит. Шул хәтлем һағындым үҙен! Бер мәл уның портретын хәтеремдән генә эшләп ҡарарға булдым. Буяу-фәлән, ҡағыҙ-ҡәләм юҡ. Икмәк валсыҡтарынан, тары, балсыҡ, ҡом-таш бөртөктәренән әкренләп уның образын тергеҙҙем. Бына, эшләп бөтөргәс, миңә бер аҙ еңеләйтте кеүек. Һөйөклө Зәлифәм һәр саҡ үҙем менән буласаҡ бит! Тик һин, зинһар, был турала бер кемгә лә белгертәһе булма! – Киҫәтте лә портретты яңынан ныҡлап йәшереп ҡуйҙы.
Ошо ваҡиғанан һуң күп тә үтмәне, Айбулатты икенсе урынға күсерҙеләр. Портретты үҙе менән алыу тураһында һүҙҙең булыуы ла мөмкин түгел ине. Ә мин шул тарлауыҡта тороп ҡалдым. Беҙҙе үҙебеҙҙең һалдаттар, ниһайәт, килеп тапҡас, портретты үҙем менән алып сыҡтым. Теге юлы, Өфөлә осрашыуҙа сағында, уға ошо турала телефондан әйткән инем, бик ныҡ ҡыуанды:
– Һай, маладис, Тимур, һин ысын дуҫ! Зәлифәмдең үҙен дә тиҙҙән күрәсәкмен. Ҡайтып ҡына етәм дә, тиҙ арала Ҡазанға юлға сығам! – тигәйне. Ниндәй аяныс, беребеҙгә лә осрашып күрешергә яҙмаған икән шул! – Быны әсенеп әйтте Тимур. Шунан, эйелеп, юл сумкаһынан бер төргәк сығарҙы ла  ағарынып, тораташтай баҫып торған Зәлифәгә табан атланы:
– Һеҙ бит Зәлифә! Шунда уҡ таныным мин һеҙҙе, – тине, һоҡланыулы ҡарашын айырып ала алмай, – Бына кемде яратҡан икән Айбулат, йәненән дә артыҡ күреп! Тәүге мәлдә, шундай ҙа көслө мөхәббәт буламы икән ни, тип аптырай торғайным. Ә бөгөн үҙегеҙҙе, иҫ киткес сибәр, һоҡланғыс ҡатынды күргәс, ышандым. Була икән, була икән ундай мөхәббәт!
Хөрмәтле Зәлифә ханым! Был портретты һеҙҙең үҙегеҙгә тапшырам. Айбулаттың төҫө итеп һаҡларһығыҙ! – тине  лә төргәкте асып ебәрҙе. Тирә-яҡта торған халыҡ “аһ” итеп ҡалды: улар алдында үҫмер ҡыҙ Зәлифәнең ҡойоп ҡуйғандай портреты ине. Зәлифә, бөтөнләй өнһөҙ ҡалып, илап ебәрмәҫ өсөн ирендәрен ныҡ итеп тешләне лә, сикһеҙ рәхмәтен белдереп, башын ғына ҡаҡты.
Тимур дауам итте:
– Туғандар! Айбулат бик изге күңелле, ысын кеше ине. Тик уға оҙағыраҡ йәшәргә генә яҙмаған. Әйҙәгеҙ, уның хөрмәтенә, яҡты иҫтәлегенә бағышлап бер минут тын ғына янында баҫып торайыҡ!
Ауыл халҡы, баштарын эйеп, тынып ҡалды…
Айбулатты оло хөрмәт менән ерләгәндән һуң, бар йолаларын үтәп бөткәс, йыйылған халыҡ таралышты.
Зәлифә менән Аида икәүһе генә ҡалды. Аиданың ире Роберт күрше ауылға мулланы оҙатып киткән. Балалары – урамда.
– Бына шулай хәлдәр… Өҙөлөп яратҡан ағайым бер ҙә уйламағанда, ниһайәт, күңеле күтәрелеп, өмөтләнеп йәшәй башлағас ҡына, китте лә барҙы! – тине Аида, өҙгөләнеп.
Зәлифә, тыйыла алмай, һулҡылдап илап ебәрҙе:
– Ғәфү ит, Аида һылыу? – тип ниңәлер үҙе ғәфү үтенде.
– Зәлифә апай, һеҙгә әйтер һүҙҙәрем бар, тигән инем, – Аида комодты асып, унан бер төргәк килтереп сығарҙы. – Айбулат ағай ғүмере буйына һеҙҙе һағынып йәшәне. Тегенән ҡайтҡас та һеҙҙең турала һорашты. Кейәүҙә икәнлегегеҙҙе белгәс, төшөнкөлөккә бирелде. Шул саҡта үҙенә ҡатыраҡ бәрелдем, буғай. “Ярар, ҡулға ал инде үҙеңде! Зәлифә апайҙың һине нисек көткәнен минән дә яҡшыраҡ белгән кеше юҡ. Үҙем әйттем бит уға: “Йәшлегеңде заяға уҙғарма, кейәүгә сыҡ. Балалар үҫтер. Ғүмер, ни, үтер ҙә китер, үкенерһең, тинем”. Айбулат ағай ҡайтырҙан алда ғына һеҙҙең хатығыҙҙы алған инем, яуап та яҙып өлгөрмәнем. Күреп ҡалмаһын, тип утҡа ташланым.
Шул һөйләшеүҙән һуң төңөлгәндәй ҙә булды: “Эйе, Зәлифә бәхетле булырға хаҡлы. Исмаһам, уға яҙмыш йылмайһын ине. Мин, ни, элекке Айбулат та түгелдер хәҙер. Ауырыу-һыҙланыуҙан баш сыҡмай…” – тине, эсе бошоп. – Аида һулҡылдап ҡуйҙы ла  дауам итте:
– Айбулат ағай юғында мин уның баянын гел ҡәҙерләп һаҡланым. Саң ҡунмаһын тип,  өҫтөн һәр саҡ сепрәк менән ҡаплап тоттом. Тик, үҙе ҡайтҡас, уйнай ғына алманы!
– Нисек…  алманы?!” –Зәлифә ҡысҡырып ебәргәнен һиҙмәй ҙә ҡалды.
– Шулай… Әсирҙә саҡта уның ике ҡулында ла өсәр бармағын төбөнән киҫкәндәр бит! Бер нисә тапҡыр уйнап та маташты. “Булмай!” – тип, бер ҡыҙғанында баянын күтәреп сығып киткәйне, клубта ҡалдырып ҡайтҡан. Әлдә лә шулай иткән икән! Бына бер мәл ауылға бик һәләтле художество етәксеһен ебәрҙеләр. Үҙе шәп баянсы. Ана шул егет, кешеләрҙән уның тураһында ишетеп ҡалып, Айбулат ағайҙы репетицияларға йөрөргә өгөтләй башланы.
Риза булды бит бер ваҡыт! Шул мәлдән күңеле күтәрелеп, элеккесә шаярып йөрөй башланы. Бына бер мәл май байрамына концерт ҡуйҙылар.
Концерттарының иң һуңында:
– Айбулат Мортазин сығыш яһаясаҡ! – тип иғлан иттеләр.
Ауыл халҡы уны үтә лә ҡыуанып, ихлас алҡышлап ҡаршы алды.
… Сәхнә асылғанда Айбулат ағай декорация итеп эшләнгән ҡайындар янында баҫып тора ине. Бер яҡ ситтә – баянсы егет. Бына баянсы егет, тап Айбулат ағай һымаҡ, уйнап ебәрмәһенме?! Бер аҙҙан уға Айбулат ағай ҡушылды. Ауылдаштары шул хәтлем уның йырлауын һағынған, тын алырға ла ҡурҡҡандай, бөтә зал тып-тын булып ҡалды.
Айбулат ағай иҫ киткес моңло тауышы менән берсә ярһып, берсә һағышланып, залда ултырған бар халыҡты илатып йырланы ла йырланы. Ауыл халҡы, әгәр хәленән килһә, таңға тиклем дә уны сәхнәнән төшөрмәҫ ине.
Бына шул турала ине минең әйтәһе һүҙем. Ә бөгөн иртән теге баянсы егет миңә аудиокассета биреп китте. Шул саҡта Айбулат ағайға һиҙҙермәй генә уның йырлағанын магнитофон таҫмаһына яҙҙырып ҡалған.
“Береһен үҙемә алып ҡалдым, ә быныһы – һеҙгә!” – тине. Ә мин, үҙ сиратымда, был кассетаны һеҙгә тапшырырға булдым. Үҙемә яңынан яҙҙыртып алырмын, – тип, Аида ҡулындағы төргәкте Зәлифәгә һондо. Зәлифә бик ныҡ тулҡынланып аманатты ҡулына алды ла, күптән юғалтып йөрөгән иң ҡиммәтле әйберен тапҡандай, ҡәҙерләп күкрәгенә ҡыҫты: “Бына бит! Айбулатым хәҙер гел минең менән буласаҡ!”
Үҙе:
– Рәхмәт, Аида һылыу, рәхмәт, бик ҙур рәхмәт һиңә! – тип өҙлөкһөҙ ҡабатланы.
Унан:
– Аида һылыуым, һин миңә үпкәләмәҫһеңме икән, мин бер аҙ йөрөп әйләнһәм? – тип,  ғәйепле төҫ менән Аиданан рөхсәт һораны.
– Бәй, уны нимәшләп минән һорап тораһығыҙ инде? Теләгән ерегеҙгә барып килегеҙ, ҡасан тағы ҡайтаһығыҙ әле… – Аида йәш аралаш, ихлас йылмайҙы.
– Ярай улайһа, артыҡ оҙаҡламам.
Иң тәүҙә Зәлифә Айбулат менән икәүләшеп йөрөгән болондарға йүнәлде. Моңһоу  күҙҙәре менән тирә-яҡты байҡап торҙо. Ҡыңғырау сәскәләрҙән генә ҙур итеп гөлләмә яһаны. Айбулат та ярата ине бит ошо сәскәләрҙе!
Зыяратҡа барып, гөлләмәһен Айбулаттың баш осона һалды:
“Бына шулай, Айбулат йәнем.  Беҙгә тере сағыңда осрашырға яҙмаған икән… Тик барыбер белергә тейешһең, көттөм мин, зарығып көттөм! Айбулат, ғүмерем буйына һине яраттым, яратасаҡмын… Хуш, Айбулат, йәнем, кисер…”
Зыяраттан сыҡҡас, үҙенең яратҡан тауына ҡарап торҙо.
“Ҡайҙа, унда ла бармай, ҡайтып китһәм, һуңынан бик ныҡ үкенермен”, – тип тауға табан атланы.
Әхирәте Ғәлиә менән һандуғастар тыңлаған тәңгәлгә килеп баҫҡас, Зәлифәнең: “Был ваҡытта һандуғастар һайрамайҙыр ҙа инде? Йәй урталарында был тирәнән бөтөнләйгә китә торған инеләр”, – тип уйланы эсе бошоп. “Сут-сут-сут”. Шул тиклем йөрәккә яҡын, илатыр ҙа, йырлатыр ҙа таныш тауышты ишеткәс, Зәлифә һағайып ҡалды : “Әллә ҡолағыма ишетеләме?!”
Был – ысынлап та, һандуғас… Шул тиклем моңло һайрай! Ниндәйҙер бик ҙур ҡайғыһын һөйләргә ашыҡҡандай, өҙҙөрөп, ярһып-ярһып һайрай ине ул.
Әллә… илай ҙа инде?! Ҡоштар ҙа әллә илай микән тип, йәне әрнеп уйлап ҡуйҙы Зәлифә. Ҡапыл уға был ҡош һис тә һандуғас түгел, ә Айбулаттың үҙелер кеүек тойолдо. Әллә…  Айбулаттың йәне һандуғасҡа әйләнеп, Зәлифәһе янына осоп килдеме?
Зәлифә, йәштәренә төйөлөп:
– Мин таныным һине, Айбулат, йәнем, таныным! Һин дә мине эҙләп тапҡанһың, шулай бит? – тип, йырсы ҡошҡа өндәште.
Бер аҙҙан, һыҙылып ҡына, йөрәк түренән иңрәп сыҡҡан һағышлы моң ағылды:
Һандуғас, һандуғас,
Һин китәһең, мин ҡалам.
Дуҫтарыма йырлар өсөн
Йырыңды отоп алам…
… Һандуғас та, Зәлифәгә ҡушылып, уның менән бергә иланы, ярһыны, эс серҙәрен сәсеп  өлгөрөргә ашыҡҡандай, талпынып-талпынып һайраны ла һайраны…
Хәтһеҙ генә ултырҙы Зәлифә һандуғастар төйәгендә. “Аида юғалтҡандыр, ҡайтайым. Иртүк юлға. Үҙебеҙҙең өйгә лә күҙ һалып китергә кәрәк. Ни хәлдәрҙә генә ултыра икән?” – тип  ҡайтырға ашыҡты.
Ул ҡайтып кергәндә, Аида, өй эштәрен бөтөрөп, өҫтәл әҙерләп йөрөй ине.
– Мин, юғалтып, борсола ла башлағайным, Роберт: “Әйҙә, күңеле булғансы йөрөһөн, ул бит Айбулат ағай менән хушлаша!” – тине.
     Киске аштан һуң Аида менән икәүләп Зәлифәнең тыуып-үҫкән йортона йүнәлделәр.
Килеп еткәс, тирә-яғына күҙ һалды ла аптырап ҡалды. Ишек-тәҙрәләргә таҡта ҡаҙаҡланған булһа ла, күптән кеше йәшәмәгән өйгә бер ҙә оҡшамаған. Ихатала сүп үләндәренең әҫәре лә юҡ. Баҡсала ла тәртип. Баҡсаның хатта рәшәткәләре лә яңыртылған.
Зәлифә ғәжәпләнгән күҙҙәрен Аидаға төбәне. Уныһы көрһөнөп ҡуйҙы ла:
– Ауылға ҡайтҡас, Айбулат ағай бер нисә тапҡыр дауаханала ятып сыҡты. Бик ныҡ бирешкәйне. Нервылары ла ҡаҡшаған. Үҙендә тире лә һөйәк. Яйлап рәтләнә башланы. Төндәрен бик ныҡ ыҙаланы. Йоҡлап ҡына китә, Афған менән һаташа башлай. “Ҡасығыҙ! Душмандар! Ана, аталар, йәшенегеҙ! Бирегеҙ миңә автомат, хәҙер үҙем атам ҡәбәхәтте!” – тағы әллә ниҙәр ҡысҡырып, беҙҙе уята, һуңынан үҙе лә уянып, оҙаҡ йоҡлап китә алмаһа, тартырға сығып китер ине. Шулай бер сыҡҡанында, оҙаҡ ҡына йөрөп, таңға ғына ҡайтып керҙе. Аҙ ғына ятып торам, тип ятҡан ине, нисектер, бер ҙә булмағанса, тып-тыныс, хәтһеҙ генә йоҡланы. Уянғанда ла  күңеле күтәренке ине. Ул һеҙҙең өйҙә булған икән. Зәлифәмде күргәндәй булдым, ти. Шул көндән һуң буш ваҡытында барып урай торғайны. Асҡыстың да ҡайҙа ятҡанын белгән икән. Зәлифәнең игеҙәк ҡустылары күрһәткән ине, ти. Йәй булһа елләтер, ҡышын ут яғып йылытыр ине. “Тик бикле торһа, сереп ҡуйыр. Зәлифәләр ҡайтып төшһә лә, йорттары ҡараулы торһа, күңелле булыр уларға”, – тип, ихлас йөрөр ине. Эй, ағайымды… – Аида һулҡылдап ҡуйҙы.
– Аида һылыу! Бөгөн бында ғына ҡалам. Иртәгә иртүк һеҙгә барырмын. Үпкәләмә, йәме? – Зәлифә уңайһыҙланды.
– Ҡал, әлбиттә, нишләп мин үпкәләйем, ти? Үҙең генә үпкәләмә, рәтләп хөрмәт итеп тә ҡалалмайым бит!
– Юҡ-юҡ! Һеҙгә бик ҙур рәхмәт! Мине аңлауығыҙ өсөн,  барыһы өсөн дә…
Зәлифә яңғыҙы ҡалды. Был йортта әле яңы ғына бар ергә лә Айбулатының ҡулы ҡағылған! Зәлифәгә нисектер шундай рәхәт булып китте. Ул баҡсаға сығып, муйыл ағасы төбөндәге эскәмйәгә ултырҙы. Тирә-яҡта ҡоштар сутылдаша, сиңерткәләр  сырылдай.
Күк йөҙөндә йондоҙҙар ҡабынды. Зәлифә, ғәҙәте буйынса, Етегәнде эҙләне. Үҙенең йәшлек серҙәшен… Ул бит иң ауыр ваҡыттарында, Етегән йондоҙға төбәлеп, серҙәрен, ҡайғыларын һөйләр ине. Етегән шул саҡ,  уны аңлағандай, тағы ла яҡтыраҡ емелдәргә тотона. Әле лә ул йондоҙ күңелгә шул тиклем яҡын!
Зәлифә өйгә инде. “Ятырға кәрәк, иртүк юлға!” Ул таңға тиклем, нисектер, бик тыныс йоҡланы. Әллә үҙенең тыуып-үҫкән йортонда йоҡлағанғамы, әллә башҡа берәй сәбәптәнме – белмәҫһең.
Аида күптән аяҡ өҫтөндә ине. Ҡоймаҡ ҡойған. Зәлифәгә тип әллә күпме күстәнәс әҙерләгән. Алмаҫ ине, Аиданың хәтерен ҡалдырып ҡуймайым, тип барыһын да сумкаһына тултырҙы.
– Рәхмәт, Аида! Ә минән һеҙгә бына бер аҙ аҡса. Аят уҡытҡанда, минең исемдән дә уҡытығыҙ.
– Ҡуй, кәрәкмәҫ, үҙебеҙ! – Аида аҡсаны алмаҫҡа булғайны, Зәлифә ҡырт ҡиҫте:
– Ал! Ауыл ерендә аҡса түләмәгәндәрен яҡшы беләм. Ә минең эш хаҡы үҙемә генә етерлек.
– Рәхмәт, Зәлифә апай!
Улар уны вокзалға тиклем оҙатып ҡуйҙылар. Аида күҙ йәштәрен һөртә-һөртә, Зәлифәне ҡат-ҡат ҡосаҡланы:
– Зәлифә апай, беҙҙе онотмағыҙ, ҡунаҡҡа ҡайтып йөрөгөҙ!
– Онота алырмынмы икән? – Зәлифә быны уйсан ғына әйтеп ҡуйҙы.
Поезд ҡуҙғалды. Перронда моңһоу ғына оҙатып ҡалған Аида күҙҙән юғалғас, Зәлифәнең күңеле тулышты. Вокзалда, Аида янында, үҙен нисек тә тыйырға тырышҡайны… Күҙ йәштәрен башҡа пассажирҙарға күрһәтмәҫ өсөн оҙаҡ ҡына тамбурҙа баҫып торҙо. Бер туған һеңлеһеләй яҡын күргән Айбулаттың һеңлеһе  менән хушлашыуы бик ауыр ине уға.
Яҙмыштың аяуһыҙ һынауҙары бушҡа үтмәгән – үҙгәргән Аида… Ҡасандыр юҡҡа ғына ла үпкәләп, сеңләп илап ебәрергә әҙер торған иркә, наҙлы Аида ана ниндәй аҡыллы, сабыр ханымға әйләнгән. Әле яңы утыҙын тултырған ҡатындың яртылаш ағарған сәстәре уның кисерештәренең ни тиклем көслө, тетрәндергес булғанлығы хаҡында һөйләй. Сабый ғына сағынан әсәһенән ҡалып, ҡанаттары нығынып та өлгөрмәҫтән, атаһының ҡаты ауырыуҙан һуң вафатбулыуы, аҙаҡ  өҙөлөп яратҡан ағаһы Айбулат өсөн борсолоу-ҡайғырыуҙары! Ниһайәт, ағаһының иҫән-имен ҡайтыуына ҡыуанып, тынысланып йәшәй башлағанда – шундай ҙа оло ҡайғы… Исмаһам, иң оло ағаһы яҡында йәшәһә, еңелерәк булыр ине лә. Хәрби хеҙмәттән һуң Алыҫ Көнсығышта эшкә ҡалған ағаһы, өйләнеп, шунда төпләнде. Тыуған яҡтарына хәҙер һирәк ҡайта. Ҡустыһын ерләргә лә: “Барыбер өлгөрмәҫбеҙ”, – тип аҡса ғына һалған.
Ярай,  иренән уңды Аида. Тырыш, бөтә эш тә ҡулынан килгән Роберт ғаиләһе өсөн өҙөлөп тора. Береһенән-береһе аҡыллы ике ул тәрбиәләйҙәр.
Бер аҙ тынысланғас, Зәлифә вагонға керҙе. Тағы оҙаҡ ҡына юлда барырға. Их, тиҙерәк ҡайтып етеп, Айбулаттың яҙмаларын тыңларға ине…
Әйберҙәрен урынлаштырып бөттө лә, Зәлифә өҫтәл артына ултырҙы. Тирә-яҡты ҡарап барһа, ваҡыт та тиҙерәк уҙыр. Поездың тиҙлеге артҡан һайын, урмандағы ағастар ҙа шәберәк әйләнә. Уларҙы күҙәтеп бара торғас, Зәлифә яңынан бынан бик йыраҡта ҡалған йылдарына әйләнеп ҡайтты…
Хәтирәләр, аһ, хәтирәләр…
 
12
       Ул йәй бик тиҙ уҙып китте. Зәлифә менән Айбулат, Магниткаға барып, уҡырға инеп ҡайттылар. Инде сентябргә тиклем ике айға яҡын ваҡыт бар. Кисте еткерә алмай бер була Зәлифә. Шул тиклем һағына Айбулатты! Һәр кис улар һуңға тиклем бергә йөрөйҙәр. Һөйләшеп-серләшеп һүҙҙәре бөтмәй. Һандуғастар тауына ла барып әйләнәләр.
Һәләк ярата икән дә Айбулат һандуғастарҙы! Һушы китеп, донъяһын онотоп тыңлай. “Ҡайҙан шул хәтле моң икән ошо бәләкәй генә ҡошсоҡта?” – тип аптырай.
Һандуғастар һайрауынан туҡтанымы, үҙе шуларға оҡшатып һайрарға тотона. Зәлифә шул тиклем ярата уның шул ҡыланыштарын!
Ә Айбулат, хискә бирелеп:
– Их, Зәлифәкәй, бына уҡып ҡына сығайыҡ әле, беҙ һинең менән өйләнешеп, ғүмер буйына бергә буласаҡбыҙ! – тип хыяллана.
Быйыл бесәнде лә Зәлифәләр шундай тиҙ, анһат ҡына эшләне.
Әлеге лә баяғы  Айбулат инде! Үҙҙәренең сабынлығынан бушаған арала ғына килә лә, әллә күпме ярҙам итеп ташлай.
Быйыл ике ҡустыһы ла сапҡас, былай ҙа эш еңеләйгәйне. Кәбән ҡойорға кәрәк булдымы, Айбулат әллә ҡайһы арала килеп тә етә:
– Йә, Зәлифә, менеп баҫ кәбән осларға! Һә, тигәнсе ҡойоп ҡуябыҙ беҙ уны!
   Көслө шул Айбулат! Ана, нисегерәк сәнсеп ала күбәләге бесәнде! Ҡулдары уйнап ҡына тора. Зәлифә лә бирешмәй, уның ырғытҡан бесәнен тырмаһы менән эләктереп тә ала. Ҡустыһы Юнир ҙә кәбән ҡойорға оҫтарып алды. Икәүләшеп “һә” тигәнсе ослап та ҡуялар. Ҡустылары Айбулатҡа бик тиҙ өйрәнде. “Еҙнә” лә  “еҙнә” тип ирештерәләр үҙен. Зәлифәне оялтып бөтәләр.
Бына сентябрь яҡынлашты. Китергә лә ваҡыт етеп килә. Бер кис Айбулат Зәлифәләргә күңелһеҙ генә килеп инде.
– Их, Зәлифә, нишләргә лә белмәйем шул. Атайҙың ауырығанын  беләһең. Хәҙер инде бөтөнләй насарайҙы. Табиптар,  оҙаҡҡа бармаҫ, тиҙәр, – егет үҙенең ҡайғыһын һөйләп бирҙе.
– Айбулат, һин үҙең ҡалайтырға уйлайһың һуң? – тине Зәлифә,  бошоноп.
– Уҡырға бармаҫҡа кәрәктер, тим. Нисек уны ташлап китәйем? Аидаға ла ауыр булыр.
Уҡырға Зәлифә үҙе генә китте. Айбулаттың атаһы ныҡ ыҙаланып, тағы ике айға яҡын йәшәне. Яман шеш осланы яҙмышын.
Уҡырға китә алмағас, Айбулат урман хужалығына эшкә урынлашты. Бер-береһенә яҙған хаттар уларҙың араһын тағы ла нығыраҡ яҡынайтты. Һағыныуына түҙә алмаһа, Айбулат ялында Зәлифә янына килеп тә етә.
Октябрь байрамына Зәлифә ашҡынып ҡайтты. Айбулат Зәлифәне моңһоу ғына ҡаршыланы:
– Зәлифәкәй, һине алдан борсомайым тип, хатҡа яҙмай торған инем. Ҡайтырыңды белдем бит.  Ике көндән миңә – армия хеҙмәтенә…
– Уй, Айбулат, һине оҙаҡ күрмәй торһам, мин ҡалайтып түҙермен һуң? – Зәлифә, иламһырап, Айбулатына һыйынды.
– Көтөрһөңмө мине, Зәлифә?
– Көтөрмөн! Мин һине ғүмерем буйына көтөргә лә риза!
– Ҡуй, улай тип әйтмә! – Айбулат Зәлифәнең ирендәрен бармаҡтары менән баҫты. – “Ике генә йыл!” тип әйт. Унан да күбенә минең түҙемлегем етмәҫ.  Һинһеҙ мин бөтөнләй йәшәй алмайым хәҙер. Ял көндәрен көскә еткерәм.
– Мин дә һине оҙаҡ күрмәй торһам, ныҡ һағынам. Ике йыл күрешмәйәсәкбеҙ бит!  – Зәлифәнең күҙҙәренән туҡтамай йәштәре тәгәрәй.
– Көтәм тип, вәғәҙәңде биреп ҡалһаң, миңә лә хеҙмәт итеүе еңелерәк булыр. Көтөрһөңмө мине, Зәлифә һылыуым?
– Көтөрмөн, тип әйттем бит? Ике йыл ғына! – Зәлифә, шелтәләгән төҫлө әйтеп ҡуйғас, икәүһе лә ҡыҙыҡ табып, көлөп ебәрҙеләр. Айырылыша алмай, бик оҙаҡ йөрөнөләр. Зәлифә, тыйыла алмай, һулҡылдап илай ҙа ебәрә. Айбулаттың үҙенең дә илағыһы килә лә бит, нисек егет башы менән илаһын, түҙә инде…
… Кис еткәс, Айбулаттарҙың өйөнә йәштәр йыйылды. Юлына күстәнәстәр килтергәндәр. Бик матур итеп оҙатыу кисәһе ойошторҙолар. Зәлифәнең әхирәттәре илашып та алды. Зәлифә нисек тә түҙергә тырышты. Айбулатына күҙҙәре талғансы ҡарап ҡалғыһы килде уның.
– Эй, Хоҙайым, ул ике йылды нисек кенә уҙғарырмын икән? – тип уфтанды.
– Ҡайғырма, Зәлифә, яҡшы хеҙмәт итһә, отпускыға ла ҡайтарырҙар, – тине яңы ғына хеҙмәттән ҡайтҡан һалдат.
– Ике йыл ни “һә” тигәнсе үтә лә китә ул! – тине бүтән бер егет.
– Ауыҙыңа бал да май! – тиеште ҡыҙҙар.
 Иртәгәһенә  Айбулат, тағы күрше ауылдан  ике егет төнгө икелә юлға сығасаҡ. Апаһы ла киләсәк оҙатырға.
Айбулатты әрмегә оҙатҡас, донъя һүнгәндәй тойолдо Зәлифәгә. Ҡулына эш бармай. Илағыһы килеп тик тора. Әсәһе һуҡрана:
– Ҡайтмаҫҡа тип китмәгәндер бит? Әрменән ни, алынған береһе ҡайтып торасы?
Байрамға ғына ҡайтҡан Зәлифә кире китте Магниткаға.
                                                ***
Хеҙмәткә китеүенә бер аҙна ла үтмәне, Айбулаттың беренсе хаты килде. Шул хәтлем өҙөлөп-һағынып яҙған. “Комиссияны үттем. Ҡайҙа ебәрерҙәрен әлегә белмәйбеҙ. Ни өсөндөр бик ентекләп әҙерләйҙәр. Әгәр ҙә хатым оҙағыраҡ килмәй торһа, борсолма, карантин тигәндәрендә булырмын. Шунан яҙырмын”, – тигән.
Хатты алғас, Зәлифә ҡыуанысынан осоп ҡына йөрөнө. Ҡабат-ҡабат уҡып, ул хатты ятлап та бөттө инде.
Ике ай ваҡыт уҙғас, ниһайәт, Айбулаттан бер ҡосаҡ хат килде. Ғашиҡ егеттең бөтә хаты ла тик һөйөү менән генә һуғарылғайны.
Бына Айбулаттың карантиндан һуң  беренсе хаты. Ни өсөндөр адресы  юҡ. “Ялан почтаһы” тип кенә яҙылған. Хаты ла ҡыҫҡа ғына: “Йылы яҡтарға эләктем. Климат беҙҙәгенән бөтөнләй башҡа. Зәлифә, һин мине  көт, мин ҡайтырмын, тик һин генә мине көт!” – тип ҡабатлаған.
       Борсолорға әллә ни сәбәп юҡ та кеүек. Әммә, ни сәбәптәндер, Айбулаты  өсөн Зәлифәнең йөрәге шул тиклем өҙөлә. Әйтеп аңлатҡыһыҙ ауыр ине уға…
Башҡа хаты килмәне Айбулаттың. Зәлифә ни эшләргә лә белмәне. Шул тиклем һағына ине ул Айбулатты. Күңеле лә, ниҙер һиҙенгәндәй, болоҡһой ҙа тора.  Аҙна һайын ауылына ҡайтырға тырыша. Бәлки, Аидаға берәй хәбәре барҙыр? Юҡ шул!
Аида үҙе лә көн дә хат көтә. Айбулат ағаһын ул бик ныҡ һағына. Һағыныуына түҙә алмай башлаһа, сеңләп кенә илап та ала. Зәлифәне лә ул ихлас ярата. Оҙағыраҡ күрмәй торһа, юҡһына башлай.
Бер аҙ ваҡыт уҙғас, йәштәр араһында имеш-мимеш хәбәрҙәр ишетелә башланы. Ҡайҙалыр һуғыш бара икән, бик күп һалдаттарҙы шунда ебәргәндәр. Имеш, Айбулат та шул һуғыш барған ергә эләккән. Унан, ай-һай, тере ҡайта алырмы икән, тип борсола икән хеҙмәт итеп ҡайтҡан һалдаттар. Зәлифә ышанмай, дөрөҫөрәге, быға ышанғыһы килмәй.
Әгәр ул хәбәр дөрөҫ булһа, күптән радионан да, телевидениенан да һөйләрҙәр ине, тип уйлай.
Үҙенең икеләнеүен егеттәргә лә еткерҙе. “Эх!” – тип кенә ҡуйҙы егеттәр. Йылға яҡын ваҡыт шулай уҙып китте. Зәлифә ул саҡтарҙы нисек кенә үткәрә алды икән? Эй,Хоҙайым, күрәһеләре әле алда булған икән шул…
Бер ялында ауылға ҡайтҡан ине, Аида йүгереп килеп етте. Үҙе илауҙан шешенеп бөткән. Ауыл Советынан килеп, уға: “Ағайыңдың кәүҙәһен ҡайтарасаҡтар, цинк гробта,” – тип әйтеп киткәндәр. Аида бер ни ҙә аңламағас, аңлатып биргәндәр. Ошо көндәрҙә килеп етәсәк, тигәндәр…
… Зәлифә күҙен асҡанда, янындағы ултырғыста әсәһе ултыра ине. Күҙҙәре йомоҡ, үҙе нисектер ябығып, ҡарайып киткән кеүек. Зәлифә, үҙе менән ни булғанын аңлай алмай, оҙаҡ ҡына ятты. Ни сәбәптәндер йөрәге өҙөлөп һыҙлай ине…
Иҫенә килгәс, Зәлифә:
– Аһ, Айбулат йәнем! – тип, асырғанып ҡысҡырып ебәрҙе. Үҙен тыйырлыҡ хәлдә түгел ине ул. Әсәһе, тиҙ генә һикереп тороп, Зәлифәгә эйелде. Биттәренән, ҡулдарынан һыйпап, йыуатырға тырышты:
– Зәлифә, балам, түҙергә тырыш! Бәлә кеше башынан йөрөй инде. Һинең өсөн былай ҙа бына нисә көн йәнем өҙөлә. Һин бит дүртенсе көн иҫһеҙ ятаһың?
– Нисә көн?
– Аида килеп киткәне бирле, нисек һушһыҙ ауҙың, бына бөгөн беренсе тапҡыр күҙеңде астың. Ярай ҙа, фельдшер ҡыҙ тик яныңда булырға тырышты. Хәленән килгәндең барыһын да эшләне.
– Ә… Айбулат? – Зәлифә шундай өмөт менән әсәһенә төбәлде.
– Ҡыҙым, түҙергә тырыш инде, зинһар? Уны ике көн элек ерләнеләр. Бөтә ауыл ерләште. Барыһы ла хәленән килгәнсә ярҙамлашты. Военкоматтан да килделәр. Аида, бахырҡай, шул хәтлем илай. Ярай ҙа, күрше ауылдағы апалары килеп, ҡайғыһын уртаҡлашып, янында булдылар. Апаһы үҙе лә бик ныҡ ауырый икән. Айбулат өсөн ҡайғырып, тағы ла нығыраҡ биреште. Ул да оҙаҡҡа бармаҫ микән? Эй, аллам! Бисара Аида һинең өсөн дә өҙгөләнә. Зәлифә апай, исмаһам, терелһен ине, тип илай. Ниҙәр генә ҡылһаң да, үҙгәртеп булмай шул яҙмышты!
… Зәлифә өсөн көн дә, төн дә буталды: йоҡларға ятһа, йоҡо алмаҫ булды. Ярай ҙа, каникулдары башланды. Өй эштәре менән нисек тә ваҡыт уҙғарҙы.
Көн дә зыяратҡа, Айбулаттың ҡәберенә йөрөр булды. Әсәһе әйтеп тә ҡарай, Зәлифә тыңламаны. Унда барып ҡайтмаһа, уға тағы ауырыраҡ.
Ошо хәлдәрҙән һуң бер аҙ ваҡыт уҙғас,  Аида йүгереп килгән:
– Зәлифә апай! Военкоматтан Айбулат ағайҙың әйберҙәрен килеп алырға ҡушҡандар. Хеҙмәт иткән еренән документ-фәләндәрен ебәргәндәр. Шуны барып алырға кәрәк. Биләриттә мин бер үҙем йөрөй белмәйем шул, – тине  иламһырап.
– Тыныслан, Аида һылыуым, икәүләшеп барырбыҙ. Иртәгә үк. – Зәлифә, йыуатып, Аиданы ҡосаҡланы. Иртәгәһенә Белоретҡа киттеләр.
Военкоматта уларҙан ни өсөндөр ғәйепле төҫ менән ғәфү үтенделәр. Бер бәләкәй генә төргәк тотторҙолар. Был – асылмаған бандероль ине.
Өйгә ҡайтып еткәс, Аида ипләп кенә төргәкте асты. Унан блокнот, документ-фәлән, ниндәйҙер фотолар сығарҙы. Бер аҙҙан ул ҡысҡырып ебәрҙе:
– Мин бер ни ҙә аңламайым, Зәлифә апай! Былар  Айбулат ағайҙың әйберҙәре түгелсе…
– Туҡта, Аида, яҡшылап ҡарайыҡ әле?
Ысынлап та, документтар ҙа, фотолар ҙа бөтөнләй икенсе кешенеке ине. Зәлифәнең башынан йәшен тиҙлегендә: “Әллә… зыяратта  Айбулат түгелме?!” – тигән уй үтте.
Үҙенең уйына үҙе аптырап, һораулы ҡарашын Аидаға төбәне:
– Аида, был нимә аңлата?
– Был әйберҙәрҙе киренән военкоматҡа илтер кәрәк. Бүтән кешенеке бит! – тине Аида, ниһайәт.
Үҙҙәренең икеләнеүҙәре менән иртәгәһен ауыл Советына килделәр. Ундағы апай-ағайҙар ҙа уларҙы өмөтләндереп ҡайтарҙылар.
Зәлифәнең башында тик бер генә уй: “Тереме әллә уның Айбулаты? Улайһа, зыяратта кемде ерләнеләр икән? Уй, уйлауы ла ҡурҡыныс хатта!”
Зәлифәнең күпме ваҡыттан һуң беренсе тапҡыр күңеле күтәрелеп, өйөнә лә ҡыуаныслы уйҙар менән ҡайтып инде, күңелендәге ҡара болоттар таралғандай булды.
Башҡаса Айбулаттан  бер хәбәр ҙә булманы. Ниҙәр генә кисермәне Зәлифә ошо йылдарҙа. Айбулаттың йәштәштәре хеҙмәт итеп ҡайтып бөттө. Зәлифә менән Аида,  военкоматҡа барып, һорашып та ҡаранылар. Тик уларҙан һәр ваҡыт бер үк яуап: “Беҙ һеҙгә бер нисек тә ярҙам итә алмайбыҙ. Үҙебеҙ ҙә һеҙҙең сама ғына беләбеҙ”. Һуңғы барғандарында: “Тере булһа, шунса ваҡыт эсендә бер хәбәре булыр ине, юҡ менән булышып йөрөмәгеҙ!” – тип сығарҙылар.
Хеҙмәт итеп ҡайтҡан егеттәрҙән дә бер ни белешеп булмай. “Ҡуйығыҙ, һорашмағыҙ, ул турала беҙгә һөйләргә ярамай!” – ти ҙә ҡуялар. Ҡайһы саҡта барыбер үҙ- ара һөйләшкән хәбәрҙәре ишетелеп ҡала: “Бигерәк ҡот осҡос һуғыш бара ул илдә, беҙҙең һалдаттар бик күпләп ҡырыла  унда!”
Тик ул турала бер ҡайҙа ла яҙмайҙар ҙа, телевидениенан да һөйләмәйҙәр.
                                    ***
Зәлифә, уҡыуын тамамлағас, Белорет районында геологияла эшләне. Ялдарында ауылына ҡайтҡылап торҙо.
“Ҡайғы бер ҡасан да яңғыҙ йөрөмәй”, – ти торған ине өләсәһе. Ысынында ла шулай икән…
Көтмәгәндә Зәлифәләрҙең өйөнә оло ҡайғылар ябырылды. Юл һәләкәтенә осрап, бер юлы ике ҡустыһы – Юнир һәм Булат һәләк булды. Әсәләре, ҡайғыны күтәрә алмай, ныҡлап ауырып түшәккә ятты, күп тә үтмәй, яратҡан улдары артынан үҙе лә гүргә инде. Игеҙәк ҡустылары,  Илфат менән Илшат  был ваҡытта Мәскәүҙә уҡыйҙар ине. Ағайҙарын, әсәләрен һуңғы юлға оҙатырға ҡайтып өлгөрҙөләр.
Университетты тамамлағас, уларҙы сит илгә эшкә ебәрҙеләр. Унда бик уңышлы эшләп йөрөйҙәр, икеһе лә өйләнеп, бала-саға үҫтерәләр.
Зәлифәнең атлығып, һағынып ҡайтыр кешеһе лә ҡалманы ауылда. Сит райондан килеп  урынлашҡас, уларҙың был ауылда башҡаса туғандары ла юҡ ине. Әхирәте Ғәлиә мәктәпте тамамлағас  та кейәүгә сығып, Үзбәкстанға күсеп китте. Аида ла кейәүгә сыҡты. Зәлифә ауылға ҡайтҡанында уларға барғылай. Бәлки, ниндәй ҙә булһа хәбәре барҙыр тип ашығып  барып инә. Уның өмөт тулы ҡарашына Аида һәр ваҡыттағыса баш сайҡай. Ауылға ҡайтып, Аиданың ҡайғыһын ҡабат-ҡабат яңыртып йөрөгәне өсөн Зәлифәгә уңайһыҙ ине ҡайһы саҡта.
… Ул ваҡиғаларҙан һуң ун йылдан ашыу ваҡыт уҙҙы.
Бына бер саҡ Зәлифәне Татарстанға эшкә саҡырҙылар. Бер курсташы  Ҡазанда ҙур ғына урында эшләй  икән. Эш буйынса осрашҡанда үҙе янына эшкә саҡырғайны, Зәлифә шунда уҡ ризалашты. Ауылда  көтөп торған кешеһе лә булмағас, уға барыбер ине. Айбулаттың ҡайтырына ла өмөтөн өҙҙө. Ниндәйҙер мөғжизәләргә ышаныр йәштән уҙған инде Зәлифә.
Килеп урынлашыу менән, уға бер бүлмәле фатир бирҙеләр. Эшен бик яратты. Фатиры ла яңғыҙ башына таман ғына. Шулай онотолоп эшләп йөрөгәнендә уның артынан, бер тотам ҡалмай, Самат исемле егет йөрөй башланы.
Зәлифәгә Белоретта ла күҙе төшкәндәр бар ине. Тик ул барыһын да гел  кире борҙо. Ниңәлер уға һәр саҡ Айбулат ҡайтыр төҫлө ине.  Ә был егет, Зәлифә нисек кенә ҡаршылашмаһын, артынан ҡалмай. Ай-вайына ҡарамай, бер ялында үҙҙәре яғына бергә ҡайтырға күндерҙе. Туған-тумасаһы ихлас ҡаршылап, матур итеп оҙатып ҡалды. Самат, ауылдан ҡайтҡас, өйләнешергә тәҡдим яһаны.
“Әллә яҙмышым ошомо икән?” Зәлифә, ниһайәт, ризалығын бирҙе. Туйһыҙ-ниһеҙ генә яҙылыштылар ҙа  йәшәп киттеләр. Яратмай ине ул ирен, нисек тә өйрәнеп китермен, тип өмөтләнде.
Кейәүгә сыҡҡас, барыһын да аңлатып, Аидаға хат яҙып һалды. Тик, ниңәлер, күпме көтһә лә, Аиданан яуап килмәне. Әллә бик ныҡ хәтере ҡалды инде яратҡан Зәлифә апаһына?
Белореттан күсенгән саҡта Ғәлиәнең дә адресын юғалтҡан ине. Бына шулай,  барыһы менән бер юлы араһы өҙөлдө лә ҡуйҙы.
Зәлифә нисек тә яҙмышына күнергә тырыша. Ире Самат бик яғымлы, иғтибарлы кеше. Зәлифәне өрмәгән ергә ултыртмай.
Ауырға ҡалғас, Зәлифә үҙен ҡулға алды. Тормошоноң бынан һуң яҡшы яҡҡа үҙгәреренә өмөтләнеп, ире менән дә ихлас мөғәмәләлә булырға тырышты. Тик, ни сәбәптәндер, балалары үле тыуҙы. Айбулат алдында үҙен былай ҙа ғәйепле тойған Зәлифә тағы төшөнкөлөккә бирелде. Ире нисек тә уның күңелен күтәрергә тырыша. Икәүләшеп ял йорттарына барып, ял итеп ҡайталар. Яңынан ауырға ҡалғас, тик дауаханала ғына ятты. Ниңәлер, ошо бала тыуһа, тормошона йәм өҫтәлеп, барыһы ла ыңғай яҡҡа үҙгәрер төҫлө уға. Йәне-тәне менән тик шуны ғына теләй. Икенсе балалары ла үле тыуҙы. Дауалаусы табип, аптырап: “Барыһы ла яҡшы ине бит, нишләп улай булды һуң әле?” – тип үҙен ғәйепле һананы. Ошо хәлдәрҙән һуң Зәлифә төшөнкөлөккә бирелде. Эшенән ҡайта ла  ары һуғыла, бире һуғыла… Ире лә ундай тормоштан арыны,  шикелле. Һуңғы арала  өйгә бик атлыҡмай, ҡалып эшләй. Ҡайһы саҡта эсеп ҡайтып, үпкәләргә тотона.
Зәлифә менән тормошон бәйләгәненә үҙе лә үкенә ине, күрәһең…
13
… Поезд ниндәйҙер станцияға етеп туҡтаны. Тирә-яҡты солғап алған томан таралып, ҡояш әллә күпме күтәрелгән. Архангелгә еткәндәр икән. Вагонға бер нисә кеше инде. Зәлифә янында урын алған мыҡты кәүҙәле ир, ихлас йылмайып, уны төрлөсә һүҙгә әүрәтергә тырыша. Ғаиләһе, дүрт балаһы бар икән үҙенең. Эш эҙләп Өфө яҡтарына китеп барышы. Ауылда эш юҡ, тип уфтана. Ҡатынын, балаларын ҡалдырып сығып китеүе зерә ҡыйын икәнлегенә зарланып алды.
Зәлифәнең әллә ни һөйләшкеһе килмәгәнен аңлағас, ары-бире йөрөштөрҙө лә  ятып йоҡлап китте. Зәлифә лә, бер аҙ серем итеп булмаҫмы тип,  урынына ятты.
… Ул уянғанда поезд Өфөлә ине. Тиҙ генә сумкаһына әйберҙәрен тултырҙы ла сығыу юлына ашыҡты.
Кассаға барып, Ҡазанға тиклем билет алды. Оҙаҡламай уның рейсын иғлан иттеләр. Бына поезд ҡуҙғалды. Алда тағы ла оҙон-оҙаҡ юл. Отпускыһы бөтөп, эшенә сығырға ике генә көн ҡалып бара. Яратҡан эше лә булмаһа, нисек кенә йәшәр ине икән ул?
Бер аҙҙан Өфө лә артта ҡалды. Зәлифә, инде нисәнсегәлер, үҙенең хәтирәләр даръяһына сумды.
14
… Бер кис эштән һуң күңелһеҙ генә ҡайтып ингәйне, ҡапыл телефон шылтыраны:
      – Алло! Зәлифә әхирәт, был һинме?
“Ғәлиә!!!”
Зәлифә шатлығынан сәсәрҙәй булып, ҡысҡырып ебәрҙе:
– Эйе, эйе, Ғәлиә, мин был!
– Вәт, суҡынсыҡ, әллә ҡайҙарға олағып киткәнһең – көскә эҙләп таптым! Әле, ярай, эш урыныңдан эҙләштеләр.
– Ой, Ғәлиә-ә! Ҡайһылай һәйбәт иттең, шылтыратып! Адресыңды юғалтҡан инем бит!
– Зәлифәкәй, мин бит ауылда отпускыла булдым. Ҡайтырға ваҡыт. Әле мин Өфөлә ҡунаҡта. Иртәгә өйҙә булаһыңмы, килеп сыҡһам?
– Эйе, өйҙә булам.  Шәмбе бит иртәгә! Ҡайһылай шәп була, килеп сыҡһаң!
– Улайһа, хәҙер үк билет алам да, юлға сығам. Вокзалда ҡаршы алырһың, йәме?
– Ҡаршылайым, әлбиттә. Их, Ғәлиә, нисек ҡыуандырҙың һин мине!
– Иртәгә осрашҡанға тиклем!
Телефонды һалғас, Зәлифә шатлығынан зыр әйләнеп бейеп алды.
“Ҡайһылай күңелле булып китте! Их, йәшлек әхирәте, серҙәше Ғәлиә киләсәк! Иртәгә!”
Кәйефе шул ҡәҙәре күтәрелде. Күптән өй эштәренә ҡулы бармай ине. Әле тиҙ генә иҙәндәрен йыуып сығарҙы,  магазинға барып әйләнде.
Ғәлиә килгәс ҡыуанышып күрешеүҙәре! Уларҙың күптән осрашҡандары юҡ. Ғәлиә кейәүгә сығып, Үзбәкстанға йәшәргә күскәндән һуң ара-тирә хат аша аралаша инеләр, һуңынан бәйләнештәре бөтөнләй өҙөлдө шул.
Әле һөйләшеп һүҙҙәре бөтмәне. Зәлифәнең ире үҙҙәре яғына ялға ҡайтҡайны, аулаҡта рәхәтләнеп күңел астылар.
Бына бер мәл Ғәлиә:
– Әхирәт, мин һиңә былай ғына килгән, тиһеңдер инде. Юҡ, шул! Һиңә әйтер мөһим хәбәрем булмаһа, ҡайтып та китер инем, бәлки… – тип, уратып ҡына һүҙ башланы.
– Һөйлә, тиҙерәк… – тип үтенде Зәлифә.
       –Ауылға ҡайтҡас, ундағы хәлдәргә иҫем китте! Һинең ауылда күптән булмағаныңды белгәс, аңланым инде. Тимәк, Зәлифә ошоғаса бер ни ҙә белмәй, тинем…
– Йә, инде, һуҙма! – Зәлифә түҙмәй. Йөрәге, ни сәбәптәндер, ярһып туларға тотондо.
– Әхирәт! Һин… ишетмәгәнһеңдер ҙә? Айбулат ҡайтҡан даһа!
– Ай-бу-булат ҡ-ҡайтҡан?!  – Көтөлмәгән яңылыҡтан иҫәнгерәп ҡалған Зәлифә тотлоға-тотлоға көскә һорай алды.
– Шулай, Зәлифә, ысынлап та,  ауылда Айбулат. Мин дә тәүҙә шаңҡып ҡалдым. Ә уның ҡайтыуына өс йыл. Исмаһам, берәйһе хатҡа яҙһасы! Үҙең беләһең, мин ауылда һирәк булам. Ә быйылғы отпускымда бер нәмәгә ҡарамай юлға сыҡтым. Унда саҡта, Айбулат тураһында ишетеп, уның менән осраштым. Һинең әлегә тиклем ишетмәгәнеңде белгәс, нисек тә адресыңды табып, хәбәр итергә булдым. Тәүҙә шылтыратып ҡына әйтергә йыйынғайным,  һуңынан кире уйланым. Беренсенән, телефондан ғына нимә әйтеп өлгөрәһең инде. Икенсенән, ул күргәндәрҙе Хоҙайым күрһәтмәһен!.. Уның өсөн һинең нисек өҙгөләнгәнеңде беләм бит инде, шундай ваҡытта яныңда булғым килде. – Ғәлиә  Зәлифәне яратып ҡосаҡланы.
Күпме йылдар буйына өҙөлөп көткән, инде ҡайтырына өмөтө тамам  өҙөлгәндән һуң Айбулаттың иҫән-һау ауылында йәшәп ятыуын ишетеү Зәлифәгә бик ныҡ тәьҫир итте:
– Рәхмәт, Ғәлиә… Һөйлә тиҙерәк уның тураһында, зинһар.
– Их, Зәлифә, һөйләргә лә ҡыйын шул. Ә ул үҙе ҡалайтып сыҙаны икән бығаса? Бер хәйерһеҙ мәлдә душмандар ҡулына эләгеп, әллә күпме ваҡыт тотҡонлоҡта йәшәгән. Ҡасырға ла, берәй хәбәр ебәрергә лә мөмкинселеге булмаған. Беҙҙең һалдаттар нисектер душмандарҙың эҙенә төшөп алып, Айбулат әсирлектә тотолған   урынға барып сыҡҡандар. Уны тапҡас та әле әллә күпме ваҡыт үтеп киткән. Төрлө килешеүҙәрҙән һуң ғына иреккә сығарғандар. Нимә кисергәндәрен һөйләгеһе килмәй, былай ҙа күренә шул. Әле яңы хәл керә башланы, ти һеңлеһе Аида. Һиңә хәбәр итеүҙән тыйҙы Аида: “Ҡуй, белмәһен, ғаиләһен боҙоп ҡуйырбыҙ. Ағайыма ла уны эҙләп китергә рөхсәт итмәнем!” – тине. Айбулат бер ҙә һине оноторға йыйынмай. Һөйләшкәндә шуны аңланым.
Ғәлиә ҡайтып киткәс, Зәлифә тағы төшөнкөлөккә бирелде. Ире ҡайтты. Ул да һуңғы осорҙа үҙ-үҙенә бикләнгән ине. Зәлифә Айбулат тураһында әйтергә булды.
– Яҡшы булған ҡайтҡас, – быны  һалҡын ғына әйтеп ҡуйҙы ире. – Һиңә, күрәм, ул һаман яҡын. Ә минең кәрәгем бөткәндер инде.
                                       ***
Зәлифә ире менән айырылышырға булды. Бер-береһе өсөн өҙөлөп тормағас, бергә йәшәүҙең ни йәме? Бәлки, минән китһә, Самат та яҙмышын ыңғай яҡҡа көйләр  тип, үҙе үк барып ғариза бирҙе. Уйларға бирелгән бер ай ваҡыт уҙғас, ғаилә тормоштары өҙөлдө.
Зәлифә, ауылына ҡайтып,  Айбулаты менән бик ныҡ осрашҡыһы килһә лә, үҙен ғәйепле һанап, юлға сығырға ашыҡманы. Өҙөлөп яратҡан кешеһенә биргән вәғәҙәһенә тоғролоҡ һаҡламағанына үкенеү тойғоһомо, яуаплылыҡ хисеме -   йөрәген аяуһыҙ телгеләне.
Быйылғы отпускыһында ҡайтырға тип йыйынып та бөткәйне. Бөтә йәне, тәне менән тик Айбулаты янында булһа ла, үҙен еңергә көс тапманы.
Их, теге саҡта, вәғәҙәһен боҙоп, кейәүгә сыҡмаған булһа, осоп ҡына ҡайтып етер ине лә…
“Их, Айбулат, йәнем!  Бер нәмәгә лә ҡарамай, ҡайтып, тубыҡланып кисереүеңде ялбарырға кәрәк булған да бит!.
Ә һин үҙең… мине күптән кисергән булғанһың икән?!”
15
Ҡазанға ҡайтып еткәс, күстәнәстәрен урынлаштырҙы ла Зәлифә тиҙ генә душ инеп сыҡты.
“Тиҙерәк! Тиҙерәк!”
Ул  ашығып Аида биргән аудио-кассетаны магнитофонға ҡуйҙы.
… Бер аҙҙан магнитофонда көслө алҡыштар ишетелде. Гөж килеп: “Бис”, “Браво”, “Маладис! Афарин, Айбулат!” – тип ҡысҡыралар, Айбулатты сәхнәгә саҡырып ҡул сабалар ине. Яҙмаларҙың концерттың башынан уҡ яҙылмағанлығын Зәлифә аңланы.
Бына  баянда үтә лә моңло көй ағыла башланы. Бер аҙ уйнағас, баянсы егет туҡтаны ла:
– Ә был йырҙы Айбулат ағай яңы ғына ижад итте. Рәхим итеп тыңлағыҙ! – тине.
Баянсы яңынан өҙҙөрөп уйнап ебәрҙе. Уға шул тиклем дә яҡын, үҙәктәрҙе өҙөрҙәй таныш тауыш ҡушылды:
… Өҙҙөрөп тә һайрай бер һандуғас
Шылғантүбә таллыҡтарында.
Бер тыңлайһым килеп, килдем тағы
Йәшлекте һағынған сағымда…
 
Айбулат был йырҙы шундай тулҡынланып, хисләнеп йырлай ине, йыры ла тик һағыш менән һуғарылғайны.
Зәлифә, үҙ-үҙенә ышанмай, магнитофонға төбәлде. Уға хәҙер үк, ошо минутта  Айбулат килеп инер ҙә, уны күтәреп алып, бүлмә буйлап зыр өйөрөлтөр: “Зәлифәм, аҡҡошом минең, бына килеп таптым да һине!” – тип әйтер төҫлө ине…
Зәлифә шул тиклем ярһып иланы. Яңаҡтары буйлап туҡтауһыҙ аҡҡан ҡайнар күҙ йәштәрен тыйырға ла тырышманы.
…Айбулат йырлап бөткәс, зал бер аҙға тын ҡалды. Унан дәррәү ҡул саба башланылар. Оҙаҡ тынманы алҡыштар.
Бер аҙҙан Айбулаттың үҙенең тауышы ишетелде:
– Рәхмәт! Был һуңғы йыр – минең тәүге һәм һуңғы мөхәббәтемә арналған. Рәхмәт һеҙгә, ауылдаштар, ихлас  алҡышлағанығыҙ өсөн! Был йыр Зәлифәгә лә оҡшар, тип ышанам!
Тағы көслө алҡыштар ишетелде.
…Зәлифә бик оҙаҡ иҫәңгерәп ултырҙы. Күпме йылдар уҙғандан һуң  Айбулаттың үҙенең тауышын ишетеү уның күңелен шул хәтлем иләҫләндерҙе:
– Бына беҙ осраштыҡ, Айбулат! Хәҙер инде бер ҡасан да айырылмаясаҡбыҙ. Ишетәһеңме, Айбулат? Гел бергә буласаҡбыҙ, икәүҙән-икәү, икәүҙән-икәү… ғүмерем буйына… Һин йырларһың, мин тыңлармын…  Унан мин дә түҙмәм, һиңә ҡушылып йырлармын… Йырлармын да илармын…
 
Һандуғас, һандуғас,
Китмә, китмә, һандуғас…
Ҡанаттарың талдырып,
Тыуған ерҙе ҡалдырып…
… Был – йөрәгенең әрнеүенә түҙә алмай, ғүмере буйына күңел түрендә генә йөрөткән йырҙы  үҙәктәрҙе өҙөрҙәй моңло тауыш менән Зәлифә үҙе йырлай ине.
 
Эпилог – һандар телендә 
Афған һуғышы… Бик оҙаҡ, ун йыл буйына барған ҡот осҡос һуғыш…
Тәүге йылдарҙа цензура арҡаһында был турала бер ҡайҙа ла яҙмайҙар.
Ун йыл буйы барған һуғышта СССР-ҙан 546 мең һалдат ҡатнаша. 13833 һалдат һәләк була. 417 яугир хәбәрһеҙ юғала. Һуңынан, һуғышта алған яраларҙан, ауырыуҙарҙан вафат булғандар менән бергә һәләк булғандарҙың һаны 26 меңгә етә. 54 мең һалдат яралана, контузия ала. 416 мең һалдат төрлө ауырыуҙарҙан интегә. Бик күптәренә психологик реабилитация кәрәк була.
Башҡортостандан Афған һуғышында 9,5 мең һалдат ҡатнаша. 335 яугир һәләк була. Әлеге ваҡытҡа тиклем 6 һалдат хәбәрһеҙ юғалған иҫәпләнә…
СССР-ҙан 200 мең яугир орден-миҙалдар менән наградлана, 71 һалдат – Советтар Союзы Геройы.
Был – статистика… Ә улар эсендә күпме өҙөлгән ғүмер, ҡайғы-һағыш, ҡыйралған яҙмыштар! Әҫәремдең геройы Айбулат та улар араһында ине…
Эй Илаһым,  һуғыштар бер ҡасан да булмаһын ине?!  
 
 Сәлиә ҒАТАУЛЛИНА
 ","29 Сентябрь , 11:24",Махсус биттәр,Na
https://ye102.ru/articles/mahsus/2023-09-27/tele-de-yotorlo-15-09-2023-3454666,"""Телеңде йоторлоҡ!"" (15.09.2023)",* * *,"Аджика
5 кг помидор, 1 кг татлы борос, 6 дана әсе борос, 300 г һарымһаҡ, 0,5 кг керән, 1 стакан тоҙ, 2 стакан аш һеркәһе, 2 стакан шәкәр алына.Барыһын йыуып, ит үткәр­гес аша үткәрергә (борос­тарҙы – орлоҡтары менән ҡуша), шәкәр, тоҙ, аш һер­кәһе өҫ­тәргә, 1 сәғәт самаһы ултыртып торорға ла, ше­шәләргә ҡойоп, ҡапҡас­та­рын ябырға. Бешермәҫкә. Һыуыт­ҡысһыҙ ҙа яҡшы һаҡ­лана. Был аджиканы ке­рән­һеҙ ҙә эшләргә мөмкин.
***5 кг помидор, 2 кг алма,          2 кг кишер, 2 кг татлы борос, 300 г әсе борос, 300 г һа­рымһаҡ, 0,7 л үҫемлек майы, 2 – 3 ҡалаҡ тоҙ.Бөтәһен дә ит үткәргес аша үткәрергә, тоҙ, май һалырға, 2 сәғәт бешерергә һәм сте­рилләнгән банка­ларға тултырып ҡапларға.
Борос ҡушылған«Огонек»
200 г һарымһаҡ, 4 киҫәк керән тамыры, 2 бәйләм петрушка, 2 бәйләм укроп, 10 дана татлы борос, 20 дана әсе борос, 2 кг помидор, 4 ҡалаҡ шәкәр, 4 ҡа­лаҡ тоҙ, 1 стакан аш һер­кәһе кәрәк. Ваҡ рә­шәт­кәле ит үткәр­гестән сығарғас, тоҙ, шәкәр ҡушырға. Һауы­тында 2 – 3 көн тоторға ла, аш һеркәһе ҡойоп, яҡшылап болғатырға һәм банкаларға һалырға.","27 Сентябрь , 15:33",Махсус биттәр,Na
https://ye102.ru/articles/mahsus/2023-09-26/k-g-u-yshtan-ashamly-tar-3454216,Көҙгө уңыштан ашамлыҡтар,,"Дөгө менән эшләнгәнҡышҡы салат
3 кг помидор, 1 кг башлы һуған, 1 кг кишер, 1 кг татлы борос, 2 стакан дөгө, 2 стакан көнбағыш майы, 2 ҡалаҡ шәкәр, 3 ҡалаҡ тоҙ кәрәк.Ҙур кәстрүлгә май ҡойорға һәм туралған йәшелсәне һалырға (ки­шерҙе эре ҡырғыс аша ҡырырға, һуғанды түңәрәкләп, боросто оҙон­салап турарға). 20-25 минут тирәһе майҙа ҡыҙҙырырға. Артабан йыуылған дөгөнө ҡушырға, унан һуң ваҡ итеп туралған помидорҙы, тоҙ һәм шәкәрҙе һалырға. 20 минут быҡтырырға. Эҫе көйө генә стерилләнгән банкаларға һалып, тимер ҡапҡастар менән ябып, һыуынғансы төрөп ултыртып ҡуйырға.
Ҡыяр салаты
2 кг ҡыяр, 150 г һарымһаҡ, 150 г һуған, 50 г тоҙ, 150 г шәкәр, 100 г туғыҙ процентлы аш һеркәһе, укроп, петрушка кәрәк.Ҡыяр менән һуғанды түңәрәкләп турап, һарымһаҡты эре ҡырғыс аша ҡырып, ваҡ ҡына туралған укроп һәм петрушка һалырға. Бөтәһен дә ҙур табаҡта тоҙ, шәкәр  һәм аш һеркәһе һалып болғарға ла, 10 – 12 сәғәткә ситкә ҡуйып торорға.  Салатты ошо килеш шунда уҡ ашарға ла мөмкин йә стерилләнгән банкаларға һалып, ҡышҡылыҡҡа һаҡларға ла була. Тиҙ һәм еңел генә эшләнә торған ҡыяр салаты, ә тәмлелеге бер кемде  лә битараф ҡалдырмаҫ.
Ҡабаҡтан цукат
Ҡабаҡтың тышын әрсеп , тостарынан һәм епсәләренән таҙартырға. Әҙер йәшелсәне 2 х 2 см ҙурлығында  шаҡмаҡлап турарға. Кәстрүлгә һалып, өҫтөнә шәкәр һибеп, 3 – 4 сәғәткә ултыртып торорға. Һуңынан уға лимон, әфлисун ҡабығы, имбирь, ванилин ҡушып, йәшелсә үтә күренмәле булғансы ҡайнатырға. Шунан һөҙөп алырға һәм духовкала 2 – 3 сәғәт киптерергә ҡуйырға.Мейестән алғас, асыҡ һауала 5 – 7 көн киптерергә.Цукаттар ҡулға йәбешмәһә, кипкән була.","26 Сентябрь , 12:20",Махсус биттәр,Na
https://ye102.ru/articles/mahsus/2023-09-24/yondo-nam-25-sentyabr-1-oktyabr-3447824,Йондоҙнамә (25 сентябрь – 1 октябрь),"Йондоҙҙар юл күрһәтә, әммә яҙмышың үҙ ҡулыңда тип киҫәтә...","Ылаҡ ( 22.12  –  20.01)
Тыныс тормошҡа әллә ни өмөт итмәгеҙ. Уйламаған етди мәсьәләләр килеп сығыуы бар. Бынан тыш, янығыҙҙағылар менән бәхәстәр ҙә ҡәҙимгенән күбәйер. Алдан ҡорған маҡсаттарығыҙҙы ла үҙгәртерһегеҙ.
Һыуғояр ( 21.01 – 19.02)
Аҙна икелерәк көтөлә. Ҡыйыныраҡ хәлдәр кесе йомала – йомала осрар. Шулай ҙа ыңғай ваҡиғалар ҙа күп булыр. Өйөгөҙҙә лә, эшегеҙҙә лә башҡалар менән еңел уртаҡ тел табырһығыҙ. Яратҡан кешегеҙ менән дә арағыҙ йылыныр.
Балыҡ ( 20.02 – 20.03)
Көндәр һәйбәт килер. Шишәмбелә генә һағыраҡ булырға ҡушыла – ышанысһыҙ кешенең һүҙенә бирелеүегеҙ бар. Кесе йомала ҡайһы бер етди нәмәләргә күҙегеҙ асылыр. Яҡшы хәбәрҙәр ҙә ишетерһегеҙ.
Ҡуҙы ( 21.03 – 20.04)
Шаршамбы һәм йома һеҙҙең өсөн үтә уңышлы һәм файҙалы булмаҡсы. Башҡалар араһында һүҙегеҙ үтер, уй-фекерҙәрегеҙ һәр саҡ хуплау табыр һымаҡ. Өмөтлө тәҡдимдәр алыуығыҙ ҙа бик ихтимал.
Буға ( 21.04 – 21.05)
Әллә ни ҙур ваҡиғалар көтөлмәһә лә, аҙна һәйбәт үтер. Ниндәйҙер күптән онотолған мәсьәләләргә яңынан әйләнеп ҡайтырһығыҙ. Йомала эштәгеләр менән бәхәстәр килеп сығыуы бар.
Игеҙәктәр ( 22.05 – 21.06)
Шишәмбелә ҡайһы бер ваҡиғаларҙың һеҙ уйламағанса барыуы мөмкин. Бигүк борсолмағыҙ, әллә ни юғалтыуҙар кисермәҫһегеҙ. Күпселек осраҡта үҙаллы эш итерһегеҙ – яҡында ярҙамға килерлек кеше булмаҫ, буғай.
Ҡыҫала ( 22.06 – 23.07)
Һеҙгә теләктәшлек белдерергә теләүселәр ҡапыл күбәйеп китер, моғайын. Бының сәбәбен үҙегеҙ ҙә яҡшы беләһегеҙ һымаҡ. Шулай ҙа һаҡ булығыҙ: яңы дуҫтарығыҙ араһында ышанысһыҙ кешеләр ҙә юҡ түгел.
Арыҫлан ( 24.07 – 23.08)
Ҡайһы бер элек аңламаған нәмәләрҙең асылына төшөрһөгөҙ. Хәл итә алмаҫлыҡ мәсьәләләр ҙә һеҙҙе ҡурҡытмай кеүек. Яҡын кешеләрегеҙгә ярҙам итергә форсат табырһығыҙ. Килгән аҡса, ҡомға һеңгән һыу кеүек, тиҙ бөтөр.
Ҡыҙ ( 24.08 – 23.09)
Мәл тормошоғоҙға ыңғай үҙгәрештәр индереү өсөн уңайлы. Бының өсөн үҙегеҙгә лә әүҙем аҙым яһарға кәрәктер. Бәғзеләргә йәмәғәт сараларында ҡатнашып үҙегеҙҙе яҡшы яҡтан күрһәтә алырһығыҙ.
Үлсәү ( 24.09 – 23.10)
Көндәр ҡәҙимгесә үтер. Кире һәм һәйбәт ваҡиғалар һәр саҡтағыса аралашып барыр. Үҙегеҙҙән артыҡ күпте талап итмәгеҙ – булғанына ла шөкөр итегеҙ. Шаршамбылағы хәлдәрҙән зыян күрмәҫһегеҙ.
Саян ( 24.10 – 22.11)
Әллә  ни ҙур ҡыйынлыҡтар булмаҫҡа тейеш. Башта ҡатмарлы күренгән мәсьәләләрҙе лә еңел хәл итерһегеҙ. Шулай ҙа аралашыуҙа һеҙҙән бер аҙ түҙемлек талап ителер. Йондоҙҙар яңы таныштарығыҙ алдында артыҡ асылмаҫҡа ҡуша.
Уҡсы ( 23.11 – 21.12)
Аҙна башында элек күрмәгән өмөтлө мөмкинлектәрҙе күреүегеҙ бар. Улар ҡайһы бер ҡыйынлыҡтар менән бәйле булыр. Әгәр уларҙан ҡурҡмаһағыҙ, икеләнмәй эшкә тотоноғоҙ. Бер юлы бик файҙалы нәмәләргә лә өйрәнерһегеҙ.
ӨМӨТБАЙ. ","24 Сентябрь , 21:00",Махсус биттәр,Na
https://ye102.ru/articles/mahsus/2023-09-23/una-bul-a-tyyna-bul-3444718,Ҡунаҡ булһаң – тыйнаҡ бул...,* * *,"Гөлиә аш-һыу бүлмәһендәге тәртипһеҙлеккә күҙ һалды ла  ауыр һулап ҡуйҙы. Альбина тағы ла ашаған һауыт-һабаһын йыймайынса сығып киткән икән. Кисә кистән бешергән кәтлиттәренән дә елдәр иҫкән, һыуытҡыста бары тик тамаҡ ялғарлыҡ ҡына ҡарабойҙай бутҡаһы ҡалған. Тәүлек буйы дауаханала аяҡ өҫтө йөрөп, арыуы еткән ҡатын ултырғысҡа лып ултырҙы ла уйға ҡалды: ятып йоҡларғамы әллә асығыуын баҫырға була ризыҡ әтмәләргәме?Дөрөҫөн әйткәндә, ул ике ай буйы бер туған ағаһының ҡыҙын ҡарап ялҡҡайны. Сентябрь етеү менән Альбина эшкә урынлашыу һылтауы менән Өфөгә килде. Һәм матур ғына итеп Гөлиәнең елкәһенә “менеп ултырҙы ла” аяҡтарын һәлендерҙе. Тәүге тапҡыр килгән туғанына ҡатын башта ҡунаҡ булараҡ хөрмәт күрһәтте: төрлө матур урынға йөрөттө, тәмле-татлы ризыҡтар әҙерләп ашатты. Тик йәш ҡыҙ уның был ҡылығын, шулай тейеш, тип ҡабул итте шикелле. Һаман да үҙен ҡәҙерле ҡунаҡ кеүек тота: ятып йоҡлаған урынын да йыймай, ашарға әҙерләү, һауыт-һаба йыуыу тураһында ла уйлап та ҡарамай. Улай ғына ла түгел, уйламағанда ҡунаҡ килһә, тип алып ҡуйған запас ризыҡтарын да рөхсәтһеҙ алып ашай. Элек эштән арып ҡайтҡан осраҡта, туңдырғыста ятҡан билмәнде йәки тултырылған боросто тиҙ генә бешереп ашарға мөмкин ине. Ә хәҙер ҡайтыуына уларҙы Альбина бешереп ашаған була. Ана бит, эшкә китер алдынан һыуытҡысындағы булған фаршына мул ғына итеп сохари онтағы ҡушып, кәтлит ҡыҙҙырып ҡуйғайны. Эштән ҡайтыуына ризыҡ бар, тип магазинға ла инмәне. Хәйер, ипотекаһы менән коммуналь хеҙмәттәргә түләгәндән ҡалған аҡсаһы күптән бөттө инде. Аванс алыр көнөн көтә-көтә, сығымдарын кәметергә тырышып, кредит картаһына йәшәргә маташа әле. Үҙе генә саҡта осон осҡа булһа ла ялғап, еткерә ине. Ә туғаны килгәс, ашарға ла күпләп китә башланы.Гөлиә самалы ғына ҡалған бутҡаны йылытып, икмәк менән генә ашаны ла, ҡоро сәй менән һыуһынын ҡандырып, йоҡларға ятты. Хирургия бүлегендә шәфҡәт туташы булып эшләй ул. Бөгөн төндә «Ашығыс ярҙам» менән бер-бер артлы алты кешене килтерҙеләр. Ултырып, ял итерлек тә мөмкинлеге булмағайны. Шуғалыр башын мендәргә терәү менән әүен баҙарына китте.Арыуы еткән күрәһең, эңер ҡуйырып килгәндә генә уянып китте ҡатын. Аш-һыу бүлмәһендә телевизор тауышы сыға, тимәк, Альбина эштән ҡайтҡан. Гөлиә үҙен тәртипкә килтерҙе лә туғаны янына сыҡты. – Сәләм. Хәлдәрең нисек?– Сәләм. Нормально, – яуап теш араһынан ҡыҫылып ҡына сыҡты. Ә-һә, тағы үпкәләгән. Моғайын, ашарға әҙер булмағанғалыр. Хас та атаһына оҡшаған холҡо. Илгиз ағаһы ла шулай ата-әсәһенең, һеңлеләренең үҙе тирәһендә көйөн көйләп, йүгереп йөрөгәндәрен ярата ине. Ҡыҙы ла шулай – аҙ ғына уға оҡшамаған эш эшләнһә (йәки эшлән­мәһә), шунда уҡ сикәһе ҡыҫыла. Башҡа ваҡытта Гөлиә шунда уҡ аҡланырға тотона, яйын яйлар өсөн юлдар эҙләй башлай ине. Тик бөгөн уның быға хәле лә, теләге лә булманы. Дөрөҫөн әйткәндә, ғүмер буйы ағаһының көйөн көйләп йәшәгәндән һуң, хәҙер килеп уның ҡыҙына хеҙмәтсе булыуҙан да ялҡты ул.Һауыт-һаба иртәнсәк нисек булһа – шулай ултыра, сүп-сар һауыты ла тулы. Альбинаның йоҡлап йөрөгән диваны ла йыйыштырылмаған. 23 йәшлек ҡыҙҙың  был эштәрҙе башҡара алыуы көн кеүек асыҡ. тик ул башҡаларҙы тейеш тип күреп, көтөп ултыра. Гөлиә лә уның “ҡоралын” ҡулланырға булды.– Һиңә нисә йомортҡа ҡыҙҙырайым?– Кәрәкмәй... Беләһең бит, мин йомортҡа яратмайым!– Әәй, шулай бит әле. Онотҡанмын. Ғәфү ит, – ҡатын белмәмешкә һалышып һыуытҡысты асты. – Бөгөнгә улайһа май менән икмәк кенә ашап тор инде. Эштә арыттырған, нимәлер бешерергә хәл юҡ. Етмәһә иртәгә таң менән ҡабат әхирәтем урынына сығырға. – Гөлиә майын йөҙҙөрөп йомортҡа ҡыҙҙырып ашаны ла бүлмәһенә инеп ҡабат ятты.Үҙенең Әлиә ҡыҙы өйҙә саҡта ҡулына эш тейҙермәне. 5-се кластан уҡ әсәһе эштән ҡайтыуға ашарға бешереп ултыра ине. Иренән иртә тол ҡалған ҡатын да, атайһыҙ ҡалған бала ла тормоштоң әсе-сөсөһөн күп татыны. Ире вафат булғанда ҡуртымға алынған бүлмәлә йәшәйҙәр ине. Ауылда еңелерәк булмаҫмы, тип ата-әсәһе менән кәңәшләшергә ҡайтҡас, Илгиз ағаһы:– Быға тиклем ҡайҙа йөрөгәнһең, шунда йәшә! Әле мин йорт һалып бөтмәгәнмен. Бер ҡаҙанға өс түгел, ике тәкә башы ла һыймай ул. Бында былай ҙа ҡәйнә-килен аралары эт менән бесәй шикелле. Һин генә етмәгәйнең! – тип ҡаршы төштө. Башын баҫып сығып китеүҙән башҡа сара ҡалманы Гөлиәгә.Ярай, ярты йыл тирәһе этелеп-төртөлөп йөрөй торғас, ире Рәсимдең бер туған апаһы уны үҙе эшләгән абруйлы дауаханаға эшкә урынлаштырып, дөйөм ятаҡтан бүлмә алып биреште. Шул бүлмәне, ваҡыты еткәс үҙҙәре исеменә күсереп, һатып, ошо ике бүлмәле фатирын алғанда тәүге иғәнә итеп түләне. Әлиә лә иртә ҡул араһына инде: институтҡа ситтән тороп уҡырға барҙы ла 17 йәшенән үк хеҙмәт юлын башланы. Әле кейәүе Йәмил менән Себер тарафтарында эшләйҙәр.Гөлиә, ағаһы башҡа сыҡҡас, ата-әсәһе янына йыш ҡайтып йөрөнө. Баҡса үҫтерешергә, бесән эшләргә ярҙам итте. Ҡыҙы ла йәй буйы ауылда ял итеп рәхәтләнә ине. Тик бер-бер артлы ололар вафат булғас, ағаһы унан һорап та тормайынса төп йортто һатып ебәрҙе. Һеңлеһенә өлөш сығарыу түгел, беҙгә ҡайтып йөрө, тигән һүҙ ҙә булманы. Хәҙер ул ауылға йылына бер генә – әсәһенең йыллығына аят ашы үткәрер өсөн генә ҡайта. Уныһында ла, икмәк-шәкәренә тиклем тейәп, хәйерлектәрен етерлек итеп алып. Сөнки дүрт йыл элек үк Илгиз ағаһы: “Инде 11 йыл ваҡыт үтте, йыл һайын кеше йыйыу буламы?” – тип ризаһыҙлыҡ белдерә башлағайны. Табын үтеү менән уларҙы мәшә­ҡәтләмәҫ өсөн Гөлиә икенсе көндө үк таң менән Өфөгә юллана. Ҡал, була бир, тигән һүҙҙәре булһа, сәсе менән ер һеперергә лә әҙер ҙә бит. Сөнки йылдан-йыл тыуып үҫкән ауылын, дуҫ-иштәрен нығыраҡ һағына. Әсәһенең йәштәштәре уны яҡын күреп, үҙҙәренә саҡырып тора ла ул, ләкин бер туған ағаһы була тороп сит кешеләргә ҡайтырға ғәрләнә Гөлиә.Ике ай буйы Альбинаның ҡылыҡ­тарына ла түҙеүе шунан ине: ҡыҙына ярҙам итһә, ағаһы, бәлки, ҡунаҡҡа саҡырыр, тип өмөтләнде. Тик ике айҙа саҡырыу түгел, хәл белешкән дә кеше булманы. Үткән ялда ауылға ҡайтып әйләнгән Альбина аша күстәнәс тә булманы хатта. Ә Гөлиәнең күптән инде ауыл ҡаймағы ашағыһы килә. Иттән дә баш тартмаҫ ине, юғиһә аҡсаһы наҡыҫ булғас, башлыса арзанлығына ҡыҙығып тауыҡ һатып ала.Гөлиә артабан ҡунағы менән, үҙең нисек – мин дә шулай, тигән принципта йәшәргә ҡарар итте. Тәүге ике аҙна тыныс ҡына үтте кеүек. Быға тиклем ҡатын дауаханала ашарға тырышмай ине, хәҙер буйтым ғына итеп тамаҡ туйҙырып ҡайта ла, сәй генә эсеп: “Арыным,” – тип йоҡларға ята. Магазиндан да башлыса йомортҡа, ярма, сәй-шәкәр генә алып ҡайта. Үҙенең бүлмәһе менән аш-һыу яғын ғына тәртипкә килтерә башланы. Уныһы ла башлыса ял көн­дәрендә генә. Альбинаның ғына йөҙө көндән-көн нығыраҡ йәмерәйҙе. “Я хочу нормальную еду,” – тип бер көн риза­һыҙлыҡ белдерергә иткәйне лә, Гөлиә: “Мин бит ипотека түләйем, иткә лә, билмәнгә лә аҡса етмәй”, – тип дөрөҫөн әйтергә мәжбүр булды.– А че, Әлиә, Йәмил ярҙам итмәй что ли?– Юҡ, уларҙың да ипотекаһы бар. Йәмил кейәүгә уҡыуын тамамлайһы бар әле.– Ә папа, Себерҙә аҡсаны күп түләйҙәр, ти.– Әллә инде, унда еңел аҡса булһа, бөтәһе лә шунда китер ине...– Я бы тоже поехала, но, Әлиә, фатир бер генә бүлмәле, тип үҙендә йәшәтергә риза булманы...Ике аҙнанан Гөлиәгә Илгиз ағаһы шылтыратып, тауыш ҡуптарырға маташты:– Ике аҙна буйы әҙәмсә ашарға бешерә алмай нимә эшләйһең ул?!– Эшләйем. Көн аша тиерлек төнгө сменала йөрөп, арып ҡайтам. Икен­сенән, ашарға бар, ҡулымдан килгәнсә бешерәм...– Тары бутҡаһымы йә кәбеҫтә һурпаһымы? – Илгиз мыҫҡыллы көлөп ҡуйҙы. – Минең балалар ундай ризыҡҡа өйрәнмәгән. Бөгөн 3 – 4 кило ит ебәрәм, туҡмаслап аш бешереп ашат! Донъяңды ла йыйыштырып ал, әтеү ҡаҡашып ултырыуың видео аша һөйләшкәндә лә күренеп тора...Ағаһы әйтер һүҙен әйтеп бөтә алманы, Гөлиә тыныс, әммә ҡәтғи итеп уны бүлдерҙе:– Ағай, балаңа 13 түгел, ә 23 йәш. Үҙе нимә теләй, шуны бешереп ашарға, өй тирәһен йыйыштырырға ҡулынан килә. Минең дә эшем, шәхси тормошом бар!– Нимә, Альбина һиңә хеҙмәтсе булып йөрөргә тейешме?!– Юҡ, үҙен үҙе генә ҡараһын. Мин дә уға хеҙмәтсе түгел.– Беҙгә ҡайтып, ашап-эсеп йөрөгәндә генә шәпһең икән.Гөлиә был һүҙҙәргә күптән әҙер ине, шуға әҙерләп ҡуйған яуабын еткерҙе:– Ағай, улай иҫәпләшә башлаһаҡ, мин һеҙҙә ике көндән артыҡ торғаным юҡ. Уныһында ла һинең мәңге һытыҡ йөҙөңдән оялып, ризаһыҙлыҡ белдереүеңдән тешләнеп йөрөйөм. Әсәйем хаҡы, тип кенә ҡайтам. Ғүмер иткән әхирәттәре, йәштәштәре менән бергә доғалар ҡылмаһаҡ, рухы рәнйер, тип. Ә мин әле Альбинаға бер генә ауыр һүҙ ҙә әйткәнем юҡ. Өс ай булып килә, моғайын, иҙән йыуһа йәки берәй кило ит алып, аш бешерһә, ҡулы өҙөлөп төшмәҫ. Әсәй мәрхүмәнең, эшләгәнең миңә булһа, өйрәнгәнең  үҙеңә, тигән матур һүҙе була торғайны...– Һы... Һиндә ҡыҙыбыҙ йәшәй, тип беҙ һине аҫырырға тейеш инде улайһа... Юҡ инде, артыңа төйөлөр...Иртәгеһенә Альбина әйберҙәрен йыйып, сығып китте.– Папа договорился маманың тетяһы менән. Она пенсионерка, все время дома, – тине ул хушлашҡанда. Әммә өс ай буйы йәшәткәне өсөн был туғанына рәхмәт әйтергә лә “онотто”.Башҡаса ағаһы йортона ҡайта ал­маясағын белһә лә, Гөлиә еңел тын алып ҡуйҙы. Шул уҡ ваҡытта Альбинаны үҙ елкәһенә “ултыртҡан” ҡатынды ла йәлләне.
                                     Гөлдәриә ВӘЛИТОВА.","23 Сентябрь , 07:00",Махсус биттәр,Na
https://ye102.ru/articles/mahsus/2023-09-19/hir-t-a-ay-m-m-h-bb-t-3444696,"Әхирәт, ағай һәм  мөхәббәт",,"Рәзинә менән беҙ бәләкәйҙән дуҫ булдыҡ: балалар баҡ­саһынан алып бөгөнгө көнгә тиклем бергәбеҙ. Юғары уҡыу йортоноң төрлө факультетына уҡырға ингәс, бер бүлмәгә эләгеү өсөн дә ҡырҡ быуын туған-тыумасаның таныштарын эшкә егеп, бер аҙ “майлап ебәреп”, биш йыл бергә йәшәнек. Әсе-сөсөнө, шатлыҡ-ҡайғыны бергә кисергәнгәлер, беҙҙең дуҫлыҡ йылдар үткән һайын нығына ғына барҙы. Хатта кейәүгә лә ике дуҫ егеткә сығып, ғаиләләребеҙ менән аралашып йәшәргә насип булды. Шамил менән Кәбир ҙә ауылдаштар, икеһе бергә ҙур ғына компанияла эшләп йөрөй. Ә беҙ Рәзинә менән баш ҡала мәктәптәренең береһендә уҡытабыҙ.Дуҫлығыбыҙ ғүмер буйы дауам итер кеүек ине, ҡасан да булһа уға хилафлыҡ килер, тип бер ҡасан да уйламаным. Тик барыһы ла беҙ теләгәнсә генә бармай икән. Барыһы ла минең Мәскәүҙә йәшәгән ике туған Артур ағайымдың ҡатынынан айырылып, Өфөгә күсеүенән башланды. Ул 19 ғына йәшендә өйләнеп, ғаилә мәшәҡәтенә иртә сумғайны. Улдары мәктәпте тамамлағас, рус милләтенән булған еңгәй менән айырылырға хәл иткәндәр. Эшкә урынлашҡансы, ипотека юллап фатир алғансы Артур беҙҙә йәшәп торҙо.– Уй, мин алйот, кем 19 йәштә ғаилә ҡора инде?! Уйлап ҡарайым да, беҙҙең бит йәшлек бөтөнләй булмаған. Балалыҡтан тура мең проблемалы, мәшәҡәтле ололар тормошон башлап ебәргәнбеҙ. Шуға балалар үҫкәнен көттөк тә, Людмила менән һәүетемсә генә айырылырға хәл иттек. Пландар ҙур: йәшәлмәй ҡалған йәшлекте йәшәргә кәрәк! Мин әле яңы 40-ты үттем, – тине ул ғаиләһе менән айырылыуҙы.Ниәте буйынса, әле генә өйләнергә йыйынмай ине. Буйҙаҡ тормошоноң ҡәҙерен белеп, сәйәхәт итеп, аҡсаһын үҙенә генә туҙҙырып, ҡыҫҡаһы, үҙе өсөн генә йәшәргә уйланы. Һөйкөмлө, телгә бөткән, асыҡ күңелле, йор һүҙле ағайыма ҡатын-ҡыҙҙар шунда уҡ ҡыҙыҡһыныу белдерә башланы. Фатир алырға ярҙам иткән риэлтор, магазин һатыусыһы, яңы эшендәге ханымдар, паспорт өҫтәлендә эшләүсе белгес һәм башҡалар – кем менән генә аралашмаһын, тегеләре уға шунда уҡ ғашиҡ була ине. “Иркенгә сыҡҡан” Артур уларҙың береһен дә ситкә типмәй, артыҡ яҡын да ебәрмәй – ихласлап һөйләшә, осрашыуҙарға бара, төндә ҡайтмай ҡалғаны ла булды. Фатирына күскәс, беҙҙең аралашыу бер аҙ һирәгәйҙе. Шулай ҙа ярҙам ҡулы һуҙғанғамы, һәр ваҡыт шылтыратып, хәл белешеп торҙо.Былтыр йәй беҙ Рәзинә менән Ағиҙел буйында үткән “Самауырлы ритайым” ҡарарға барғайныҡ. Шунда сибәр генә бер ханымды етәкләп алған Артур осраны. Ҡосаҡлашып күрештек, оҙаҡ ҡына һөйләшеп торҙоҡ. Мин – әхирәтем, ул юлдашы менән таныштырҙыҡ. Машинаһы менән өйгә тиклем оҙатырға тәҡдим иткәйне, баш тартып, юлыбыҙҙы дауам иттек. Тик ул күҙҙән юғалыу менән Рәзинә уның тураһында һүҙ башланы:– Әллә күпме уның тураһында һөйләнең, әммә шул тиклем сибәр ир икән, тип күҙ алдына ла килтермәй инем. Ундай ирҙе нимә тип ҡатыны айырҙы икән?– Ирҙәргә сибәрлек нимәгә ул? Аҡыл тигәне булмағас. Кеше, йәшлегем булманы, тип ғаиләһен ҡалдырамы? Ана, йөрөй хәҙер ҡатындарҙы бирсәткә урынына алмаштырып... – мин үҙ сиратымда ризаһыҙлығымды белдерергә ашыҡтым.– Дөрөҫ эшләгән. Бер генә ҡатын бәхетенә яҙырға тейеш түгелдер ундай ир. Мин, мәҫәлән, уның менән бер төн генә булһа ла үткәрергә риза булыр инем...– Рәзинә, алйот хәбәр һөйләмә! Һинең дә бынамын тигән ирең, ике улың бар! Шаяртһаң да уйлап һөйләргә кәрәк.– Уй, ҡырыҫ булып ҡыланма әле! Хыялланырға, ғашиҡ булып ҡыланырға ярамаймы әллә?– Беҙгә хыялланыр өсөн дә, ғашиҡ булырға ла ирҙәребеҙ бар, шул етеп торор. Ә Артур, ана, яңғыҙаҡ, кемгә барып бәйләнергә белмәгән ҡатын-ҡыҙҙар өйөрөнә ҡалһын. Улар былай ҙа күп. Беләһеңме, беҙҙә йәшәгән сағында күпме шылтыратыу, мөхәббәттә аңлашыу булды?!.Ағайым тураһында һөйләшеү шуның менән бөттө. Тик мөхәббәт тарихы шул көндө башланып ҡына китте шул. Бер аҙна тирәһе ваҡыт үткәс, Артур минән Рәзинәнең телефон номерын һорап шылтыратты:– Әхирәтең үтә сибәр икән, үлеп ғашиҡ булдым! Телефон номерын бир әле...– Был айҙа нисәнсе тапҡыр инде ғашиҡ булыуың?– Мөһим түгел...– Нисек инде мөһим түгел? Һин уйнарһың да оноторһоң. Ә уның ире, балалары, ҡорған донъяһы бар! Рәзинә – минең йән дуҫым, ире кейәүең менән дуҫ. Әгәр беҙҙе ихтирам итәһең икән, уйыныңды ошо урында туҡтат!– Был – беҙҙең шәхси тормошобоҙ. Әхирәтең булһа ла, һин уның тормошона ҡыҫылырға тейеш түгелһең.– Ә ни өсөн һин йәшләй ғаилә ҡороп, яңылышҡаныңды белгәс тә айырыл­маның? Балаларыңдың үҫкәнен көтөп кенә айырылышҡанһығыҙ. Ә Рәзинәнең балалары зыян күрһә лә яраймы?– Мин уны ғаиләһенән айырырға йыйынмайым. Аралашырға ғына уйла­ғайным.– Һинең нисек аралашҡаныңды беләм инде! Юҡ, телефон номерын бирмәйем. Нимәлер була ҡалһа, намыҫымды бысратҡым килмәй...Әммә Артур Рәзинәнең телефонын алдаҡ юл менән ирем Шамилдан һорап алған. Шул көндән башлап уларҙың араһында дауылға тиң хистәр башланды. Тәүҙә әхирәтем иренә бер нәмә лә һиҙҙермәҫкә тырышты. Тик ул 18 йәшлек ҡыҙҙар кеүек ғашиҡ булып, аҡылын юғалтты. Хыялында ул һөйгәненә кейәүгә сығып, бергә йәшәп ята ине инде. Мин уларҙың икеһенә лә асыуландым, башҡаса аралашмайым, тип ультиматум да ҡуйып ҡараным. Тик һүҙҙәремә ҡолаҡ һалыусы булманы. Кәбир ҡатынының хыянатын белгәс, өйөнән сығып китте. Шамил менән дә аралашыуын туҡтатты. Был ҡылығы өсөн асыулана алманыҡ: хаҡы бар ине. Матур хыялдар менән ҡорған донъяһы бер көн килеп юҡҡа сығыуын ул ауыр кисерҙе.Ә Артур ағайымдың мөхәббәте теүәл биш айға етте. Рәзинә менән осрашып йөрөнө-йөрөнө лә, икенсе бер сибәр­кәйгә әүрәп китте. Алдан әхирәтемә әйтә килһәм дә, ул быны бик ауыр кисерҙе. Эшкә йөрөрлөк тә кәйефе булмағас, оҙайлы “больничный” алып, өйҙә ятты. Ашау-эсеүҙән яҙған, бар донъяға битараф ҡалған ҡатынды күреп, минең дә күңел һыҡтаны. Әйттем бит, тип ҡабатлағы килһә лә, телемде тешләп ҡалырға көс таптым. Ике ай тирәһе ваҡыт үткәс кенә Рәзинә улдарын ҡайғырта, өй тирәһендәге эштәрен атҡара башланы. Илке-һалҡыраҡ булһа ла эшенә сыҡты. Мин уны улдарын күрергә килеп йөрөгән Кәбирҙән ғәфү үтенергә, нисек тә булһа ғаиләне ҡабат ҡорорға өгөтләп ҡараным.– Артурҙан һуң мин бер кемде лә ярата алмаясаҡмын. Хәҙер ауыр булһа ла, бергә саҡта иң-иң бәхетле мәлдәрем булды. Йәйғор кеүек тормоштан һуң, һоро төҫтәрҙе күңел үҙһенә алмаясаҡ...Мөхәббәт һуҡыр, һаңғырау, тигәндәрен ишеткән бар ине. Хәҙер инде уның ахмаҡ хис икәненә лә инандым. 30-ҙы үткән, юғары белемле уҡытыусы ҡатындың донъя көтөрлөк аҡыллы, эшсән, балаларым, тип өҙөлөп торған ирен һанға һуҡмауын, ә буш ҡыуыҡ кеүек ирҙе яратып, уның өсөн айҙар буйына йәш түгеүен башҡаса нисек аңлатырға һуң? Күрәләтә үҙен – яңғыҙлыҡҡа, балаларын атайһыҙлыҡҡа дусар итеүен дә ҡабул итә алманым.Арабыҙҙа элекке кеүек дуҫлыҡ хисе ҡалманы беҙҙең. Мин уның аҡыл­һыҙлығына асыуландым. Ә ул миндә үҙенең яуапһыҙ мөхәббәтен хәтерләтеп торған кешеһен күрҙе шикелле. Элекке кеүек уртаҡлашыр серҙәр ҙә, шат­лыҡтар ҙа юҡ инде. Артур ағайым менән дә араны өҙҙөк. Кесе ҡыҙыбыҙҙың тыуған көнөнә бер ни булмағандай бүләк-күстәнәстәрен тотоп килгәйне ул, нимә уйлайым – барыһын да әйтеп, ҡыуып сығарҙым. Ҡыҫҡаһы, минең хәҙер йән дуҫым да юҡ, ағайым менән дә аралашҡым килмәй. Ирем Шамил шул турала һүҙ сыҡһа: “Бушҡа көймә, һәр кем үҙ тормошо менән йәшәй”, – тип тынысландырырға тырыша. Тик шуны яҡшы беләм: икеһенең уртаҡлығы булған мин осраштырмаһам, Рәзинәнең дә тормошо матур ғына барыр, Артур ҙа уларҙың араһын бутамаҫ ине. Ә минең һис кенә лә кеше бәхетһеҙлегенә сәбәпсе булғым килмәй. Ул икәүҙән башҡа етемлекте татый башлаған ике бала ла, ҡатынын юғалтҡан Кәбир ҙә бар бит әле...
Гөлдәриә ВӘЛИТОВА. ","19 Сентябрь , 11:38",Махсус биттәр,Na
https://ye102.ru/articles/mahsus/2023-09-19/k-rsh-k-ashtary-3444671,КӨРШӘК АШТАРЫ,"Гел бер төрлө аш ялҡытып китһә, көршәк аштары бешереп алырға мөмкин. Балсыҡ көршәктә томаланып ҡына бешкән ризыҡ айырыуса тәмле була.","Бауырлы ҡарабойҙай бутҡаһы
400 грамм бауыр, 1 стакан ҡарабойҙай ярмаһы, 1 баш һуған, ярты стакан ҡаймаҡ, 1 стакан һурпа (йә һыу), тәменсә тоҙ, борос, лавр япрағы, үҫемлек майы кәрәк.Бауырҙы ҙур булма­ған киҫәктәргә бүлеп, тоҙ, борос һибергә. Ҡайнар майлы табала ике яғын  2 – 3-әр минут ҡыҙарғансы ғына ҡыҙ­ҙырып алырға. Ярым ҡулсалап туралған һуған һалып, ул үтә күренмәле булғас, 1 – 2 ҡалаҡ ҡаймаҡ һалып болғатырға ла  уттан алырға. Көршәктәргә ҡарабойҙай ярмаһы, уның өҫтөнә ҡыҙҙырылған бауыр, ҡаймаҡ, лавр япрағы һалырға ла  һурпа ҡойорға һәм 25 – 30 минут ҡыҙыу мейестә бешерергә.
Диңгеҙ балығынан аш
500 грамм диңгеҙ балығы, 2 – 3 картуф, 1 – 2 баш һуған, 1 – 2 тоҙло ҡыяр, ярты стакан һөт өҫтө (сливки), бер ус йәшел һуған, аҡ май, тәменсә тоҙ, ҡыҙыл борос кәрәк.Һуғанды ваҡ итеп турап, аҡ майҙа ҡыҙ­ҙырырға. Балыҡты йыуып-таҙартып, ҡылсыҡ­тарынан айырып, шаҡ­маҡлап ту­рарға. Картуф менән тоҙло ҡыярҙы ла ваҡларға. Көршәккә ба­рыһын аралаштырып һа­лып, тоҙ, борос һибергә. Һөт өҫтө, һыу ҡойоп, уртаса эҫелектәге мейескә 40 минутҡа бешерергә ҡуйырға.Табынға биргәндә өҫтөнә йәшел тәмләткестәр һибергә мөмкин.
Ит, бәшмәк менән бергә 500 грамм ит, 6 – 8 картуф, 2 баш һуған, 1-2 кишер, 1 татлы борос, 2 бүлкәт һарымһаҡ, 400 грамм бәшмәк, ярты стакан үҫемлек майы, 1 стакан ҡатыҡ (кефир), 1 йомортҡа, 100 грамм аҡ май, 1,5 – 2 стакан он, тәменсә тоҙ, борос, әнис (укроп), шәфәри (петрушка) үләндәре кәрәк.Уртаса ҙурлыҡта туралған итте, бәшмәкте, һуғанды табала ҡыҙҙырырға. Кишерҙе ҡырғыстан үткәреп, картуфты шаҡмаҡлап турарға.Көршәктең төбөнә – бәшмәкле, һуғанлы ит, артабан – картуф менән кишерҙе, иң өҫкә балдаҡлап туралған татлы боросто, иҙелгән һарымһаҡты һалырға. Һәр ҡатлам һайын тоҙ, борос һибергә . Ярты стакан һыу ҡойорға. Көршәкте ҡаплап, мейескә ҡуйырға. 200 градус эҫелектә ярты сәғәт торғас, ҡапҡастарын алып, ҡамыр менән ҡапларға ла, тағы ярты сәғәт бешерергә.Ҡамыр былай әҙерләнә: ҡатыҡҡа йомортҡа, тоҙ, шәкәр, иретелгән аҡ май, сода һалып болғатырға. Он өҫтәп, ҡамыр баҫырға. ","19 Сентябрь , 11:24",Махсус биттәр,Na
https://ye102.ru/articles/mahsus/2023-09-18/tele-de-yotorlo-18-08-2023-3443457,"""Телеңде йоторлоҡ!"" (18.08.2023)","Ҡайнатмалы бәлеш, өй шарттарында ләүәш","Ҡайнатмалы бәлеш3 йомортҡа, 200 мл һөт, 90 мл көнбағыш майы, 400 г он, 200 г шәкәр, 1,5-2 ҡалаҡ ҡамыр ҡабартҡыс (разрыхлитель), 1-1,5 стакан ҡуйы ҡайнатма (варенье) йәки джем кәрәк.Әле генә һыуытҡыстан алынған һалҡын йоморт­ҡаларҙы шәкәр менән туҡырға. Туҡыуҙан туҡтамай ғына әҙләп көнбағыш майы, һөт өҫтәргә. Артабан он, ҡамыр ҡабартҡыс һалып, төйөрҙәре бөткәнсе яҡшылап бутарға. Ҡуйылығы ҡаймаҡ кеүек булһа, ҡамыр әҙер.Табаға пергамент ҡағыҙын йәйеп майларға, он һибергә, ҡамырҙың яртыһын һалырға. Артабан – ҡайнатма йәки джем һәм ҡамырҙың икенсе яртыһы һалына. Өҫтөн ҡалаҡ менән тигеҙләгәс, 180 градусҡа тиклем йылытылған мейескә ҡуйырға. Бер аҙ ваҡыттан температураны 160 градусҡа кәметеп, 40-45 минут бешерергә. Әҙер бәлештең өҫтөнә шәкәр оно һибергә мөмкин.
Өй шарттарында ләүәшТауыҡтың түш ите,  кәбеҫтә, помидор, болгар боросо, йәшел һуған, укроп, соус өсөн ҡаймаҡ, һарымһаҡ, кетчуп, ләүәш кәрәк.Итте ваҡ итеп турап, көнбағыш майында ҡыҙарғансы ҡыҙҙырырға. Тоҙ һәм борос ҡушырға. Кәбеҫтәне, ҡыярҙы, помидорҙы, болғар боросон ваҡ итеп турарға.Ҡаймаҡтан соус эшләргә. Бының өсөн уға кетчуп, һарымһаҡ иҙеп һалып, болғатырға.Ләүәште тигеҙ өлөштәргә бүлеп, ситенән 4 см урын ҡалдырып, эслекте йәйеп төргәс, табала ҡыҙҙырырға. Эслеккә сыр, корейса кишер  ҙә һалырға мөмкин.","18 Сентябрь , 15:22",Махсус биттәр,Na
https://ye102.ru/articles/mahsus/2023-09-17/yondo-nam-18-24-sentyabr-3438761,Йондоҙнамә   (18 – 24 сентябрь),"Йондоҙҙар юл күрһәтә, әммә яҙмышың үҙ ҡулыңда тип киҫәтә...","Ылаҡ (22.12 – 20.01)Һәйбәт осор. Рәсми ҡағыҙҙар менән бәйле эштәрегеҙ яҡшы барыр һәм көткән һөҙөмтәгә килтерер. Яңы таныштарығыҙ менән дә уртаҡ тел табыу ауыр булмаҫ. Йомала ыңғай хәбәр ишетерһегеҙ.Һыуғояр (21.01 – 19.02)Үҙегеҙҙе һәр саҡ ышаныслы тойорһоғоҙ. Күтәренке кәйефегеҙ бар эшегеҙгә лә булышлыҡ итер. Шаршамбылағы осраҡлы ғына күрешеү күңелегеҙҙе йылытыр.Балыҡ (20.02 – 20.03)Уңайлы мәлдәр шишәмбе һәм кесе йомала йыш осрар. Илһам-дәртегеҙ артыр, башығыҙҙа өмөтлө уй-фекерҙәр ҙә тыуыр. Шуны онотмағыҙ: был арала үҙаллы эш итеү күпкә отошлораҡ булыр.Ҡуҙы (21.03 – 20.04)Шишәмбелә бөтә эшегеҙ туҡтағандай тойолор, нимәнелер яңынан эшләргә тура килер. Хәйер, артта ҡалғанын тиҙ ҡыуып етерһегеҙ. Бәләкәй генә сәбәп менән дә табиптарға күренергә тартынмағыҙ. Буға (21.04 – 21.05)Аҙнаның тәүге яртыһы тыныс үтер. Шаршамбынан һуң һеҙҙең тирәләге хәлдәрҙең  бер аҙ буталсығыраҡ булыуы бар. Ҡыйынлыҡтарға ҡарамаҫтан, барыһын да дөрөҫ эшләрһегеҙ һәм хаталарға юл ҡуймаҫһығыҙ.Игеҙәктәр (22.05 – 21.06)Шишәмбелә ниндәйҙер мөһим һөйләшеү булыуы ихтимал. Уның һөҙөмтәләре һеҙгә файҙа килтерер.  Кесе йомала яҡшы хәбәрҙәр ишетерһегеҙ, моғайын. Кемдер һеҙгә булған ҡарашын туранан-тура белдерер.Ҡыҫала (22.06 – 23.07)Ыңғай ваҡиғалар даими ҡыуандырып торор. Шишәмбе-шаршамбыла һиҙелерлек уңыштарға өлгәшерһегеҙ. Ҡайһы бер эшегеҙҙе башҡаларҙан һәйбәтерәк башҡарырһығыҙ. Дошмандарығыҙ бер ни ҙә ҡыла алмаҫ.Арыҫлан (24.07 – 23.08)Көндәр мәшәҡәтле килер. Ваҡытығыҙ бик наҡыҫ буласаҡ. Яҡындағылар эштәрегеҙгә ҡәҙимгенән йыш ҡыҫылырға маташыр. Эсегеҙ бошһа ла, түҙегеҙ.Ҡыҙ (24.08 – 23.09)Ыңғай үҙгәрештәр күбеһенсә шәхси тормошоғоҙға ҡағылыр һымаҡ. Бәғзеләр ниндәйҙер етди һәм яуаплы аҙымға әҙерләнә  лә башлар. Кесе йома уйламағанса яҡшы үтер.Үлсәү (24.09 – 23.10)Элек ауыр күренгән эш тә көтөлмәгәнсә һәйбәт барыр. Был хәлдең сәбәбен хатта үҙегеҙ ҙә аңламаҫһығыҙ. Уйламаған ерҙән аҡса килер. Йомала кемгәлер бүләк әҙерләрһегеҙ.Саян (24.10 – 22.11)Аҙна тыныс үтергә оҡшамаған. Шишәмбе-шаршамбыла көсөргәнешле мәлдәр ҙә йыш осрар кеүек. Үҙегеҙҙе һаҡ тотһағыҙ, әллә ни ҙур юғалтыуҙар кисермәҫһегеҙ. Йома  һиҙелерлек сығымдар көтөлә. Уҡсы (23.11 – 21.12)Иң ауыр мәсьәләләргә тотоноуығыҙ дөрөҫ булыр. Ҡайсаҡ ярҙам да эҙләрһегеҙ. Был арала кемгәлер рәсми сараларҙа ла ҡатнашыу форсаты тейер. Кесе йомала йондоҙҙар булышлыҡ иткәнен асыҡ тойорһоғоҙ.Өмөтбай.","17 Сентябрь , 21:00",Махсус биттәр,Na
https://ye102.ru/articles/mahsus/2023-09-10/yondo-nam-11-17-sentyabr-3425387,Йондоҙнамә   (11–17 сентябрь),"Йондоҙҙар юл күрһәтә, әммә яҙмышың үҙ ҡулыңда тип киҫәтә...","Ылаҡ (22.12 – 20.01)Аҙна өмөтлө генә күренә. Кәрәк саҡта ышаныслы кешеләрҙән ярҙам һорарға тартынмағыҙ. Был арала яҡындағылар эштәрегеҙ менән гел ҡыҙыҡһыныр кеүек, быға ҡаршы килмәгеҙ, уларҙан бер аҙ файҙа ла булыр.Һыуғояр (21.01 – 19.02)Ҡыйынлыҡтар осрап торһа ла, башлаған эштәрегеҙҙе дауам итерһегеҙ. Шаршамбыла аҡса тәҡдим итеүҙәре бар. Уны әлегә алмай тороғоҙ. Шәмбелә яратҡан кешеләрегеҙҙән көтөлмәгән яҡшы хәбәр ишетерһегеҙ.Балыҡ (20.02 – 20.03)Осор ҡәҙимгесә килер. Тап ошо арала фекерҙәш табыуығыҙ мөмкин, ул ышаныслы кеше булыр һымаҡ. Яҡын туғандарығыҙ менән ҡайһы бер ҡатмарлыҡ килеп сығыуы мөмкин. Кемдер күптән онотолған хәлдәрҙе иҫегеҙгә төшөрөр. Ҡуҙы (21.03 – 20.04)Дүшәмбе-шишәмбелә башҡалар менән тиҙ уртаҡ тел табырһығыҙ. Ҡатмарлы мәсьәләләрҙе әлегә ҡуҙғатмаҫҡа ҡушыла. Бының өсөн ваҡытығыҙ булыр әле. Кесе йомала кәрәкмәгән сығымдарҙан һаҡланығыҙ.Буға (21.04 – 21.05)Кемгәлер яҡын арала ниндәйҙер һынау аша үтергә тура килер, бәлки. Унан һуң күңелегеҙ ҙә тынысланыр, тормош ттәжрибәгеҙ ҙә артыр. Яҡындарығыҙҙың һеҙгә ҡарашы күҙгә күренеп үҙгәрер.Игеҙәктәр (22.05 – 21.06)Аҙна һәйбәт үтер. Бәғзеләр элек күрмәгән урындарҙы күрер, ишетеп кенә белгән кеше менән танышыр. Шаршамбыла аҡса йәки бүләк алыуығыҙ бар. Йомалағы ваҡиғалар офоҡтарығыҙҙы тағы ла киңәйтер.Ҡыҫала (22.06 – 23.07)Дүшәмбе ауырыраҡ килер. Ләкин артабанғы көндәр күпкә еңелерәк көтөлә. Ышаныслы кешеләрҙән бик урынлы кәңәштәр ише­терһегеҙ. Бер аҙ ваҡыт үткәс, уларҙың дөрөҫ булғаны тулыһынса раҫланыр. Яҡшы хәбәрҙәр даими килеп торор.Арыҫлан (24.07 – 23.08)Һеҙҙең тирәләге хәлдәр түҙемлек талап итер. Мөмкин тиклем борсолмаҫҡа тырышығыҙ, эштәрегеҙ бигүк насар бармай һымаҡ. Яҡындарығыҙ менән арағыҙҙы һаҡлар өсөн байтаҡ көс түгергә лә тура килер, моғайын.Ҡыҙ (24.08 – 23.09)Алдығыҙҙа хәл итә алмаҫлыҡ мәсьәлә килеп сығыуы ихтимал. Әлегә был турала артыҡ уйламағыҙ, көсөгөҙҙө көндәлек эштәрегеҙгә йүнәлтегеҙ. Кесе йомала һорауығыҙға тулы яуап алырһығыҙ.Үлсәү (24.09 – 23.10)Осор төрлө ваҡиғаға бай булыр. Шишәмбелә яҡшы хәбәр ишетерһегеҙ. Ҡайсаҡ ныҡышмалылыҡ етмәүе лә ҡамасаулар. Шаршамбылағы хәлдәр кәйефегеҙҙе мотлаҡ күтәрер.Саян (24.10 – 22.11)Дүшәмбе көтөлмәгән яңылыҡтар килтерер. Ҡайһы бер алдан ҡоролған ниәттәрегеҙҙе үҙгәртергә лә тура килер, бәлки. Шулай ҙа юғалтыуҙар булмаҫ. Аҙна йомғаҡтарынан барыбер ҡәнәғәт ҡалырһығыҙ.Уҡсы (23.11 – 21.12)Йондоҙҙар еңел уңыш көтмәҫкә ҡуша. Таныш, яҡшы белгән эштәрегеҙ ҙә ауыр   барыр. Төрлө ҡыйынлыҡ, көтөлмәгән хәл ҡәҙимгенән күбәйер. Йомала кемдер элекке бурысығыҙ хаҡында һүҙ ҡуҙғатыр.Өмөтбай. ","10 Сентябрь , 21:00",Махсус биттәр,Na
https://ye102.ru/articles/mahsus/2023-09-04/ysh-yly-a-ba-sa-rizy-tary-2493536,Ҡышҡылыҡҡа баҡса ризыҡтары,,"Маринадтағы ташҡабаҡ
1 л банка иҫәбенә 700 грамм ташҡабаҡ, 6 – 7 ҡәнәфер, 2 лавр япрағы, ярты ҡуҙаҡ әсе борос, самалап дәрсен алына.Ташҡабаҡты әрсеп, орлоғонан таҙартырға ла 3Х3 см ҙурлыҡта шаҡмаҡтарға турарға. Уны ҡайнап торған һыуҙа 5 минут бешергәс, һарҡытырға. Банкалар төбөнә тәүҙә тәмләткестәр һалына, өҫтөнә – ташҡабаҡ. Ҡайнар маринадты ҡойоп, тимер ҡапҡастар менән ҡапларға һәм, һыуынғас, баҙға төшөрөргә.Маринад өсөн 1 л һыуға 50 г тоҙ, 300 г шәкәр, 1 стакан 9 процентлы аш һеркәһе алына. Аш һеркәһен маринад ҡайнап сыҡҡас һалырға ла утты һүндерергә.
Сөгөлдөр япрағын маринадлау
Йәш сөгөлдөр япраҡтарын йыйғас, матурлап йыуырға. Һыуын һарҡытып, киптерергә лә, артыҡ ваҡ итмәй генә турарға. Банкаларға тығыҙлап тултырғас, өҫтөнә ҡайнар маринад ҡойорға. Уны 5 минут тирәһе тотҡас, һарҡытырға һәм ҡайнатып, ҡабат япраҡ өҫтөнә ҡойорға. Тимер ҡапҡас менән ябып, һалҡын урында һаҡларға.Маринад өсөн 1 л һыуға 100 мл 9 процентлы алмалы аш һеркәһе, 70 г шәкәр, 25 г тоҙ, 1 лавр япрағы, самалап борсаҡлы борос менән ҡәнәфер һалырға.Маринадланған сөгөлдөр япрағынан ҡышҡыһын аш бешерергә мөмкин. Борщ, ши әҙерләгәндә өҫтәп ебәрһәгеҙ, бик үҙенсәлекле буласаҡ.
Сөгөлдөр маринадлау
1 кг сөгөлдөрҙө йыуып, аш һеркәһе һалынған һыуҙа 1 сәғәт бешерергә. Уны һыуытҡас, һәр сөгөлдөрҙө 4 – 5 киҫәккә телергә. Уны банкаларға һалып, бөртөклө ҡара борос, ҡәнәфер өҫтәргә. Өҫтөнә маринад ҡойоп, тимер ҡапҡас ябырға. Банкаларҙы ҡалын юрған менән томалап, яй ғына һыуытырға кәрәк. Маринадланған сөгөлдөрҙө һыуытҡыста йәки һалҡын баҙҙа һаҡларға.Маринад өсөн 1 л һыуға 2 ҡалаҡ шәкәр, 1,5 ҡалаҡ тоҙ, 2 лавр япрағы һалып ҡайнатырға. Утын һүндергәс, 75 мл аш һеркәһе ҡушып бутарға.
Сөгөлдөр һабағын маринадлау
Сөгөлдөр япрағын маринадлағанда уның һабағын да эшкәртергә була. Уны оҙонлай көйө йыуырға, зарарланған урындарын ҡырҡып ташларға. Һабаҡтарҙы бөтәүләй килеш банкаға оҙонсалай тултырырға. Өҫтөнә эҫе маринад ҡойорға ла банкаларҙы 15 минутҡа ҡайнап торған һыулы кәстрүлгә ултыртырға. Ул ярылмаһын өсөн кәстрүл төбөнә туҡыма киҫәге йәйергә кәрәк. Ундағы һыу банканың яртыһынан аҙ ғына өҫтәрәк булырға тейеш, юғиһә ҡайнағанда эсенә төшөүе бар. Банкаларҙы тимер ҡапҡас менән ябып, баҙға ҡуйырға.Маринад өсөн 1 л һыуға 100 мл алма йәки виноград һеркәһе, 100 г шәкәр, 25 г тоҙ, 8 борсаҡлы борос, 1 лавр япрағы һалып ҡайнатырға.
Баклажан тоҙлау
5 кг баклажанды йыуырға ла түңәрәкләп турарға. Уға тоҙ һибеп, 3 сәғәт ултыртып торорға. Һәм алтынһыу төҫкә ингәнсе майҙа ҡыҙҙырырға.1-әр кг помидор менән болгар боросон, 200 г һарымһаҡты, 5 ҡуҙаҡ әсе боросто ит турағыс аша үткәрергә. Мул ғына итеп йәшел тәмләткестәр турап һалырға, 2 ҡалаҡ тоҙ, 100 мл үҫемлек майы, 3 ҡалаҡ шәкәр һалып бутап, утҡа ҡуйырға. Ҡайнап сыҡҡас, баклажанды һалып, 20 минут бешерергә. Утты һүндергәс, 100 мл 9 процентлы аш һеркәһе һалып бутарға ла банкаларға тултырырға. Тимер ҡапҡас менән ябырға.
Фасолдән ҡышҡылыҡҡа салат
500 г фасолде төнгөлөккә һалҡын һыуҙа ебетергә. Һыуын түгеп, яңынан таҙа һыу ҡойоп, яртылаш әҙер булғансы бешерергә.4 кг болгар боросон, 1 кг помидорҙы, 1 кг һуғанды ярым түңәрәкләп турарға. 1 кг кишерҙе ҡырырға. Уларҙы фасоль менән бергә бутарға ла, тоҙ өҫтәп 6 – 8 сәғәткә һыуытҡысҡа ҡуйып торорға. Бүленеп сыҡҡан һутын түгеп, 500 мл үҫемлек майы, лавр, борсаҡлы борос һалып, 40 минут томалап бешерергә. Аҙыраҡ тойолһа, тоҙ өҫтәргә мөмкин. Әҙер булғас, 150 мл аш һеркәһе һалып бутарға. Банкаларға тултырып, тимер ҡапҡас менән ябырға.
Маринадланған һарымһаҡ
Һарымһаҡты таҙартҡас, тишекле сүмескә һалып, өҫтөнә ҡайнар тоҙло һыу (500 мл һыуға 50 г тоҙ алына) ҡойорға. Был уны зарар­һыҙландыра. Артынса уҡ һалҡын һыу ҡойоп, һарҡытырға. Банкаларға һарымһаҡты тултырғас, өҫтөнә маринад ҡойоп, тимер ҡапҡас ябырға.Маринад өсөн 200 мл һыуға шул уҡ күләмдә 9 процентлы аш һеркәһе, 20 г тоҙ, 50 г шәкәр, 4 борсаҡлы ҡара борос, 3 лавр, 2 балғалаҡ хмели-сунели тәмләткесе һалып, ҡайнатырға. Маринад бер аҙ һыуынғас, һарымһаҡ өҫтөнә ҡойорға. Юғиһә ул тәмен юғалтасаҡ.
2-се ысул1 кг һарымһаҡты йыуырға, әммә ҡабығын әрсемәҫкә һәм бүл­кәттәрен бер-береһенән айыр­маҫҡа. Уларҙы банкаға тултырғас, һалҡын тоҙло һыу ҡойоп (1 л һыуға 2 ҡалаҡ тоҙ алына), 5 – 6 тәүлек ултыртып торорға.Артабан уларҙы стерилләнгән банкаға күсереп һалырға. 10 борсаҡлы борос, 4 лавр, 2,5 тоҙ һәм 5 ҡәнәфер өҫтәргә. 2 сей сөгөлдөрҙө әрсеп, эре киҫәктәргә бүлергә һәм һут һыҡҡыс аша сығарырға. Был һутҡа 150 г шарап һеркәһе (винный уксус) ҡойоп бутарға ла һарымһаҡ өҫтөнә ҡойорға. Өҫтөн ҡаплап, һыуытҡыста һаҡларға. Былай әҙерләнгән һарымһаҡ 1 – 1,5 ай тирәһе һаҡлана.
Сәскәле кәбеҫтә менән борос маринадлау
300 г төрлө төҫтәге болгар боросон туҡмаслап турарға. 150 г петрушка тамыры менән 4 бүлкәт һарымһаҡты ваҡларға.  1 кг сәскәле кәбеҫтәне тәлгәштәргә бүлеп, 3 – 4 минутҡа ҡайнап торған тоҙло һыуға һалып алығыҙ. Йәшелсәләрҙе банкаларға ҡат­лам-ҡатлам итеп һалып сығығыҙ һәм ҡул менән баҫып, тығыҙлап ҡуйығыҙ. Өҫтөнә маринад ҡойоп, 12 сәғәт ултыртып тороғоҙ. Аҙаҡ уны кире бушатып, ҡайнатып, ҡабат йәшелсәләр өҫтөнә ҡойорға. Ҡайнар һыулы кәстрүлгә банка­ларҙы ултыртып, 15 минут ҡайна­тырға һәм тимер ҡапҡас ябырға.Маринад өсөн 1 л һыуға 2 лавр, 1 ҡалаҡ тоҙ, 2 ҡалаҡ шәкәр һалып ҡайнатырға. 500 мл 6 процентлы аш һеркәһе ҡойоп, бутарға ла уттан алырға.
Маринадланған кишер
Бының өсөн кишерҙең ваҡ ҡыналарын (5 – 8 см) алығыҙ. Был осраҡта уны таҙартыуы мәшә­ҡәтле булһа ла, табынға ҡуйыуы йәмле буласаҡ. Ә эре кишерҙе турарға кәрәк.1 кг кишерҙе таҙартып, 90 градус эҫелектәге һыуға 2 минутҡа һалып торорға. Унан һуң һалҡын һыу менән сай­ҡатып, банкаларға тултырырға. Араһына 200 г һарымһаҡ, эре итеп туралған йәшел тәмләт­кестәр һалырға, 200 мл үҫемлек майы ҡойорға. Ҡайнар маринад ҡойғас, өҫтөн тимер ҡапҡас менән ҡапларға. Әгәр оҙайлы ваҡыт һаҡларға кәрәк булһа, ҡапҡас менән япмаҫ борон банкаларҙы ҡайнар һыулы кәстрүлгә ултыртып, 20 минут ҡайнатып алырға.Маринад өсөн 1 л һыуға 30 г тоҙ, 60 г шәкәр һалып ҡайнатырға. Утын һүндергәс, 50 мл аш һеркәһе өҫтәргә.
","4 Сентябрь , 11:25",Махсус биттәр,Na
https://ye102.ru/articles/mahsus/2023-09-04/kemde-arba-yna-ultyra-y-2513047,Кемдең арбаһына ултыраһың...,"Ашығып ишеккә туҡылдаттылар. Аптырап, ишек яғына ыңғайлауға тыштан:","
– Баныу апай, ас йәһәтерәк! Был мин, Зөһрә! – тигән тауыш ишетелде.
Бикте ысҡындырыуыма таныш ҡатын мине бәрә яҙып ишекте шар асты ла, аяҡ кейемен күҙ асып йомғансы сисеп, бәҙрәфкә йомолдо. Унан ҡоҫҡаны ҡолаҡҡа салынды. Сәй ҡуя һалып, өҫтәл әҙерләгәнсе, ап-аҡ булған Зөһрә бит-ҡулын сайып, аш бүлмәһе ишегенең яңағына килеп һөйәлде:
– Сәй эсеп тормаҫмын, ахыры... Ярай ҙа подъезд ишеге – асыҡ, һин өйҙә булып сыҡтың. Йөрәгем болғанып, саҡ үлмәнем, ҡайҙа барып баш төртөргә белмәнем. Йәмәғәт бәҙрәфтәре лә юҡ, йән көйгөс.
– Эйе шул, – тип уны йөпләнем. – Бер генә сауҙа үҙәгендә барлығын беләм. Әйҙә, лимон менән шыйыҡ ҡына сәй яһайым, ултыр. Ағыуланғансы ҡайҙа йөрөнөң, нимә ашаның?
– Ашаһам икән, – Зөһрә өҫтәл артына ултырҙы, лимонға үрелде. – Ауырлы мин.
– Бына һиңә... – көлөп ебәрҙем. – Ҡарбуз ашағанһың инде, улайһа. Ҡайһы арала кейәүгә сығып өлгөрҙөң?
– Һин дә ҡыҙыҡ ҡына инде, – Зөһрә лимонды ҡабып, сирылды. – Ауырға ҡалыр өсөн мотлаҡ кейәүгә сығырға кәрәкме ни?
– Беҙҙең заманда йолаһы шулай ине, – шыйыҡ сәйҙе алдына ҡуйҙым. – Ҡыҙҙар сәйе һиңә.
– Мәскәүский, – Зөһрәнең йөҙө яҙылғандан-яҙылды, шаярыр халәткә ҡайтты. – Әсе генә нимәлер ашағы килә.
– Кипкән ҡорот бар, – һыуытҡысҡа үрелдем.
– Юҡ, әскелтем ҡаҡ кеүегерәк нәмә ашағым килә.
– Әлүктән былайтып, тегене ашағым килә, быны ашағым килә, тип иркәләнә, көйәҙләнә башлаһаң, кейәү балаҡайҙы өркөтәһең бит! – һаман ауыҙ йырҙым.
– Өркһә лә, әллә ҡайҙа йыраҡҡа ҡаса алмаясаҡ, – Зөһрә бер мәлгә уйланып ултырҙы ла, сынаяғына тағы ике киҫәк лимон өҫтәне. – Әсе етмәй... Хәйер, мин уға иркәләнә лә алмайым – төрмәлә ултыра.
Әсегә мохтаж йөклө ҡатындың ыңғайына тороп, блендер аша үткәрелеп туңдырылған еләкте алып тора инем, “йылп” итеп уға ҡараным:
– Уны ҡайҙан таптың? Нисек ауырға ҡалдың?
– Телефон, пушты аша түгел инде, ике тапҡыр янына барып ҡайттым, – Зөһрәнең күҙҙәрендә сәйер осҡондар балҡып һүнде. – Танышыуҙар сайты аша таныштыҡ та...  
– Һөйләһәң – матур итеп, тәмләп тороп һөйлә лә, һөйләмәһәң – барыбер һөйлә, башынан алып, – Зөһрәнең алдындағы тәрилкәгә сливаларҙы йыуып һалдым. – Әсе генәләр. Бешмәгәнгә. Шуға үҙем ашай алмағайным, бәлки, һиңә батыр.     
Зөһрә һыны ҡатҡансы көлдө:
– Үтмәгән тауар быға батыр, тиһең инде.
– Эйе, – Зөһрәнең үпкәләй торған ғәҙәте юҡ, шуға иркен һөйләшәм. Һәйбәт ҡатын ул. Эшкә шәп, һөйкөмлө, тик ирҙәрҙән бәхете юҡ – әллә ниндәй йүнһеҙҙәрҙе әллә ҡайҙан эҙләп таба ла, шулары менән ҡаңғырып йөрөп, ғүмере яңғыҙлыҡта уҙа. Әле бына, төрмәлә ултырған ирҙән ауырға ҡалдым, ти.
– Яңғыҙлыҡ шул тиклем үҙәккә үтте, Баныу апай, бына хет стенаға менеп оло! – Зөһрә сәйенән лимондың береһен һөҙөп алып ҡапты. – Башҡаларға ҡарайым да, ҡайһы ерем менән кәммен һуң, тип илап та ала торғайным. Яратҡы, яратылғы килә! Урамда танышырға оят кеүек, эштә ир заты бер-ике бөртөк кенә, улары ла өйләнгән. Социаль селтәрҙә ултырған булам да, танышырға атлыҡҡан әҙәмдәрҙән сират теҙелмәй.
– Аваңа үҙеңдең фотоһүрәтең урынына гел сәскә-маҙар ҡуйғас, кем һине күрһен?
– Әй, мин йүнләп фото ла төшә белмәйем... Шулай ҙа бер йоҡоһоҙ төндә ҡырын ятып та, тороп та, ултырып та, ҡыланып күп иткәнсе фото төшөп, үҙемә ҡалһа, иң йәтешен һайлап, танышыуҙар сайтына инеп теркәлеп, шул фотоны ҡуйҙым. Шунда уҡ тиерлек бер нисә ир яҙҙы. Ир йораттары. Йүнле хәбәр яҙалармы, тиһәң... Ә Андрей тәүҙән үк үҙен бик тәртипле, иғтибарлы итеп танытты. Үҙе килеп тороп сибәр! Минән алты йәшкә кесе. Һүҙҙәр нисектер үҙенән-үҙе беректе. Икенсе көндө яҙышҡанда, мин һинән бер нәмәне лә йәшерергә теләмәйем, бер-беребеҙгә эҫенмәҫ борон, үҙемдең шундай-шундай хәлдә булыуымды яҙам, артабан аралашҡың килмәһә – аңлармын, тине. Нимә өсөн ултыраһың, тип һораным. Ҡурҡма, йәшлек хатаһы, иҫәрлек өсөн ҡат-ҡат яуап тотам, ти: “Йәш саҡта иҫерек килеш иптәштәр менән берәүҙе ныҡ итеп туҡмап ташлағанбыҙ, яуап­лылыҡты үҙ өҫтөмә алдым да ҡуйҙым. Аҙаҡ инде бер бәләкәй генә ғәйеп өсөн тағы ҙурҙан ғәйепләп, ошонда килтереп тыҡтылар. Ә мин матур донъя ҡороу, татыу ғаилә, балалар тураһында хыялланам. Йылылыҡ етмәй миңә. Кемгәлер кәрәкле булғым килә”. Шул һүҙҙәренән һуң ул миңә бигерәк яҡын, үҙ кеше тойолдо.
– Зөһрә, һәм һин уның татлы теленә ышандыңмы?! Улар бит барыһына ла бер үк шаблон буйынса яҙа. Ҡатын-ҡыҙға нимә кәрәклеген бик яҡшы белеп, нескә күңел ептәре менән уйнайҙар.
 – Улай тимә, Баныу апай. Андрей ундай түгел, ул үҙенең хаталары өсөн бик ныҡ үкенә. Ә кем хаталанмай? Кеше төҙәлергә  теләй икән, нишләп уға ярҙам итмәҫкә? Мин уны ысынбарлыҡта күрҙем. Ул һәйбәт!
– Аһ-аһ, – бот сабып аптыраным. – Эйе, улар бөтәһе лә һәйбәт. Ныҡ һәйбәт булғанға ултыралар. Ярҙам ит, әйҙә, уға, аҡса бир, ишшеү фатирыңа  индер! Аҙаҡ нисек сығарырға ла белмәҫһең! Һин аҡыллы ғына кеүек инең дәһә, Зөһрә, аҡылың ҡайҙа булған?
– Баныу апай, Һеҙ ҙә шулай тип торғас инде, – үсегеүҙең ни икәнен белмәгән Зөһрә үпкәләне. – Ул юлыма аҡса ебәрҙе. Бөтә расхудты үҙе ҡапланы.
– Ауырға ҡалғаныңды беләме?
– Белә. Ну, һин шустрая, тине тәүҙә. Һуңынан, бергә-бергә йәшәрбеҙ, тип ҡыуанды.
– Һинең квадрат метрҙарҙамы?      
– ... Әле уныһын хәл итмәгәнбеҙ.
Зөһрә сәйен эсеп бөткәс, мине аптырашта ҡалдырып, ҡайтып китте:
– Витаминдар алаһым бар.
Ә мин өҫтәлде йыйыштырып, һауыт-һабаны йыуғансы, күрше ауылдағы бер ғаилә тарихын иҫләнем. Ауылда тыуып үҫкән ир байтаҡ ҡына ситтә йөрөп, ҡатын эйәртеп ҡайта. Бәләкәс кенә өйҙә йәшәп китәләр. Ауылдыҡылар, икеһе лә төрмәнән ҡайтҡан, тип бер килке һөйләп ала ла, оноталар. Оҫта ҡуллы ир совхоз эшендә була, ҡатыны – өйҙә. Малайҙары тыуғас, ҙур булмаған йорт һалып сығалар. Күп тә үтмәй, тағы өс балаға ғүмер бирәләр. Матур итеп гөрләтеп йәшә лә йәшә, әммә ҡатын боҙоҡ булмышын үҙгәртә алмай – балаларын ҡалдырып, ҡалаға ҡасыуҙы ғәҙәт итеп ала. Ире уны эҙләп алып ҡайта, ул тағы ҡаса. Бер ҡышҡы көндө атай кеше балаларын бикләп, йәнә ҡасҡалаҡ бисәһен эҙләргә сығып китә. Бер нисә көн үткәс, күршеләге әбей ғауғалап, кешеләргә әйтеп, ишекте асып инәләр һәм балаларҙы ҡотҡаралар. Ас балаҡайҙар һыуыҡ өйҙә өшөп-туңып ултырған булған. Иң кескәйҙәре, ике йәшлек малай, бөтөнләй хәлһеҙ ятҡан. Сабыйҙар бәләкәй генә ҡатҡан ҡорот киҫәген кимереп кенә астан үлмәй ҡалған. Атайҙарын табып килтергәс, ул дүрт балаһын да үҙе менән бергә алып йөрөп, ҡатынын эҙләгәндә, ҙур ҡыҙын урамда машина тапай. Ете йәшлек сабыйҙың фажиғәле үлеменән һуң ҡалған өс баланы балалар йортона алалар. Ирҙе ауылдаштары, бик сәйер холоҡло булды, тип хәтерләй:
 – Балаларын хөкүмәт ҡарамағына алғас, ауылдан сығып киткәйне, аҙаҡ кире ҡайтып, оло йәшкә етеп, сирләп үлде. Кеше менән аралашманы. Үлгән ҡыҙын ныҡ яратҡан булғандыр, исемен ҡысҡыра ине. Ә үҙе, балалары килһә, уларҙы өйөнә индермәне.
Ауылдаштарының береһе:
– Кеше менән аралашманы, тиһәң дә, атайым уға бесәнен килтергәс, өйөнә саҡырып индергән, – тип хәтирәләре менән бүлеште. – Атайым, ир булһа ла, шундай таҙа йәшәй, тип аптырап һөйләгәйне. Ҡайтарғыһы килмәй, оҙаҡ итеп бөтә тормошон, балаларын, үкенестәрен бәйән итә ул атайыма. Ҡурҡманыңмы унан, тип һорағайным, атайым: “Кешенең хәлен, кисергәндәрен аңлап, тыңларға, ишетергә, йөрәгең менән тойоп, күңел күҙе менән күрә белергә кәрәк. Тормош булғас, шундай кешеләрҙе лә осратырһың, хәлеңдән килгәнсә ярҙам ит, аша атлап үтмә”, – тине. Был һүҙҙәре минең өсөн ғүмерлек һабаҡ булды.
Сәйер ирҙең ҡатыны иһә ҡалала сыуалған ирҙәрҙең береһенә барып, күпмелер ваҡыт шуның менән йәшәй, магазинда йыйыштырыусы булып эшләй. Ғүмере бик аяныслы өҙөлә: йәшәгән ире уны үлтереп, мәйете бер аҙна баҙ аҫтында ята... Яңыраҡ ҙур малайҙары ла үлгән, тинеләр. Бер ҡыҙы, кинйә улы ҡалала йәшәй. Ауылға ҡайтып йәшәргә ине, тиҙәр ҙә бит, атай йортон һатҡан шул үҙҙәре.
Нишләп тап ошо ғаилә тарихы Зөһрәгә бәйле иҫкә төшкәнен үҙем дә аңлата алмайым. Хәйер... Яңғыҙ булһа ла, тыныс ҡына йәшәп ятыуы яҡшыраҡ кеүек тойола миңә. Әллә кем менән яҙмышын бәйләгәндән һуң хәүеф-хәтәрҙең тоғо асылып, бар тормошо пыран-заран килһә? Кемдең арбаһына ултыраһың бит... Теләйһеңме-юҡмы, эргә-тирә­лә­геләр беҙгә бик ҙур йоғонто яһай. Шуға ла һәр кемде лә яныңа юлатмауың хәйерле түгелме ни?
 
Баныу ҠАҺАРМАНОВА.
 
*Исемдәр үҙгәртелде.","4 Сентябрь , 11:21",Махсус биттәр,Na
https://ye102.ru/articles/mahsus/2023-09-04/ush-ayyndy-bere-e-2517308,Ҡуш ҡайындың береһе,"Хеҙмәткә алдылар. Диңгеҙ-океандар гиҙеп, ярты донъяны урап сыҡтым. Шиғыр юлдары менән көн дә хат оҙаттым, һағыныу һәм матур хыялдар гөлләмәләре менән көн дә хат алдым. Ике йыл шулай булды. Ҡапыл хаттар туҡталды. Ғазап башланды. Ай үтте, ике, өс ай... Хат артынан хат яҙҙым, һәм бер көндө сит ҡул...","Заманында үҙ тиҫтерҙәрем араһында дан тотҡандарҙың береһе булдым. Юҡ-юҡ, әле һеҙ уйлағанса шаталаҡ, һуғыш суҡмары түгел, ә гармунсы ғына. Өҫтәүенә, йырсы ла. Тальянкамды һуҙып, ауыл көйҙәрен һыҙҙырып ебәрҙемме – бөтә ауыл халҡы ҡапҡа алдына сығып тыңлар ине.
– Э-эй, ошоноң тауышы!.. – тиешер ине ҡатын-ҡыҙ, әбей-һәбей.
– Өҙҙөрә лә һуң!.. – тиешер ине ир-егет, ҡарт-ҡоро, көнләшеп. Ҡайһы бер гармун яфалаусылар араһында үсләшкәндәр ҙә аҙ булманы. Кеме күректе тиш келәп китә, кеме тел төймәләрен шаҡарып-һындырып ташлай... Булды инде. Ҡайҙа байрам, ҡайҙа туй – мин шунда, ҡайҙа уйын, кис ултырыу – мин шунда, һәр ерҙә лә почет елле.
Ул осорҙа миңә ун ике-ун өс йәштәр самаһы ине. Ә гармунда уйнарға нисек өйрәндемме? Быныһы ла хикмәтле. Әле мәктәпкә төшмәгән, моңло гармун тауышына ғашиҡ, ауыҙ-морон һыуын йыя алмай йөрөгән иҫәүән бер малай инем. Бер көндө урам аша ғына йәшәгән күршебеҙ төрлө-төрлө төҫтәге нур һибеп емелдәп торған гармун күтәреп ҡайтып инде. Шул көндән алып, кис ҡорон, болдорона сығып ултыра ла әллә нәмәләр ҡысҡырта башлай. Көй тиһәң, көйгә оҡшамай. Ҡайһы бер телдәрен, минең көйгән йәнде үсекләгән төҫлө, ҡат-ҡат, ҡат-ҡат баҫып йөҙәтә. „Их, үҙемдеке булһа ине шул гармун! – тип үкенесле хыялланып, һәр кис ҡапҡа алдындағы бүрәнә өҫтөндә тегене тыңлап ултырам. Эргәһенә барып, бер аҙ бысҡылдатып ҡарарға ҡыйыулыҡ етмәй. Ул һиңә тәтәй түгел. Минекеләр ундай гармунды бер ҡасан да алып бирмәйәсәк. Ә күрше – „быса“ ғына... Яралы йөрәгемә тоҙ һала...
Бер көн әсәйем Алмабикә апайҙы сәйгә саҡырҙы. Үзбәкстанда йәшәгән инәйем ҡунаҡҡа ҡайтҡайны. Ҡулъяулығы менән асҡыс тотҡан: өйөн йоҙаҡлап килгән. Өйҙәрендә бер кем дә юҡ, тимәк. Ә гармун – өйҙә! Сәй мәжлесе оҙаҡ була торған. Уларҙың йоҙағы сөй менән дә асыла. Бөтә тәүәккәллекте йыйып, һыпырттым өйҙәренә. Күҙ алдымда йәйғор төҫтәре уйнатҡан гармундан башҡа бер ни ҙә күренмәй. Таҡтанан сөй һурып алып, йоҙаҡты соҡой башланым. Асылып китте был. Хәҙер алда иң ҡурҡыныс, иң ауыр юл ята. Гармундары – төпкө өйҙәренең мөйөшөндәге комод өҫтөндә. Нисек кенә алып сығырға? Бер килгәс – артҡа боролоу юҡ! Ҡараҡлыҡмы был, әллә түгелме? Ҡулдарымды алға һуҙып теге мөйөшкә табан юл тотам һәм нимәгәлер баҫам. „Ғарҡ“ итеп ҡалды.
– Кем йөрөй?! – Ҡалын ир тауышы яңғыраны. Күрше! Жыулап китте йөрәк, саҡ-саҡ йығылып китмәнем. Сығып һыпыртырға ишекте күреп булмай. – Кем һин? – Тауыш тағы ла көслөрәк яңғыраны. Ләм-мим. Ҡойолдом да төштөм ҡурҡышымдан. Уның тороп килеүен ишетәм, һәм шул уҡ секундта ҡаты көслө ҡул минең ыштан балағымдан эләктереп тә алды... Тапҡан ҡайҙа ятырға! Бөттө! Бөттө... Был мине хәҙер типкеләп кенә сығарып ебәрә икән...
– Быбы... ми-ми-ми...
– Кем?! – Ыштан балағымдан һелкетә тартып ҡуйҙы. Уныһы саҡ төшөп китмәне. – Нимә эшләп йөрөйһөң?
– Ми-ми-ми...
– Ғәфүрме?
– Ыһы!
– Ә-ә, нимә, Алма апайың ебәрҙеме? Мин йоҡлайым. Ике сәғәттән тағыла көтөүгә. Көтөү көтөүе анһат эш түгел, көнө буйы йүгерергә кәрәк. Бар, шулай тиң. Минең эскә йылы йүгерҙе. Хатта ҡыйыуланыбыраҡ та киттем шикелле.
– Ә гармуныңда бер аҙ ғына уйнап торорға буламы? Болдорҙа ғына?
– Юҡ, ҡустым. Минең йоҡом килә. Хәйер, гармун тотҡаның бармы һуң һинең? Ул бит ни тәк просто! Талант кәрәк!
– Ҡунаҡҡа барғанда Нурислам ағайымдың гармунында бер аҙ уйнағайным...
– Һе, уйнағайным!.. Прәме уйнағанһыңдыр инде! Ул һиңә – тоттоң да уй наның түгел, ҡустым. Ана, мин күпме яфаланам, суртым да килеп сыҡмай.
– Ә-әҙ генә... Ипле генә... – Ныҡышам мин.
– Әгәр ҙә мәгәр хәҙер үк уйнай алһаң – мин уны бөтөнләй һиңә бирәм. Әгәр ҙә мәгәр булдыра алмаһаң – башҡа былай килеп бимазалама! Аңланыңмы? Тураҡлап ташлайым үҙен! Йә, ал, ана, комод өҫтөндә. Бер уянғас... – Һәрмәнеп гармунды таптым да иҙәнгә ултырҙым. Ул шырпы сыйҙы, тәмәкеһен ҡабыҙҙы. Ут яҡтыһында күҙҙәренә иғтибар иттем: юҡ, асыулы түгел һис тә, хатта киреһенсә – уның йөҙөндә ҡыҙығыу төҫмөрләнә ине. Мин, бөтә оҫталығымды һалып, өйрәнә башлаған берҙән-бер көйөмдө, – „Түңәрәк күл“де уйнай башланым... Көй бөткәс, ипле генә тороп,гармунды комод өҫтөнә ҡуйҙым.
– Молодец! Тағы ла ниндәй көй беләһең?– Ошоно ғына. 
– Шулай ҙа – молодец. Молодец! Ә бына минең бер нисек тә килеп сыҡмай. Мунсаға ла барып ҡараным. Юҡ и все! Давай тағы ла уйна! – Мин шатланып тағы ла „Түңәрәк күл“де урай башланым.
– Давай, давай! – Оҡшап ҡалды тегегә. Ултыра торғас, мөңрәп ебәрҙе.
– Улай түгел, бына былай бит ул! – Шелтәләп тә ебәрәм. Ул тырышып яңынан мөңрәй башлай. Аҙаҡ үҙем ҡушылам. Шулай ултырған саҡта Алмабикә апай дөбөр-шатыр ҡайтып инде.
– Һин – нимә, ен алмаштырҙымы әллә үҙеңде?! – тине ул, аптырап. Кәрәсин лампаһына ут ҡабыҙып маташа.
– Таң һыҙыла башланы бит!
– Бына, әсәһе, Ғәфүр ҡустым менән көй өйрәнәбеҙ.
– Шул ғына етмәгәйне. Тапҡанһығыҙ ваҡыт. Ят. Йоҡла. Серем ит. Һин дә ос өйөңә, әсәйең юғалтып торор. Иртәгә лә көн бар. Марш!
– Во! Ысынлап та! – ти күрше. – Давай, көтөүгә кил. Гармунды алыпҡайт та иртәгә Аралға кил, йәме? Вәт әй, суҡынған малай, нисек оҫта уйнай!Иртәгәһен әпен-сөпөн генә сәй эстем дә, йәнемдән дә ҡәҙерлерәк гармунды әсәйемдең иҫке яулығына төрөп, саптым Аралға. Мин килгәндә күршем Оло Таш өҫтөндә „Түңәрәк күл“де һыҙғырып көйләп ултыра ине. Мине күргәс, шатланып китте теге.
– Һа-ай, афари-ин! Әллә килә, әллә юҡ, тип кенә уйлап ултыра инем. Давай, иң тәүҙә һин уйна. Ҡарап торормон да уйнап ҡарамын, һин өйрәтеп торорһоң. Батамы?
– Әйҙә һуң. Тик һин иғтибарлы бул!
Уйнайым. Аҙаҡ ул уйнап ҡарай. Юҡ! Юҡ инде! Оҙаҡ ҡына шулай яфаланғас, гармунға һуғып, асыуланып ҡуйҙы.
– Булмағас булмаҫтыр инде, ҡустым. Давай, һин уйна, мин лутсы тыңлап ултырырмын. Уны йәлләһәм дә, гармундың тәтеүенә шатланып бөтә алмайым. Ул – мал ҡыуа, мин уның артынан йөрөп гармунда уйнайым... Ҡараһам, мал-тыуар, ашауын ташлап, минең янға йыйыла башлаған, аптырашып ҡарап торалар. Иртәгәһенә түҙмәне күрше.
– Их-ма! Йә, ярар, ҡустым, гармунды үҙеңә ал да уйнай ғына бир. Минән булманы. Әгәр ҙә былай көтһәк, һыйырҙар тамам һөтһөҙ ҡаласаҡ. Ана бит,нишләп торалар! – тине ул, көрһөнөп. – Аҡсаһын берәй ҡасан индереп бирерһегеҙ әле. Шул көндән яңы дәүер башланды. Көн дә яңы көй өйрәндем. Оҙаҡ та үтмәне, атайым ҡайҙандыр өп-өр яңы тальянка алып ҡайтып бирҙе. Бына бит ул: әле берәү ҙә юҡ ине, хәҙер – бер үҙемә ике гармун!..
***
Унынсы класты тамамлап йөрөгән саҡ. Ауыл йәштәре ниңәлер хәтәр дәртләнеп китте. Матур ғына концерт әҙерләп, ете-һигеҙ саҡрым алыҫлыҡта ятҡан күрше ауылға барҙыҡ. Шунда, үҙ ғүмеремдә тәүге тапҡыр, бер ҡыҙыҡайға ғашиҡ булдым. Йылмайыуҙары, буй-һыны, йөрөштәре, күҙ ҡараштары... Сәхнә ситенә менеп ҡунаҡлаған бер еүеш танауҙан ипле генә итеп тегенең исемен һорашам. Сәлимә икән. Ҡалай матур исем. Концерт башланды. Егет-ҡыҙҙар йырлай, бейей, ә мин шаршау артында гармунда уйнайым. Ниһайәт, миңә лә сират етте. Алып барыусы шаҙра Хисами:
– Ғәфүр Бәширов башҡарыуында „Зәңгәр күлдәк“, – тип иғлан итһә лә, үҙем сыҡҡас, ҡул сабыуҙарҙы баҫып:
– „Сәлимәкәй“, – тип төҙәттем. – Сәлимәгә бағышлана.
Әлеге еүеш танау сырҡылдап көлөп ебәрҙе. Еңе менән ялтырап торған танау аҫтын һөртөп:
– Сәлимә апай, – һиңә! Әле генә һорашып торҙо! – тип яр һалып ҡысҡырмаһынмы, әй. Гө-өр итеп ҡалды тамаша залы. Күҙ сите менән генә Сәлимәгә ҡарап алам, ул яулығы менән йөҙөн ҡаплаған. Гармунымды һыҙҙырып ебәреүгә зал тынып ҡалды. Йөрәгемде сихырлап өлгөргән шул ҡыҙыҡайға ҡарап, аңлайышһыҙ тәүге хис-тойғоларым даръяһына сумып,й ырлап ебәрҙем...
Йыр йырланып бөтөр-бөтмәҫтән аяғүрә тороп ҡул саба башланылар. Дер һелкенеп торҙо зал, йыр оҡшап ҡалды. Ҡат-ҡат сығарып йырлаттылар.Шыбыр тиргә батып бөттөм. Концерттан һуң уйын башланды. Йәштәр араһында Сәлимә күренмәне. Төштә генә күренгәндәй булды ла ҡуйҙы. Гармунымды ҡосаҡлап, таң атҡас ҡына ҡайтып индем. Был хыялыйҙың хыялы хыял ғына булып ҡалған, тип уйлайһығыҙмы? Юҡ шул! Ике ауылдың араһын көн дә тапаным, күрше ауыл малайҙары менән һуғышып, дуҫлашып бөттөм – Сәлимәне бер кемгә лә бирмәнем. Был донъяға беҙ бер йән булып тыуғанбыҙ булып сыҡты. Ул минең хыялымдың иң яҡты бер йондоҙо булды! Сәлимәкәй, Сәлимә...
***
Хеҙмәткә алдылар. Диңгеҙ-океандар гиҙеп, ярты донъяны урап сыҡтым. Шиғыр юлдары менән көн дә хат оҙаттым, һағыныу һәм матур хыялдар гөлләмәләре менән көн дә хат алдым. Ике йыл шулай булды. Ҡапыл хаттар туҡталды. Ғазап башланды. Ай үтте, ике, өс ай... Хат артынан хат яҙҙым, һәм бер көндө сит ҡул менән яҙылған хат килеп төштө. Атаһы яҙған. „Яҙғы ташҡында, һыуҙа бата башлаған малайҙарҙы ҡотҡарған сағында, үҙе фажиғәле һәләк булып ҡуйҙы...“ Йәшен һуҡтымы ни – аҫты өҫкә килде донъямдың. Их, Сәлимәкәй, Сәлимә... Нисек мәрхәмәтһеҙ был донъя! Хәҙер нишләрмен һуң һинһеҙ, һинһеҙ был тор мошта нисек кенә итеп йәшәрмен?!...
Ҡара бушлыҡта көн артынан көн уҙҙы. Хеҙмәт срогым тулды. Тағы ла ике йылға тороп ҡалдым, күңел һыҙлауҙары баҫыла төшһөн тинем... Тыуған ауылыма ҡайтып төшкәндә, халыҡ бесәнгә сыҡҡайны. Эштең иң ҡыҙыу осоро. Әй берҙәремде солан артына урынлаштырҙым да, тирә-яҡты бер аҙ күреп ҡайтыу ниәте менән, Таллы тауына менеп киттем. Аҙаҡ күрше ауыл зыя ратына юл алдым. Таба алманым Сәлимәмдең ҡәберен. Кисләтеп кенәҡайтып индем. Мине өй тулы туған-тыумаса ҡаршы алды. Таң һыҙылғансы ултырҙыҡ.
Икенсе көндө, гармунымды алып, Нөгөш буйына сыҡтым. Элек һәр йәй, Өс тирәк янында усаҡ яғып, уйын ойоштора торғайныҡ. Бында бөтә тирә-яҡ йәш тәре йыйыла. Уйындың дәррәү сағы тура килде. Ике гармун, бер нисә ҡурай көс түгә, түңәрәк эсендә ете-һигеҙләгән пар туҙан туҙҙыра. Уларға ситтән генә бер аҙ ҡарап торҙом да гармунымды һуҙып ебәрҙем... Онотмағандар әле мине, онотмағандар! Көйгә ҡушылып ҡул сабыуҙар китте, гармун-ҡурайҙар ҡушылды, һәр төрлө ауаздар яңғыраны.
Ах, кемде күрәм... Өнөммө был, әллә төшөммө... Үҙ күҙҙәремә үҙем ышанмайым... Мөғжизә! Ҡыҙҙар араһынан, әкиәт һылыуы булып, Сәлимәм килеп сыҡты ла, оялсан ғына атлап, ҡаршыма килеп баҫты. Һис кенә лә үҙгәрмәгән... Хатта тағы ла һылыуланып киткән. Шул уҡ ҡыйғас ҡаштар, шул уҡ оҙон толомдар, муйылдай ҡара күҙҙәр... Телһеҙ ҡалдым...
– Сәлимәкәй?.. – Һеҙ... һеҙ Ғәфүр ағаймы? – Бәй! Мин, әлбиттә! Ә ниңә шулай һорай ул? Әллә, хат яҙған булып, мине хөкөм итәме?
– Мин бит, мин! – Гармунымды атып бәреп, үҙен күтәреп алып өйрөлткөм, бө тә донъяға оран һалып ҡысҡырғым килде, ләкин быуындар ҡатты, күҙ алдары ҡараңғыланды, йөрәк хәлһеҙләнде...
– Мин – Ғәлимә. Сәлимәнең һылыуы! Ғәлимә? Һылыуы? Тимәк... Бер секунд эсендә кисергән ғазаптарым яңынан терелде... Ни өсөн, ни өсөн пәйҙә булдың һин, Ғәлимә, мәңге уңалмаҫ яраларымды әйләндереп?! Ҡуш ҡайындың береһенә оҡшатҡаным бар ҙаһа үҙен.
– Ә мин һеҙҙе яҡшы хәтерләйем. Элек һәр кис һайын гармун уйнап,йырлап, беҙҙең өй алдынан үтә торғайнығыҙ. Ә Сәлимә апайым илай торғайны... – Ул боролдо ла, йәштәр төркөмөн йырып, илай-илай, яр буйлап йүгереп китеп барҙы. Ҡараңғылыҡҡа сумды.
– Ғәлимә... Ғәлимә, тим... Туҡтасы!
Ул көндө Ғәлимәне, йыуата-йыуата, ауылдарына, өйҙәренә ҡәҙәр оҙата килдем.
– Ул бит һеҙ тип хыялланып, һаташып бөтә ине. Бәхете ҡыҫҡа ғүмерле булды. Ә мин, иҫәүән, ул саҡта унан көнләшә торғайным һеҙҙе. Гармун тауышын ишетһәм, шундуҡ апайым күҙ алдыма килеп баҫа.
– Минең дә!
Ул тағы ла илай. Әрнеп, буҫығып илай.
– Ғәлимә... Ғәлимә, тим... Йә, ярай, етер инде! Нишләмәк кәрәк хәҙер! – Күңелдән үҙем дә үкһейем. Тик йыуатыр кеше юҡ. Ҡапҡа алдарында һөйләшеп оҙаҡ ултырҙыҡ. Таң һыҙылғансы. Ауыл осон сыҡҡансы ул ҡарап тороп ҡалды.
Аҙна самаһы ял итеп, иректә күңел йөҙҙөргәс, әле яңыраҡ ҡына башлаған Нөгөш һыуһаҡлағысы төҙөлөшөнә эшкә урынлашырға барҙым. Алдылар. Шатлығымдан осоп-ҡунып ҡайтып килгәндә, Таш күпер янында, көтмәгәндә, Ғәлимәне осраттым.
– Бә-әй, бында нисек килеп сыҡтың?
– Ике туған апайым төҙөлөштә эшләй. Анауындағы вагончикта йәшәйҙәр. Бына, күрергә тип килдем дә... йөрөйөм әле... Ә һеҙ?
– Ә мин эшкә урынлашып ҡайтып киләм. Бында оҙаҡламай ҙур төҙөлөш башланасаҡ. Ана тегендә йорттар төҙөйәсәктәр, ике тау араһында бейек плотина буласаҡ, һәм ошо төпкөл киләсәктә оло шау-шыуға күмеләсәк. Ҡайнап торасаҡ бында тормош! Күҙ алдыңа килтерә алаһыңмы? 
– Әлегә юҡ әле. Ә шулай ҙа... мин мөғжизәгә ышанам. – Ғәлимә, толом остарын бармаҡтары менән уйнатып, керпектәрен аҫҡа сәнсте.
– Томра бөгөн. Түҙер әмәл юҡ. Хәҙер бына һыу ҡойоноп алғанда...
– Улайһа, Нөгөшкә төшәйек. Ана ғына ята бит.
– Ысынлап та.
– Йә, кемәлү-үк?! – Яулығын болғай-болғай, шаяра-көлә минән алда Нөгөшкә табан йүгерә ул. Сисенеп һыуға сумам, һыу шундай йылы, тап-таҙа,шундай рәхәт.
– Әйҙә һин дә.
– Хәҙер мин һыуҙан ҡурҡам. Ошонда ғына көтөп ултырырмын, йәме?
– Һин бит яңғыҙ түгел. Эргәңдә мин бар. Ул баш сайҡай. Мин һыуға сумам. Бер аҙ йөҙөп күңел булғас, уның янына  сығып, ҡырсынға ятам. Эҫе ҡырсынташ тәнде өтә, утлы табамы ни! Ғәлимә өндәшмәй генә һыуға ҡарап ултырҙы ла, яулығын алып, арҡамдағы һыу бөрсөктәрен һөртә башланы.
– Ғәфүр?
– Эйе? – Ғәлимәнең тәүге тапҡыр яҡын күреп өндәшкән һүҙе булды ул.
– Һин нисек уйлайһың, мине эшкә алырҙармы икән? Мәктәпте тамамланым. Аттестат ҡулда. Тик һөнәрем генә юҡ.
– Бер һүҙһеҙ! – Ырғып тороп ултырам мин. – Маладис! Һин бит фәрештә йәнле кеше. Апайың шикелле!.. Эх, Сәлимәкәй, Сәлимә...
– Ғәфүр ағай!.. – Шундуҡ дерелдәп ирендәре яуырыныма ҡағыла, ҡайнар усы ауыҙымды ҡаплай, ҡайнар тамсылар өтөп ала...
– Апайыңды мин бер ҡасан да онота алмаясаҡмын, Ғәлимә. Ул – минең хыял йондоҙом! Уға тик үрелеп тә, ҡағылып та булмай. Ул алыҫ, ләкин яҡты!..
Ғәлимә ҡайнар ҡулдары менән минең еүеш сәстәремдән һыйпай, сеңләгән тауышы ҡолағымда боҙолған гармун моңдарын хәтерләтә... Өҙөлгән гармун моңдарын... Мин уның усына битемде ҡаплайым, ирендәремде тейҙерәм, күҙҙәремде йомам.
– Ғәфүр! Ғәфүр ағай!.. Ғәфүр, тим!..
Ошо тауыш мине үҙ наҙы, үҙ барлығы менән бөгөнгәсә оҙата йөрөнө. Ҡырҡ биш йыл буйы бәлә-ҡазанан һаҡлап килде. Фәрештә тауышы шикелле һигеҙ бала үҫте. Һәр кем үҙ яҙмышы, үҙ бәхете менән таралышты. Ҡоштар ояһы үҙ дәүерен кисерҙе....
Моңһоуланып киткән саҡтарымда, тальянкамды алып, болдорға сығып ултырам. Оҙон ғүмерҙәргә һуҙылып, өҙөлөп ҡалған „Сәлимәкәй“ көйөн уйнайым. Артымда Ғәлимәмдең йән-һулышын тоям. Пеләшләнә башлаған башымдан һыйпай, аҙаҡ ҡайнар ирендәре менән ҡағыла, ҡайнар күҙ йәштәре өтөп ала... Мин уның усына битемде ҡуям, ирендәремде тейҙерәм, күҙҙәремде йомам. Тап йәш саҡтағыса. Ҡолағыма ҡасандыр элекке күршем бүләк иткән гармун тауышы ишетелә... Күҙҙәремде асам. Ғәлимәм мунса яғына ишаралап эйәк ҡаға. Унда минең иң бәләкәс ейәнем ҡасандыр көтөүсе бүләк иткән гармунда, бар донъяһын онотоп, „Сәлимәкәй“ көйөн уйнап маташа...
Сәлмән ЯҠУПОВ","4 Сентябрь , 11:09",Махсус биттәр,Na
https://ye102.ru/articles/mahsus/2023-09-04/balan-ballandy-balam-2520251,"Балан балланды, балам... Бәйән хаттары","Эй, алла, Инсафымды ирегенән сикләүҙәренә ярты йыл да булып килә икән...  Ә ул көндө,  судъя хөкөм ҡарары сығарғандан  һуң, йөрәккенәм нисек шартламаны, ҡалайтып түҙҙе икән? Ҡулдарына бығау һалып, машинаға сығарып ултырттылар. Ни булғаны һаман да башыма барып етмәй, тиҙерәк улым янына барып етергә..","             Беренсе хат 
       Һаумы,  Инсаф улым! Яҙған хатыңды алдым, бик ҙур рәхмәт! Тик, ниңәлер, бигерәк  аҙ яҙғанһың...
      Бөгөн 1-се сентябрь. Иртәнсәк эшемә йыйынғанда сәскәләр бәйләме тотҡан  балаларҙың сыр-сыу килеп  мәктәпкә ашыҡҡанын ҡарап ҡалдым да, күңелем тулышты ла ҡуйҙысы... Ҡасандыр  һине лә  тәүге тапҡыр  мәктәбеңә тиклем оҙатып барғайным.  “Әсәй, һуңлап ҡуймайыҡ, әйҙә шәберәк атлайыҡ! Шәберәк!“– тип, эй, ашыҡтырғайның шул саҡта! Бер ҡайғыһыҙ, тик ҡояшлы көндәр булған икән дә ул саҡтар...
      Ҡапҡа алдындағы баҡсала үҫкән һомғол баланымды ҡосоп, оҙаҡ ҡына баҫып торҙом... Их, улым, улым,  иҫкәртеүҙәремә ваҡытында ҡолаҡ һалған булһаң, бындай уҡ хәлдәргә  барып та етмәҫ инек! Бәлки...
     Кисә эшемдән ҡайтып килгәндә юлымда Нәфисә апай осраны. Оҙаҡ ҡына мыҫҡыллағандай ҡарап торҙо ла, бер һүҙ ҙә өндәшмәй, “сырт”лата төкөрөп,  китеп тә барҙы. Шул минутта баҫҡан урынымда ер тишеге булһасы... Теге саҡта, үҙенең уртансы улы яңылыш юлға баҫҡас, барған инем шул өйҙәренә... Активист булараҡ, ауыл хакимиәтенән мине ебәргәйнеләр. Хәтерен ҡалдырырҙай һүҙҙәр әйтмәнем дә, шикелле? Әхлаҡ, тәрбиә алымдары тураһында барҙы әңгәмәбеҙ. Хәҙер инде  бик яҡшы аңлайым  уның шул саҡтарҙағы күңел торошон.  Эйе, һаҡһыҙ әйткән һүҙең менән кешене рәнйетеү бер ни тормай икән шул әҙәм балаһына...  Ҡасандыр мин дә  ауылым урамдарынан ғорур баҫып үтә инем.  Барыһы ла гел шул көйө барыр, ҡайғы-хәсрәт беҙҙең өйҙө бынан ары  урап ҡына уҙыр төҫлө ине. Тик...  һәр ваҡыт һин теләгәнсә генә булмай икән шул!
      Кисен йоҡларға ятһам, йоҡлап китә алмай, оҙаҡ ҡына уйланып ятам.  Бигерәк тә,  үҙ ваҡытында берҙән – бер улыма дөрөҫ тәрбиә бирә алмағаным өсөн йәнем үртәлә. Ә мөмкинселек булған бит!  Арып-талып эшемдән ҡайтып килгәнемде күреп ҡалһаң, ҡаршыма йүгереп сығыр ҙа, үҙеңдең ваҡ-төйәк шатлыҡтарың менән  уртаҡлашырға теләп, артымдан тотам да ҡалмай йөрөр инең. Ә мин...  тупылдатып арҡаңдан һөйөп, яғымлы, иркә һүҙҙәр менән күңелеңде үҫтереп ебәрер урында: “Ҡуйсәле, улым, ҡаңғыртма, былай ҙа эштә баш тубалдай булды! Дәрестәреңде әҙерләнеңме әле?”- тип тиҙерәк янымдан ҡыуып ебәрер инем. Ә һин һаман ныҡышаһың, төрлө һорауҙарға күмәһең. Түҙемлегем бөтөп, ҡысҡырына башлайым. Ҡулыма ҡайыш тотоп, ҡайһы саҡта  эләктереп тә алам. Бары тик шунан һуң ғына  “мырш-мырш” килеп урыныңа барып ултыраһың, йоҡлар ваҡыт еткәнсе  башҡаса мине борсомайһың.  Ә иртәгәһенә шул уҡ хәл ҡабатлана. Их, улым – улым,  сабый саҡтарыңда  һинең менән ихласлап уйнағаным, ваҡытымды бүлеп, бергәләп китап уҡып ултырғаным булдымы икән? Булһа ла, бик һирәк булғандыр... Бер ниндәй сәйәхәттәргә лә йөрөтмәнем бит үҙеңде. “Ваҡытым юҡ!”, “Ҡуйсәле, мәшәҡәтләмә!”, “Кит янымдан, былай ҙа арығанмын!” – булды сәбәптәр. Хәҙер килеп аңланым да үҙемдең хаталарымды, тик үтә лә ҡиммәтҡә төшә икән  һуңлап тәүбәгә килеүҙәре...  
   Шул саҡтарҙағы сабыйҙарса ихласлығың иҫемә төшһә, былай ҙа әрнегән йөрәгемдең яраһына услап-услап тоҙ һибәләрме ни?   Бына ҡасан һиңә матур, дөрөҫ тәрбиә бирергә кәрәк булған! Ә мин һинең саф, керһеҙ  күңелеңде үҙемдең ҡырыҫ, йәнһеҙ булыуым арҡаһында абайламай, аяуһыҙ ҡыйратҡанмын, рәнйеткәнмен...  
       ...Үҫә төшкәс инде башҡа бер ҡасан да һин мине йүгереп сығып ҡаршы алманың, үҙеңдең ҡыуаныс-кисерештәрең менән дә ихлас бүлешмәнең. “Эйе, әсәй, яҡшы!”, “Өлгөрмәнем...”, “Юҡ, кәрәкмәй!”, “Ярай,  мин йүгерҙем!” Һуңынан тик ошондай бер-ике һөйләмгә генә ҡалды беҙҙең аралашыу.  Дуҫтарың да күбәйҙе. Бигерәк тә... насар ғәҙәтлеләре. Минең борсолоп,  киҫәтеүҙәремә лә  ҡул ғына һелтәп ҡуйыр инең. Ана шулай,  йырағайғандан-йырағая барҙы беҙҙең аралар.  Хәҙер шул саҡтарҙы уйлайым да, үҙемдең абайламай яһаған хаталарымды үҙ ваҡытында төҙәтеү мөмкинлеге  булғанлығын аңлап, үҙемде уғата нығыраҡ ғазаплайым...  Иҫәпһеҙ-һанһыҙ төндәрем тәғәм йоҡоһоҙ үтә. Уф, етер был турала!
      Минең хәлдәргә килгәндә, барыһы ла элеккесә инде. Иртән торам да,  эшемә йүгерәм, кисен өйөмә ашығам.  Таныштар биргән юҡ-бар һорауҙарҙан да тамам арыным...  Өйөмә ҡайтып кергәс кенә йәнемә бер аҙ тыныслыҡ табамдыр.
      Үҙеңдең хәлдәрең нисек һуң, улым? “Барыһы ла яҡшы, минең өсөн борсолма, әсәй!”  –  тигәнһең. Борсолмай буламмы һуң инде?  Тыным менән генә яныма тартып алыр инем дә...  Нисек  кенә ҡыйын булһа ла, түҙергә кәрәк,  бирешмәҫкә. Һин дә, улым, ныҡ бул, һынмаҫҡа, күңелеңде һүрелтмәҫкә тырыш. Беҙ бит икәү, нисек тә яҙмыш ҡуйған һынауҙарҙы  еңеп сығырбыҙ. Шулай бит, улым? Һаулыҡ ҡына бирһен хоҙай.
        Ярай, хатымды тамамлайым инде. Иҫәнлек – һаулыҡ, сабырлыҡ теләйем һиңә, улым! Ауырлыҡтар бер мәл үтер ҙә китер, бойорған булһа.  Үҙең тураһында күберәк яҙ. Хатыңды алһам, үҙеңде күргәндәй булайым!
  Түҙемһеҙлек менән яуап хаты көтөп – әсәйең.
      
  2-се сентябрь.  
      (Хатымды конверткә тығыр алдынан яңынан уҡып сыҡтым. Улымдың эсен бошорорҙай әллә нимәләр яҙып бөткәнменсе? Ебәрмәҫкә булдым. Иртәгә эштән ҡайтыу менән яңыһын яҙырмын, инде...  
                                                      ***
    Эй, алла, Инсафымды ирегенән сикләүҙәренә ярты йыл да булып килә икән...  Ә ул көндө,  судъя хөкөм ҡарары сығарғандан  һуң, йөрәккенәм нисек шартламаны, ҡалайтып түҙҙе икән? Ҡулдарына бығау һалып, машинаға сығарып ултырттылар. Ни булғаны һаман да башыма барып етмәй, тиҙерәк улым янына барып етергә тырышам. Ә аяҡтарыма шул саҡ әллә нимә булды: ығышып, бөтөнләй атламаҫ булдыларсы? “ Улы-ы-ым! Ташлап китмә мине!” – тип ҡысҡырҙым, шикелле... Тик үҙемдең тауышымды үҙем дә ишетмәнем. Инсафым да үҙен ике яҡтан матҡып тотҡан һаҡсыларҙы яурындары менән бар көсөнә этеп, миңә ынтыла. Көскә-көскә,  тәнтерәкләп барып етеп, ҡулымдағы төйөнсөгөмдө уға һондом. Ауыҙымдан берәй өн сыҡһасы! Ни илай, ни һүҙ ҡуша алмайым. Машина ҡуҙғалып та китте. Улымдың: “Әсә-ә-әй, һин бирешмә, йәме, мин әйләнеп ҡайтасаҡмын! Көт мине!!!” – тигән һүҙҙәре оҙаҡ ҡына ҡолағымда яңғырап торҙо. Эй, балаҡайғынам! Ул көндө нисек  өйөмә ҡайтып еткәнемде, кем булһа ла янымда булдымы, бөтөнләй хәтерләмәйем. “Түҙ, Мәликә! Сабыр бул! Нисек тә йәшәргә кәрәк, һинән башҡа кем терәк булыр һуң улыңа?”  Шулай үҙемде яйлап ҡулға алдым.
    Ә теге саҡта... Инсаф урта мәктәпте тамамлағас, урман хужалығы техникумына уҡырға инде. Беренсе курста ихлас уҡығандай ине. Йәйге каникулдан һуң икенсе курсҡа нисектер теләр-теләмәҫ кенә йыйынғандай тойолдо. Ҡышҡы каникулына ҡайтты. Өйҙә йүнләп күргән дә юҡ. Эштән ҡайтыуымды ла көтөп тормай, таңға тиклем иптәштәре менән урам ҡыҙырыуын белә. “Әлиә исемле ҡыҙ менән йөрөй икән!”– тип ишеткәс, тынысланғандай булдым. Исмаһам, теге дуҫтарынан айырылыр, күҙ-ҡолаҡ булыр, тинем. Шундай кистәрҙең береһендә  йөрәгемә әллә нимә булдысы,  һыҙылыпмы-һыҙыла? Ҡурҡыныс хәлдәр килерен алдан уҡ һиҙеүе булдымы? Дарыу төймәләрен дә ҡабып  ҡарайым, ярҙам итмәй. Ҡулыма бер эш тә бармай.  Аңҡы-тиңке кисте үткәрҙем. Һуңлап ҡына йоҡларға ятҡанымда Инсаф ҡайтмағайны әле. Таң алдынан ҡаты ғына ишек шаҡыуҙарына йөрәгем дөп-дөп килеп, ҡурҡып уяндым. Ишекте асһам, милиционер баҫып тора: “Мәликә апай, һеҙгә участкаға барырға кәрәк!  Улығыҙ ҡулға алынды!”– ти. Көтөлмәгән яңылыҡтан албырғап ҡалдым.  “Нимә булды һуң шул саҡлы, нишләгән улым?” – тим үрһәләнеп, бер ни өндәшмәй. Урында белерһегеҙ, тине лә ҡуйҙы. Аңҡы-тиңке хәлдә саҡ барып еттем милиция бүлегенә. Шунда ғына аңлатып бирҙеләр.  
   Эш былай була. Бер нисә әшнәһе  Инсафҡа үҙҙәре менән күрше ауыл магазинына төшөргә тәҡдим итә. Үҙҙәренә етерлек эсемлек-фәлән, сигарет алып, ата-әсәнән аҡса таптырмай ғына, рәхәтләнеп йәшәп алырға йыйынғандар. Төндә генә барһалар, бер кем уларға осрамаясаҡ, күргән хәлдә лә танымаясаҡ, тигәндәр. Үҙҙәре менән кеҫә фонары, инструменттар ҙа алғандар. Бикле торған магазинды асып инеүҙәренә: ”Туҡта! Кем йөрөй унда? Хәҙер атам!”– тигән тауышҡа ҡоттары алынып, ҡалтырап төшәләр. Ишек янына сибек кенә кәүҙәле, ҡулына таяҡ тотҡан ҡартлас килеп баҫҡанын күргәс, кемеһелер: “Бей его!” – тип ҡысҡырып ебәрә. Шуны ғына көткәндәй, тотоналар бахыр ҡартласты типкесләргә! Эй, хоҙайым! Ҡайһылары алып килгән сумкаларына мөмкин тиклем күберәк эсемлек, тәмәке, аҙыҡ-түлек тултырырға тотона. Бына кемдер: “Етте, егеттәр, тиҙерәк тайҙыҡ!”– тип ҡысҡыра. Һушһыҙ ятҡан ҡартты ҡалдырып, ишеккә ташланалар.
   Ҡарауылсы ҡарт күрше өйҙә генә йәшәгән икән. Ул-был тойолмағас, өйөнә ҡайтып, сәй эсеп килергә булған.  Өйҙәренә килеп тә еткән, ниндәйҙер шикле тауыш ишетелгәндәй булғас, кире әйләнгән. Уның шулай ашығып сығып йүгергәнен күреп ҡалған ҡарсығы ни булғанын белер өсөн ҡарты артынан урамға сыҡҡан. Магазин тирәһендә ниндәйҙер аңлашылмаған тауыштар ишеткәс, тиҙ генә ҡайта һалып, өй телефонынан милиция саҡыртҡан.
   Юлдары уңыуына ҡыуанған егеттәр ауылды сығыу менән урман эсенә инеп бер аҙ һыйланып алырға булалар. Быйылғы ҡыш  ҡар әллә ни күп яуманы, шуға көрт кисергә кәрәкмәй, үҙҙәренә уңайлы урынға тиҙ үк барып та етәләр. Кемдер үҙе менән алған кеҫә фонары яҡтыһында тиҙ арала табын ҡоралар. Тик әллә ни оҙаҡ ҡыуанырға тура килмәй уларға. Бер аҙҙан спиртлы эсемлектән үтә күңелләнеп алған йәштәр уларҙан йыраҡ түгел ниндәйҙер машина килеп туҡтағанын  ишетмәй ҙә ҡала. Уларҙы ҡулға алалар. Араларында яңы ғына иреккә сыҡҡандары ла, балиғ булмағандары ла була. Барыһын да хөкөм иттеләр. Әле яңы ун туғыҙы тулған Инсаф улыма өс йыл ярым срок бирҙеләр...
   Уф, ҡан баҫымым күтәрелде, буғай. Башым сатнап ауыртырға тотондо. Дарыуымды ғына  ҡабайым да, ятып торайым...)
                       
                                  
 Икенсе хат
 
 27-се октябрь.
     Һаумы, ҡәҙерле улым!!!
Эшемдән ҡайтып инһәм, һинән хат бар! Хатыңды ҡулыма алғас, нисек ҡыуанғанымды белһәң  икән?  Ни сәбәптәндер, айҙан ашыу хатың булманысы?! Уйламаған уйым ҡалманы. Бөгөн, ниһайәт,  тыныс  ҡына ятып йоҡлармын инде.  
    Эй,  балам, ҡайҙарҙа ғына  йөрөһәң дә, хоҙайым ярҙамынан ташламаһын, бәлә-ҡазанан аралап, яманға кәртә ҡуйһын! Бар теләгәнем ошо бит минең...  Хатыңда: “Балан тултырып бешергән  бәлештәреңде һағындым, әсәй!”- тигәнһең. Шулайҙыр шул!  Бигерәк яратаһың бит балан бәлешен!
    Балан, тигәндән...  Ул саҡта  нисә йәштәрҙә булдың икән? Дүрт-биш тирәһе генәлер. Эш урынымдағы баҡсаға ултыртыр өсөн ағас үҫентеләре килтергәйнеләр. Күмәкләшеп тиҙ арала ултыртып та бөттөк. Ҡайтырға йыйынһаҡ, бер бәләкәй генә үҫенте машинаның кузовында ятып ҡалған! Шуның өсөн генә көрәк күтәреп яңынан ағас ултыртырға йүнәлеп булмай ҙа инде. Ул үҫентене мин үҙемә һорап алдым. Ҡапҡабыҙ алдында бәләкәй генә  баҡсабыҙ бар, унда мин сәскәләр үҫтерәм. Алып ҡайтҡан үҫентене икәүләшеп шунда ултырттыҡ. Баҡсабыҙҙың рәшәткәләре ашатлап ҡына сығырлыҡ булғас, ағасыбыҙҙы уратып яңынан кәртәләнек.  Кәзә-фәлән юҡҡа сығарып ҡуймаһын, тинек. Эй, улым! Ул саҡтағы һинең бөтмәҫтәй тойолған һорауҙарың: “ Әсәй, әсәй! Был ниндәй ағас ул? Балан ағасы? Оһо-о!   Ә ул  ҙу-у-ур булып үҫкәс, алмалары буламы?” Эй, рәхәтләнеп, ихлас  көлгәйнем шунда! “Юҡ, улым, алма бирмәйәсәк! Тәүҙә иҫ киткес матур, ап-аҡ сәскә атасаҡ. Һуңынан ҡып-ҡыҙыл төҫтәге әсе-е-е еләктәр бирәсәк. Тик улар тәүҙә генә әсе буласаҡ. Һуңынан, көҙгө ҡырауҙарҙан һуң ауыҙҙы ҡурыуы бөтөп, шәрбәтләнәсәк. Шунда беҙ балан еләктәренән телеңде йоторлоҡ тәмле бәлештәр бешерәсәкбеҙ!” – тинем. “Телеңде йоторлоҡ?! Нисек инде улай? Те-лең-де йоторлоҡ....” Аптырауыңдың сиге юҡ ине... Эй, ҡолонсаҡҡынам  минең...
   Тамыры нығынып, үҫеп китте баланыбыҙ. Һиңә лә мәктәпкә барырға ваҡыт етте.  Бер нисә йылдан һуң балан ҡыуағы бер нисә генә  тәлгәш сәскә атты. Һин түҙемһеҙләнеп еләктәре бешкәнен көттөң. Түҙемлегең етмәгәс, бешеп етер-етмәҫ элек үк күҙҙең яуын алып торған ымһындырғыс ҡып-ҡыҙыл еләкте ауыҙ итеп ҡараның. Ауыҙыңды өтөп-ҡурып алғас, ни йота, ни төкөрә алмай оҙаҡ ҡына торҙоң. Ҡыланыштарыңды күҙәтеп, күҙҙәремә йәш тулды. “Ана шулай, ауыҙыңды бер бешермәйсә, өрөп ҡапмайһың шул,  улым!”– тинем эсемдән. Күрмәмеш  булдым...  
    Ниһайәт, ағасыбыҙ беренсе тапҡыр күпләп емеш бирергә булды. Яҙ еткәс  шау сәскәгә күмелеп, өйөбөҙ алдын иҫ киткес йәмгә сумдырҙы. Эштән ҡайтҡанда  күҙ ҡараштарым әллә ҡайҙан  уҡ ошо ағасты эҙләп таба. Көҙ ҙә яҡынлашты. Ағасыбыҙ бөтөнләй ҡып-ҡыҙылға әйләнде: япраҡтары ла, еләктәре лә ут булып янып тора! Түҙемһеҙләнеп бәлеш бешерер көндө көтәбеҙ. Бер кис эштән ҡайтып киләм. Өй яғына күҙ һалһам, нимәлер етешмәй төҫлө. Килеп еткәс кенә аңлап ҡалдым. Баланға... беҙҙең баланыбыҙға ни булған?! Ҡып-ҡыҙыл емешле ботаҡтары тирә-яҡта тырым-тырағай таралып ята. Етемһерәгән олоно ғына һерәйеп тора! Иҫәңгерәп тора биргәс, ағастың олонон ҡосаҡлап, түгелеп илап ебәрҙем. Ошо минутта әсе емешле баландың яҙмышын хәс үҙемдекенә оҡшаттым... Минең дә йәшлегемде, шау сәскәгә төрөнгәс кенә, үҙемде сикһеҙ бәхетле тойған мәлемдә, көтмәгәндә-уйламағанда ҡырау һуҡты бит?! Шунда ғына улым иҫемә төштө. Эй, алла, Инсафым ни хәлдәрҙә  икән? Төрлө яҡта таралышып ятҡан уттай ҡыҙыл ботаҡтарҙы ҡосағыма алдым да, өйгә ашыҡтым. Илауҙан шешенеп бөткән инең һин... Бер мөйөшкә боҫоп ҡына ултырғанһың да, һаман да мышҡылдайһың...  “ Әсәй... улар... улар мине тыңламаны! Мин...  мин... әйттем уларға... теймәгеҙ, тинем! Улар тыңламаны!!!” – тинең үкһей-үкһей. Икәүләшеп иланыҡ... Көскә тынысландырҙым үҙеңде...  Һуңынан үҙемде ҡулға алдым да, кемдәрҙең эше икәнен һораштым. Синыфташтарың  икән...
     Иртәгәһенә һинең тыуған көнөң ине. Эшемдән бер генә көнгә ял һорап алдым. Һине мәктәпкә оҙатҡас, ҡамыр ҡуйып, кисәге баландан ҙур ғына бәлеш бешерҙем. Дәрестәрең бөтөр алдынан ҡаршыңа киттем. “Бар әле, улым, синыфташтарыңды тыуған көнөңә саҡыр! Барыһын да саҡыр!”- тинем. Килделәр. Барыһы ла! Беҙҙең баланды ботарлап киткәндәре лә... Өҫтәл тулы һыйҙы күргәс, йәһәтләп ултырыша һалдылар. Телеңде йоторҙай бәлештең кисә генә үҙҙәре  ботарлап ташлаған балан емештәренән бешерелгәнен белгәс, ҡайһы берәүҙәре баштарын аҫҡа эйеп, күпмелер ваҡыт күҙҙәрен күтәреп ҡарай  алмай ултырҙы... Шау-гөр килеп, оҙаҡ ҡына бергәләп уйнап, күңелле генә таралыштылар. Был ваҡиғаны, бәлки, үҙең дә хәтерләйһеңдер, улым?
  Баланыбыҙ бирешмәне. Киләһе йылдарҙа ла шау сәскәгә күмелеп, мул – мул уңыш бирҙе. Тирә-яғында йәш үҫентеләр ҙә күбәйҙе. Башҡаса ундай күңелһеҙ хәлдәр  бер ҡасан да ҡабатланманы.
     Ә быйылғы баландың нисек  ишелеп уңыуын  үҙең күрһәң икән?  Шундай эре бит әле емештәре! Әллә күпме балан ҡағы киптерҙем. Тағы,  һин  яратҡанса, ҡаҙан тултырып быҡтырҙым да әле.  Ноябрь айында  бер нисә көнлөк  отгулымды алып, яныңа барып ҡайтырмын, тим.  Шул тиклем һағындым  үҙеңде! Оҙаҡ ҡына хатың килмәй торғас, түҙмәй,   башлығыма барған инем. Ҡаршы килмәне, былай.  “Зинһар, борсолмағыҙ, Мәликә апай, юлға сығыр ваҡыт еткәс, килерһегеҙ!”– тине.
   Ауылда әллә ни яңылыҡтар юҡ, тигәндәй. Тик бына... нисегерәк һиңә  яҙырға икән? Ҡыҫҡаһы, теге аҙнала Әлиәнең туйы булды. Ниндәйҙер ситтән килгән бер егет  менән әллә ҡайһы арала танышып алған да, оҙаҡҡа һуҙмай өйләнешеп тә ҡуйҙылар. Бәлки, был турала һиңә яҙып өлгөргәндәрҙер ҙә әле? Тәүҙә, ишеткән көндө, ул ҡыҙға  рәнйегәйнем. Һуңынан тынысландым.  Ни хәл итәһең, һәр кемдең үҙ яҙмышы. Ә теге саҡта ҡайһылай өҙгөләнгән булды бит әле үҙе? Мин уны көтәсәкмен, күпме көтөргә тура килһә лә,  тип иланы.  Ярай,  улым, һин дә артыҡ бөтөрөнмә.  Иҫән-һау әйләнеп ҡайтҡас,  күҙ күрер. Бәлки һинең яҙмышың бөтөнләй башҡа ерҙә аҙашып йөрөйҙөр.  Бына күрерһең, һинең дә бер мәл гөрләтеп туйыңды уҙғарырбыҙ.  
    Эш хаҡын ваҡытында биреп баралар, һинең яныңа  барһам,  тип артығын тотонмаҫҡа тырышам. Миңә ней, бер башыма әллә ни  күп кәрәкмәй ҙә хәҙер.
  Шулай минең хәлдәр. Ярай,  тамамлайым инде, улым. Һинең хатыңды уҡығас, ҡыуанысымдан өҫ-башымды ла һалып тормай, яуап  хаты яҙырға ултырғанмын икән...
     Хуш-һау бул, улым, түҙемһеҙлек менән  һинең хатыңды көтөп, әсәйең.   
 
 28-се октябрь
    (Хатымды ҡабаттан уҡып  сыҡтым да, ебәрмәҫкә кәрәктер, тим... Әлиә хаҡында бөтөнләй  яҙмаҫҡа ине. Быға тиклем берәйһе хәбәр итеп өлгөрмәһә, бәлки, белмәй торғаны яҡшыраҡтыр ҙа... Аллам һаҡлаһын! Эй, хоҙайым, бәлә - ҡазаларҙан үҙең  арала...)
 
     
Өсөнсө хат
 
  25-се декабрь.
       Иҫәнме- һаумы минең ҡәҙерле Инсаф улым!
       Һинең яныңа барып ҡайтҡаныма ла бер ай үтеп  китте.  Ни сәбәптәндер,  ошоғаса  хатың юҡсы?  Ваҡытың да етеңкерәмәйҙер инде хат яҙып ултырырға...
Яныңда булып ҡайтҡас, бер аҙ йөрәгем тынысланып  ҡалғандай булды.  Үҙеңде күреп, күңелем булғансы һөйләшә  алдым бит!
       Ә теге саҡта, саҡырып  хатың килгәнен дә көтмәй, ашығып юлға сығыуымдың сәбәбен һиңә әйтмәгән инем. Ҡапыл килеп төшөп,  һине лә аптыраттым, шикелле...  Әле ярай ҙа  “Оҙайлы күрешеү”гә рөхсәт бирҙеләр. Ашыҡтым шул!  Түҙер әмәлем ҡалмағас, юлға сыҡтым. Ашығыс йыйынмаҫ та инем, бәлки, тик һуңғы ваҡытта төштәрем буталып,  бер нисә төн ҡаңғырҙым. “Ҡотҡар мине, әсәй, ярҙам ит?!”- тип ҡысҡырған тауышыңа йөрәгем дөп-дөп килеп уянам да, ҡаңғырып-үрһәләнеп,  йоҡлап китә алмай бер булам. Шулай бер нисә төн  ҡабатланғас, түҙмәнем, юлға сыҡтым. Үҙең менән осрашып, иҫән-һау икәнеңде күргәс кенә эсемә йылы инде. “Барыһы ла яҡшы, үҙең күреп тораһың бит?”- тинең.
      Ябыҡҡанһың икән... Ҡоро тире лә һөйәк. Минең борсолғанымды күреп:  “Ашау яғы  һәйбәт,  борсолма, әсәй, режим бит  бында, өйгә ҡайтҡас һимерермен әле!”- тип ихлас көлгән булдың.
    Эй, балаҡайым минең, әсәйең борсолмай буламы һуң инде? Барып кергәс тә, башмаҡтай ҙур эттәрен  етәкләп, территорияла тегеләй-былай сабып  йөрөгән  конвойҙарҙы күргәс,  йөрәгем табаныма төштө. Йә, хоҙай, әллә улым менән берәй хәл булғанмы, тип ҡурҡтым... Һуңынан, һинең яныңа инер алдынан,  үҙемде тентеп-тикшереп, бөтә әйберҙәремде сығарып һалырға ҡуштылар. Нисек ғәрләнеүемде белһәң икән! Үҙ балама дошмандыр шул мин? “Ярамаған нәмәләр” тейәп килтерергә... Эй, улым,  хәлемдән килһә, бынан бер нисә йылға кире әйләнеп ҡайтыр ҙа, бөтә бәләләрҙән үҙеңде ҡурсылап, бер генә аҙымға ла янымдан ебәрмәҫ инем! Ҡайҙан ғына теге  әҙәмдәргә юлыҡтың һуң? Ярай, иҫән-һау булһаҡ, нисек тә башыбыҙға төшкән бәләне бергәләп йырып сығырбыҙ, беҙ икәү бит әле, ярты йылы үтеп китте,  ҡалғаны ла, иҫән-һау булһаҡ,  үтер... Ә шулай ҙа, улым, ныҡ булырға, бирешмәҫкә тырыш. Үҙең дә әйткән инең,  бында  ҡот осҡос енәйәттәр ҡылып   ултырғандар ҙа бар, тип. Ундайҙарҙан, зинһар,  йырағыраҡ йөрө! Тыңла  мине, улым?!
   Тик... һинең яндан ҡайтҡаны бирле бер уй тынғы бирмәй. Теге саҡта...   миңә дөрөҫөн әйтмәнең, шикелле... Йәлләнең һин мине... Кис, йоҡлар алдынан сисенгәнеңдә,  арҡаңдағы күм-күк эҙҙәрҙе күргәс, ҡотом осоп  ҡысҡырып ебәрҙем: “Туҡмағандар бит һине, улым!!!” Шул мәлдә тертләп ҡуйғандай булдың да, шунда уҡ миңә табан боролдоң: “Юҡ-юҡ, әсәй!  Эштә саҡта... тиҙерәк  бөтөрәйек, тип тоҡҡа йөкмәп кирбес ташыныҡ!”- тинең... Эй,  улым, улым... Әсә кешене алдап буламы икән?!  Иҫемә төшкән һайын йөрәгемә ҡан һауа. Теге саҡта боларған төштәрем дә  нимәлер хаҡында иҫкәрткәндер инде мине... Эй, хоҙайым, бәлә-ҡазаларҙан үҙең генә арала...
          Көн дә хатыңды көтә-көтә тәҡәтем ҡороно. Хәлемдән килһә, бөгөн үк яныңа барып етер инем дә...
 Бер-ике һөйләм менән булһа ла сәләм хатың килһә икән... Ярай, хатымды тамамлайым инде.  Хуш-һау бул, улым, ауырыма.   Һинән түҙемһеҙлек менән яуап хаты көтөп,  әсәйең.  
     
    (26-сы декабрь.
     Ярай ҙа хатымды ебәреп өлгөрмәгәнмен.  Урамға сығып, почта йәшнигенә күҙ һалһам, бына бит ниндәй ҙур ҡыуаныс, улымдың  хаты килгән!  Шундуҡ  күңелем күтәрелде, йәшәгеләр килеп китте хатта.  
     Яңы йыл да яҡынлашып килә. Тәбиғәт үҙенең төп байрамына ихлас әҙерләнә.  Бөгөн быны үҙ күҙҙәрем менән күрҙем. Хатты алғандан һуң өйҙә ултырып сыҙаманым. Бер аҙ йөрөп әйләнергә булдым. Яйлап ҡына яҡындағы урманға табан атланым.  Кисә көн оҙоно ябалаҡлап ҡар яуған ине. Бөгөн салт аяҙ. Күк йөҙөндәге барлыҡ йондоҙҙар ҙа ергә бер юлы осоп төшкәнме ни: тирә-яғымдағы бихисап ҡар бөртөктәре төрлө төҫтә емелдәшеп күҙҙең яуын ала! Көрт кисеп барырға кәрәкмәй: бесәнселәр сана юлы һалып та өлгөргәндәр.  Ап-аҡ донъя  күңелгә әйтеп аңлатҡыһыҙ сафлыҡ бөркә. Шыршылар яҡынлашып килгән байрамдың төп хужалары икәне әллә ҡайҙан күҙгә ташлана. Былай ҙа зифа һындарына тағы ла күркәмлек өҫтәп йәм-йәшел ботаҡтарға мамыҡтай күпереп торған ап-аҡ ҡар ятҡан.  Ниндәйҙер тауыш ишетелгәндәй булғас, башымды күтәреп юғарыға ҡараным. Тейен! Ҡарағай ботағында тубырсыҡ кимерә! Үҙе төймәләй генә ҡап-ҡара күҙҙәрен миңә төбәгән. Ҡымшанмаҫҡа тырышып уны күҙәтәм. Бына ул, ниҙәндер өркөп, тубырсығын төшөрөп ебәрҙе лә, күҙ асып йомған арала, ботаҡтан ботаҡҡа һикерә - һикерә  күҙҙән дә юғалды. Ҡайһылай рәхәт икән урманда! Бынан ары Нәфисә апайҙы ла үҙем менән алырға ине...)
 
                                                  
 Дүртенсе хат 
                                            
 15-се май
    Иҫәнме-һаумы, ҡәҙерле улым Инсаф!
Һағынышлы сәләмдәр менән хат яҙа әсәйең.
     Бөгөн йәкшәмбе. Ялымда йоҡом туйғансы йоҡлармын, тигән инем, таң һарыһынан уҡ уяндым. Ары-бире эшемде бөтөрҙөм дә, һиңә хат яҙырға ултырҙым. Ни сәбәптәндер, төндә бик насар йоҡланым. Көн боҙола, ахыры... Төштәрем боларып бөттө. Март айында һуңғы тапҡыр яныңа барып ҡайтҡандан һуң тынысланған инем, ҡабат йөрәгемә ут ҡапты. Ошо минутта уҡ яныңа осоп барып етерҙәй булам...
         Таң алдынан ғына күргән төшөм әлегәсә күҙ алдынан китмәй, хәйерлегә булһын!  
   ... Хәтерләйһеңдер, беҙҙең бәләкәй генә сабынлығыбыҙ бар ине?
Уртансы синыфтарҙа уҡығаныңда үпкәңә һыуыҡ алдырып, бик ныҡ ауырығайның. Көскә аяҡҡа баҫтырҙым. Һуңынан саҡ ҡына өшөһәң дә, температураң күтәрелеп, ауырыр ҙа китер инең. Шунда:–“Кәзә һөтө  ярҙам итәсәк, көндә яңы һауған кәзә һөтө эсер, нығыныр!”– тинеләр. Тәүҙә күрше-тирәнән алып эсерһәм дә, һуңынан үҙем кәзә һатып алып, тәрбиәләргә булдым. Кәзә аҫырау нескәлектәрен кәзә һауған апайҙарҙан өйрәнеп тә алдым. Бер апай тыныс ҡына холоҡло кәзәһен осһоҙ ғына хаҡҡа һатып бирҙе. “Игелеген күр, балаҡайың һауыҡһын!”– тине. Шунда бер-ике күбәлек кенә сабынлыҡ һорап алдым. Бөгөнгө төшөмдә шул сабынлыҡта икәүләшеп бесән сабабыҙ, имеш, тим. Кәйефтәребеҙ шундай шәп, көн дә салт аяҙ. Ир ҡорона еткән улымдың күкрәк киреп бесән сабыуына һоҡланып ҡарап торам да, үҙем дә салғымды һелтәйем. Ялға туҡтаған арала ҡыҙыҡтар һөйләп, мине көлдөрөп алаһың. Минең ҡыуанғанымды күреп, үҙең дә иһаһайлап көлөп, ихлас ҡыуанаһың.  Ҡапыл күк йөҙөн тиҙ арала ҡуйы ҡара болоттар ҡаплап алды.   Көслө ел сыҡты. “Улым, йыйын, тиҙ бул, ҡайтып өлгөрәйек!”– тип ҡысҡырҙым. Яуап булмағас, әйләнеп артыма күҙ һалдым. Әле генә кирелеп бесән сапҡан улым салғыһын күтәргән килеш туҡтап ҡалған... Һинең ҡурҡынған ҡараштарың төбәлгән яҡҡа күҙ ташлаһам, ҡобарам осто! Йә, хоҙай!   Оҙон ҡара плащ кейгән ҡурҡыныс әҙәмдәр шәп-шәп атлап һиңә табан киләләр! Бына килеп тә еттеләр. Елтерәтеп һине үҙҙәре менән алып та киттеләр. Мин һаман урынымдан  ҡуҙғала алмай, шаҡ ҡатҡанмын... Бер генә тапҡыр:”Әсәй!!!” –тип үҙәк өҙгөс тауыш менән ҡысҡырып өлгөрҙөң, иләмһеҙ ҙур машина ҡуҙғалып та китте... “А-а-а, улы-ы-м! Улымды ҡайҙа алып киттегеҙ?”– тип ҡысҡырғаныма уянып киттем. Оҙаҡ ҡына ысынбарлыҡҡа әйләнеп ҡайта алмай, “ах-ух” килеп яттым. “Бисмилла”лар әйтә-әйтә көскә тынысландым. Яңыраҡ ҡына яныңда булып ҡайтыуымды, барыһы ла яҡшы икәнен иҫемә  төшөргәс, үҙемде ҡулға алдым. “Эй, ошо әсәйемде, төш күрһә лә, ҡаңғыра, тиерһең инде...”
       Көн боҙолоуғалыр был төшөм, ана, күк йөҙөн ҡуйы ҡара болоттар баҫып та алған! Ямғыр яуыр инде. Оҙаҡҡа һуҙылмаһа ярай ҙа, йәшелсә-емеш ултыртып бөтмәгәнмен. Бәрәңге сәсер ваҡыт та етте. Бер үҙем булғас, ерҙе һөрҙөртөп торманым. Ике биҙрә сәсһәм, миңә шул етә. Яйлап көрәк менән үҙем ҡаҙырмын. Иҫән-һау үҙең әйләнеп ҡайтҡас, күпләп сәсербеҙ әле, шулаймы? Өйләнеп тә ебәрһәң, ишшу! Ҡайһылай шәп булыр ине, һин өйләнеп, ейән-ейәнсәрҙәрем өй тултырып шау-гөр килһә? Шулай бит, улым? Ҡасан ғына шул көндәр килер икән, сабырлығым, түҙемлегем етерме көтөп алырға?
  Ысынлап та, ниндәй матур хыял...                                           
 
    (16-сы май.                                      
     Хатымды утҡа ташланым. Янһын! Төшө-ние менән бергә янһын!
     Матур-матур хыялдарға бирелеп, онотолоп киткәнмен. Ҡапыл көслө ел сығып китте лә, ҡойоп ямғыр яуырға тотондо. Тиҙ генә урамға сығып, ямғыр һыуын  йыйырға  биҙрәләремде ҡуйып керҙем. Сәстәремде йыуырмын, ямғыр һыуына йыуһаң, ебәктәй йылҡылдап, ҡабарып китә торған. Шунан хатымды дауам итергә булдым. Төшөм тураһында яҙғанымды күрҙем дә, үҙемде тиргәй-тиргәй, ҡағыҙ киҫәген утҡа яҡтым. Улымдың күңелен күтәрерлек күңелле генә хәбәрҙәр яҙыр урынға,  тотам да юҡ-барҙы яҙамсы? Тере кеше төш күрмәй торамы? Алла бойорһа, барыһы ла яҡшы булыр. Улым да иҫән-һау ҡайтыр!  Донъялар ғына имен торһон! )
 
 
 Бишенсе хат
 
 19-сы август
       Һаумы, минең һөйөклө улым!  
Һағынышлы сәләмдәр менән – әсәйең. Яҙған хатыңды бер аҙна элек алдым, бик ҙур рәхмәт. Шунда уҡ ултырып  яуап хаты яҙып булманы,  борсолаһыңдыр инде. 
    Минең хәлдәргә килгәндә, артыҡ ҡурҡыныс түгел, улым. Дауахананан сығарыуҙарына  бер аҙна булып бара. Бераҙ нығынырға кәрәк, тинеләр. Шуға түләүһеҙ отпуск алырға булдым. Тағы күпме өйҙә тоторҙар икән?  Тик   бер үҙем булғас, ваҡыты ғына нисектер үтә яй үтә төҫлө.  Ярай, ары-бире бәйләмдәремде тотоп, ихатала ҡыштырлап, нисек тә әүрәрмен әле. Әле былай йөрөй алғас, шөкөр итеп ҡыуанырға  ғына кәрәктер, барыһы ла яйланыр, алла бойорһа.
       Һиңә лә  яҙып өлгөргәндәр, икән... Белмәйерәк ҡалдым, бер ҙә генә һине ҡайғыртаһым килмәгәйне.
       “Нишләп  шулай  ауырып киттең  һуң, әсәй?   Зинһар, үҙеңде һаҡла, минең өсөн борсолма! Минең барыһы ла яҡшы, артабан да шулай буласаҡ. Ҡайтырға ла инде күп ҡалманы – йыл ярымы һиҙелмәй ҙә үтте.  Һин  миңә бик ныҡ кәрәкһең, әсәй,  бирешмәҫкә тырыш, йәме?” – тигәнһең.  Эй, балам, рәхмәт ошондай яғымлы һүҙҙәреңә, йөрәгемә май ғына булып яғылдылар улар.  “Әсә кешегә бер генә йылы һүҙ етә!”–тигәндәре шулдыр инде, күрәһең...
      Ә теге көндө...  Эшемдә  үҙемде иртәнсәк үк насар тойҙом. Бухгалтер эшен үҙең беләһең, көн оҙонона иҫәп-хисаптан бушап булмай. Башымдың  ауыртыуына түҙмәй башлаһам, дарыу төймәһен генә ҡабып алам да, яңынан эшемә тотонам. Шулай бик оҙаҡ тойолған көн үтеп китте. Ҡайтырға сыҡтым. Нисектер башым әйләнгән төҫлө, аяҡтарымдың да бер ҙә генә хәле юҡ.  Һуңынан... һуңынан нимә булғанын аңламай ҙа ҡалдым: кәүҙәмде тота алмай, ауа башлағанымды ғына хәтерләйем. Кемдер күреп ҡалып, фельдшер саҡыртҡан да, дауаханаға оҙатҡандар. Ярай ярҙам ваҡытында  килеп еткән, юғиһә ни менән бөтөр ине, билгеһеҙ.  Ҡан баҫымым бик ныҡ күтәрелгән булған.  Беләһеңме, кем беренсе  булып дауаханаға хәлемде белергә килде?  Нәфисә апай!  “ Аба-а, бигерәк ҡурҡыттың бит, Мәликә һеңлем?”- ти. Үҙе  күп итеп күстәнәстәр килтергән. Мин дауаханала ятҡан арала яныма бер нисә тапҡыр килеп китте. Бөтөнләй үпкәләмәй икән дә үҙе? Шуны белгәс, нисектер, ҡапыл еп-еңел булып ҡалды. “Һин уға, ҡыҙым, берҙә   аптырама. Абынғандың хәлен һөрөнгәндән һора, тигәндәр бит...”–тине. Һинең өсөн дә борсола:   “Сабырлыҡ кәрәк, һеңлем, сабырлыҡ.  Ана бит, нисек кенә ауыр булһа ла, йыл ярымы, ана, үтте лә китте, иҫән-һау торһаҡ, ҡалғаны ла үтер, иншалла!” – тип йыуатты. “Атай тәрбиәһе етмәне улыңа, янында үҙенең өлгөһөндә тәрбиәләгән ир заты– яңылыш аҙымдарҙан ҡурсалаусыһы булһа, ундай хәлдәргә барып та етмәҫ ине, бәлки...”– ти.  Белмәйем шул, улым... Бәлки, шулайҙыр ҙа.  Тик, ни сәбәптәндер, атай тәрбиәһендә үҫкәндәр ҙә йыш ҡына яңылыш юлға баҫа, ниндәй генә ҡурҡыныс енәйәттәр ҡылмайҙар.  Нимә һуң был – һәр кемдең маңлайына яҙылған  яҙмышымы, әллә  ата-әсәләрҙең, йәмғиәттең тәрбиә алымдары етешмәүҙәнме? Әллә  инде, кем генә белһен сәбәбен... 
        Эй, улым, улым...  Донъяға ауаз һалған көнөңдә үк атайһыҙ ҡалдың бит  һин!
    ... Бик аҙ бергә йәшәү дәүерендә  бигерәк матур йәшәнек  атайың менән. Уҡыуымды тамамлап, эшкә башлап торғанда танышҡайныҡ. Күп тә үтмәне, Данис өйләнешергә тәҡдим яһаны.  Ризалығымды бирҙем шундуҡ. Яратып та өлгөргән инем шул...   
Ата–әсәһе менән таныштырырға үҙҙәренә алып ҡайтты. Өс бүлмәле иркен фатирҙа йәшәйҙәр икән. Берҙән-бер улдары булғас,  Данистың үҙенең ҙур, айырым бүлмәһе бар. Йәшлек ғәләмәтелер инде,  уны-быны уйлап тормай, бүлмәләр менән, уларҙағы төрлө матур сувенирҙәр менән ҡыҙыҡһынам. Бына сәй янына саҡырҙылар. Өҫтәл артында әсәһе минең тормошом, нәҫелем тураһында һорашты. Балалар йортонда тәрбиәләнгәнемде ишеткәс, төҫө кинәт үҙгәреп китте. (Биш йәшлек кенә сағымда ата-әсәйем экспедиция барышында икеһе лә һәләк булғас, мине балалар йортона урынлаштырғандар. Ул турала бер мәл һиңә һөйләгән инем.) Уйланып ултыра бирҙе лә ҡәйнәм, улын икенсе бүлмәгә саҡырҙы. Мин, ни уйларға ла белмәй, башымды эйеп ултырып ҡалдым. Бик оҙаҡҡа һуҙылғандай булды ошо минуттар. Бына Данис бүлмәнән  сыҡты. Ниңәлер илаған төҫлө тойолдо ул миңә. “ Йөрөп әйләнәйек әле, Мәликә? Нисектер тынсыу өй эсендә...” тине. Ана шулай, әсәһе ризалығын бирмәһә лә, беҙ өйләнештек. Айырым йәшәү мөмкинлеге булмағас, Данистың бүлмәһендә үҙ мөйөшөбөҙҙе  булдырҙыҡ. Бар ергә лә өлгөрөргә тырыштым.  Эштән һуң йүгереп тигәндәй  ҡайтам да, аш-һыу әҙерләйем, гөлдәй итеп фатирҙы йыйыштырам. Тәүҙә ҡырыҫ мөғәмәләлә булған ҡәйнәм дә яйлап ирегәндәй булды. Ҡайныма һүҙ ҙә юҡ, ул һәр саҡ ихлас йылмайыр ҙа ҡуйыр ине. Ҡатынынан уҙып, бер һүҙ әйтмәҫ кеше шул ул. Бигерәк тә балаға уҙғандан һуң ҡараштары үҙгәрҙе. Ә атайың һуң! Ысын мәғәнәһендә “өрмәгән ер”гә ултыртмай, күтәреп кенә йөрөтмәй инде мине! Эшенән ҡайтҡанында төрлө бүләктәр алып ҡайтып, мине ҡыуандырырға тырыша. Ә бер көн иҫ киткес матур бүләк алып ҡайтты! Ишектән кергәндә ҡулдарын артҡа йәшергәйне,  ҡыуанысынан  ауыҙы ҡолағына еткән үҙенең! Тәҙрә төбөндә үҫә торған гөл алып ҡайтҡан икән, тамсы гөлө! Эш буйынса йөрөгәндә бер кабинетта күреп ҡалған. Матурлығына һушы китеп, ҡыҙҙарҙан һатып биреүҙәрен үтенгән. “Ауырлы кәләшемә бүләккә!” – тигәс, тегеләре үҙҙәренә бер генә ботағын алып ҡалып, гөлдө һауыты-нийе менән ҡулына тотторғандар. Ысынлап та, һуш китерлек  матур ине сәскәләре! Ҡатын-ҡыҙҙарҙың нәфис алҡаларындай аллы-гөллө тамсы сәскәләре бәүелеп-йымылдап, күҙҙең яуын ала! Йәйҙең эҫе көндәрендә яумай тороп, көттөрөп кенә килгән ямғыр яуып уҙғандан  һуң бар тереклектә ҡояшҡа сағылып йемелдәгән ямғыр тамсыларына ла оҡшаттым мин уларҙы. Былай ҙа бәхетле ғаилә усағыбыҙға икеләтә нур өҫтәлде. Ул серле гөл-сәскәне икебеҙ ҙә  бик яратып тәрбиәләнек.
  Бына мин бала табыу йортонда. Һинең донъяға килгәнеңде ишеткәс, сәскә бәйләме тотоп, шундуҡ атлығып килеп еткән Данисым! Яныма керетмәгәстәр, мин ятҡан тәҙрә тапҡырына килеп: “Мәликә!!! Улым өсөн рәхмәт! Мин һине бик ныҡ яратам!!!” –тип ҡысҡырҙы.  Докторҙар әлегә урынымдан торорға рөхсәт итмәгәйнеләр, шуға тәҙрә янына баҫҡан ҡатындар аша ғына сәләмемде еткерә алдым. Үҙемде шул минутта донъяла иң бәхетле ҡатын-ҡыҙ заты итеп тойған инем...
        Һуңынан... Һуңынан барыһы ла бик ҡурҡыныс төш кеүек кенә  хәтеремдә ҡалған.
     Шул көндө кискә табан әллә ни булды миңә.  Тиктомалдан, бер сәбәпһеҙгә түгелеп илайым да ебәрәмсе? Бүлмәләш ҡатындарҙы аптыратып бөттөм. Шәфҡәт туташтары  яныма килеп йыуатып та, әрләп тә бөттөләр. Бер нисек тә тыныслана алмайым.  Шул тиклем, түҙеп торғоһоҙ эсем боша. Һуңынан доктор үҙе килеп: “Тыныслан, Мәликә, хәҙер үк тыныслан! Юғиһә күкрәгеңә һөт төшмәйәсәк! Балаңды шунан нисек имеҙерһең?”- тип ҡаты ғына иҫкәртте.  Шулай көскә  таң аттырҙым. 
     Ә иртәнсәк... ҡотосҡос хәбәр килтерҙеләр!!! Минең һөйөклө кешем, һине бер генә тапҡыр ҙа күреп өлгөрмәгән атайыңды: “Ул башҡаса был донъяла юҡ, күҙҙәрен мәңгелеккә йомған инде”, тинеләр...  Минең өсөн донъя түңкәрелде... Нисек һушыма килә алғанмын, ниндәй саралар табып тынысландыра алғандарҙыр... Бына ни сәбәптән илағанмын, өҙгөләнгәнмен икән... Күңелем алдан һиҙенгәндер, күрәһең...
Ул көндө атайың улы тыуғанына үтә лә  ҡыуанып, эшендә лә  тик йырлап ҡына йөрөгән.  Эш көнө бөткәс, өйгә ҡайтып етер саҡта ҙур тиҙлек менән ҡаршыға килгән йөк машинаһы аҫтына барып кергән. Улы тыуыу шатлығын тиҙерәк ата-әсәһе менән уртаҡлашырға ашығып, тирә-яғына иғтибарын кәметкән Данис үҙенә ҡурҡыныс янағанын  абайлап өлгөрмәгәндер, инде... Тәүге сәғәттәрҙә тере булған, таңға табан ғына  дауаханала йән биргән.   
      Ах, ул көндәр, түҙеп торғоһоҙ ауыр көндәр! Минең өсөн ҡояш һүнде, донъя түңкәрелде! Уның артынса үҙем китерҙәй хәлдә инем. Палаталағы ҡатындар янымдан китмәне, сабыйың хаҡына үҙеңде ҡулға ал, Мәликә, бирешмә, ныҡ бул, тинеләр.
 Дауахананан сығарған көндө беҙҙе сәскәләр менән ҡыуанып ҡаршы алыусы булманы. Һине ҡосаҡлап ҡәйнәмдәргә ҡайтып керҙем.   Йән өшөткөс һалҡын тойолдо тирә-яғымда. Бер кем бер һүҙ ҡушмай, яныбыҙға ла килеп урамай. Күҙ йәштәремде тыя алмай, тауышһыҙ ғына илайым.  Бына яныма ҡәйнәм килеп баҫты: “Һин генә ғәйепле барыһына, һиңә өйләнмәгән булһа, улым тере булыр ине! Өйләнмә детдом балаһына, башҡа ҡыҙҙар бөткәнме һиңә, тинем.  Тыңламаны бит?!”- тине йән өшөткөс тауыш менән. Берҙән-бер улынан яҙғас, үҙҙәре лә аҡылдан шашырҙай хәлдә ине улар, шуға уларға рәнйемәнем, түҙҙем. Хоҙайым сабырлыҡ бирһен ғәзиз балаһын юғалтҡан ата-әсәләргә...
     Һинең донъяла барлығың ғына миңә артабан йәшәргә көс бирҙе. Уйылып уйға сумған саҡтарымда тауыш биреп, уйҙарымдан арындырыр инең. Һине тәрбиәләп, ҡайғымды эскә йоттом. Бынан ары минең бар донъям – бәләкәс кенә тере йән, йоморсаҡҡынам, яҙмыш һынауҙарына аяуһыҙ дусар булған  йөрәгемә йылы бөркөүсем -  бары тик һин инең, улым!
    ...Бер көн аш-һыу бүлмәһендә кискегә ниҙер әҙерләп йөрөйөм. Һәр саҡ ҡабыҙыулы торған радиоалғыста  танылған шағирәнең шиғырҙарын уҡыйҙар.     Иҫ киткес матур, йөрәк түренә үтеп ингән, илатырҙай моңло икән дә шиғырҙары!   Ирекһеҙҙән ҡолаҡ һалам: 
                          ...Иҫтәреңә төшһәм, әсәй, һыу һип,
                             Мин ултыртҡан тамсы гөлдәргә...    
Ошо юлдарҙы ишетеүем булды, крандан шаптырлап ағып торған һыуҙы туҡтата һалып,  радиоалғыс алдына барып та баҫтым.  
       “Тамсы гөлдәр... тамсы гөлдәр...”  Нисек бүлмәмә атылып барып ингәнемде аңғармай ҙа ҡалдым. Батыр гөлөм! Батыр, тимен инде... Шунса ваҡыт, бөтөнләй уның тураһында онотһам да, тырышып-тырмашып йәшәргә тырышҡан бит ул! Япраҡтары, сәскәләре күптән ҡойолоп бөтһә лә, ниндәйҙер ҡөҙрәт менән, Данисымдың ҡулдарының йылыһы һаҡланған бүләге–тамсы гөлөм тере ине! Күҙ йәштәремә төйөлөп, ғәфү үтенә –үтенә һыуҙар ҡойҙом. Наҙлы һүҙҙәр менән иркәләп, тәрбиәләй башлағас, күтәрелеп, яңынан шау сәскәгә күмелде.  Ошо мәлдән һуң ул гөлдө ғүмерем буйына күҙ ҡараһындай һаҡлап тоттом. Йыл да яңынан-яңы ботаҡтарын тамырландырып, тәҙрә төптәрен ошо иҫ киткес матур гөлгә күмдем. Һин үҙең дә иғтибар иткәнһеңдер әле  быға... 
   ...Тик ҡәйнәмдәрҙең үтә һалҡынлығы, ҡырыҫлығы ғына  туҡтауһыҙ йөрәгемде таланы. Нисек кенә ҡыйын булһа ла, уларҙың өйөндә ҡыш сыҡтыҡ. Һуңынан эш урыныма барып, хәлебеҙҙе аңлаттым. Ваҡытлыса дөйөм ятаҡтан урын бирҙеләр. Һуңынан бер танышым райондарындағы совхозға бухгалтер  кәрәклеген, торлаҡ менән тәьмин итәсәктәрен хәбәр итте. Телефондарын бирҙе. Минең өсөн ошонан да яҡшыраҡ варианттың булыуы мөмкин түгел ине. Шунда уҡ шылтыратып, ризалығымды бирҙем. Һине балалар баҡсаһына урынлаштырҙым. Бәләкәй сағыңда ныҡ булдың һин, ауырыманың. Юғиһә бухгалтерҙың бөтмәҫ-төкәнмәҫ эшен атҡара алмаҫ инем. Эшемдән бер ҡосаҡ ҡағыҙ-фәлән күтәреп ҡайтып, һин йоҡлаған арала төндә лә эшләйем. Көндөҙөн һин балалар баҡсаһында булһаң да, кисен өйҙә. Ана шул бушамаған саҡтарымда  иғтибарым етмәгәндер инде һиңә. Һинең яҙмышыңда үҙемдең ваҡытымды тейешенсә бүлә алмауым ҙур йоғонто яһар, тип уйламағанмындыр инде. Бәлки ул хәлдәргә барып та етмәҫ инең... “Хоҙайҙың яҙған тәҡдирелер, күрәсәге шулдыр улыңдың. Абыныр өсөн түмгәк табылыр ул.  Үҙеңде улай уҡ бөтөрмә! “Төрмә” тигәндәрендә лә әҙәм балалары эшләйҙер бит, ”- тип тынысландыра мине Нәфисә апай. “Ишеңде табып, кейәүгә сығырға ине һиңә, Мәликә! Йәшлегеңде заяға уҙғармаҫ инең. Балаларҙы үҫтерәһең-үҫтерәһең, ваҡыты еткәс,  улар үҙҙәренең тормошон ҡора.  Яландай өйҙә тыпа яңғыҙың тораһың да, ҡалаһың.  Әле лә бынамын тигәнһең, йәш ҡыҙҙарың йырағыраҡ торһон. Берәй яҡшы ғына кеше һоратһа, шуға кейәүгә сыҡ та ҡуй!” –ти. (Эй, ошо Нәфисә апайҙы, әйтһә, әйтә лә ҡуя инде!)  Бәлки, шулайҙыр ҙа... Теге саҡта, яныңа һуңғы  барғанымда,  һин дә, улым, ошо уҡ һорауҙы биргән инең. “Әсәй, мин бында шуны аңланым: ғүмереңдең иң матур йылдарын һин тик миңә арнағанһың. Һораған  әйберҙе алып бирер өсөн ял алып та тормай эшләгәнһең. Ә мин тик үҙемде генә ҡайғыртҡанмын. Һин үҙең өсөн дә йәшәргә тейешлегең тураһында бөтөнләй уйламағанмын. Нишләп ҡабаттан кейәүгә сыҡманың, әсәй?” – тинең.  Ихлас һораның. Ни тип яуап бирергә лә белмәнем. “Ҡуй, юҡ менән башыңды ҡатырмасы, улым!”-тинем. Ҡайтҡас, ошо һүҙҙәрең тураһында оҙаҡ уйландым. Һиндәге үҙгәреш аптыратты ла, ҡыуандырҙы ла. Элекке елғыуар улымдың эҙе лә ҡалмаған бит? Тормош тураһында уйланаһың, атайҙарса аҡыллы һүҙҙәр һөйләйһең. Күҙ генә теймәһен! Үҙемдең, ниһайәт, ҡалҡан булып торорҙай яҡлаусым барлығын тойҙом. Эй, улым, улым, атайыңдан башҡа  берәүҙе уны яратҡан тиклем ярата алыр инем микән? Уны юғалтҡандан һуң йөрәгемде бер кем, бер ҡасан аса алмаҫлыҡ итеп, мең-мең йоҙаҡҡа бикләп ҡуйҙым бит ул мин! Ҡайһы саҡта ябырылып килгән ҡуйы   болоттарҙай баҫып алған һағыштарыма түҙә алмай,  мендәрем лысма һыу булғансы, буҙлап илап уҙғарған төндәрем бихисап булғандыр...  Минең дә үҙ ваҡытында һөйөләһе-наҙланаһы килгән саҡтарым булды... Кешегә һиҙҙермәҫкә тырышып, үҙемде ҡаты бәғерле, үтә ҡырыҫ, ир заттарына битараф тоторға тырыштым. Ана шулай, улым, иртә яҙҙан бары бер нисә көнгә генә башын ҡалҡытҡан  ҡып-ҡыҫҡа ғүмерле умырзаялай   йәшлегем күҙ асып йомғансы үтте лә китте.  Үтте лә китте...  
                       
 21 –се август. 
      (Теге көндө, ҡапыл ғына ҡан баҫымым күтәрелеп киткәс, хатымды ҡуйып торған инем. Ике көн буйына урынымдан да тора алмай яттым. “Больничный” астылар. Әлдә лә Нәфисә апай бар: әллә нисә тапҡыр яныма инеп,  хәлемде белешеп торҙо. Үҙе әллә ҡайһы арала өлтөрәп йөрөп сәйен ҡуйып ебәрә,  ҡоймағын ҡоя, көсләп тигәндәй мине туйындыра. Үҙенең ире үтә мыжыҡ кеше, тиҙәр. Хатта, йәшерәк саҡтарында, Нәфисә апай һыйырҙарын һауып ингәнсе лә, юғалтып: ”Ҡайҙа шулай ауылсыланың,  донъяңды онотоп?”– тип ҡаршылар булған. Шуға борсолоп: “Бабайың юғалтып торор бит?”– тим. “Ҡуй, юҡҡа борсолма, күптән баҫылды бит ул! Тамағы туҡ булып, янында телевизоры булһа, шул еткән уға”,– тип көлә. Эй-й, бигерәк изге күңелле шул Нәфисә апай! Ул янымда булмаһа, ошондай ҙа оло бәләләрҙе берүҙем ҡалайтып ҡына йырып сығыр инем?
       ...Балалар йортонда йәшәгән сағым иҫемә төштө. Туғандарым булманымы икән, әллә үҙҙәренә артыҡ мәшәҡәт өҫтәгеләре килмәнеме, ата-әсәм һәләк булғандан һуң мине ошо йортҡа тапшырғандар. Тәрбиәсебеҙ Айһылыу апай балалар йортондағы бер бүлмәлә яңғыҙы ғына йәшәй ине. Үтә талапсан,  уҫал булды, беҙҙе бигерәк ҡаты тотто. Юҡ ҡына шуҡлыҡ өсөн дә барыбыҙҙы бергә йыйып, оҙаҡ ҡына әрләр ине. Шулай бер көн мин дә ниндәйҙер эш боҙҙом. Хәҙер инде хәтерләмәйем ни булғанын. Айһылыу апайҙан ныҡ ҡына эләкте. Илағанымды күрмәһендәр өсөн гардеробҡа инеп йәшендем. Йыйыштырыусы апай мине шунда тап итте. Күҙ йәштәремдең сәбәбен белгәс, арҡамдан дөпөлдәтеп һөйөп, яратты ла: “Айһылыу апайыңа рәнйемә, ҡыҙым. Бер ҙә ҡаты бәғерле түгел ул. Уның үҙенең үткәне лә бик ауыр булған. Һеҙҙе ҡаты итеп әрләп ташлай ҙа, һуңынан йәлләп илай торған. Күпме үҙен тынысландырып ултырғаным булды. Яңылыш юлдан китмәһендәр, тип борсола,”– тине. Оҙаҡ ҡына янымдан китмәне ул апай. Ошо һөйләшеүҙән һуң күп тә үтмәне, ҡайҙандыр йыраҡтан Айһылыу апайҙың туғандары килеп төштө. Бик оҙаҡ бер-береһен юғалтып, табышҡандар икән. Айһылыу апайҙы ай-вайына ҡуймай үҙҙәренә күсереп алып ҡайттылар.  Үҙенә бик ныҡ өйрәнгән булғанбыҙ икән, китеп барғас, барыбыҙға ла ҡыйын булды. Үҙ-ара “Уҫал апай” тип йөрөткән тәрбиәсебеҙҙе һағынып илар инек. Һәр сетерекле осраҡта ла: “Айһылыу апайыбыҙ быға ни әйтер ине?”– тип үҙебеҙгә һорау ҡуйыр инек. Айһылыу апайҙың: ”Таш менән атһалар ҙа, аш менән атырға кәрәк, шуны хәтерегеҙҙә тотоғоҙ!”–тигәне ниңәлер хәтеремә ныҡ уйылып ҡалған...  
       Ә Нәфисә апайҙың теге һүҙҙәрендә... бәлки дөрөҫлөк тә барҙыр. Күҙ һалыусылар ҙа булманы түгел, булды. Ғаиләһе булғандар  яңғыҙ ҡалған саҡтарымда янымда өйөрөлһәләр, ҡабат әйләнеп килмәҫлек итеп, ҡаты ғына һүҙҙәр менән ҡыуып ебәрер инем. Үпкәләгәндәй йөрөп алһалар ҙа, башҡаса минең менән үҙҙәрен тыйып тоторҙар ине. Ә бер йыл самаһы элек мине район үҙәгенә командировкаға ебәрҙеләр. Шоферҙы күптән беләм, Зариф исемле. Бер урында эшләйбеҙ, тыйнаҡ, аҙ һүҙле булғас, үҙе һирәк-һаяҡ ҡына күренеп ҡалмаһа, донъяла барлығын бөтөнләй оноторға була. Минең менән бер  йәштәрҙә, шикелле. Бер нисә йыл элек ғаиләһендә сетерекле хәлдәр ҙә булып алды. Оҙаҡ ҡына йылдар иңгә-иң терәшеп йәшәгән ҡатыны йәшлек мөхәббәтен осратты ла, ғаиләһен ҡалдырып, әллә ҡайҙарға сыҡты ла китте. Ике үҫмер балаһы атаһы янында тороп ҡалды. Ул хәлдәрҙән һуң былай ҙа баҫалҡы кеше бөтөнләй кеше менән аралашмай, тауыш-тынһыҙ ғына эшләп йөрөр булды. Ә был юлы мине аптыратты ул. Юл буйына “мыштым” ҡушаматлы Зарифыбыҙ төрлө мәҙәктәр һөйләп, ваҡыттың нисек тиҙ үткәнен һиҙмәй ҙә ҡалдым. Минең көлөүемә ҡушылып, үҙе лә ихлас көлә! Ана шул көлөүе нишләптер Данисымды хәтерләтә лә ҡуя. Күңелемдәге иләмһеҙ бушлыҡ ниндәйҙер күптән көтөлгән йылылыҡ менән тулғандай була. Көн эш менән тиҙ үтеп китте. Кискә ҡарай ҡайтырға ҡуҙғалдыҡ. Шоферыбыҙ тағы хәбәрҙәрен һөйләй. Ни өсөндөр ошо юлдың оҙағыраҡҡа һуҙылыуын теләнем...  Көтмәгәндә машинабыҙ боҙолоп ҡуйҙы, ул ремонт эштәре менән булашҡансы мин яр буйында йөрөп торҙом. Бер туҡтағанда тамаҡ ялғап алырбыҙ, тип табын ҡорҙом. Бына ҡайтырға йыйындыҡ. Кабина ишеген асырға йыйынғанда: ”Мәликә, туҡта әле?” тигән тауышҡа шып туҡтаным. Ул-был уйларға ла өлгөрмәнем, яурындарымда уның ҡулдарының ҡайнарлығын  тойҙом. Тәнемде мең-мең утлы энәләр өтөп алдымы ни? Кәүҙәм быуынһыҙ ҡалып, үҙемде тыңламаҫ булды. Түҙеп торғоһоҙ хәлгә тарыным. Хәҙер үк, ошо минутта, уйламағанда Данисымды хәтерләтеп, күңелем ҡылдарын ҡуҙғытып өлгөргән Зарифтың көслө, талапсан ҡулдарына йәнем-тәнем менән буйһоноп, уның ҡайнар ҡосағында онотолғом килде... Көскә ошо хәлемдән арынып, уның ҡулдарын яурынымдан алып ташланым да: “Хәҙер үк ҡабыҙ машинаңды, мине кем тип белдең?”– тинем. Тауышымды үҙем дә ишетмәнем. Ҡуҙғалдыҡ. Зарифтың күңелсәклегенең эҙе лә ҡалманы. Юлдың һәр минуты сәғәттәй һуҙылды. Ҡайтып етер саҡта ғына ул һүҙ башланы: “Һин мине яңылыш аңланың, Мәликә! Күптән һөйләшергә кәрәк ине, батырсылығым етеңкерәмәне. Әйткәс-әйтәйем, бер башлағас... Һин бит күптән минең күңелем түрендәһең. Эйе, ышанмаҫһың шул... Мин был эш урынымда күптән эшләйем. Хәтерләйһеңме икән, бер мәл күмәкләп ағас  ултыртҡайныҡ? Шунда бер балан ҡыуағы артып ҡалды, ә һин уны үҙеңә һорап алдың. Кузовҡа яңынан менеп, үҙеңә һондом. Шунда ниҙер булды миңә: эш менән яныңа килгәндә һәр саҡ уҫал, ҡырыҫ, шуғалыр ҙа үҙ йәшенән күпкә оло  күренгән бухгалтерыбыҙҙың саф һауала эшләп, алһыуланған йөҙө, ҙур матур күҙҙәре оҙаҡ күҙ алдымдан китмәне. “Ниндәй матур ҡатын! Ниңә һаман яңғыҙ икән?”– тип аптыраным. Ул баланды әллә ниндәй хазиналай күреп, ҡәҙерләп төрөп алдың.  Шул көндән һәр саҡ уйымда булдың. Бәлки, шуғалыр ҙа, ҡатынымдың мине ташлап, икенсегә сығып китеүен еңел кисергәнмендер. Кисер, әгәр рәнйетһәм?”- тине. Мин  өндәшмәнем. Бәлки, ҡурҡҡанмындыр... үҙемдән...  Ул төндә оҙаҡ ҡына йоҡлай алмай яттым. Үҙем менән ни булғанын аңлай алманым. Тәнемдең көтөлмәгәнсә ҡайнар булып сығыуы, осраҡлы ғына ҡағылыуға ла гөлтләп ҡабынырға тороуы аптыратты ла, ҡурҡытты ла, шикелле. Ошо хәлдән һуң Зариф мине урабыраҡ үтергә тырыша. Әллә шулай тойола ғына. Ҡайһы саҡта үҙемә төбәлгән ҡараштарын тойоп, башымды күтәрһәм, тиҙ-тиҙ атлап китеп бара. Ә мин үҙем яңғыҙ ҡалғанымда йыш ҡына уның тураһында уйлайым. Нәфисә апайҙың һүҙҙәренән һуң бигерәк тә. Эйе, ысынлап та, бигерәк ауыр бер яңғыҙың тормош һынауҙарын үтеүҙәре. Яныңда бер-береңде ярты һүҙҙән аңлап, ҡурсалап, артабан йәшәргә көс-дәрт өҫтәп тороусы яҡын кешең булһын   ине... Йылы көтәм мин был тормоштан, күптән көтәм...
    Бөгөн иртән хәлем арыуланғандай булғас, карауатымдан тороп ары-бире йөрөштөрә башланым. Етер Нәфисә апайға иркәләнеп түшәктә ятырға!  Шунда хатымды ебәреп өлгөрмәгәнлегем иҫемә төшкәс, күҙ генә йүгертеп сығайым да, тип ҡулыма алһам, иҫем-аҡылым китте! Бына диуана  – әллә нимәләр яҙып бөткәнменсе?! Барыһы ла яҡшы бит инде минең, юҡ-бар менән башын ҡаңғыртмайым әле. Хәҙер үк матур  итеп хат яҙып һалайым. Түҙемһеҙлек менән өйҙән хат  көтәлер бәпкәм!)
 
                             
                                          
 Алтынсы хат
 
  16-сы сентябрь.
     Иҫәнме-һаумы, һөйөклө улым!
 Һағынышлы сәләмдәр менән хат яҙа әсәйең. Эштән ҡайтып инһәм, һинән хат бар. Хатыңды уҡып сыҡҡас, нисек ҡыуанғанымды күрһәңсе икән?! Ҡәҙерле ҡағыҙ киҫәген күкрәгемә ҡыҫып, тыйыла алмай, үкһеп-үкһеп иланым...
   Эй, улы-ы-ым! Ҡайһылай ҙур ҡыуаныс бит? Бына әле лә ҡулымда ул хатың:
    “Сентябрь аҙаҡтарында өйҙә буласаҡмын, яҡшы тәртибем өсөн ваҡытынан алда иреккә сығаралар. Их, әсәй, һине, өйөбөҙҙө, ауылыбыҙҙы нисек өҙөлөп һағынғанымды белһәң икән?! Инде күп ҡалманы, тағы бер аҙ ғына сабыр итергә тура килә. Һин дә, зинһар, түҙергә тырыш, йәме, әсәй?” – тигәнһең.
   Эй, балаҡай, түҙмәй буламмы һуң инде? Иртәгәнән үк һине ҡаршыларға йыйына башлайым. Кәрәге тейер, тип эзбиз алып ҡуйған инем. Мейесемде ағартып, тәҙрә пәрҙәләрен яңыртырмын. Һин ҡайтыуға өйөбөҙҙөң эсе  байрам төҫө алып торһон!
        “Баланың алланғандыр, әсәй! Шул тиклем балан тултырып бешергән  бәлештәреңде һағындым! Ҡайтып еткәс, туйғансы, танһығым ҡанғансы  ашармын инде һин бешергән бәлештәрҙе!”- тигәнһең...
    Ҡолонсағым минең! Баланым күптән алланды бит!
     Хоҙайым, ошо ғазаптарым һуңғыһы булһын ине?! Аллам   һаҡлаһын, бала ҡайғыһы ғына күрһәтмәһен! Донъялағы барлыҡ әсәләргә лә бары тик шуны  теләйем. Тик бына... балалар ҙа игелекле  булһындар,  ата-әсәһен ҡайғы-хәсрәткә тарытмай, шатлыҡ-ҡыуаныстарға ғына күмеп, кәрәк саҡта терәк-таяныс булһындар ине...
      Эй, хоҙайым, сабырлыҡ бир барлыҡ әсәләргә, бәхет, тәүфиҡ, иман бир улар ҡәҙерләп-һөйөп үҫтергән ғәзиз балаҡайҙарға...  
 
17-се сентябрь
     Хатымды кисен яҙып бөтөрә алмағайным. Ҡыуанысымдандыр инде, ҡапыл ғына күҙҙәремә йәш төйөлә лә күңелем йомшарып, илайым да ебәрәмсе? Шуға,  һуңыраҡ тамамлармын, тип ҡуйып торҙом. Иртәнсәк ҡабатлап уҡып сыҡтым да, ебәрмәҫкә булдым.  Ҡуй, ихлас ҡыуанып юлға йыйынғанында улымдың күңелен болоҡһотмайым әле. Тиҙ арала яңыһын яҙып һалайым.
     Эй, хоҙайы-ы-м, ҡайһылай ҙур ҡыуаныс, улым ҡайта!!!  Улым ҡайта! Улыҡайым ҡайта...
  Баланым...  балланды,  улым...
                                      
                                                                                                                                           Сәлиә Ғатауллина","4 Сентябрь , 11:08",Махсус биттәр,Na
https://ye102.ru/articles/mahsus/2023-09-03/yondo-nam-4-10-sentyabr-3395864,Йондоҙнамә (4 – 10 сентябрь),"Йондоҙҙар юл күрһәтә, әммә яҙмышың үҙ ҡулыңда тип киҫәтә...
","Ылаҡ ( 22.12 – 20.01)
Бөтә эштә лә һаҡ булыуығыҙ мөһим. Хыялдарға бирелеп, уйығыҙҙа ғына булғанды ысынбарлыҡ менән бутауығыҙ ихтимал. Кемдер ошо хатағыҙ менән файҙаланырға ла тырышыр, бәлки. Был йәһәттән яҡын кешеләрегеҙ урынлы кәңәш бирер.
Һыуғояр ( 21.01 – 19.02)
Ижади кешеләр мотлаҡ уңыр. Бәғзеләр үҙҙәренең оҫталыҡ-һәләтен күрһәтә алыр. Шаршамбы өмөтлө осрашыуҙар менән ҡыуандырыр. Аҙна барышында булдырған танышлыҡтар оҙайлы һәм файҙалы булмаҡсы.
Балыҡ ( 20.02 – 20.03)
Осор төрлө аралашыуға бай булыр. Һөйләшкән кешеләр араһында мәкерле, ихлас күңелле булмағандар ҙа осрар, моғайын. Бәғзелә аҫтыртын, ҡара маҡсаттар менән һеҙҙе үҙ яғына ауҙарырға ла маташыр.
Ҡуҙы ( 21.03 – 20.04)
Кәйефегеҙ һәр саҡ һәйбәт буласаҡ. Был арала кире ваҡиғалар көтөлмәй. Башығыҙҙа өмөтлө уйҙар даими тыуып торор. Уларҙың бер нисәһен ышаныслы кешеләр менән бүлешергә мөмкиндер. Уҡып йөрөгәндәр бигерәк тә уңыр.
Буға ( 21.04 – 21.05)
Көндәр ҡатмарлыраҡ килер. Электән таныш һәм өр-яңы эштәр менән дә булышырһығыҙ, моғайын. Барыһын да булдырырһығыҙ, ләкин уларға ваҡыт күберәк китер.
Игеҙәктәр ( 22.05 – 21.06)
Бәғзеләр яҡын арала сәфәргә сығыр, бәлки. Ул уңышлы көтөлә, ҡуйған маҡсаттарығыҙға мотлаҡ өлгәшерһегеҙ. Шишәмбелә ниндәйҙер иҫтә ҡалырлыҡ ваҡиға булыр.
Ҡыҫала ( 22.06 – 23.07)
Мөһим эштәрегеҙҙе аҙнаның тәүге яртыһына тәғәйенләргә ҡушылмай – көндәр бер аҙ мәшәҡәтле килер һымаҡ. Быға тыныс ҡарағыҙ, дөйөм хәлегеҙ тиҙҙән ыңғай яҡҡа үҙгәрер. Кесе йомала осраҡлы ғына бик файҙалы хәбәр ишетерһегеҙ.
Арыҫлан ( 24.07 – 23.08)
Оҙаҡ уртаҡ тел таба алмаған кеше менән асыҡтан-асыҡ һөйләшергә форсат сығыр. Ниндәйҙер дөйөм эш тураһында ла һөйләшә алырһығыҙ. Рәсми ойошмалар менән бәйле эштәрегеҙ ҙә мотлаҡ һәйбәт барыр.
Ҡыҙ ( 24.08 – 23.09)
Иғтибарлылыҡ тураһында онотмағыҙ. Башҡаларҙы күҙәтеү ҙә файҙалы булмаҡсы, элек күрмәгәнде күрерһегеҙ. Шаршамбыла алдығыҙҙа ҡатмарлы мәсьәләлә килеп сығыуы мөмкин. Тыныс булығыҙ, уны тиҙ хәл итерһегеҙ.
Үлсәү ( 24.09 – 23.10)
Осор аралашыуға бай булмаҡсы. Һеҙгә ярҙам һорап мөрәжәғәт итеүселәр ҡәҙимгенән күбәйер. Мөмкин тиклем барыһына ла ярҙам итә алырһығыҙ кеүек. Йомала ниндәйҙер күптәнге эшегеҙҙе артыҡ көс түкмәй башҡарырһығыҙ.
Саян ( 24.10 – 22.11)
Шишәмбелә әҙ булһа ла аҡса килеүе ихтимал. Кемдер элекке бурысын ҡайтарыр, шикелле. Был арала бәғзе кшенең һүҙендә тормауы арҡаһында мәшәҡәт килеп сығыуы ихтимал. Икенсе ышаныслы кешене эҙләргә тура килер, бәлки.
Уҡсы ( 23.11 – 21.12)
Яҡындарығыҙ менән булған мөнәсәбәтегеҙ күҙгә күренеп үҙгәрер, элекке дәғүәләр бөтөнләй онотолор. Эшләгән урында ла абруйығыҙ артыр. Кесе йома бер аҙ ҡатмарлыраҡ көтөлә.  Эске тауышығыҙға тулыһынса ышанығыҙ, ул дөрөҫ йүнәлеште күрһәтер.
ӨМӨТБАЙ. ","3 Сентябрь , 21:00",Махсус биттәр,Na
https://ye102.ru/articles/sport/2023-09-15/hokkey-buyynsa-khl-berenselegene-salauat-yulaev-komanda-y-atnashly-ynda-2023-2024-mi-gel-uyyndary-kalendary-3438808,Хоккей буйынса  КХЛ беренселегенең  «Салауат Юлаев»  командаһы  ҡатнашлығында 2023/2024 миҙгел  уйындары календары,"Ҡарағыҙ, үҙегеҙгә күсерегеҙ, дуҫтарығыҙға һөйләгеҙ!","Сентябрь
18.09 «Салауат Юлаев» - «Торпедо»20.09 «Салауат Юлаев» - «Нефтехимик»22.09 «Салауат Юлаев» - «Автомобилист»24.09 «Аҡ Барыҫ» - «Салауат Юлаев»27.09 «Салауат Юлаев» - «Трактор»29.09 «Салауат Юлаев» - «Металлург» Мг
Октябрь
02.10 «Лада» - «Салауат Юлаев»04.10 «Трактор» - «Салауат Юлаев»06.10 «Металлург» Мг - «Салауат Юлаев»08.10 «Металлург» Мг - «Салауат Юлаев»10.10 «Салауат Юлаев» - «Автомобилист»13.10 «Салауат Юлаев» - «Витязь»15.10 «Салауат Юлаев» - «Динамо» Мн20.10 «Северсталь» - «Салауат Юлаев»22.10 «Динамо» Мн - «Салауат Юлаев»24.10 «Торпедо» - «Салауат Юлаев»26.10 «Авангард» - «Салауат Юлаев»28.10 «Салауат Юлаев» - «Динамо» М31.10 «Салауат Юлаев» - «Амур»
Ноябрь
02.11 «Салауат Юлаев» - «Аҡ Барыҫ»04.11 «Салауат Юлаев» - «Сибирь»06.11 «Салауат Юлаев» - «Нефтехимик»07.11 «Салауат Юлаев» - «ХК Сочи»12.11 «Салауат Юлаев» - «Локомотив»14.11 «Трактор» - «Салауат Юлаев»16.11 «Спартак» - «Салауат Юлаев»18.11 «Аҡ Барыҫ» - «Салауат Юлаев»21.11 «Нефтехимик» - «Салауат Юлаев»23.11 «Салауат Юлаев» - «Авангард»25.11 «Салауат Юлаев» - «Трактор»30.11 «Салауат Юлаев» - «Лада»
Декабрь02.12 «Салауат Юлаев» - «Спартак»05.12 «Витязь» - «Салауат Юлаев»07.12 «Автомобилист» - «Салауат Юлаев»19.12 «Салауат Юлаев» - «Барыҫ»22.12 «Салауат Юлаев» - «Адмирал»25.12 «ЦСКА» - «Салауат Юлаев»28.12 «ХК Сочи» - «Салауат Юлаев»30.12 «Аҡ Барыҫ» - «Салауат Юлаев»
Ғинуар
03.01 «Авангард» - «Салауат Юлаев»05.01 «Сибирь» - «Салауат Юлаев»07.01 «Салауат Юлаев» - «Барыҫ»09.01 «Салауат Юлаев» - «Куньлунь РС»12.01 «Нефтехимик» - «Салауат Юлаев»14.01 «Куньлунь РС» - «Салауат Юлаев»16.01 «Барыҫ» - «Салауат Юлаев»18.01 «Сибирь» - «Салауат Юлаев»21.01 «Салауат Юлаев» - «Амур»24.01 «Амур» - «Салауат Юлаев»26.01 «Амур» - «Салауат Юлаев»28.01 «Адмирал» - «Салауат Юлаев»29.01 «Адмирал» - «Салауат Юлаев»
Февраль
01.02 «Салауат Юлаев» - «Лада»04.02 «Салауат Юлаев» - «СКА»06.02 «Салауат Юлаев» - ЦСКА10.02 «Салауат Юлаев» - «Аҡ Барыҫ»13.02 «Салауат Юлаев» - «Авангард»15.02 «СКА» - «Салауат Юлаев»17.02 «Локомотив» - «Салауат Юлаев»19.02 «Динамо» М - «Салауат Юлаев»21.02 «Салауат Юлаев» - «Адмирал»24.02 «Салауат Юлаев» - «Сибирь»26.02 «Салауат Юлаев» - «Северсталь»","15 Сентябрь , 12:46",Спорт,Na
https://ye102.ru/articles/sport/2023-09-12/ya-y-mi-gelde-ya-y-m-tt-r-men-n-3431868,Яңы миҙгелде – яңы өмөттәр менән,"Ниһайәт, йәй уҙып, көҙҙөң тәүге айы етеүгә миллионлаған көйәрмәнде һөйөндөргән спорт миҙгеле, дөрөҫөрәге, Рәсәйҙең континенталь хоккей лигаһы чемпионаты башланды.","“Салауат Юлаев” командаһы тәүге осрашыуын Ҡаҙағстан боҙонда “Барыс” командаһы менән уҙғарҙы. Беҙҙекеләр ялдан дәртләнеп сыҡҡан, ахыры: уйындың тәүге минутында уҡ уҡтай дәғүәсе ҡапҡаһына ябырылды. Һөҙөм­тә оҙаҡ көттөрмәне – Александр Хмелевский тәүге шайбаны индереп тә ҡуйҙы.Икенсе миҙгелде беҙҙекеләр күпсе­лектә башланы. Вячеслав Лещенко менән Михаил Науменков биргән пасты Владислав Ефремов һә тигәнсә ҡаҙаҡтарҙың ҡапҡаһына сойорғотто. Уйындың 45-се минутында Шмелев менән Хафизуллин биргән шайбаны Шаров та оҫта ғына Паскаленың ҡапҡаһына елләне.Бөтәһе лә беҙ теләгәнсә барған кеүек ине лә... Хужалар һис тә өфө­ләргә бирешергә теләмәнеме әллә юлаевсылар, еңеү беҙҙә, тип тынысландымы, 3:0 иҫәбенә еңеп барғанда, “ҡаҙаҡтар” Гайтамиров менән Оберг ике тапҡыр өфөләрҙең ҡапҡаһын “сылатты”. Самонов һалҡын ҡанлы – бар көсөн һалып, иҫәпте тигеҙләргә бир­мәне. Уйын беҙҙең файҙаға – 3:2!Тәүге осрашыуҙағы тәүге еңеү хок­кейсыларҙы ла, көйәрмәндәрҙе лә дәртләндерҙе. Шуға күрше Екатерин­бургтың “Автомобилист” командаһын беҙҙең егеттәр еңел генә еңер кеүек тойолғайны. Әлеге лә баяғы тәртип яғы был юлы ла аҡһаны. Әүҙем генә башланған уйын боҙолдо.Владислав Ефремовтың Алексей Махеевты йығып, штраф эскәмйәһенә ултырыуы булды, Григорий Панин шайбаны яңылыш Анатолий Голышевҡа бирҙе. Ул инде бындай көтөл­мәгән “бүләк”те беҙҙең ҡап­ҡасыға бүләк итте. Урал егет­тәре был голдан һуң дәрт­ләнеберәк уйнарға тотондо. Беҙҙекеләр  әҙме-күпме уйын­ды тигеҙләне. Сергей Шмелев күпселекте файҙа­ланып, гол индерҙе. Михаил Науменков Степан Хрипуновты этеп, ярты минуттан Евгений Тимкин ме­нән штраф эскәмйәһенә эләк­те. Ҡапҡасы Александр Самонов менән боҙҙағы егеттәр хәл­дәренән килгәнсә тырышты. Күпселектә саҡта Хмелевский Алексей Пустозеровҡа биргән пасты уныһы файҙалана алманы. Өфөләр күпме генә алға бар­маһын, күршеләр уйын теҙгенен ныҡлы тотто. Өсөнсө миҙгел баш­ланғас, беҙҙекеләр йәнә яңылышты.  Панин борт янында көрәшкәндә ҡапҡабыҙ эргәһендәге Василевский Сергей Широковтағы шайбаны тартып алмай, китеүе булды, уныһы Голы­шевҡа пас биргәйне, икенсе шайбаны индереп, еңеүҙе беҙҙән тартып алды.Екатеринбургтағы осрашыу, беҙҙе­келәр тырышыуға ҡарамаҫтан, 2:1 иҫәбенә тамамланды. Әлеге лә баяғы дисциплина аҡһауы арҡаһында күр­ше­ләр күпселектә иҫәпте асыуға өлгәште.Уйын уртаһында дәғүәселәр боҙҙа өсәү генә ҡалғас, беҙҙекеләр иҫәпте тигеҙләне. Өсөнсө миҙгелдә иһә Широков менән Голышевтың оҫта ком­бинацияһы хужаларға еңеү килтерҙе.6 сентябрҙә юлаевсылар ҡабат КХЛ-ға ҡайтҡан “Лада”ға ҡунаҡҡа барҙы. Бында ла Хмелевский һынатманы. Тәүге миҙгелдә ул Михаил Науменков биргән шайба менән иҫәпте асты. Икенсе миҙгелдә лә Саша иҫәпте арттырҙы. Өсөнсө миҙгелдә Трой Джозеф беҙҙең ҡапҡаны “асты”. Бер минут та үтмәне, йәнә Хмелевский Паниндың пасын оҫта файҙаланды.Алексей Пустозеров – дүртенсе, Вячислав Лещенко бишенсе шайбаны индереп, иҫәпте 5:1-гә еткерҙе. Дәғүәсе еңел генә еңелергә теләмәне. Трой Джозеф уйын бөтөп килгәндә Жоков ҡапҡаһына икенсе шайбаһын ырғытты.Афарин, юлаевсылар! Үҙебеҙҙең боҙҙа ла еңеүҙәр көтәбеҙ.Башҡа командаларға килгәндә, күр­шеләрҙән Магнитогорскиҙың “Металлург”ы быйыл Гагарин кубогын яулаған ЦСКА-ны 4:2 иҫәбенә ҡый­ратты. Һөҙөмтәлә ул ике уйындағы өс очкоһы менән Көнсығыш кон­ферен­цияһының турнир таблица­һының – 3-сө, ә ЦСКА Көнбайыш конференцияһының һиге­ҙенсе баҫҡысында урынлашты.СКА иһә “Лада”ла ҡунаҡта булып, уны 3:0 иҫәбенә еңде. Был – төньяҡ баш ҡала  клубының төп ваҡытта яулаған 500-сө еңеүе. Ошо уңышҡа өлгәшеү өсөн команда 864 матч үткәргән.

Ә. ХЫЗЫРОВА.","12 Сентябрь , 11:24",Спорт,Na
https://ye102.ru/articles/sport/2023-08-23/f-n-ap-a-a-sy-y-ot-ara-3401229,“Өфө”нө ҡапҡа һаҡсыһы ҡотҡара...,"Футбол буйынса Рәсәй кубогының икенсе һайлап алыу раундында “Өфө” командаһы “Носта” клубын пенальти серияһында еңеп, киләһе әйләнешкә сыҡты.
 ","Төп ваҡыт 0:0 иҫәбенә тамамланғас, пенальти серияһында хужалар мәргәнерәк булып сыҡты. “Өфө”нөң ҡапҡа һаҡсыһы  ҡунаҡтар сойорғотҡан дүрт туптың өсәүһен ҡаҡлыҡтыра һәм осрашыуҙың төп геройына әйләнә.
Шулай итеп беҙҙекеләр 1/64 финалға сыҡты.
фото: ТАСС","23 Август , 20:20",Спорт,Na
https://ye102.ru/articles/sport/2023-08-17/27-se-anyn-m-gell-shterm-ksel-r-3392842,27-се һанын мәңгелләштермәкселәр,"14 августа яман шеш сирерән мәрхүм булған Родион Әмировтың 27-се һан аҫтында уйнаған билдәһен, әйләнештән сығарырға тигән тиҡдим менән сыҡҡан “Салауат Юлаев” командаһы капитаны Григорий Панин.
 ","Команданың генераль директоры Ринат Баширов та уның тәҡдимен ҡеүәтләп, ошо арала ҡарар сығарын белдергән. Шулай уҡ август аҙағында үҫмерҙәр араһында уҙасаҡ турнирҙы, “Родион Әмиров кубогы” тип атамаҡсылар.
фото: ТАСС. ","17 Август , 17:35",Спорт,Na
https://ye102.ru/articles/sport/2023-08-17/in-m-ge-be-e-y-r-kt-3391449,«Һин мәңге беҙҙең йөрәктә»,"СКА хоккей командаһының баш тренеры Роман Ротенберг әйтеүенсә, клуб, яман шеш сиренән вафат булған Родион Әмировтың ғаиләһенә бер миллион һум аҡса күсерергә булған.
 ","«Беҙҙең иптәш, йәш талантлы уйынсының бик иртә донъянан китеүе, СКА уйынсыларын, треренҙарын дер һелкетте. Шуға беҙ, әҙме-күпме ярҙам йөҙөнән ярҙам итмәксе булдыҡ. – Родион иптәш, һин мәңге беҙҙең йөрәктә», тип яҙған Ротенбер Teleqram-каналда.
Белеүегеҙсә, ""Салауат Юлаев"" командаһы тәрбиәләнеүсеһе 21 йәшлек Родион Әмиров, ике йыл элек яман шеш сире менән ауырып китеп, 14 августа вафат булды.
фото: ТАСС.","17 Август , 09:00",Спорт,Na
https://ye102.ru/articles/sport/2023-08-16/bishense-e-e-se-bild-le-bulsa-3391265,Бишенсе еңеүсе билдәле булсаҡ,"Австралия менән Яңы Зеландияла ҡатын-ҡыҙҙар араһында барған футбол буйынса донъя чемпионаты ла тамамланыуға яҡынлашты.
 
 ","Бөгөн уның финалсылары билдәле булды. Испания командаһы шведкаларҙы 2:1 иҫәбенә еңеп, тәүгә финалға сыҡһа, шулай уҡ Англия уйынсылары ла үҙ тарихында өсөнсө мәртәбә ярымфиналда уйнап, ниһайәт был юлы маҡсатына иреште. Улар беренселек хужаларының береһе – Австралия футболсыларын 3:1 иҫәбенә отоп, испанклар кеүек беренсе тапҡыр чемпионды билдәләйәсәк.
Чемпионаттың тарихына килгәндә, ул 1991 йылдан башлап, хәҙер туғыҙынсыға үтә. Шул арауыҡта дүрт кенә ил чемпионлыҡты яулай. АҠШ футболсылары ғына дүрт мәртәбә (1991, 1999, 2015, 2019 йылдар) еңеүсе була. Шулай уҡ немкалар – ике һәм Япония менән Норвегия ҡатын-ҡыҙҙары берәр тапҡыр Кубокты күккә сөйә.
Рәсәй уйынсылары ике тапҡыр ғына беренселектә уйнай һәм сирекфиналдан үтә алманы.
фото: ТАСС. ","16 Август , 21:05",Спорт,Na
https://ye102.ru/articles/sport/2023-08-15/zaharyan-ispaniya-chempionatyna-yullandy-3389956,Захарян Испания чемпионатына юлланды,"“Динамо” футбол клубы тәрбиәләнеүсеһе Арсен Захарянды Европаның төрлө командаларына ҡоҙалай торғас, ниһайәт клублы булды.
 ","20 йәшлек ярымһаҡсы Испания чемпионатына юлланып, “Реал Сосьедад” клубы намыҫын яҡлаясаҡ. “Динамо” етәкселеге уны 13 миллион евроға һатып ебәргән. Шулай итеп, Европаның топ-командаларында Рәсәйҙән биш футболсы уйнаясаҡ. Захаряндан тыш, Италия беренселегендә Миранчук менән Кокорин сығыш яһаһа, Францияла Головин менән Кузяев уйнай.
Ғөмүмән, беҙҙең футболсыларҙың трансферҙар тарихына килгәндә, иң ҡиммәтлеһе булып Александр Головин һынала. “Монако” клубы уның өсөн ЦСКА-ға 30 миллион евро түләй. Икенсе урында, карьераһына нөктә ҡуйған Юрий Жирков тора. 2009 йылда “Челси” етәкселеге уны ЦСКА-нан 21 миллион евроға алғайны. Шулай уҡ ҙур футболдан китеп, әммә Рәсәйҙең түбәнге лигаһында көн күргән Роман Павлюченконы, “Тотенхем” командаһы заманында 17,4 миллион евроға һатып алғайны. Англия беренселегендә ҙур эҙ ҡалдырған Андрей Аршавинды “Арсенал” клубы заманында 16,5 миллион евроға тиңләй. Ә инде бишенсе баҫҡыста Антон Миранчук. “Аталанта” етәкселеге уға 14,5 миллион евроһын йәлләмәне.
Ә инде Захарянға килгәндә, ул был исемлектә алтынсы булып, Испания чемпионатында элек-электән уйнаған Рәсәй футболсыларынан 28-се уйынсы булып китте.
фото: ТАСС.","15 Август , 22:15",Спорт,Na
https://ye102.ru/articles/sport/2023-08-15/d-rt-tur-m-ber-otstavka-3389860,Дүрт тур һәм бер отставка,"Футбол буйынса Рәсәй Премьер-лига беренселеге башланыуға дүрт тур уҙыуға, “Әхмәт” клубы баш тренерына ҡәнәғәтһеҙлек белдереп, уны отставкаға ебәрҙе.
 ","Грозный ҡалаһы командаһы ошо осорҙа бер генә еңеү  яулап, турнир таблицаһында 11-се баҫҡысты биләй ине. Хәлде төҙәтергә ваҡыт та бар ине, әммә етәкселек нишләптер ашыҡҡан кеүек, сөнки Сергей Тушуев етәкселегендә, “Әхмәт” былтырғы миҙгелдә бишенсе урын алып, үҙ тарихында иң яҡшы һөҙөмтәгә өлгәшкәйне.
Ғөмүмән, башҡа һөҙөмтәләргә килгндә, бер “Краснодар” ғына дүрт уйында дүрт еңеү яуланы. Шулай уҡ “Урал” менән “Крылья Советов” командалары ла еңелеү кисергәне юҡ. Ә бына өс миҙгел рәттән чемпион булған “Зенит” клубы быйылғы миҙгелде әллә ни уңышлы башламаны. Ул  ете мәрәй яулап, алтынсы тора.
фото: ТАСС.","15 Август , 20:40",Спорт,Na
https://ye102.ru/articles/sport/2023-08-15/kanada-mirovty-yu-yna-3389197,Канада Әмировты юҡһына…,"Канаданың «Торонто Мейпл Лифс»  командаһы Родион Әмиров хаҡында ҡот осҡос хәбәрҙән  һуң, үҙ аренаһына фотоһын ҡуйған.
 ","«Мейпл Лифс»  берләшмәһе ошо ауыр яңылыҡтан һуң, үҙенә урын тапмай», тип белдергән клуб президенты. – Торонтоға   бер нисә тапҡыр килеп китеүенә ҡарамаҫтан, талантлы хоккейсы үҙенең көләс йылмайыуы һәм дә тормошҡа ыңғай ҡарашы менән беҙҙе һәм клубтың көйәрмәндәрен әсир итте. Әлбиттә, йәл шундай талантлы, йәш уйынсыны юғалтыу… Беҙ бергә ата-әсәһенең һәм туғандарының ауыр ҡайғыһын уртаҡлашабыҙ».
«Салауат Юлаев» клубы тәрбиәләнеүсеһе былтыр «Торонто Мейпл Лифс»  командаһы тарафынан драфтланғайны. Уға 2 октябрҙә бары 22 йәш тулыр ине.
фото: ХК Торонто.","15 Август , 13:25",Спорт,Na
https://ye102.ru/articles/sport/2023-08-14/f-futbolsylary-t-g-s-m-r-yle-buldy-3388410,“Өфө” футболсылары тәүгә өс мәрәйле булды,"Рәсәй беренселегенең икенсе лигаһында уйнаған “Өфө” командаһы беренселек лидеры – “Иртыш” клубын ҡабул итеп, ҡунаҡтарҙы 2:0 иҫәбенә еңеп ҡайтарҙы.
 ","Ул әлегә биш турҙан һуң алты мәрәй яулап, хатта бишенсе баҫҡысҡа күтәрелде.
Киләһе турҙа йәнә тағы бер лидерҙарҙың береһе – “Краснодар-2” уйынсылары менән уның яланында уйнаясаҡ.
фото: ТАСС.","14 Август , 23:55",Спорт,Na
https://ye102.ru/articles/sport/2023-08-14/rodion-mirov-kitep-bar-an-3388379,Родион Әмиров китеп барған…,"Бөгөн «Салауат Юлаев» клубы етәкселеге белдереүенсә, йәш таланты хоккейсы, «Салауат Юлаев» клубы тәрбиәләнеүсеһе Родион Әмиров вафат булған.
 ","Ул яман сир ауырыуы менән ауырыһа ла, киләсәккә өмөт бағлап, һәр ваҡыт иптәштәре янында булды. Уларҙың еңеүенә бер шатланып, еңелеүенә бергә көйөндө. Уға НХЛ-дың «Торонто Мейпл Лифс» командаһы ла ышаныс белдереп, киләсәккә йәлеп итмәксе булғайны. Күрәһең, яҙмышы ҡушыуы буйынса уйнарға яҙмаған. Йәл. 21 йәшендә генә яҡты донъянан китеп барҙы…
фото: ХК ""СалаватЮлаев"".","14 Август , 23:25",Спорт,Na
https://ye102.ru/articles/sport/2023-08-05/ike-tap-yr-e-e-se-bul-an-nemkalar-t-sh-p-aldy-3373793,Ике тапҡыр еңеүсе булған немкалар төшөп ҡалды,"Австралия менән Яңы Зеландияла ҡатын-ҡыҙҙар араһында футбол буйынса донъя чемпионатының төркөм осрашыуҙары тамамланды.
 ","Һигеҙ төркөмгә бүленгән 32 команда араһынан 16-һы юлын дауам итәсәк. Бразилия, Италия, Аргентина, Португалия кеүек командалар икенсе раундҡа сыға алманы. Бигерәк тә Бразилия йәл. Команда Ямайка уйынсыларынан еңелеп, ғәрлегенән көйәрмәндәре алдында ғәфү үтенде. Ә бына 1991, 1999, 2015, 2019 йылдарҙа уҙған чемпионатта еңеүсе булған АҠШ футболсылары быйыл да төп призға дәғүә итәсәген белдерҙе. Шулай уҡ берәр тапҡыр Кубокты күккә сөйгән Норвегия менән Япония ҡатын-ҡыҙҙары ла өмөтөн юғалтмаған. Ә бына АҠШ-тан ҡала ике мәртәбә донъя чемпионы булған немкалар, һуңғы төркөм осрашыуында мәрәй юғалтып, плей-оффҡа сыға алманы.
Шулай итеп, сирекфиналға сығыу өсөн Швейцария командаһы Испания менән осрашһа, японкалар Норвегия уйынсыларына һынау тотоп, береһе бәйгенән төшөп ҡаласаҡ. Англия футболсылары Нигерия командаһы менән уйнаһа, Австралия ҡатын-ҡыҙҙары Данияға һынау тотасаҡ. Нидерланды командаһы Көньяҡ Африка менән, ә Швеция ҡатын-ҡыҙҙары АҠШ командаһы менән көс һынашасаҡ. Шулай уҡ Ямайка уйынсылары Колумбия менән һәм Франция командаһы Марокко  менән уйнаясаҡ.
фото: ТАСС.","5 Август , 06:55",Спорт,Na
https://ye102.ru/articles/sport/2023-08-05/bynda-la-kim-le-samaly-3373791,Бында ла кимәле самалы...,Рәсәй чемпионатының икенсе лигаһында уйнаған «Өфө» командаһы иртәгә Мәскәүҙә «Велес» клубы менән уйнаясаҡ.,"Уға тиклем беҙҙекеләр  Волгоградта билдәле «Ротор» командаһы менән 1:1 иҫәбенә таралышҡайны. Ғөмүмән, өс тур һөҙөмтәһе буйынса «Өфө» футболсылары ике мәрәй яулап,  икенсе лиганың «Алтын» төркөмөндә,  ун команда араһынан һигеҙенсе баҫҡыста урынлашҡан.
фото: ТАСС.","5 Август , 06:40",Спорт,Na
https://ye102.ru/articles/sport/2023-07-27/re-ene-bashyna-etep-3359005,Үҙҙәре үҙенең башына етеп...,"Бер нисә көн элек Италияла  фехтование буйынса донъя чемпионатында старт алды.
 ","Унда Рәсәйҙән бары ете спортсыға ғына ҡатнашырға рөхсәт бирелгән. Әйтәйек Олимпия уйындары чемпионы, билдәле Софья Великаяны, София Позднякованы һәм Ян Егорянды халыҡ-ара фехтование федерацияһы турнирға саҡырманы. Шуға ҡарамаҫтан әҙме-күпме беҙҙекеләр нейтраль статуста ярышҡа юлланды. Беренсе ярыш көнөндә үк  Рәсәй спортсыһы Вадим Анохин Украина шпажисы менән алышырға тейеш ине. Әммә тегеһе көрәштән баш тартты һәм беҙҙең спортсы тура 1/16 финалға сыҡты.
Украина вәкилдәре алдан уҡ сәйәсәткә таянып, Рәсәй менән Белоруссия булған турнирҙарҙа ҡатнашмаясағын белдергәйне. Әммә нишләптер, белә күреп ярышҡа килгәндәр...  
фото: ТАСС. ","27 Июль , 10:15",Спорт,Na
https://ye102.ru/articles/sport/2023-07-26/t-b-nge-ligala-la-yuandyra-almay-3358274,Түбәнге лигала ла ҡыуандыра алмай,"Рәсәй беренселегенең иң түбәнге лигаһында сығыш яһаған «Өфө» футболсылары икенсе турҙа ла юғалтыу кисерә яҙҙы.
 ","Уҙған аҙнала ул үҙ майҙанында Владимир өлкәһенең Муром ҡалаһынан «Муром» клубын ҡабул итте һәм осрашыу барышында ҡунаҡтарға 1:2 иҫәбенә отола килеп, саҡ еңелеүҙән ҡотолдо. Киләһе уйынын беҙҙекеләр Волгоградта билдәле «Ротор» командаһы менән уҙғарасаҡ.
Бындай һөҙөмтәһе менән улар моғайын киләсәктә шунда тапаныр...
фото: ТАСС. ","26 Июль , 21:55",Спорт,Na
https://ye102.ru/articles/sport/2023-07-24/ya-ylyshtan-e-e-yaulany-3352135,Яңылыштан еңеү яуланы,"Венгрияла уҙған теннис буйынса WTA турнирында Рәсәй спортсыһы Мария Тимофеева тәүгә ҡатнашып, көтмәгәндә үҙ карьераһында ҙур уңышҡа ҡаҙанды.
 ","Донъя рейтингында 246-сы урынды биләгән 19 йәшлек тенниссы төп уйынға үтә алмай, квалификация бәйгеһендә отола. Әммә, ойоштороусылар Марияға төп сеткала ҡатнашырға мөмкинлек бирәләр.  Икенсе төрлө итеп әйткәндә, лаки-лузер (бәхетле билет) тип атала.  Һәм беҙҙең спортсы әйләнештән-әйләнешкә дәғүәселәрен еңеп, финалға барып етә. Төп бәйгелә ул Украинанан тәжрибәле Катерина Байндльде өс партияла отоп, беренсе тапҡыр  WTA турнирында ҡатнаша һәм тәүгеһендә үк еңеү яулай.
фото: ТАСС. ","24 Июль , 07:35",Спорт,Na
https://ye102.ru/articles/sport/2023-07-23/prizer-e-ele-n-start-aldy-3351516,Призер еңелеүҙән старт алды,"Йома көндө футбол буйынса Рәсәй Премьер-лига беренселеге сираттағы миҙгелен асты.
 ","Беренсе булып футбол яланына “Динамо” клубы менән “Краснодар” командаһы сығып, ҡунаҡтар Мәскәү уйынсыларын 3:1 иҫәбенә еңеп, чемпионатты уңышлы башланы. Кисә тағы дүрт уйын уҙҙы. Элитаға ҡайтҡан “Рубин” футболсылары “Локомотив” менән 2:2 иҫәбенә таралышһа, “Урал” иһә, уҙған миҙгел призеры - ЦСКА клубын 2:1 иҫәбенә еңеп ҡайтарҙы. Былтырғы чемпион – “Зенит” уйынсылары “Пари НН”  командаһын уның яланында 0:2 иҫәбенә отто. Шулай уҡ “Крылья Советов” командаһы ла Грозныйҙан өс мәрәй менән ҡайтты.
фото: ТАСС. ","23 Июль , 12:45",Спорт,Na
https://ye102.ru/articles/sport/2023-07-23/tu-andary-a-sa-yyyyp-chempiont-a-o-at-an-3351378,"Туғандары аҡса йыйып, чемпионтҡа оҙатҡан","Австралия менән Яңы Зеландияла футбол буйынса ҡатын-ҡыҙҙар араһында донъя чемпионаты башланды.
 ","Һигеҙ төркөмгә бүленгән 32 команда дүрт йылға бер тапҡыр уҙғарылған бәйгелә көс һынашасаҡ. Әлбиттә, беренселек ҡытыршылыҡтарһыҙ ҙа булманы. Әйтәйек, Ямайка уйынсылары чемпионатҡа барыр өсөн туғандарынан аҡса йыйып барған. Ә бына уҙған беренселек призеры Нидерланды командаһына күнекмәләр уҙғарыр өсөн футболға яраҡһыҙ майҙансыҡ биргәндәр. Шуға ҡарамаҫтан әлеге ваҡытта төркөм уйындары башланып, Австралия менән Ирландия футболсылары осрашыуына 70 меңдән артыҡ көйәрмән барған. Был үҙенсәлекле рекорд булып тора. Ҡалған уйындар ошондай иҫәпкә тамамланған: Англия – Гаити – 1:0, Дания – Ҡытай – 1:0, Япония – Замбия – 5:0,  АҠШ – Вьетнам – 3:0, Испания – Коста-Рика – 3:0, Филиппины – Швейцария – 0:2, Нигерия – Канада – 0:0, Яңы Зеландия – Норвегия- 1:0.
Чемпионаттың тарихына килгәндә, ул 1991 йылдан башлап, хәҙер туғыҙынсыға үтә. Шул арауыҡта дүрт кенә ил чемпионлыҡты яулай. АҠШ футболсылары ғына дүрт мәртәбә (1991, 1999, 2015, 2019 йылдар) еңеүсе була. Шулай уҡ немкалар – ике һәм Япония менән Норвегия ҡатын-ҡыҙҙары берәр тапҡыр Кубокты күккә сөйә.
Рәсәй уйынсылары ике тапҡыр ғына беренселектә уйнай һәм сирекфиналдан үтә алмаған.
фото: ТАСС. ","23 Июль , 08:20",Спорт,Na
https://ye102.ru/articles/sport/2023-07-20/irt-g-siratta-y-berenselek-bashlana-3347804,Иртәгә сираттағы беренселек башлана,Иртәгә футбол буйынса Премьер-лиганың сираттағы чемпионаты юлға сығасаҡ.,"Уны «Динамо» клубы «Краснодар» уйынсылары үҙ-ара осрашыуы менән башлай. Быйылғы бәйгелә «Зенит», ЦСКА, «Спартак», «Ростов», «Ырымбур», «Краснодар», «Сочи», «Әхмәт», «Ырымбур», «Локомотив», «Динамо», «Урал», «Крылья Советов», «Пари НН», «Факел», «Рубин» һәм «Балтика» командалары ҡатнаша. Уҙған миҙгелдә «Зенит» футболсылары чемпион булып, ЦСКА менән «Спартак» командалары икенсе-өсөнсө урынды яулағайны.
фото: ТАСС. ","20 Июль , 11:00",Спорт,Na
https://ye102.ru/articles/sport/2023-07-19/auyl-malay-aryna-e-eldel-r-3346069,Ауыл малайҙарына еңелделәр,"Һуңғы ике миҙгелдә Рәсәй Премьер-лига менән беренсе лиганы  икенсе дивизионға алмаштырған “Өфө” командаһы чемпионатты еңелеүҙән башланы.
 ","Улар Ростов өлкәһенең Песчанокопское ауылына барып, урындағы  “Чайка” уйынсыларына 2:1 иҫәбенә отолдо. Күҙ алдына ла килтереүе ауыр. Нисек инде ул яңыраҡ ҡына  элитала сығыш яһаған команда, урам малайҙары шайым да уйнай алмай...
фото: ТАСС.","19 Июль , 11:25",Спорт,Na
https://ye102.ru/articles/guzel/2023-09-27/valeriya-sh-r-fetdinova-3454621,Валерия ШӘРӘФЕТДИНОВА,* * *,"
Ырыуым – Ҡатай,Ағасым – Артыш,Ҡошом – Ҡауҙы,Ораным – Тайлаҡ.Инйәр буйында урынлашҡан, ерҙән шифалы һыуҙар сыҡҡан, Урал тауҙары уратҡан Белорет районының Асы ауылы ҡыҙымын.Төп маҡсатым – кешеләргә файҙалы булыу, шуға ла әлеге ваҡытта балалар табибына уҡыйым.Ғүмеремдең һәр минутын бушҡа үткәрмәҫкә тырышам. Күптән түгел «Ҡатай һылыуы» район матурлыҡ конкурсында еңеү яуланым. Тыуған еремдең тарихын, халҡыбыҙҙың йолаларын төрлө төбәктән килгән ҡунаҡтарға еткереү маҡсатында «Асы» шифаханаһында экскурсиялар алып барам.","27 Сентябрь , 07:00","""Йәшлек"" гүзәле",Na
https://ye102.ru/articles/guzel/2023-09-26/rayhana-bulatova-3448105,Райхана БУЛАТОВА,"

Таныш булығыҙ – Райхана Булатова! Уға 21 йәш. Баймаҡ районының Әбделкәрим ауылында тыуып үҫкән.","Райхана – донъялағы иң изге һөнәр вәкиле. Сөнки ул кеше ғүмерҙәрен ҡотҡара, халыҡтың һаулығын хәстәрләй, сирҙәрҙе дауалай. Ҡыҙ Сибай медицина колледжында шәфҡәт туташына уҡып сыҡҡандан һуң һөнәре буйынса ошо уҡ ҡалала «Медента» стоматология клиникаһында уңышлы эшләп йөрөй.Райхана ҡул эшенә оҫта, тәмле итеп бешеренергә, бейергә ярата, буш ваҡытында волейбол менән шөғөлләнә.","26 Сентябрь , 07:00","""Йәшлек"" гүзәле",Na
https://ye102.ru/articles/guzel/2023-09-20/lim-b-b-kirova-3444641,Әҡлимә ӘБҮБӘКИРОВА ,* * *,"Мин Әбүбәкирова Әҡлимә Руслан ҡыҙы булам. Йәмле башҡорт иленең хозур тәбиғәтле, бай тарихлы, күркәм, уңған кешеләр төбәк иткән Баймаҡ районының Йәнйегет ауылынанмын. Ауылымда 9-сы класты тамамлап, хәҙер Баймаҡ-лицей интернатында белем алам. әлбиттә, яҡшы билдәләргә өлгәшәм. 7 йәшемдән Сибай сәнғәт мәктәбенең ""Мәликә""   студияһына йөрөп, бейеү серҙәренә төшөндөм һәм аттестат алдым. Яратҡан шөғөлдәрем күп – һүрәт төшөрөү, төрлө аш-һыу әҙерләү, ҡул эштәре. 
Бөгөн бик бәхетлемен, сөнки тыныс тормошта, өлгөлө ғаиләлә йәшәйем. Әсәйем өс ҡыҙы ла яҡшы кеше булып үҫһен өсөн бар көсөн һала. Спектакль-концерттарға йөрөргә лә ваҡыт табабыҙ, тыуған яғыбыҙҙың матур ерҙәрен күреп, тарихын өйрәнеп, беҙ рухи байлыҡ туплайбыҙ. Тормош девизым: сәләмәт тормошта – сәләмәт рух!","20 Сентябрь , 07:00","""Йәшлек"" гүзәле",Na
https://ye102.ru/articles/guzel/2023-09-19/li-shir-azina-3443419,Ғәлиә ШИРҒАЗИНА,* * *,"Таныш булығыҙ – Ғәлиә! Өфө ҡыҙы, 17 йәштә. Мостай Кәрим исемендәге 158-се Башҡорт гимназияһында белем ала. Уҡыу алдынғыһы. «Йәш һөнәрмәндәр» милли чемпионатында ысын балды ялғандан айырырға өйрәткән һәм абруйлы ярышта еңеү яулаған уҡыусы ул. Киокусинкай буйынса ҡала һәм республика ярыштары еңеүсеһе. 2021 йылда  Киров ҡалаһында үткән Волга буйы федераль округы чемпионатында «кёкусин» дисциплинаһы буйынса призлы урын яулап ҡайтҡан. Ғәлиә – ныҡлы рухлы башҡорт ҡыҙы. Туған телендә таҙа һөйләшә, ҡалала үткән бер милли сараны ла ҡалдырмай.","19 Сентябрь , 07:00","""Йәшлек"" гүзәле",Na
https://ye102.ru/articles/guzel/2023-08-29/lfin-bulatova-3408547,Әлфинә БУЛАТОВА,Таныш булығыҙ: Әлфинә! Баймаҡ районының Әбделкәрим ауылы ҡыҙы. 19 йәштә. ,"Өфө фән һәм технологиялар университетының Сибай филиалы студенты ул. Педагогика факультетында сит телдәр, башҡорт теле һәм әҙәбиәте йүнәлеше буйынса белем ала. Әлфинә бәләкәй саҡтан бейергә, йырларға, баскетбол, волейбол уйнарға ярата.","29 Август , 07:00","""Йәшлек"" гүзәле",Na
https://ye102.ru/articles/guzel/2023-08-22/diana-abdullina-3396539,Диана АБДУЛЛИНА,* * *,"
Диана Морат ҡыҙы Абдуллина – шифалы шишмәләр төйәге Ғафури районының Красноусол ауылында уҡытыусылар ғаиләһендә тыуған. Уңған, һылыу, тырыш ҡыҙ  Н. Мәжитов исемендәге Красноусол башҡорт гимназия-интернатын тамамлағас, БДМУ колледжында белем ала. Студент сағында “Һылыуҡай” студияһында шөғөлләнә. Әлеге ваҡытта республика кардиология үҙәгенең терапия бүлегендә шәфҡәт туташы булып эшләй. Миһырбанлы, ярҙамсыл, кешелекле ҡыҙҙы бергә эшләгән хеҙмәттәштәре лә, пациенттар ҙа хөрмәт итә.Һүрәт төшөрөргә, бигерәк тә, яңы ғына күргән, кисергән тәьҫораттарын ҡағыҙ биттәрендә һынландырырға, музыка тыңларға ярата. Әҙәби китап уҡырға әүәҫ, хәҙерге башҡорт прозаһы менән ныҡлап ҡыҙыҡһына. Ата-әсәһенә, һеңлеһе Миленаға терәк-таяныс. Тормошто ярата, һәр атҡан таңын ҡыуанып ҡаршы ала.  “Күңеле матур кеше йәмһеҙ булмай”, – ти ул.
Рәзинә ЗӘЙНЕТДИНОВА.","22 Август , 07:00","""Йәшлек"" гүзәле",Na
https://ye102.ru/articles/guzel/2023-08-19/ay-ylyu-b-retdinova-3389228,Айһылыу БӘҘРЕТДИНОВА,* * *,"– Белорет районының данлыҡлы Мулдаҡай ауылында тыуғанмын. Әсәйем – Гүзәл, атайым – Шайнур. Улар беҙҙе, өс баланы, бәхетле итеү, тормошҡа әҙерләү, яҡшы белем биреү өсөн барыһын да эшләй. 
Мин Мулдаҡай ауылы мәктәбендә 9-сы класты тамамланым. Йәмғиәтте өйрәнеү, алгебра, геометрия һәм рус теле фәндәрен яратып уҡыйым. Ҡыҙыҡһыныуым күп төрлө, мәктәп, район кимәлендә үткәрелгән бөтә сарала теләп ҡатнашам. Киләсәктә үҙемде шәфҡәт туташы итеп күрәм.","19 Август , 07:00","""Йәшлек"" гүзәле",Na
https://ye102.ru/articles/guzel/2023-08-08/ayg-l-ishbulatova-3335693,Айгөл ИШБУЛАТОВА,* * *,"
– Ырыуым – Тамъян,Ағасым – тирәк,Тамғам  – ырғаҡ,Ҡошом –  ҡарға,Батырым –  Шағәле Шаҡман.Әбйәлил ҡыҙы мин. Бәләкәйҙән бейергә, йырларға яратам. Буш ваҡытымды файҙалы үткәрәм: бәйләм бәйләйем, аш-һыу әҙерләйем. Холҡом минең асыҡ-ярыҡ, үс һаҡлап йөрөмәйем. Дуҫ-иштәрем дә күп. Барыһы өсөн әсәйемә рәхмәтлемен.","8 Август , 07:00","""Йәшлек"" гүзәле",Na
https://ye102.ru/articles/guzel/2023-08-02/elina-is-a-ova-3340252,Элина ИСҠАҠОВА,* * *,"
– Ырыуым – Бөрйән,Ҡошом – ҡарсыға,Тамғам  – яғылбай,Ораным – тарауыл,Ағасым – ҡарағас,Батырым – Алдар Иҫәкәев.Мин йәмле Ирәндек итәгендә урынлашҡан матур Сибай ҡалаһында тыуып үҫтем. Биш йәшемдә әсәйем етәкләп ҡалабыҙҙың өлгөлө «Гөлдәр» бейеү ансамбленә алып килде. Шул ваҡыттан алып бейеүгә ғашиҡмын.Хәҙерге ваҡытта ғаиләбеҙ менән Волгоград өлкәһендә йәшәйбеҙ. Тыуған еремде, туған телемде, бейеүҙәремде яратып һағыныуым мине Өфөләге Рәми Ғарипов исемендәге 1-се башҡорт республика гимназия-интернатына алып килде. Данлыҡлы белем усағында уҡырға,  халыҡ бейеүҙәре ансамбленә йөрөргә теләк белдергәс, ата-әсәйем ҡуш ҡуллап риза булды. Ғаиләм менән араларыбыҙ алыҫ булғас, ҡайһы саҡта һағынып илаһам да, ошо гимназияла төплө белем алыуыма, тиҫтерҙәрем менән туған телдә иркен аралашыуыма, сәхнәлә ут сәсрәтеп бейеүемә сикһеҙ бәхетлемен! Киләсәктә барлыҡ хыялым тормошҡа ашыр, атай-әсәйемдең өмөттәрен аҡлармын,  тип ышанам.","2 Август , 07:00","""Йәшлек"" гүзәле",Na
https://ye102.ru/articles/guzel/2023-07-25/yuli-n-er-olova-3333976,Юлиә НӘҘЕРҒОЛОВА,* * *,"– Мин – Нәҙерғолова Юлиә Юлдаш ҡыҙы, Йылайыр ра­йонының Яманһаҙ ауылы­нанмын. Кескәй саҡтан алып тырыш булдым, 6 йәшем тул­ғас та мәктәпкә уҡырға бар­ҙым. Бәләкәй булыуыма ҡа­ра­маҫтан, бик күп олим­пиадала һәм ярышта ҡат­нашып, тик призлы урындар ғына яуланым. 
Йылайыр ауылындағы Ш. Бабич исемендәге баш­ҡорт гимназияһында белем алдым, бөгөн Өфө дәүләт нефть техник университетын та­мамлайым.
Студент йылдарын да бушҡа уҙғарманым, яңы һө­нәр үҙләштереп, матурлыҡ студияһында эшләп йөрөйөм. Бөгөн салон етәксеһе урын­баҫарымын һәм топ-мастер вазифаһын биләйем.Киләсәктә университетта алған белемемде ҡулланып, үҙ эшемде асырға хыялланам.","25 Июль , 07:00","""Йәшлек"" гүзәле",Na
https://ye102.ru/articles/guzel/2023-07-18/z-b-rzh-t-akilova-3333954,Зөбәржәт АКИЛОВА,* * *,"Таныш булығыҙ – Зөбәржәт. Хәйбулла районының Ғәлиәхмәт ауылы ҡыҙы. Бәләкәйҙән халыҡ бейеүҙәренә ғашиҡ, мәктәп, студент йылдарында төрлө конкурста еңеү яулаған. Ш. Бабич исемендәге Йылайыр башҡорт гимназияһын алтын миҙалға тамамлаған.
Бөгөн иһә ул Өфө дәүләт нефть техник университетын ҡыҙыл дипломға тамамлай. Уҡырға ла, эшләргә лә, әсәһенә ярҙамлашырға ла өлгөрә ул. Киләсәктә үҙе лә бәхетле әсә булырға, матур ғаилә ҡорорға хыяллана.","18 Июль , 07:00","""Йәшлек"" гүзәле",Na
https://ye102.ru/articles/guzel/2023-06-14/ilzir-limova-3298054,Илзирә  ҒӘЛИМОВА,,"
Ике йәшенән алып үҙенең матур сығыш­тары менән Башҡор­тостанды ғына түгел, сит төбәктәрҙе лә хайран ҡалдыра ул. Һүҙем – Әбйәлил районы Рәх­мәт ауылы мәктәбенең 11-се класс уҡыусыһы Илзирә Ғәлимова ха­ҡында. Ул бәләкәйҙән баш­ҡорт бейеүҙәренә ға­шиҡ. Район кимәлендә  йыл һайын тиерлек ""Һаумы, һаумы, әкиәт!"" бәйгеһендә, ""Йөрәк һү­ҙе"" шиғыр конкур­сында гран-при яулай, ""Ба­йыҡ"" телевизион бейеү кон­курсында сығыш яһай. Илзирә спорт менән дә дуҫ. Район, республика кимә­лен­дәге ярыштарҙа яула­ған алтын миҙал­дары һәм ""Әбйәлил райо­нының йыл спорт­сыһы"" исеменә лайыҡ булыуы ошо хаҡта һөй­ләй. Бына шундай шәп башҡорт ҡыҙы үҫеп килә. Киләсәктә лә уға милләтебеҙ һаҡсыһы, ҡото булырға яҙһын, тип теләйек! Бер­ҙәм дәүләт имти­хандарында уңыш­тар ғына юлдаш булһын!
И. ХУЖАБИРГӘНОВ.","14 Июнь , 07:00","""Йәшлек"" гүзәле",Na
https://ye102.ru/articles/guzel/2023-06-10/ayg-l-hisamet-dinova-3291015,Айгөл Хисамет­динова,* * *,"Дуҫтар, Шишмә районының Әлбәй ауылынан рухлы баш­ҡорт ҡыҙы менән таныш­тыр­маҡсымын. Айгөл Хисамет­динова - М. Аҡмулла исемен­дәге Башҡорт дәүләт педагогия университеты  сту­денты. Был тырыш ҡыҙҙың маҡсаттары изге - киләсәктә уҡытыусы булыу. БДПУ-ның сту­денттар профсоюзында эш­ләй, төрлө сара ойоштороуҙа ҡатнаша. Буш ваҡытында сит ил авторҙарының китаптарын уҡый, тәбиғәткә сығып ял итергә ярата. Әле Айгөл уҡыуҙы лайыҡлы тамамлау өсөн бар көсөн һала, сөнки алда – имтихандар, диплом яҡлайһы бар. Уға уңыштар теләйбеҙ!
М. Йәнгилдин.","10 Июнь , 07:00","""Йәшлек"" гүзәле",Na
https://ye102.ru/articles/guzel/2023-06-07/alina-ishbir-ina-3290995,Алина ИШБИРҘИНА,* * *,"Алина бала саҡтан башҡорт халыҡ бейеүҙәренә ғашиҡ. Бының сәбәбе ябай, сөнки ул кескәй генә сағынан Иҫке Сибай ауылында урынлашҡан Әhләй Сөләймәнов исемендәге музыка мәк­тәбендәге бейеү түңәрәгенә йөрөй. Бейеү конкурстарында әүҙем ҡатнаша, спорт менән дә дуҫ. Иҫке Сибай мәктәбен «бишле» билдәләренә генә тамамлағас, Рәсәй Финанс универси­те­тында белем ала. Артабан да бейеүҙе ташламай. Алина башҡорт халыҡ бейеүҙәре аша үҙенең тыуған еренә, халҡына һөйөүен белдерә. Һәр хәрәкәттә ниндәйҙер мәғәнә hуғарылған: бейеүсе ҡатын-ҡыҙҙың тор­мошон, уның таҙа, нәфис эске торошон тасуирлай. Шулай уҡ тормошҡа һөйөү ҙә сағыла унда. Ғөмүмән, Алина өсөн бейеү – ритмик хәрәкәт кенә түгел, ә нес­кәлек, үҙеңдең эске күңелеңде шул хәрә­кәттәр аша сағылдырыу.Милләттәшебеҙ ""Өфө hылыуҡайы – 2023"" кон­курсында 3-сө урынға лайыҡ булған. Ул һәр көнөн лайыҡлы уҙғарырға тырыша. Уның хыялы һәм маҡсаты – үҙ халҡына һәм тыуған рес­пуб­ли­каhына кәрәкле кеше булыу!Башҡорт халҡының бөйөк шәхесе Рәми Ғәриповтың шиғыр юлдары уның өсөн тормош девизы булып тора.""Кеше кешеләргә кәрәк булhын,Бер ҡайҙа ла артыҡ булмаhын.Эшләгәндә янып эшләhен дә,Ял иткәндә – көлhөн, йылмайhын!""","7 Июнь , 13:47","""Йәшлек"" гүзәле",Na
https://ye102.ru/articles/guzel/2023-05-31/ayzil-sa-ryeva-3280732,Айзилә САҘРЫЕВА,* * *,"– Рухлы башҡорт балаһы мин,Милләтемдең аҫыл ташы мин!Атай-әсәйемдең йөҙөк ҡашы мин,Сал тарихлы Көҙәй һылыуы мин!Нуриман районының Иҫке Исай ауылынан Айзилә Саҙ­рыева булам. Һәр ҡошсоҡтоң ояһы булғандай, минең дә бейек Кәрәкә тауы ҡуйы­нында урынлашҡан Иҫке Исай ауы­лында изге тыуған  төйәгем – атай йорто бар. Бала саҡтан тәбиғәткә ға­шиҡмын.Хыялым – аҡ халатлы изге фәрештәләй табип булыу. Әлегә Иҫке Исай ауылы мәк­тәбендә 11-се класта белем алам. Атайымдан – талап­сан­лыҡ, әсәйемдән наҙ, эш­һөйәрлек күсһә, өләсәйем күңелемдә иман нуры бал­ҡытты, ә ағайым минең өсөн һәр саҡ өлгө һәм терәк. Быйыл март айында «Көҙәй һылыуы – 2023» матурлыҡ бәйгеһендә гран-при яула­ным!","31 Май , 07:00","""Йәшлек"" гүзәле",Na
https://ye102.ru/articles/guzel/2023-05-30/diana-moratshina-3280696,Диана МОРАТШИНА,* * *,"– Халҡыбыҙға данлыҡлы яҙыусы, Башҡортостан­дың беренсе халыҡ ша­ғи­ры Мәжит Ғафуриҙы бүләк иткән Еҙем-Ҡаран ауы­лынанмын. Тыуған ауы­лымдағы мәктәпте та­мамлап,  Стәрлетамаҡ ме­дицина колледжында 3-сө курста уҡып йөрөйөм. 
Хыялым – киләсәктә юғары белемле табип булыу. Буш ваҡытымда  китап уҡыйым, волейбол  уйнайым. 
Тормошта барына шөкөр итеп йәшәргә, яҡын­дарыма ярҙам итергә тырышам.","30 Май , 13:43","""Йәшлек"" гүзәле",Na
https://ye102.ru/articles/guzel/2023-05-13/kamila-ya-upova-3245298,Камила ЯҠУПОВА,"Камила бала сағынан әүҙем, тырыш бала булды. Башҡорт теле һәм әҙә­биәте буйынса олимпиа­даларҙа, ""Урал батыр"" эпо­сын һөйләүселәр, ""Ил­һам"" һүҙ оҫталары кон­курс­­тарын­да призлы урын­­дар яу­ланы. Өфө ҡа­лаһының 3-сө гимназия­һын тамам­ланы.","Әлеге ваҡытта Камила БДМУ-ның бишенсе кур­сын­да белем ала. Буласаҡ теш табибы. Ул ошо көндәрҙә Өфөлә үтә­сәк ""Мисс Содру­жество"" рес­публика матурлыҡ кон­курсында халҡыбыҙ да­нын яҡлаясаҡ.
Регина ЯҠУПОВА.","13 Май , 07:00","""Йәшлек"" гүзәле",Na
https://ye102.ru/articles/guzel/2023-05-08/rufina-bayymova-3245282,Руфина БАЙЫМОВА,"– Данлы һәм гүзәл тә­биғәтле Баймаҡ ҡала­һында тыуып үҫкәнмен. Кескәй саҡтан йырға, ижадҡа ғашиҡмын. Тыу­ған ҡаламда урта мәк­тәпте алтын миҙалға тамамлап, әле Өфөлә Башҡорт дәүләт ме­ди­цина университетында балалар табибына уҡы­йым.","Буш ваҡытым аҙ булһа ла, уны файҙалы итеп үткәрергә тырышам. Төрлө спектаклгә һәм операға йөрөйөм. Тәби­ғәтте фотоға төшөрөргә яратам.Киләсәккә пландарым – үҙемдең тыуған ҡалама файҙалы булып, башҡорт телен үҫтереүгә өлөшөм­дө индереү. Тормош девизым: ҙур хыялдарға – бәләкәй аҙымдар ме­нән. Сөнки һәр ҙур эш бәләкәй һәм ҡыйыу аҙымдарҙан башлана.","8 Май , 07:00","""Йәшлек"" гүзәле",Na
https://ye102.ru/articles/guzel/2023-05-04/diana-hilaeva-3245265, Диана ХИЛАЕВА,"– Миңә 19 йәш. Баш­ҡортостандың иң ма­тур, һоҡланғыс ҡалала­рының береһе – Бело­рет­та йәшәйем. Әлеге ваҡытта Аҡмулла исе­мендәге педагогия уни­верситетында башҡорт филология факуль­те­тының башҡорт-инглиз бүлегендә 2-се курста уңышлы ғына уҡып йөрөйөм.","Студент йылдарымды күңелле һәм мауыҡ­тырғыс итеп үткәрергә тырышам.  Күңелем тул­ған саҡта шиғырҙар ижад итәм, ябай ғына күренештән матурлыҡ табып, фотоға төшө­рөргә яратам, сит телдәр менән ҡыҙыҡ­һынам.Маҡсатым – уҡыуым­ды уңышлы тамамлап, үҙ юлымды табыу, туған телебеҙҙе һаҡлау, үҫ­тереү йүнәлешендә эшләү.","4 Май , 12:41","""Йәшлек"" гүзәле",Na
https://ye102.ru/articles/guzel/2023-04-04/ayzil-vahitova-3201884,Айзилә ВАХИТОВА,"– Минең исемем  Ай­зилә, 19 йәш. Мә­сетле ра­йоны­нанмын, М. Аҡ­мулла исе­мендәге Баш­ҡорт дәү­ләт пе­дагогия универси­те­тының баш­ҡорт фило­ло­гияһы фа­культетында 2-се курс­та уҡыйым. ","Киләсәктә балаларға башҡорт, инглиз телдә­ренән белем бирәсәк­мен. Әлегә фотоға тө­шөрөү, видео монтаж­лау менән ҡыҙыҡ­һы­нам. Мәсетле ра­йоны йәштәре ойош­торған сараларҙа әүҙем ҡат­нашам.  Күптән түгел әхи­рәтем һәм төркөм­дәшем Ай­гү­зәл менән Башҡортос­тандың ха­лыҡ шағиры Тимербай Йосоп улы Йосопов иҫтәлегенә арнап, ""Мин халҡым менән..."" исемле фильм төшөрҙөк.","4 Апрель , 07:00","""Йәшлек"" гүзәле",Na
https://ye102.ru/articles/novosti/2023-09-09/16-sentyabr-f-n-art-kvadrat-ala-gend-h-rbi-beyeklek-patriotik-m-avtor-yyr-ary-respublika-festivale-t-3426839,"16 сентябрҙә Өфөнөң ""Арт-Квадрат"" ҡала үҙәгендә ""Хәрби бейеклек"" патриотик һәм автор йырҙары республика фестивале үтә","Фестивалдә ҡатнашыусыларҙы яратҡан артистарҙың сығыштары, тематик зоналар һәм төрлө мауыҡтырғыс саралар көтә.","Киң масштаблы проектта Рәсәйҙең төрлө төбәктәренән: Череповец, Ярославль, Дондағы Ростов, Ырымбур, Димитровград, Ульянов һәм Башҡортостан Республикаһынан автор-башҡарыусылар, солистар, музыкаль төркөмдәр ҡатнашасаҡ. Фестивалдең махсус ҡунағы - ""Смысловые галлюцинации"" төркөмө лидеры Сергей Бобунец. Сара 16.00 сәғәттә, концерт 19.00 сәғәттә башлана.","9 Сентябрь , 20:11",Новости,Na
https://ye102.ru/articles/novosti/2023-08-28/ay-a-polilingval-m-kt-pt-r-asylasa-3409963,Ҡайҙа полилингваль мәктәптәр асыласаҡ?,Республикала полилингваль белем биреү үҫешә.," Үҫеш моделе йылдан-йыл   камиллаша бара.  Өс йыл эсендә республикала 4 полилингваль күп профилле мәктәп асылған. Был хаҡта БР Хөкүмәтендә уҙған кәңәшмәлә БР мәғариф министры Айбулат Хажин белдерҙе.
 Быйыл Хәйбулла һәм Учалы райондарында полилингваль күп профилле мәктәптәр асыу һәм Мишкә районында, Сибай ҡалаһындағы уҡыу йорттарын полилингваль мәктәпкә үҙгәртеп ҡороу күҙаллана. Айбулат Хажин, республикала полилингваль белем биреү башҡа субъекттарҙан айырылып тора, сөнки рус һәм туған башҡорт теле менән бер рәттән уҡытыуҙы индереү менән тормошҡа ашырыла, тип билдәләне.
 «Нефтекамала татар телендә уҡытыу алып барылған мәктәп-интернат уңышлы эшләй. 1 сентябрҙән Мишкә районында мари телендә уҡытыу алып барылған мәктәп асыласаҡ. Бишбүләк районында - сыуаш, Тәтешле районында удмурт телендә уҡытылған мәктәптәр асырға уйлайбыҙ», - тип һөйләне министр. Полилингваль мәктәптәр республиканың иң яҡшы белем биреү учреждениеларының береһе статусына эйә булған. Был мәктәптәрҙә 5489 кеше уҡый. Яңы белем усағында уҡырға теләүселәр һаны йыл һайын арта, быға белем биреү процесының сифаты булышлыҡ итә. Быйыл беренсе класҡа 1091 бала уҡырға киләсәк.
Республика Башлығы Радий Хәбировтың билдәләүенсә, мәктәптәрҙе полилингваль йүнәлешкә үҙгәртеү үҙен аҡлай. «Беҙ был проектты дауам итеп, уны тағы ла камиллаштырасаҡбыҙ», –тине республика Башлығы.","28 Август , 18:05",Новости,Na
https://ye102.ru/articles/novosti/2023-08-20/ya-y-s-ipoteka-ala-alamy-3395998,Яңғыҙ әсә ипотека ала аламы?,Яңғыҙ әсә башҡа заемсыларға ҡуйылған шарттарҙа ипотека алырға мөмкин. Банк кредитты хуплаһын өсөн ипотека программаһы талаптарына тап килеүеңде раҫларға кәрәк.,"Банктың заемсыларға талаптары: - ипотеканы рәсмиләштергән ваҡытта 21 йәштән өлкән һәм кредитты ҡаплау мәленә 75 йәштән кесерәк булыу; - Рәсәй гражданлығы; - Рәсәй биләмәһендә даими йәки ваҡытлыса теркәлеү; - Һуңғы эш урынында минималь эш стажы - өс айҙан күберәк булыу.Шулай уҡ заявканы ҡарау һөҙөмтәһенә йоғонто яһаған шарттар ҙа бар: - заемсының кредитты түләрлек килеме  - рәсми эш урыны- һәйбәт кредит тарихы - беренсе иғәнә 15 проценттан кәм булмаҫҡа тейешЯңғыҙ әсәләр өсөн махсус ипотека ташламалары юҡ. Ипотеканы ҡаплау өсөн яңғыҙ әсә әсәлек капиталы менән файҙаланыуы ихтимал. Әгәр 2019 йылдың 1 ғинуарынан 2023 йылдың 31 декабренә тиклем күп балалы әсәнең өсөнсө йәки артабанғы балаһы тыуһа, ул 450 000 һум күләмендә ипотека түләү өсөн субсидия алырға мөмкин..","20 Август , 04:00",Новости,Na
https://ye102.ru/articles/novosti/2023-08-19/ruh-lm-mill-t-y-sh-r-3394696,"Рух үлмәһә, милләт йәшәр!","Бөгөн Урал батырҙың эҙҙәре , Шүлгәндең аһтары ҡалған хозур төбәктә – “Шүлгән-Таш” тарихи-мәҙәни музей-ҡурсаулығында “ Урал батыр” эпосын башҡарыусы йәш сәсәндәрҙең төбәк-ара конкурсын йомғаҡлау тантанаһы үтте.","ЮшатырВсе новостиРухиәт19 АВГУСТА , 08:21Рух үлмәһә, милләт йәшәр!
Бөгөн Урал батырҙың эҙҙәре , Шүлгәндең аһтары ҡалған хозур төбәктә – “Шүлгән-Таш” тарихи-мәҙәни музей-ҡурсаулығында “ Урал батыр” эпосын башҡарыусы йәш сәсәндәрҙең төбәк-ара конкурсын йомғаҡлау тантанаһы үтте.
Сирек быуатлыҡ тарихында (Бөрйән районына иһә унан да күп – 27-се тапҡыр үтә) конкурста 5 меңгә яҡын уҡыусы сәсәнлектә һынау тотҡан. Ошо мәртәбәле конкурс иңдәренә илһам ҡанаттары ҡуйған, йөрәктәрендәге рух осҡонон ялҡын итеп дөрләткәндәр бөгөн республикабыҙҙың төрлө юғары уҡыу йорттарында уҡый, телебеҙ, рухыбыҙ һағында уяу тороп, төрлө тармаҡтарҙа эшләп йөрөй.
Үткән йылдарҙағы еңеүселәр исеменән Өфө фән һәм технологиялар университетының башҡорт филологияһы, шәрҡиәт һәм журналистика факультеты студенты , конкурстың 2018 йылғы еңеүсеһе Гөлсәсәк Шәрипова ҡотлау һәм фатиха һүҙҙәре менән сығыш яһай.
Бына сәхнә түрен быйылғы конкурсанттар ала – рәхмәт уларға, тел бәҫен белеүүселәргә, рухыбыҙ һағында тороусы йәш сәсәндәргә!
Район хакимиәте башлығы урынбаҫары В.Вәлиева конкурстың башланыу тарихы, рухыбыҙҙы уятыр сараны үткәреү йәһәтенән ҙур тырышлыҡ һалыусы бөрйәндәр, 27 йыл дауамында уның мәртәбәһе артыуы, географияһы киңәйеүе, конкурсанттарҙың төлө яҡлап үҫеүе хаҡында хаҡында матур тарих бәйән итә, район хакимиәте исеменән рәхмәт белдерә.
БР Башлығы хакимиәте йәмғиәттең сәйәси үҫеше идаралығының милли сәйәсәтте тормошҡа ашырыу бүлеге мөдире урынбаҫары Вәсилә Абдрахманова Республика Башлығының сәләмләү һүҙҙәрен еткерә.
 “Самрау”  халыҡ бейеү ансамбле“Бөрйәндә байрам” бейеүе менән сараға дәрт-йәм өҫтәп ебәрә.Алып барыусылар эпосыбыҙҙы һаҡлауға, киләсәк быуынға еткереүгә, йәш сәсәндәр мәктәбен тергеҙеүгә ҙур көс һалған ғалимдарыбыҙҙың, арҙаҡлы шәхестәребеҙҙең исем-шәрифтәрен атай: Әхмәт Сөләймәнов, Гөлнар Юлдыбаева, Салауат Ғәлин, Ғәйнислам Ибраһимов, Артур Сурин, Әхмәт Дәүләтҡолов...
Улар инде беҙҙең арала юҡ, әммә  ҡалдырған мираҫтары мәңгелек.
“Урал батыр” эпосын төрөк теленә тәржемә итеүсе, ғилми яҡтан өйрәнеүсе, оҙаҡ йылдар жюри составында эшләүсе Ғәйнислам Ибраһимов исемендәге махсус премия, жюри ҡарары менән, Баймаҡ районы Темәс урта мәктәбе уҡыусыһы Разалия Ибраһимоваға тапшырыла.
БР Мәғариф һәм фән министрлығының Милли мәғариф идаралығы начальнигы Илдус Ҡаһарманов жюри ағзаларына Рәхмәт хаттары тапшыра.
“Киске Өфө” гәзитенең баш мөхәррире, Бөтә донъя башҡорттары ҡоролтайы вәкиле Гөлфиә Янбаева жюри рәйесе Нәркәс Әхмәт ҡыҙы Хөбөтдиноваға “ Ал да сәс нур халҡыңа!” миҙалын тапшыра.
Мәртәбәле конкурста ҡатнашып, яҡшы һөҙөмтәләргә ирешкән телһөйәр, илһөйәр уҡыусыларға республикабыҙ вуздары, ваҡытлы матбуғат саралары, йәмәғәт ойошмалары тарафынан әҙерләнгән махсус приздар тапшырыла.
Гөлфиә Янбаева Ырымбур өлкәһе Төйлөгән районы Аллабирҙе урта мәктәбе уҡыусыһы Алтынай Ишбаева, Силәбе өлкәһе Сосновка районы Сируси урта мәктәбе уҡыусыһы Зарина Фәләховаларға  - Бөтә донъя башҡорттары ҡоролтайының приздарын, Сибай ҡалаһы Рамаҙан Өмөтбаев исемендәге лицей уҡыусыһы Зөлфиә Яхинаға, Краснокама районы Яңы Бура урта мәктәбе уҡыусыһы Илзидә Закаринаға, Өфө ҡалаһының 147-се мәктәбе уҡыусыһы Асҡар Маликовҡа, Өфө ҡалаһы М.Кәрим исемендәге 158-се башҡорт гимназияһы уҡысыһы Мәҙинә Хәбибуллинаға, Салауат ҡалаһының 25-се башҡорт гимназияһы уҡыусыһы Нургизә Әбделмәноваларға “ Киске өфө” гәзитенең махсус приздарын  тапшыра.
Илдус Ҡаһарманов Башҡорт телен һаҡлау һәм үҫтереү фондының махсус приздарын Йылайыр районының Исҡужа башланғыс мәктәп-баҡса тәрбиәләнеүсеһе Йәмилә Яманғолова, Бөрйән районынан Айназ Ғиззәтуллинға, Ишембай районы Маҡар урта мәктәбенән Искәндәр Һиҙиәтовтарға тапшыра.
БР халыҡ ижады буйынса республика үҙәгенең баш белгесе Гөлгөнә Баймырҙина башҡорт сәсәндәре сәнғәтен таратыуға тос өлөш индергән өсөн бер төркөм район-ҡалаларҙың мәктәп фольклор төркөмдәре етәкселәрен бүләкләне. Улар араһында беҙҙең район вәкиле – Иҫке Собханғол мәктәбенең башҡорт теле һәм әҙәбиәте уҡытыусыһы Фирүзә Кинйәбулатова ла бар. Уға “ Башҡортостан Республикаһы сәсәндәр үҙәге”нең Рәхмәт хаты тапшырылды.
“Сәхнәләштереү” номинацияһында яҡшы һөҙөмтә күрһәтеүсе ижади коллективтар ҙа билдәләнде.
“Иң яҡшы ҡатын-ҡыҙ образы” номинацияһында  Фатима Мостафина исемендәге 20-се Өфө ҡала башҡорт гимназияһы уҡыусыһы, Бөрйән сығышлы Наҙгөл Ғәбитова еңеүсе булһа, “ Иң яҡшы ир-ат образы” номинацияһында Бөрйән районының Иҫке Собханғол урта мәктәбе уҡыусыһы Илтимер Мырҙағолов еңеүсе булды.
Призлы урындарға килгәндә, был тәңгәлдә лә бөрйәндәр һынатманы – Бөрйән районының иҫке Собханғол урта мәктәбе ижади коллективы Йылайыр районы Юлдыбай ауылының “ Ләйсән” балалар баҡсаһы ижади коллективы менән берлектә 1-се урын яуланы!
Беҙҙең егет-ҡыҙҙарҙың иҫ китмәле сығышынан һуң яңғыҙ башҡарыусыларҙы бүләкләүгә мөҙҙәт етте.
Төрлө номинацияларҙа еңеүселәрҙе филология фәндәре докторы, М.Аҡмулла исемендәге БДПУ-ның башҡорт фольклоры ғилми-тикшеренеү үҙәге ғилми хеҙмәткәре, жюри рәйесе Н.Хөбөтдинова ҡотланы. Яҡшы һөҙөмтә күрһәткән өсөн БР Мәғариф һәм фән министрлығының дипломдары менән Нияз Байегетов ( Баймаҡ ҡалаһы, 5-се мәктәп), Рияз Ғилметдинов ( Тимер Йосопов ис.республика лицей-интернаты), Ибраһим Мөхәмәтшин ( Баймаҡ районы Иҫке Сибай ауылы “ Сулпылар” балалар баҡсаһы – баланы үҫтереү үҙәге тәрбиәләнеүсеһе), Данияр Бикбов ( Хәйбулла районының” Шатлыҡ” 3-сө балалар баҡсаһы тәрбиәләнеүсеһе”), Дилбәр Фәритова (Баймаҡ районының Сосновка мәктәбе уҡыусыһы), Зөлхизә Аманова ( Учалы районы Ураҙ ауылы Талха Ғиниәтуллин ис. лицей уҡыусыһы), Айсар Әхмәтшин ( Әбйәлил районы “ Красная Башкирия”ауылы  урта мәктәбе уҡыусыһы), Алина Шәйбәкова ( Туймазы ҡалаһы 7-се урта мәктәп уҡыусыһы).
Конкурсты интернет селтәрҙәрендә яҡтыртып барыусылар араһында “ Мин – блогер” исемле конкурс иғлан ителеп, уларҙың еңеүселәре лә билдәләнде. Бөрйән районынан да бар йәш блогерҙар – “ Баласаҡ навигаторҙары”.
Эпосты яңғыҙ башҡарыусылар араһында призлы урындар яулаусылар: Ләйлә Тимерғәлиева (Стәрлетамаҡ күп профилле һөнәри колледж студенты),  Илһам Рәхимов ( Ғафури районы Сәйетбаба ауылы Жәлил Кейекбаев ис. урта мәктәп уҡыусыһы), Әҙилә Әминева ( Баймаҡ ҡалаһы “ Айыуҡай” балалар баҡсаһы тәрбиәләнеүсеһе) – 3-сө урында; Миләүшә Дусиева (Баҡалы районы Мостафа ауылы урта мәктәбе уҡыусыһы), Яҙгөл Хәйруллина (Ишембай районы Әхмәтзәки Вәлиди ис. 2-се башҡорт гимназия-интернаты уҡыусыһы),  Аида Йомағужина ( Тимер Йосопов ис.республика лицей-интернаты уҡыусыһы)  – 2-се урында; Регина Ғәлиева (Белорет районы Яныбай Хамматов ис.башҡорт гимназияһы уҡыусыһы), Розалия Буранова( Бөрйән районы Иҫке Собханғол мәктәбе уҡыусыһы), Исмәғил Йыһануров ( Бөрйән районы Иҫке Монасип урта мәктәбе уҡыусыһы) – 1-се урында!
Еңеүселәр Мәғәариф һәм фән министрлығының дипломы, туристик юллама менән бүләкләнде.
Бына, ниһайәт, 25-се юбилей конкурсының абсолют еңеүсеһенең исем-шәрифе яңғырай.
БР Мәғариф һәм фән министры урынбаҫары Әлфиә Зәкир ҡыҙы Ғәлиева тылсымлы конвертты аса – унда еңеүсе исеме – республика инженер лицей-интернатының 10-сы класс уҡыусыһы Рәзинә Шахморатова!
Рәзинә Шахморатова, еңеүсе сүрәтендә, йәш сәсәндәр ҡорона үҙенең теләктәрен еткерә: “ Рухташтар, бәйгеселәр, ошо мәртәбәле конкурста еңеүемә сикһеҙ шатмын. Иң ҙур рәхмәтем – әсәйемә, күпме ваҡытын минең өсөн сарыф итеп, конкурсҡа  әҙерләне. Был конкурста 1-се кластан ҡатнашам. “Урал батыр” эпосын ятлап, тарихи ҡомартҡыбыҙҙы төптән белдем, әйҙәгеҙ, ошо рухи мираҫыбыҙҙы һаҡлайыҡ һәм киләсәк быуынға еткерәйек”, -тине һәм ҡурайҙа уйнап, үҙенең яратҡан өҙөгөн яттан һөйләп ишеттерҙе.
Эйе, Урал батыр тирә-йүнгә Йәншишмә һыуын тағы  һиптеме ни – өс көн дауамында Бөрйән ере йәш сәсәндәрҙең рухлы, сәмле сығышына шаһит булды, эпостар төбәге булған изге еребеҙҙә, тәүтөйәгебеҙҙә боронғолоҡтоң үҙе яңғыраны, башҡорт рухы тау булып күтәрелде, ҡая булып ҡалҡты, Ағиҙелгә ҡушылып моңайҙы,августың ҡайнар ҡояшынан уҙҙырып күңелдәрҙе йылытты, киләсәгебеҙҙең рухлы, ышаныслы ҡулдарҙа икәненә төшөндөрҙө...","19 Август , 10:20",Новости,Na
https://ye102.ru/articles/novosti/2023-08-17/y-nshishm-bashynda-bayram-3391896,Йәншишмә башында – байрам!,"Эйе, асылына ҡайтты “Урал батыр” – Тереһыуҙар булып ағылды.","


Моң. Уттар. Ҡараңғылыҡ. Шомлоҡ. Өмөт утылай бызлаусы яҡтылыҡ. Яҫы аҡ, ҡара туҡымалар йә тулҡынды, йә йыландарҙы, йә тормоштағы аҡ һәм ҡара һыҙаттарҙы, аҡ һәм ҡара көстәрҙе хәтерләтә.  Артҡы фонда - Бөрйәндең бейек-бейек тауҙары, мәғрүр ҡаялары.Боронғолоҡ. Тарихилыҡ. Заман  заңы. Быуат һулышы.
Шүлгән мәмерйәһе алды. Тәү бабаларҙың сихри төйәге. Йондоҙло күк. Малайҙар. Ҡыҙҙар. Урал менән Шүлгән диалогы. Ҡатил батша, уның ҡыҙы, башҡа персонаждар.
Аҡ йылан, ҡара йылан. Шом. Төтөн. Аждаһалар бейеүе. Ҡылыстарҙың ҡылысҡа бәрелеү сыңы. Дейеүҙәрҙең баш һалыуы. Айһылыу менән Урал мөнәсәбәте. Меңйәшәр ҡарт бәйәне. Урал батырҙың донъяға ораны.Тереһыуҙы тирә-йүнгә һибеүе. Аҡ көстәрҙең, изгелектең еңеү тантанаһы. Батырҙар һүҙе  – ана шулай ҡыҫҡа ғына ваҡытта мең йыллыҡтарҙы  эсенә алған боронғо эпосыбыҙҙы бөтә матурлығында, бөйөклөгөндә, ҡатмарлығында һәм рухында, серлелегендә күрһәтә, улай ғына ла түгел, ошо ҡатмарлы, яуаплы һәм ижади эшкә ҡыҫҡа ғына ваҡыт эсендә уҡыусыларҙы йәлеп итә алды “Урал батыр” республика конкурсының тантаналы асыу  өлөшө режиссеры, Башҡортостандың Мостай Кәрим исемендәге милли йәштәр театры артисы, Башҡортостандың атҡаҙанған артисы Илнур Флүр улы Лоҡманов.  Талант һәм үҙ эшеңә талап кимәле был. Асылды аса, аңлай һәм тамашасыға бирә алыу ҡөҙрәте.
Бөрйән һандуғасы Сәлимә Ғарифуллинаның йыры, бейеүселәрҙең талғын ғына бөгөнгө тормошҡа алып сығарыуы – әлеге лә баяғы кимәл ғәләмәте.
Сара асыҡ тип иғлан ителгәс, район хакимиәте башлығы вазифаһын ваҡытлыса башҡарыусы Ғайса Әхәт улы Хәлитов  барыһын да ихлас күңелдән ҡотлап, тәбрик һәм теләк-фатиха һүҙҙәрен еткерҙе. Мәртәбәле жюри ағзалары менән таныштырғас, республиканың төрлө төбәктәренән һәм күрше өлкәләрҙән килгән конкурсанттарҙы тәбрикләр өсөн һүҙ жюри рәйесе,  абруйлы яҡташыбыҙ, М.Аҡмулла исемендәге Башҡорт дәүләт педагогия университетының ғилми-тикшеренеү үҙәгенең баш ғилми хеҙмәткәре, филология фәндәре докторы Нәркәс Әхмәт ҡыҙы Хөбөтдиноваға бирелде: “Бөгөн – тарихи көн, 25 йыл тип әйтеү генә рәхәт, ошо матур конкурстың башында идея генераторы булып Роза Шәриф ҡыҙы Ғүмәрова тора. Уға ҙур рәхмәт. Әхмәт олатайығыҙҙың аманат һүҙен -  “Урал батыр” – сер һандығы, сере сикһеҙ. Мәғлүмдер: сер һандығы булмай бикһеҙ. Биген асыу юлы – урау, баҫҡыс-баҫҡыс,  ә асҡысы – аҡыл тигән алтын асҡыс”, -тигән үлемһеҙ һүҙҙәрен онотмағыҙ. Уңыштар һеҙгә!”-тине ул үҙ сығышында.
Эйе, асылына ҡайтты “Урал батыр” –
Тереһыуҙар булып ағылды.
Эй, халҡымдың теле – үҙе бер им –
Ергә бәрәкәттәй яғылды.
Рух терелер, күс ойошор миҙгел –
Милләт ҡото ҡайтҡан Бөрйәнгә!
Сәсән телле Урал Вариҫтары
Оран һала илгә, бер йәндәй!




Автор:Рахимов А.
","17 Август , 11:00",Новости,Na
https://ye102.ru/articles/novosti/2023-08-17/hush-kil-e-ural-batyr-3391888,"Хуш киләһең, ""Урал батыр""!",Конкурс быйыл 25-се тапҡыр үткәрелеүе менән әһәмиәтле.,"Ул Башҡортостандың төрлө район-ҡалаларынан ғына түгел, Рәсәйҙең башҡа төбәк-өлкәләренән дә һәләтле балаларҙы бер майҙанға туплай. Бәйгелә ""Урал батыр"" эпосын яттан һөйләү тураһында ғына һүҙ бармай, балалар эпостан төрлө өҙөктәрҙе лә сәхнәләштерәләр.
""Урал батыр"" 25-се төбәк-ара йәш сәсәндәр бәйгеһе балалар, үҫмерҙәр, йәштәр ҡатнашлығындағы театрлаштырылған тамаша менән асылды. Башҡортостандың халыҡ артисы Илнур Лоҡманов режиссеры булған тамаша береһен дә битараф ҡалдырманы: ул ""Урал батыр"" эпосының иң мөһим ерҙәрен һыҙыҡ өҫтөнә алып, яҡшылыҡ менән яманлыҡ көрәшен тулы мәғәнәһендә сағылдырып бирҙе.
Тамашанан һуң йыйылған барыһын да Бөрйән районы хакимиәте башлығы вазифаһын ваҡытлыса башҡарыусы Ғайса Хәлитов сәләмләне.
Ул Бөрйәндең ысын мәғәнәһендә тарих иле булыуын, Урал батыр, Бабсаҡ бей, Мәсем эҙҙәрен һаҡлауын билдәләне. ""Урал батыр"" эпосын башҡортмон тигән һәр кем йөрәгендә йөрөтөргә тейеш!"" - тине ул.
Башҡортостандың Мәғариф министрлығынан милли белем биреү идараһы етәксеһе Розалия Сәфиуллина сығыш яһаны, мәғариф министры Айбулат Хажиндан ҡотлау һүҙҙәрен еткерҙе.
""Данлы ерҙә, бай тарихын һаҡлаған ерҙә беҙ бөгөн. ""Урал батыр""ҙың Бөрйәндә 22 тапҡыр үтеүе күп нәмә хаҡында һөйләй. Тәүге тапҡыр конкурс үткәреү уйы тап ошонда тыуа. Балалар, һеҙ шунда эпостың барлығын, уның эстәлеген белеп үҫәһегеҙ. Эпосы булған халыҡ — боронғо халыҡ. Быйылғы йылда конкурста балалар баҡсаһынан алып колледждағы студенттарға тиклем ҡатнашыуы ҡыуаныслы. Ысын-ысынында йәш сәсәндәр мәктәбе был. Артабан да Урал батырға тоғро булырһығыҙ тип ышанам"" - тине ул.
""Урал батыр"" төбәк-ара йәш сәсәндәр бәйгеһе өс көн дауам итәсәк, бөгөн эпостан өҙөк сәхнәләштереү конкурсы булһа, иртәгәге көнгә ""Урал батыр""ҙың үҙен яттар һөйләүселәр майҙан тотасаҡ. Уларҙы ғалимдарҙан, яҙыусыларҙан, сәнғәт белгестәренән торған баһалама ағзалары баһалай.
Конкурсты ябыу һәм еңеүселәрҙе бүләкләү тантанаһы 18 август ""Шүлгәнташ"" музейында уҙа.","17 Август , 10:58",Новости,Na
https://ye102.ru/articles/novosti/2023-08-12/tashlama-birel-3385112,Ташлама бирелә,"Түбәндә иһә дауаланыу хоҡуғын туғандарына биргән осраҡта өҫтәргә кәрәк буласаҡ документтар исемлеге: - никах йәки тыуыу тураһында таныҡлыҡ, хоҡуғыңды икенсе кешегә тапшырыу тураһында ғариза.","ҺаҡмарБөтә яңылыҡтарНовости12 АВГУСТ , 12:19Ташлама бирелә
Түбәндә иһә дауаланыу хоҡуғын туғандарына биргән осраҡта өҫтәргә кәрәк буласаҡ документтар исемлеге: - никах йәки тыуыу тураһында таныҡлыҡ, хоҡуғыңды икенсе кешегә тапшырыу тураһында ғариза.
Ташлама бирелә
Башҡортостан Хөкүмәте махсус хәрби операцияла ҡатнашҡан яугирҙәрҙең шифаханаларға юлламаларҙы туғандары менән бүлешеү хоҡуғын раҫланы. Хәтерегеҙгә төшөрәбеҙ, быға тиклем шифахана-курорт дауаланыуына ташлама менән яугир үҙе генә файҙалана ала ине.
Ташламаның шарттары нисек үҙгәрҙе һуң?
Хәҙер Башҡортостандан махсус хәрби операцияла ҡатнашҡан кеше дауаланыу осорон туғандары менән тигеҙ өлөшкә бүлә йәки яҡын туғандарының береһенә - ҡатынына (иренә) йәки ата-әсәһенә (уллыҡҡа алыусыларға) шифаханала дауаланыу хоҡуғын тулыһынса тапшыра ала.
Дауаланыу ваҡыты - 14 көн. Ташлама менән бер тапҡыр ғына файҙаланырға мөмкин. Ваҡытты ҡатынығыҙ йәки ата-әсәгеҙҙең береһе менән 7-шәр көн итеп бүлергә мөмкин. Йәки туғандарының береһенә 14 көндө лә бирә ала.
Шулай уҡ юлламаны туған тейешле ике кешегә тапшырыу варианты ла бар. Ул саҡта һәр кем 7-шәр көн ял итә.
Яугир, шифахананы һайлап, үҙ аллы путевкаға заказ бирергә тейеш. Бының өсөн паспорт (йәки шәхесте раҫлаған башҡа документ), СНИЛС, ИНН, махсус хәрби операцияла ҡатнашыу тураһында белешмә, һаулыҡ торошо тураһында медицина белешмәһе һәм шифахана-курорт картаһы кәрәк буласаҡ.
Түбәндә иһә дауаланыу хоҡуғын туғандарына биргән осраҡта өҫтәргә кәрәк буласаҡ документтар исемлеге: - никах йәки тыуыу тураһында таныҡлыҡ, хоҡуғыңды икенсе кешегә тапшырыу тураһында ғариза.
Һәләк булғандарҙың ғаиләләренең хоҡуҡтары тураһында. Махсус хәрби операцияла ҡатнашыусы һәләк булған осраҡта уның туғандары - бер кеше 14 көн йәки икәү 7-шәр көн шифаханала дауалана ала.
Ентеклерәк - Башҡортостан Хөкүмәтенең 2023 йылдың 7 авгусындағы 477-се ҡарарында: https://vk.cc/cq7soE
Өҫтәмә һорауҙарға Башҡортостандың Ер һәм мөлкәт мөнәсәбәттәре министрлығында яуап алырға мөмкин: 8 (347) 218-02-11, 218-01-28.
Башҡортостандан махсус хәрби операцияла ҡатнашыусыларҙың ғаиләләре өсөн ярҙам саралары - махсус чат-ботта: https://vk.cc/cpMRvx","12 Август , 17:32",Новости,Na
https://ye102.ru/articles/novosti/2023-08-12/ural-batyr-eposyn-yattan-yl-sel-r-e-b-ry-n-ere-arshy-aldy-3391855,“Урал Батыр” эпосын яттан һөйләүселәрҙе Бөрйән ере ҡаршы алды,"""Урал батыр"" ҡобайырын яттан һөйләүселәр һәм йәш сәсәндәр төбәк-ара конкурсы 16-18 августа Бөрйән районында үтә.","Кисә Бөрйән районының мәҙәниәт һарайында тантаналы рәүештә ""Урал батыр"" эпосын яттан һөйләүселәрҙең конкурсы башланды. Әйтергә кәрәк, «Урал батыр» эпосы – иң боронғо эпик ҡомартҡыларҙың береһе, халҡыбыҙҙың рухи хазинаһы, əҙəби мираҫы. Уның йөкмəткеһе башҡорт халҡының бала тəрбиəлəүҙəге төп принциптарын сағылдыра.



Сара 18 августа «Шүлгәнташ» тарихи-мәҙәни музей комплексында еңеүселәрҙе билдәләү менән тамамланасаҡ. Әйткәндәй төбәк-ара конкурс быйыл 25-се тапҡыр үткәрелә. 


","12 Август , 00:20",Новости,Na
https://ye102.ru/articles/novosti/2023-08-08/bash-ort-aty-nan-sitt-alma-3377605,"""Башҡорт аты""нан ситтә ҡалма!!!",11-13 августа Баймаҡ районының Граф күле буйында икенсе «Башҡорт аты» халыҡ-ара фестивалендә көтәбеҙ! Фестиваль программаһы бай.,"ТОП-20 лучших салатов на зиму Бөтә яңылыҡтар Конкурстар, уйындар, башватҡыстар 8 АВГУСТ , 12:11 ""Башҡорт аты""нан ситтә ҡалма!!! 11-13 августа Баймаҡ районының Граф күле буйында икенсе «Башҡорт аты» халыҡ-ара фестивалендә көтәбеҙ! Фестиваль программаһы бай. ""Башҡорт аты""нан ситтә ҡалма!!! ""Башҡорт аты""нан ситтә ҡалма!!! Сара республика Башлығы Радий Хәбировтың башланғысы менән йылҡысылыҡ, ҡымыҙ эшләү һәм халыҡ кәсептәре йолаларын һаҡлау һәм үҫтереү, башҡорт тоҡомло аттар һанын арттырыу һәм популярлаштырыу өсөн үткәрелә. Фестиваль программаһы бай. Беренсе көндә, 11 августа (йома) ат спорты ярыштарының һайлап алыу турҙары үтәсәк. 12 август (шәмбе) - фестивалдең төп көнө. Был көндө ҡунаҡтар һәм ҡатнашыусылар өсөн сағыу саралар ойошторола, уларҙа төп фигура - башҡорт аты буласаҡ. Бәйгелә еңеүсегә төп бүләк – автомобиль! «Ауҙарыш» (аттарҙа көрәш), «Ылаҡ» (аттарҙа команда уйыны) милли спорт төрҙәре буйынса ярыштар, төп бүләк - миллион һум). «Тай-тулак» (һыбайлылар чемпионаты), йәйәү һәм атта сабып барған килеш уҡтан атыу. Төрлө тоҡомло аттар күргәҙмәһе. Ҡымыҙфест, унда республиканың шифалы эсемлек етештереүселәре ярышасаҡ, теләгән һәр кем һәм ҡунаҡтар башҡорт ҡымыҙы менән һыйлана ала. 11 һәм 12 августа баш ҡала ҡунаҡтарын башҡорт эстрадаһы йондоҙҙары һәм саҡырылған артистар ҡатнашлығында мәҙәни программа көтә: Фидан Ғафаров, Вилдан Яруллин, Рәсүл Ҡарабулатов, Марсель Ҡотоев, Артур Туҡтағолов, Зәйнетдин һәм башҡалар! Фестивалдә шулай уҡ фәнни программа ҡаралған. «Йылҡы үрсетеү һәм йылҡысылыҡ продукцияһын эшкәртеү проблемалары» Бөтә Рәсәй ғилми-ғәмәли конференцияһы үтәсәк. Спикерҙар булып Дағстан, Ҡаҙағстан, Тажикстан, Азербайжан, Ҡырым, Ҡырғыҙ, Чечен республикалары һәм башҡа төбәктәр вәкилдәре сығыш яһай. Ҡунаҡтар өсөн фестиваль майҙансығында сауҙа, йәмәғәт туҡланыуы һәм бушлай парковка ойоштороласаҡ. Фестиваль барышында балалар өсөн интерактив уйындар, Башҡорт дәүләт ҡурсаҡ театрынан спектакль, милли уйындар һәм спорт ярыштары - «Суҡмар ырғытыу», «Таш кутәреү» (ташты күтәреү), «Тартыш» (күсереү), «Таяҡ тартыу» (мас-рестлинг), «Көрәш», «Ҡымыҙ милеге» ""Тарт-эт"" кеүек уйындар уҙасаҡ. Тулыраҡ мәғлүмәт менән түбәндәге һылтанмығы инеп танышырға була: https://bashkort-aty.ru.","8 Август , 15:04",Новости,Na
https://ye102.ru/articles/novosti/2023-08-07/alan-ya-y-e-e-rg-er-3375277,"""Алан"" яңы еңеүҙәргә әҙер",«Башҡорт аты» фестивалендә ҡатнашырға ниәтләгән Айгизгә һәм уның «Алан» ҡушаматлы саптарына уңышлы сығыш яһауҙарын теләйбеҙ!,"ЯҘМЫШ ҠУШЫУЫ Бөтә яңылыҡтар Спорт 4 АВГУСТ , 10:57 ""Алан"" яңы еңеүҙәргә әҙер «Башҡорт аты» фестивалендә ҡатнашырға ниәтләгән Айгизгә һәм уның «Алан» ҡушаматлы саптарына уңышлы сығыш яһауҙарын теләйбеҙ! ""Алан"" яңы еңеүҙәргә әҙер ""Алан"" яңы еңеүҙәргә әҙер Бихисап ат сабыштарында еңеү яулаған Степной ауылы егете Айгиз Тазетдинов тураһында районда белмәгән кеше һирәктер. Ә бына ошо уңыштарға килтергән, республика кимәлендә райондың данын яҡлаған «Алан» тигән ҡушаматлы арғымаҡ хаҡында нимә беләбеҙ һуң? «Аттың даны – егет ҡулында» тигәндәй, бының тураһында саптар аттың хужаһынан белештек. Бөгөнгө көндә башҡорт тоҡомло аттарҙы үрсетеүҙәге проблемаларҙың береһе – уларҙың аҙ файҙаланылыуы. Башҡа тоҡомдар араһында юғалып барыу сигендә улар. Ошоға бәйле башҡорт тоҡомло аттарҙы мәҙәни, белем биреү сараларына киң йәлеп итеү, ауыл хужалығында, туризм өлкәһендә ҡулланыу мөһим мәсьәлә булып ҡала. Әлбиттә, аттарҙы ҡымыҙ һәм йылҡы ите сығанағы итеп кенә ҡарарға ярамай, йылҡысылыҡ менән бер рәттән ат спорты ла үҫешергә тейеш. Был йәһәттән район һабантуйында башҡорт тоҡомло аттар араһында айырым сабыштар, «Терра Башҡортостан» ат спорты турнирының муниципаль этабы уҙғарылыуы ҙур әһәмиәткә эйә. Был ярыштарҙың күп тапҡыр еңеүсеһе һәм призеры булған Степной ауылы егете Айгиз Тазетдинов тураһында районда белмәгән кеше һирәктер. Ә бына ошо уңыштарға килтергән, һыбайлы менән бергә республика кимәлендә райондың данын яҡлаған «Алан» тигән ҡушаматлы арғымаҡ хаҡында нимә беләбеҙ һуң? «Аттың даны – егет ҡулында» тигәндәй, бының тураһында саптар аттың хужаһынан белештек. –Өс йәшлек «Алан»ды беҙ 2021 йылдың башында Учалы районында башҡорт тоҡомло аттар үрсетеүсе фермерҙан һатып алғайныҡ. Степнойға алып ҡайтҡас та уҡ уны менгегә өйрәтә башланым. Был еңел бирелмәне – иректе үҙ иткән «Алан»дың холҡо ауыр булғас, шуға күрә уның менән уртаҡ тел таба белеү ҡатмарлы булды. Әлбиттә аттың холҡо хужаһынан тора, нисек өйрәтеүгә лә бәйле. Уны яратып, күберәк иғтибар биреп торғас, бер ай ярым самаһы ваҡыт үткәс, ул менгегә өйрәнде.Шул уҡ йылдың йәйендә «Алан»ды «Терра Башҡортостан» турнирына әҙерләй башланым. Был ул ҡатнашҡан тәүге ярыш булыуына ҡарамаҫтан, уның менән 1-се урын алыуға өлгәштек. Киләһе 2022 йылда «Терра Башҡортостан» турнирының өс этабында ла еңеү яуланыҡ. Арғымағым һабантуйҙарҙағы сабыштарҙа ла, башҡа ярыштарҙа ла һынатмай. Мәҫәлән быйыл район үҙәгендә һабан байрамы сиктәрендә үткән ат сабыштарында еңдек. Шулай уҡ Әбйәлил районында уҙған инвестиция һабантуйында, Хәйбулла районы һабантуйында уның менән бергә “Ылаҡ” уйынында ҡатнаштыҡ. Аҡъярҙа уҙған “Ҡышҡы уйындар” сиктәрендә ойошторолған ат сабыштарында «Алан» менән былтыр 1-се, ә быйыл 2-се булып финиш һыҙығын үттек. Уҙған йылдың июлендә Баймаҡ районында уҙған 1-се «Башҡорт аты» фестивалендә ҡатнашып, башҡорт тоҡомло аттарҙың күргәҙмәһендә «Алан» 1-се урынға лайыҡ булды, – тип һөйләне йәш һыбайлы. Быйылғы фестивалдә лә ҡатнашырға иҫәп тота Айгиз. Әйтергә кәрәк, икенсе «Башҡорт аты» халыҡ-ара фестивале 11–13 августа Баймаҡ районының Граф күле буйында уҙғарылыуы иғлан ителде. Фестиваль республикала йылҡысылыҡ, ҡымыҙ эшләү һәм халыҡ кәсептәре традицияларын һаҡлауға һәм үҫтереүгә, башҡорт тоҡомло аттарҙың һанын арттырыуға һәм популярлаштырыуға йүнәлтелгән. Йәнә «Башҡорт аты» фестивалендә һәм «Терра Башҡортостан» турнирында ҡатнашырға ниәтләгән Айгизгә һәм уның «Алан» ҡушаматлы саптарына уңышлы сығыш яһауҙарын теләйбеҙ!","7 Август , 11:49",Новости,Na
https://ye102.ru/articles/novosti/2023-08-07/bash-ortostandy-danly-ly-aty-3375265,Башҡортостандың данлыҡлы аты,"2023 йылдың 11 - 13 авгусында Баймаҡ районының Граф күле янында ""Башҡорт аты"" халыҡ-ара башҡорт тоҡомло аттар фестивале үтә. Ошо айҡанлы һеҙҙе Башҡортостандың данлыҡлы аты - Керчь менән таныштырабыҙ.","Керчь – Миәкә районы Илсеғол ауылынан һуғышҡа алынып, Германияға тиклем барып етә. Бик күп сит йылғаларҙың һыуын эсеп, ике тапҡыр яраланып, дауаланып, яңынан яуға инә. 112-се Башҡорт кавалерия дивизияһының Бөйөк Ватан һуғышынан Башҡортостанға әйләнеп ҡайтҡан берҙән-бер аты ул. Хужаһы гвардия майоры Ибраһим Фәттәхов 4 тапҡыр орден, 3 тапҡыр миҙал менән наградлана. Бында Ҡоростоң да өлөшө бар, әлбиттә. 1947 йылда маршал Семён Будённый ҡушыуы буйынса яугир ат тыуған ауылына ҡайтарыла. Керчь тыныс тормошта хеҙмәт итеүен дауам итә. Легендар ат 23 йыл йәшәй. Илсеғол ауылында уға иҫтәлекле таҡтаташ ҡуйылған. Быйыл Миәкә районының Илсеғол ауылында башҡорт кавалерия дивизияһының легендар хәрби аты Керчҡа һәйкәл дә асылды. Уның скульпторы – Илдус Наил улы Закиров. Әйткәндәй, 2022 йылдың көҙөндә Стәрлетамаҡ концерт-театр берләшмәһенең Илшат Йомағолов исемендәге башҡорт драма театрында Мөнир Ҡунафиндың ""Ҡорос. Яугир ат яҙмышы"" пьесаһы буйынса спектакль ҡуйылды.","7 Август , 11:46",Новости,Na
https://ye102.ru/articles/novosti/2023-06-16/pravitelstvo-bashkortostana-zaklyuchilo-soglashenie-o-sotrudnichestve-s-roznichnoy-torgovoy-setyu-magnit-3301767,Правительство Башкортостана заключило соглашение о сотрудничестве с розничной торговой сетью «Магнит»,На площадке XXVI Петербургского международного экономического форума Глава Башкортостана Радий Хабиров встретился с директором розничной торговой сети «Магнит» Русланом Ариф Оглы Исмаиловым. На повестке – продвижение товаров республиканских производителей на прилавки магазинов ритейлера.,"Всего на территории региона работает около 800 магазинов «Магнит» разных форматов. Компания сотрудничает более чем со 120 башкирскими поставщиками. В их числе – «Турбаслинские бройлеры», Уфимское хлебообъединение «Восход», «Уфагормолзавод», «Уфимский хлеб». Доля продукции местных производителей в общем ассортименте сети на территории региона превышает 22 процента.
– Подчеркну, что продукты питания, произведённые в Башкортостане, пользуются большим спросом у покупателей в других регионах. 28 процентов продукции башкирских производителей мы реализуем за пределами республики. Это доказывает востребованность и качество продукции, – отметил Руслан Ариф Оглы Исмаилов. – Сотрудничая с федеральными сетями, региональный производитель получает ряд преимуществ. Это широкая представленность в собственном регионе и возможность поставлять свои товары на российский рынок. Компания также заинтересована в развитии отношений с крупными производителями и небольшими фермерскими хозяйствами Башкирии.
Отметим, в мае 2023 года на полях Всероссийского инвестиционного форума «Зауралье» розничная сеть «Магнит» подписала соглашение о сотрудничестве с Правительством республики в рамках проекта регионального агропромышленного кластера. Компания планирует реализовать в Башкортостане новую модель работы с фермерскими хозяйствами на основе долгосрочных агроконтрактов – договоров на будущие поставки урожая на условиях авансирования.
– У нас очень конструктивный диалог с властями республики. До конца 2023 года планируем открыть еще порядка 40 магазинов. В частности, намерены запустить первый в регионе торговый объект ультрамалого формата «Магнит Go», – рассказал Руслан Ариф Оглы Исмаилов.
Фото: glavarb.ru","16 Июнь , 09:58",Новости,Na
https://ye102.ru/articles/novosti/2023-06-04/prezident-ushyuy-buyynsa-r-s-y-vatandy-a-lausylar-d-l-t-fondy-eshl-y-bashlany-3287194,Президент ҡушыуы буйынса Рәсәйҙә «Ватанды һаҡлаусылар» дәүләт фонды эшләй башланы,"Донбастағы хәрби хәрәкәттәрҙә ҡатнашыусы хәрби ветерандар, шулай уҡ уларҙың ғаиләләре тейешле ярҙам ала аласаҡ.","Башҡортостан халҡы Өфөлә урынлашҡан фонд филиалына ярҙам һорап мөрәжәғәт итә ала. «Дәүләт фонды филиалына мөрәжәғәт итеүселәрҙең барыһы ла хәстәрлек менән солғанһын өсөн бар көсөбөҙҙө һаласаҡбыҙ. Батырҙарыбыҙ һәм уларҙың яҡындары мөмкин тиклем күберәк ил һәм республика ярҙамын тойһон» - тип яҙа Башҡортостан Башлығы [https://vk.com/wall413272232_1034664|үҙ сәхифәһендә]. Социаль координаторҙар республиканың һәр ҡалаһында һәм районында эшләйәсәк, ярҙам һорап мөрәжәғәт иткән махсус операция ветерандарына һәм уларҙың ғаилә ағзаларына булышлыҡ итәсәк. Фонд координаторҙары составында хәрбиҙәрҙең ҡатындары һәм әсәләре, социаль хеҙмәткәрҙәр, ирекмәндәр бар. Улар мөрәжәғәт итеүселәр менән профилле ведомстволар, шулай уҡ власть органдары араһында бәйләнеш булдырасаҡ. Фонд ветерандарға тейешле ярҙам, шул иҫәптән медицина һәм социаль реабилитация, дарыуҙар менән тәьмин итеү, психологик ярҙам, техник реабилитация саралары һәм шифахана-курорт дауалауы, ҡайтанан уҡытыу һәм эшкә урынлаштырыу буйынса ярҙам күрһәтәсәк. Башҡортостандан махсус хәрби операцияла ҡатнашыусыларҙың ғаиләләренә ярҙам саралары чат-ботта йыйылған: https://t.me/MPodderzhkiBashkortostanBot «Ватанды Һаҡлаусылар» фондының Башҡортостандағы филиалы Өфө ҡалаһы, Минһажев урамы, 107 адресы буйынса урынлашҡан. Эш ваҡыты: 9.00-18.00 сәғәттәрҙә. Рәсәй Президентының махсус хәрби операцияла ҡатнашыусыларға дәүләт ярҙамы күрһәтеү буйынса «Ватанды һаҡлаусылар» фонды булдырыу тураһындағы указы: https://vk.cc/cmPpsl","4 Июнь , 12:52",Новости,Na
https://ye102.ru/articles/novosti/2023-06-04/1-iyulen-n-d-l-t-federal-m-t-b-k-tashlamalaryna-ey-bulyusylar-a-torla-kommunal-huzhaly-he-m-tt-re-ha-yny-ber-l-sh-n-ber-m-standart-buyynsa-kompensatsiyalay-3287191,1 июленән дәүләт федераль һәм төбәк ташламаларына эйә булыусыларға торлаҡ-коммуналь хужалыҡ хеҙмәттәре хаҡының бер өлөшөн берҙәм стандарт буйынса компенсациялай,.,"2023 йылдың 1 июленән дәүләт федераль һәм төбәк ташламаларына эйә булыусыларға торлаҡ-коммуналь хужалыҡ хеҙмәттәре хаҡының бер өлөшөн берҙәм стандарт буйынса компенсациялай. Был нимәне аңлата? [https://vk.com/mintrudrb|Башҡортостандың Ғаилә, хеҙмәт һәм халыҡты социаль яҡлау министрлығы] белгестәре аңлата. Торлаҡ-коммуналь хеҙмәттәр өсөн түләүгә сығымдарҙы ҡаплатыу өсөн берҙәм алымдар ғәмәлгә инә. Был компенсация алыу өсөн яҙған ғаризаның дөйөм стандарт формаһы, ташлама өсөн кәрәкле документтарҙың раҫланған исемлеге һәм ҡарар ҡабул итеү ваҡыты 10 эш көнөнән артыҡ булмаҫҡа тейеш, тигәнде аңлата. Федераль һәм төбәк ташламаһын алыусыларға ветерандар, инвалидтар, радиация йәки техноген һәләкәттәрҙән зыян күргән граждандар һәм аҙ тәьмин ителгән күп балалы ғаиләләр инә. Ғаризаға беркетелергә тейешле документтар исемлеге - РФ Хөкүмәте ҡарарында: https://vk.cc/cos8Ej Документтарҙы Күп функциялы үҙәккә йәки Республика халыҡҡа социаль ярҙам үҙәге филиалына шәхсән мөрәжәғәт итеп, шулай уҡ Дәүләт хеҙмәттәре аша тапшырырға мөмкин. Быға тиклем ошо сығымдар өсөн айлыҡ аҡсалата компенсация алыусылар ғариза һәм документтар менән ҡабаттан мөрәжәғәт итеп тормай. Республика халыҡҡа социаль ярҙам үҙәге филиалдары: http://rcspn.mintrudrb.ru/offices #Аңлатабыҙ_Башҡортостан","4 Июнь , 12:34",Новости,Na
https://ye102.ru/articles/novosti/2023-02-10/byl-ya-yu-ar-nim-a-lata-3137994,Был яҙыуҙар нимә аңлата?,Орлоҡ ҡабындағы яҙыуҙарҙы аңлайһығыҙмы?,"Орлоҡ ҡабындағы F1 тамғаһы үҫентенең гибрид сорты икәнлеген аңлата. Унан уңыш алғас, орлоғо бер нәмәгә лә эшкинмәй. Әммә йәшелсә эре  булып үҫә, һыуыҡҡа сыҙам була, төрлө сирҙәргә бирешмәй.
 S – элиталы сорт тигән һүҙ.
S1 беренсе тоҡомдан алған алған орлоҡ.
  Орлоҡ ҡабының  тышында продукцияның нисәнсе партия булыуы һәм орлоҡто ҡулланыу ваҡыты типография ысулы менән яҙылған икән, уны алып тормаһағыҙ ҙа була. Был яҙыу мисәт менән яҙылырға тейеш.
Акция буйынса һатылған орлоҡто һатып алырға ҡыҙыҡмағыҙ. Тимәк , һатыусылар оҙаҡ ятып, һаҡлау ваҡыты үтеп барған тауарҙан ҡотолорға теләй.
 Тәжрибәле баҡсасылар «Аэлита», «Русский огород», «Гавриш», «СеДек», «Сортсемовощ» компаниялары орлоҡтарына өҫтөнлөк бирергә кәңәш итә.","10 Февраль , 19:15",Новости,Na
https://ye102.ru/articles/novosti/2023-02-10/yal-au-golubtsy-3137856,"""Ялҡау"" голубцы",Кискелеккә нимә бешерергә?," 
Бүрттерелгән йәки яртылаш бешерелгән  дөгө ярмаһын, фаршты, туралған кәбеҫтәне, һуған, һарымһаҡ, тоҙ, борос, тәмләткестәрҙе, бер йомортҡаны бергә ҡушып, бутарға, кәтлиттәр эшләргә. Табаға көнбағыш майы һалып, «ялҡау» голубцыларҙы ике яҡлап ҡыҙҙырып алырға.
Кәтлиттәрҙең өҫтөнә туралған бер помидор йәки ҡырғыс аша үткәрелгән кишер һалырға, томат пастаһы, бер стакан ҡайнаған һыу өҫтәргә. Лавр япрағы, тәмләткестәр ҡушырға. Өҫтөн ҡаплап, талғын ғына утта 30 минут бешерергә.
 
Фото: malinika.ru","10 Февраль , 18:05",Новости,Na
https://ye102.ru/articles/novosti/2023-02-10/g-r-b-fay-aly-tash-3137707,Гәрәбә- файҙалы таш,Гәрәбә (янтарь) һыуҙа батмай.Шулай тикшереп ҡарарға була.,"Гәрәбә борон замандарҙа ҡарағайҙарҙың диңгеҙгә ағып төшкән һутынан барлыҡҡа килгән, тип фаразлана.
Ул осорҙа ҡояш әлегенән күпкә нығыраҡ ҡыҙҙырған. Ә ҡарағайҙан ағып төшкән сайырға ылыҫ, бөжәктәр кеүек төрлө нәмәләр ҙә йәбешкән. Шуға ғалимдар төрлө гәрәбәне тикшереп, унда ҡатып ҡалған һүрәттәр буйынса, 100 миллион йыл элек ерҙәге тормошто, унда ниндәйерәк йән эйәләре йәшәүен дә самалай.
Үтә күренеүсән быяла булмаған саҡта гәрәбә күҙлек, лупалар өсөн файҙаланылған. Ә гректар уның тартыу көсө булыуына әһәмиәт биргән.
Белгестәр гәрәбәне “ҡояш ташы” тип атай. Был таштың 79 проценты углерод, 10,5 проценты водород һәм 8,5 проценты кислородтан тора. Ул күңел төшөнкөлөгө, депрессиянанн ҡоткара, яҡшы кәйеф бүләк итә, тип һанала.  Литотерапевтар, гәрәбә баш өйәнәге, йоҡоһоҙлоҡ, ҡалған биҙе ауырыуҙары булғанда ярҙам итә, организмды Д витаминына тулыландыра, иммунитетты нығыта, матдәләр алмашыныуын яҡшырта, тип раҫлай.     Был затлы ташты тоҙло һыуға һалып тикшерәләр. Ысын таш һыуҙа батмай.","10 Февраль , 13:55",Новости,Na
https://ye102.ru/articles/novosti/2023-02-10/h-rbi-burysyn-t-g-nd-rg-ball-t-l-s-k-3137818,Хәрби бурысын үтәгәндәргә балл өҫтәләсәк,"РФ Дәүләт Думаһы депутаттары юғары һәм махсус уҡыу йорттарына  ингәндә саҡырылыш буйынса армияла хеҙмәт итеүҙе иҫәпкә алыу тураһындағы закон проектын беренсе уҡыуҙа ҡабул итте.
 "," 
Механизм абитуриенттарға спорт ҡаҙаныштары, ирекмәнлек эшмәкәрлеге һәм олимпиадаларҙа еңеү өсөн балл билдәләргә мөмкинлек  бирә торған принцип буйынса эш итәсәк.
«Саҡырылыш буйынса хеҙмәт итеү – ул дәүләткә, Ватанға, үҙ ереңә һәм унда йәшәүселәргә мөнәсәбәт күрһәткесе», – тип белдергән РФ Ләүләт Думаһының Мәғариф комитеты рәйесенең беренсе урынбаҫары Алена Аршинова.
Инициатива авторҙары армияла хеҙмәт итеүселәргә кәмендә 10 балл өҫтәүҙе һорай.
 
 
Фото: pro-dachnikov.com","10 Февраль , 11:45",Новости,Na
https://ye102.ru/articles/novosti/2023-02-09/kitap-b-l-k-it-3136249,Китап бүләк ит!,Был изге эшкә һин дә ҡушыл!,"Зәйнәб Биишева исемендәге Башҡортостан ""Китап"" нәшриәте 14 февралдә билдәләнәсәк Халыҡ-ара китап бүләк итеү көнөнә ҡарата уҙғарылған  ""Һөйөү менән китап бүләк итегеҙ"" акцияһына ҡушылды.
     14 февралгә тиклем «Китап» нәшриәте кибеттәрендә  китаптарҙы  15 процент ташлама менән һатып алырға мөмкин. Ошонда уҡ уларҙы Учалы, Күмертау ҡалаһы, Күгәрсен райондарындағы балалар йорттарында йәшәгән, Луганск һәм Донецк Халыҡ Республикаларынан килгән балаларға бүләк итеп ҡалдыра алаһығыҙ.
   Ошо маҡсатта ойошманың директор вазифаһын башҡарыусы Эльмира Хәйретдинова, урынбаҫары Азамат Ҡоҙаҡаев Шәһит Хоҙайбирҙин исемендәге 1-се башҡорт балалар йорто китапханаһына стеллаждар һәм китаптар тапшырҙы.","9 Февраль , 11:55",Новости,Na
https://ye102.ru/articles/novosti/2023-02-08/kinofestivalg-kilege-3134423,Кинофестивалгә  килегеҙ!,9 февралдән 15-енә тиклем Өфөлә тәүге тапҡыр «Үҙ юлым» халыҡ-ара кинофестивале уҙғарыласаҡ. ," Сарала   уйын һәм документаль тулы һәм ҡыҫҡа метражлы картиналар, шулай уҡ фильм-дебюттар тәҡдим ителә. «Родина» кинотеатры һәм Йосопова исемендәге Актерҙар йорто майҙансыҡтарында үткән фестивалдең үҙенсәлеге шунда: тамашасылар менән бергә хәҙерге замандың көнүҙәк мәсьәләләренә арналған фильмдарҙы беҙҙең заман геройҙары – артистар, яҙыусылар, йәмәғәт эшмәкәрҙәре, блогерҙар, билдәле шәхестәр ҙә ҡарай һәм тикшерәсәк. Мәртәбәле мәҙәни сараға Сербия, Ҡаҙағстан, Әрмәнстан, Үзбәкстандан, Мәскәүҙән, Санкт- Петербургтан ҡунаҡтар килеүе көтөлә.","8 Февраль , 09:40",Новости,Na
https://ye102.ru/articles/ya-yly-tar-ta-ma-y-netu/2023-10-30/b-g-n-tyu-an-k-nd-ren-bild-l-se-du-taryby-y-otlayby-3488654,Бөгөн тыуған көндәрен билдәләүсе дуҫтарыбыҙҙы ҡотлайбыҙ!,"[id117895416|Земфира Тагирова]
[id110511893|Гульшат Юлмухаметова]
[id590595331|Альбина Гайнуллина]",[id66754912|Рима Ибрагимова][id56384461|Насима Султангильдина][id107891915|Лиана Гильванова][id808152914|Дәрүүшхан Дәрүүшхан][id518266777|Шафкат Мукминов][id686684296|Гульназ Гарипова][id102090782|Айгуль Янбердина][id187900578|Гульшат Хажиева][id151381198|Алия Артыкаева][id156979199|Рахиля Шахмуратова][id717347|Сакина Муллахметова][id189071187|Таскира Давлетбаева][id426638034|Гульназ Султангулова][id189814422|Лилия Манапова][id163320153|Миляуша Саптарова][id354388676|Илюза Яппарова][id414603524|Фанзиля Байтурина][id191811709|Айсара Искандарова][id246032677|Минзаля Валеева][id31223687|Алия Баженова][id621516937|Капитан-Джек Воробей][id197812707|Римма Гумерова][id398081550|Гузелия Газина][id222746140|Людмила Кунаккужина][id291627101|Амина Ибатуллина][id205765938|Зухра Хамитова][id33464341|Лиана Мавлютова][id150469107|Гульнара Афтахова][id448214333|Лия Хайретдинова][id130800979|Азалия Хазеева][id68341630|Розалия Салихова][id144475461|Ришат Ягудин][id648973819|Rina Musina][id499840770|Гульнара Мурсалимова][id275947922|Гульсина Абайдуллина][id188708895|Гузель Юлбарисова][id66287863|Гулия Забирова][id151140733|Алия Юлбарисова][id633642253|Гузель Аксанова][id490040413|Эльвира Юламанова][id749486648|Канчурина Хамида][id86308185|Миляуша Хабибуллина][id68609372|Фуат Бердигулов][id224270366|Гульдар Сурина][id239408678|Резида Ишимбетова][id202339045|Зиля Абдуллина][id458005258|Рита Насырова][id152417019|Ляйсан Динисламова][id387272934|Байрамгулова Гульсум][id143561924|Лиана Хуснутдинова][id62348184|Газизыч Юртумбаев][id326029162|Нурзиля Ахмедьянова][id158709998|Залима Валеева][id138173208|Нигора Шакирова][id131684218|Эльза Загретдинова][id140222071|Гузель Исмаилова][id575767908|Альбина Шарипова][id188257829|Мия Нургалина][id3335022|Радмила Романовская][id246128663|Райля Салихова][id597740635|Дания Аминова][id168234135|Лилия Кильдиярова][id632511773|Ахмет Тахаув][id220403990|Залифа Абдуллина][id320094264|Любовь Зарипова][id186928756|Лилия Тураманова][id228705481|Гулира Галина][id183543341|Регина Султангулова][id159707493|Гильфан Рахматуллин][id544664606|Гульзада Нигматуллина][id547365436|Альфия Валеева][id55184647|Эльзида Нафикова][id623790682|Тансылу Юмадилова][id181002847|Фарзана Хайбуллина][id753559656|Минигуль Яманаева][id420386020|Регина Хайруллина][id570572582|Дамир Файзуллин][id219057531|Зиля Хуснутдинова][id567737236|Федоров Василий][id122587780|Фанис Аминев][id505896002|Дмитрий Дмитрий][id137901132|Зилира Каюмова][id154037534|Альбина Багданова-Сабанчина][id138563898|Гульназ Даянова][id573076458|Гузаль Валиева][id458932778|Алифа Махиянова][id454591771|Руслан Ильясов][id30726075|Оксана Фахриева][id34226409|Лидия Хамматова][id641052387|Нурия Хакимова][id457999458|Гульсина Файзуллина][id465301524|Флюза Шакуровна][id404192043|فائل خيبولين][id127798836|Нуриза Юмагужина][id58496625|Айнур Янбаев][id487501039|Рафиль Абдрафигин][id254210715|Рауфа Янбекова][id18043370|Айнур Карсанов][id213980147|Алина Кагарманова][id654052373|Заки Акчурин][id203762793|Альбина Юлсанова][id576295180|Земфира Алдагулова][id135375797|Алсу Ришатовна][id30181171|Гульнур Валиева][id398216803|Gulnaz Kagirova][id155996297|Рания Ранеткина][id341101631|Назира Салимова][id95834197|Алена Пудовкина][id407624785|Гульнур Габидуллина][id175490289|Рустам Халилов][id90170008|Фания Байгабулова][id577414153|Гуля Хайруллина][id575885410|Минзеля Алмаева][id219382526|Ильвира Янбекова][id723448515|Неля Шарафутдинова][id264680742|Alina Alinskaya][id147646317|Лилия Рамазанова][id67583675|Ляйсан Хасанова][id312224728|Арсен Насибуллин][id49422201|Виктория Колюбаева][id180076729|Мансура Разяпова][id601136412|Альбина Бикбклатова][id153935964|Зильда Мансурова][id674325968|Зинфира Хаммадиева][id151244361|Айгуль Галимова][id161625670|Венера Кульбердина][id785257601|Всё Будетхорошо][id157665972|Ильнур Галеев][id190441829|Гульназ Фазылова][id274425408|Раиса Тулубаева][id178034876|Алия Тагирова][id394466996|Фанира Зайнетдинова][id723278542|Альмира Галеева][id369252829|Зулия Хабибуллина][id501973392|Aisylu Ilgizovna][id228992129|Роза Абзалилова][id406965911|Гузель Султанова][id501943908|Татьяна Стеблюкова][id625287865|Ольга Алёшина][id3528274|Региночка Ганцева-Гаскарова][id136365652|Любовь Пермякова][id220856796|Ирина Кучербаева][id149086642|Рамиль Крымгужин][id470023479|Олеся Анваровна][id714198517|Ирина Игинашева][id84155690|Светлана Светлова][id44699055|Светлана Дьяконова-Галина][id396587023|Лиля Бикташева][id263101405|Расима Варнавская][id494363365|Юля Дементьева][id360055248|Миляуша Исламдинова][id4078544|Гульнара Аслямова][id138085696|Екатерина Гребнева][id194551279|Данис Исрафилов][id306666031|Лиана Загидуллина][id208547439|Фанис Фаттахов][id410001133|Танзиля Мухутдинова][id95794266|Гульназ Галиева][id156066900|Рызван Линаров][id35193128|Дина Ильина][id543568454|Алиса Орешина][id680977918|Рузиля Кутдусовна][id563662945|Зульфия Галаветдинова][id368088787|Зилия Яруллина][id469065184|Алсу Шамигулова][id629266833|Оксана Корнилова][id573923593|Айгиза Габбасова][id417833911|Лилия Самигуллина][id433676898|Ольга Ардашева][id158929767|Ринат Хуббеев][id554107403|Игорь Мартыненко][id153467340|Юлия Затеева][id324462469|Хумайра Сафина][id406891587|Ильмира Исланова][id180122098|Гульнара Загретдинова][id496555860|Алина Ильгизовна][id10700071|Алексей Юдин][id132944603|Любовь Остапенко][id700212378|Марат Галиуллин][id500851721|Венера Мавлютова][id135825664|Зоя Гарифуллина][id188449743|Эльвира Нигматьянова][id139091642|Алия Юсупова][id35601230|Римма Рахимова][id224915059|Ифана Зитава][id234391848|Дарья Кащенко][id650613675|Алсу Кусямышева][id360907629|Зиля Ишинбаева][id204965537|Эльнара Усманова][id544083705|Альфина Билалова][id100051463|Юлия Белестро][id481172486|Эльза Хатмуллина][id50892103|Юлай Гильманов][id169823121|Фаниля Муфтахутдинова][id594067838|Тамара Садыкова][id116613111|Зульфия Фархутдинова][id657515192|Марина Попова][id774271974|Виктория Шартдинова][id301674672|Артемий Григорьев][id628480862|Диана Кулемина][id374222363|Аркадий Гуров][id425448191|Зилия Хуснуллина][id507817625|Талгат Муратшин][id482758499|Виктория Пигина][id260363642|Sofik Shangaraeva][id66818231|Альбина Шаймуратова][id187804688|Зульфия Хаертдинова][id136735959|Люция Мурзабаева][id151734342|Эльвера Саубанова][id239666078|Шахриза Асылбекова][id126066281|Альбина Кинзябузова][id509204671|Эльвира Хайруллина][id231447211|Егор Кожевников][id134713635|Людмила Аминова][id266978610|Рустам Клысбаев][id587552063|Нина Манзурова][id617173863|Милена Юзкаева][id721765905|Adelina Minina][id529662946|Фаузия Исмагилова][id700008231|Нелли Япарова][id91499202|Розалия Ниязгулова][id95104331|Ляйсан Нутфуллина][id684349161|Римма Ханова][id142997331|Ольга Аминева][id397756787|Дина Ракипова][id36370596|Гульназ Именджанова][id669897209|Венера Сагадиева][id638894572|Назгуль Рахматуллина][id758414060|No Name][id141495105|Данис Валиев][id526065979|Зухра Хусаинова][id784207793|Зиля Габделвалиева][id551728293|Дания Шарифуллина][id793046639|Сария Султанова][id165813543|Гузель Мухамадиева][id611121987|Гайсар Исмагилов][id593273024|Фанзиль Бурханов][id594707587|Юлия Екатериновна][id496908461|Резеда Ризванова][id313074368|Ирина Попова][id167273579|Елена Лефтерова][id392780368|Наталия Суровцева][id695338396|Динара Богданова][id420234101|Михаил Ширков][id261535712|Лира Агадуллина][id594353538|Альмира Гайникеева][id195248718|Gayan Iskandarow][id596608100|Солнышко Иванова][id133327297|Салима Гарифуллина][id67214236|Лилия Ахметова][id637697673|Вероника Скороходова][id643591783|Алсу Мурзагулова][id229312429|Венера Имаева][id165448841|Мунира Минигулова][id650937138|Муглифа Абдуллина][id277922868|Гульнара Шайхелисламова][id386843131|Василиса Прекрасная][id194153114|Гульсина Ахмедьянова-Хажиева][id671837588|Даниэль Муллагулов][id450824614|Про Сто][id690479867|Минниса Султанова][id472204385|Рустам Мингазов][id142904664|Зифа Арсланова][id130216443|Рафига Юлмухаметова][id615044658|Лиза Ишмурзина][id686131257|Газиз Халитов][id34080975|Наталья Гаврилова][id130077709|Гузель Ханова][id521423722|Алия Сулейманова][id713403949|Алина Хамаева][id697444414|Это Самрау][id164511121|Финуза Галимзянова][id119936023|Гульназ Юсупова][id544411370|Эдуард Агалямов][id244264405|Рима Сафина][id28401008|Рустем Мурзагулов][id22143715|Виталий Подорожняк][id447041083|Радмир Мухаметшин][id621472569|Газима Сулейманова][id675365717|Ильнар Лутфрахманов][id516085339|Vlad Teleluev][id730304725|Фаузия Ярмухаметова][id574396759|Эрнест Булатов][id576287636|Алсу Яппарова][id747343281|Лейсан Акбирова][id778105017|Альмира Аминева][id751538390|Милана Поликарпова][id683450287|Элузя Абзалове][id244609306|Раиля Каримова][id251737490|Василий Лебеденко][id786619352|Аня Петрова][id510518110|Артур Ахметов][id153494908|Мария Иванова][id713608444|Дарья Кулагина][id302796575|Илдус Шайхисламов][id91510680|Нурия Ахметшина][id647651655|Дина Фаризова-Сафиуллина][id171324903|Светлана Долгова][id607362245|Гульнара Харисова][id676583203|Радик Тагироа][id87449819|Андрей Базаров][id606241763|Юрий Ташкин][id742125478|Рома Романов][id698445358|Алия Ихсанова][id687515921|Хасанов Ильмир][id778235457|Алина Ардуванова][id589704124|Ирина Искандарова][id712681641|Захарова Эвелина][id567487172|Руслан Загитов][id558815570|Мунир Исламов][id537138609|Флюра Шигапова][id539413378|Галим Кульмухаметов][id796737039|Mario Pro][id796539174|Элина Федорова][id274323754|Ралина Зинатуллина][id768228649|Лида Айметова][id747688564|Карина Муллагалиева][id683778880|Вероника Новикова][id631859871|Зульфия Исянгильдина][id766575852|Ольга Шкапская][id590281695|Дамир Гайнетдинов][id749035884|Рашида Майборода][id673408817|Любовь Армизонова][id775292199|Айдар Набиуллин][id621489495|Муха Мухич],"30 Октябрь , 07:00",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-30/bush-a-y-r-tk-n-3494732,Бушҡа йөрөткән...,"Бер ярлы кеше байҙан икмәк һораған. Бай бирмәгән һәм тегенең һаман китмәй торғанын күреп, туҙынған да таш бәргән. Ярлы өндәшмәй генә ташты кеҫәһенә һалып алған. Үҙ алдына былай тип уйлаған, ти: ""Был ташты байға кире бәреү мөмкинлеге сыҡҡанға тиклем үҙемдә йөрөтәсәкмен"". Ә бер ваҡыт...","Хикмәтле хикәйәт
Бушҡа йөк йөрөткән...
Бер ярлы байҙан икмәк телеме һораған. Бай иһә бирмәгән һәм тегенең һаман китмәй торғанын күреп, туҙынған да таш бәргән.
Ярлы өндәшмәй генә ташты кеҫәһенә һалып алған. Үҙ алдына былай тип уйлаған, ти:
– Был ташты байға кире бәреү мөмкинлеге сыҡҡанға тиклем үҙемдә йөрөтәсәкмен.
Һәм... ғүмер буйына тиерлек кеҫәһендә йөрөткән. Әлбиттә, ошо таш иҫенә төшкән һайын күңеленә лә ауыр булып киткән.
Бер ваҡыт, ниһайәт, байға таш бәреү форсаты сыҡҡан: уны енәйәттә ғәйепләп, төрмәгә япҡандар.
Ярлы байҙы төрмәгә алып китеп барғанда осратҡан. Ташты кеҫәһенән сығарып бәрергә генә ниәтләгәндә, ҡулдары бығаулы, йөҙө ҡомһарған кешене күреп, бик йәлләгән. Билдәле инде, ташлы ҡулын элекке бай яғына һелтәргә ҡыйыулығы етмәгән. Йылдар дауамында кеҫәһендә йөрөтөлгән таш, шулай итеп, ергә төшкән.
– Йә, Хоҙай! Бай булды, башҡаларға баҫым һәм йоғонто яһай ала ине, ә хәҙер ул бик йәл. Мин ниңә был ташты йөк итеп йөрөттөм икән? Бушҡа... – тип үкенгән ярлы.
Риүәйәттең мәғәнәһе шунда: йөк күтәрерҙән, асыу һаҡларҙан, маҡсат ҡуйырҙан алда, мең ҡат уйлағыҙ. Хәйер, уйлаған хәлдә лә, барыһының да бушҡа булыуы ихтимал шул...
Айсын АҠБУЛАТОВА әҙерләне.","30 Октябрь , 06:00",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/f-gend-avariya-3497679,Өфө үҙәгендә авария,"Бөгөн баш ҡаланың Пушкин урамында ашығыс медицина ярҙамы ""Газель"" ""Шкода Рапид"" автомобиле менән бәрелешә. ""Шкода"" үҙ сиратында ""Лада Гранта""ға бәрелә - ул ашығыс ярҙамды үткәреү өсөн туҡтаған була. ","Юл-транспорт ваҡиғаһы һөҙөмтәһендә ""Шкода"" һәм ""Газель"" пассажирҙары йәрәхәттәр ала. Административ тикшереү башланған.
Фото: БР ЮХХДИ.","29 Октябрь , 23:30",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/bash-ortostanda-nisek-biznes-asyr-a-m-uny-tererg-3497693,Башҡортостанда нисек бизнес асырға һәм уны үҫтерергә?,Радий Хәбировтың бизнес менән аралашыу өсөн тәғәйенләнгән төркөмөндә республиканың бөтә тарафынан бизнес проекттарҙы тормошҡа ашырыу миҫалдары тупланған.,Бизнес-шерифтарҙың бәйләнеш телефондарын республиканың Эшҡыуарлыҡ һәм туризм министрлығы сайтында табырға мөмкин: https://vk.cc/akzyOdТөбәктә бизнесҡа күрһәтелгән дәүләт ярҙам саралары түбәндәге һылтанмала йыйылған: Башҡортостан Республикаһының Инвестиция порталы: https://vk.cc/crpN55 «Минең бизнесым» үҙәге: https://vk.cc/crVfeF3️⃣ Эшҡыуарлыҡ буйынса чат-бот: https://vk.cc/crpN3YФедераль ярҙам - Рәсәй Хөкүмәте сайтында: https://vk.cc/cc5Q5b📌 Шулай уҡ түбәндәге мәғлүмәтте уҡығыҙ:🔹️Башҡортостандың ауыл хужалығы ҡулланыусылар кооперативтары матди-техник базаһын үҫтереүгә 70 миллион һумға тиклем грант алырға мөмкин🔹️Башҡортостанда еңел сәнәғәт ойошмалары сеймал һәм материалдар һатып алыуға тотонған сығымдарының бер өлөшөн ҡаплау өсөн субсидия алырға мөмкин🔹️Башҡортостандың Ауыл хужалығы министрлығы ауыл хужалығы тармағындағы эш биреүселәрҙең студенттарға хеҙмәт хаҡы түләүгә һәм уларҙың торлағына тотонған сығымының 90 процентҡа тиклемен ҡаплай🔹️Башҡортостанда үҙмәшғүлдәр ниндәй субсидиялар менән файҙалана ала🔹️Башҡортостанда ғаилә фермаһын үҫтереү өсөн нисек 30 миллион һумлыҡ грант алырға🔹Башҡортостан һөнәрселәре яратҡан шөғөлөн нисек аҡсаға әйләндерә ала🔹Башҡортостандың Йәштәр сәйәсәте буйынса дәүләт комитеты тормошҡа ашырған йәш эшҡыуарҙарға булышлыҡ итеү программаһы тураһында🔹️Үҙмәшғүлдәр өсөн шпаргалка#Бизнес#Аңлатабыҙ_Башҡортостан,"29 Октябрь , 23:01",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/k-asyp-yom-ansy-y-n-n-ya-an-3497689,Күҙ асып йомғансы өйөнән яҙған...,Бөгөн көндөҙ Өфө районының Черкассы ауылында 1965 йылғы ҡатын йәшәгән йорт яна.,"2023 йылдың ғинуарында Башҡортостан Республикаһының Ғәҙәттән тыш хәлдәр буйынса дәүләт комитеты инструкторы ҡуйған янғынды иҫкәртеүсе ҡорамал ярҙамында ул ваҡытында өйөнән сығып китә ала. Билдәле булыуынса, ҡатын яңғыҙ йәшәгән, спиртлы эсемлектәр менән мауыҡҡан.
Янғын һөҙөмтәһендә йорт янып юҡҡа сыҡҡан...
Фото: БР Ғәҙәттән тыш хәлдәр буйынса дәүләт комитеты.","29 Октябрь , 22:48",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/s-mashina-b-releshk-n-3497685,Өс машина бәрелешкән...,"Бөгөн көндөҙ ашығыс хеҙмәттәргә Туймазы-Октябрьский автомобиль юлында, Иҫке Туймазы ауылы эргәһендә, ""Toyota Land Cruiser"", ""Volkswagen Jetta"" һәм ""Cherry"" еңел автомобилдәр ҡатнашлығында юл-транспорт ваҡиғаһы булыуы тураһында хәбәр килә.","Ваҡиға урынына тиҙ арала Туймазының янғын һүндереүселәре, БР Ғәҙәттән тыш хәлдәр буйынса дәүләт комитеты ҡотҡарыусылары һәм башҡа ашығыс хеҙмәттәр килеп еткән. Аварияла ике ҡатын-ҡыҙ зыян күргән. ""Toyota Land Cruiser"" автомобиле пассажиры Туймазы үҙәк район дауаханаһына оҙатыла, икенсе зыян күреүсе, ""Cherry"" автомобиле водителе, табиптар ҡарағандан һуң, өйөнә ҡайтарыла.
Аварияның сәбәбе асыҡлана.
Хөрмәтле водителдәр! Юлдарҙа иғтибарлы булығыҙ, юл ҡағиҙәләрен үтәгеҙ. Үҙегеҙҙе һәм яҡындарығыҙҙы һаҡлағыҙ!
Фото: БР Ғәҙәттән тыш хәлдәр буйынса дәүләт комитеты.","29 Октябрь , 22:39",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/voditeld-r-i-tibaryna-3497669,Водителдәр иғтибарына!,"Бөгөн киске сәғәт 9-ҙан М-5 ""Урал"" автомобиль юлында, Башҡортостан менән Силәбе өлкәһе сигенән алып Сыбаркүлгә тиклемге участкала, пассажир автобустары, маршрут таксиҙары, еңел таксиҙар, йөк транспорты өсөн хәрәкәт сикләнгән.","Сикләү насар һауа шарттары менән бәйле.
Тыйыу яҡынса төнгө сәғәт өскә тиклем ғәмәлдә буласаҡ. Ваҡыттың үҙгәреүе лә мөмкин.
Водителдәрҙән был сараға аңлап ҡарауҙарын, үтә кәрәкмәгән осраҡта трассаға сыҡмауҙарын һорайбыҙ, тип яҙа ""Көньяҡ Урал"" юл идаралығының матбуғат хеҙмәте.
Фото: БР ЮХХДИ.","29 Октябрь , 22:30",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/muttar-y-bayytalar-3497621,Муттарҙы байыталар...,"Рәсәй Эске эштәр министрлығының Өфө буйынса идаралығы штабы начальнигы, эске хеҙмәт полковнигы Артур Хафизовтың әйтеүенсә, уҙған аҙнала Өфө халҡы мутлашыусыларға 28 миллион һумдан ашыу аҡса күсергән.","Йәмғеһе 69 мутлыҡ осрағы булған.
Енәйәт ҡорбандары - 10 пенсионер, 7 студент, 2 мәғариф өлкәһе хеҙмәткәре, 4 һаулыҡ һаҡлау хеҙмәткәре, ҡаланың эре предприятиелары хеҙмәткәрҙәре.
- Дистанцион мутлашыуҙар араһында халыҡҡа банктан йәки полициянан шылтыратып, аҡсаларҙы мутлашыусылар күрһәткән иҫәпкә күсерергә мәжбүр итеү ысулы лидер булып тора. Икенсе урында - бушлай иғлан сайттарында тауарҙарҙы һәм хеҙмәттәрҙе һатып алыу һәм һатыу. Өсөнсөһөндә - граждандарҙың социаль селтәрҙәренә инеп, уның исеменән бурысҡа аҡса һорау, - тип һөйләне Артур Хафизов.
Хоҡуҡ һаҡлаусының әйтеүенсә, мутлашыусыларҙан һаҡланыуҙың иң яҡшы ысулы - иғтибарлы булыу. Таныш булмаған кешеләргә ышанмағыҙ, һеҙгә таныш булмаған номерҙан шылтыратҡан кешеләргә үҙегеҙҙең мәғлүмәттәрҙе бирмәгеҙ, шикле һылтанмалар буйынса инеп йөрөмәгеҙ һәм бигерәк тә рәсми булмаған сайттарҙа һатып алыуҙарҙан һаҡланығыҙ!
Һаҡ булығыҙ! Туғандарығыҙ һәм оло йәштәге яҡындарығыҙ менән һөйләшеп, уларҙы ла хата аҙымдарҙан аралағыҙ! 
Фото: асыҡ сығанаҡтарҙан.","29 Октябрь , 22:00",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/-3496100,***," 
Ебәрмәгеҙ һуғыш хәбәрҙәре, Йөрәгемде тотам усымда, Минең дә бит ике генә улым, Һәр ҡайһыһы бөртөк, бер генә.  Һәр әсәнең, беләм, хәлгенәһен, Миңә теймәҫ тиеп тормайыҡ, Уңға-һулға хәбәр оҙатҡансы, Раббыбыҙҙан ғәфү һорайыҡ.  Илгә килгән афәт уйын түгел, Ир -егеттең төшә иңенә, Һалҡын аҡыл менән аңлаһам да Ҡабул итмәй күңел һис кенә.  Именлектәр һорап сабыр итәм, Иртә-кисен төбәп ҡиблаға, Әр-Рахимым күрер һәм ишетер Һәр беребеҙ булһаҡ доғала.  Ебәрмәгеҙ әле миңә һүрәт, Үртәмәгеҙ янған йөрәкте, Атыр таңдарыбыҙ тыныс булһын, Имен булһын илем күктәре.  Нуридә Шамсутдинова
 ",Фото: Т. Аманов,"29 Октябрь , 21:00",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/afuri-ar-batyr-uldary-men-n-b-hill-shte-3497628,Ғафуриҙар батыр улдары менән бәхилләште...,Бында МХО-ла һәләк булған кесе сержант Айнур Яңышев менән бәхилләштеләр.,"Айнур Ғәбделәхәт улы Яңышев Ҡурғашлы ауылында тыуып үҫкән. Красноусолда күп профилле колледж филиалында белем алғас әрмелә хеҙмәт иткән, аҙаҡтан вахта буйынса эшләгән. 2022 йылдың сентябрь айында Украинала барған махсус хәрби операцияға мобилизацияланған.
12 октябрҙә хәрби задание үтәгәндә Айнурҙың ғүмере өҙөлгән. Яугирға үлгәндән һуң ""Ҡаһарманлыҡ"" ордены тапшырылған.","29 Октябрь , 20:30",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/shunday-ur-ynys-avariya-3497619,Шундай ҡурҡыныс авария...,"Бөгөн көндөҙ Мәсетле районында, Кропачев-Мәсәғүт-Ачит автомобиль юлының 90-сы саҡрымында, ""Лада Приора"" ""КамАЗ""ға бәрелгән.","Төбәк дәүләт автоинспекцияһының матбуғат хеҙмәтенән хәбәр итеүҙәренсә, Мәсетле районынан 2002 йылғы егет ""Лада Приора"" машинаһында руль менән идара итә алмай, ҡаршы хәрәкәт һыҙатына сыға һәм ""КамАЗ""ға бәрелә. Йөк машинаһы менән Яр Саллы ҡалаһынан 1997 йылғы егет идара иткән. Юл-транспорт фажиғәһендә ауыр йәрәхәтләнгән ""Приора"" водителе һәм уның пассажиры, 1992 йылғы ир, Мәсетле үҙәк район дауаханаһына оҙатылған.
Фото: БР ЮХХДИ.","29 Октябрь , 19:30",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/be-ar-yaua-e-3497610,"Беҙҙә ҡар яуа, ә һеҙҙә?","Ямғыр яуа, тип ҡурҡытҡайны синоптиктар...  ","Учалыла әле -2°. Ел юҡ. 
Ябалаҡлап ҡар яуа.
Фото: автор.
 ","29 Октябрь , 19:00",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/t-ng-aray-yul-a-sy-mauy-y-h-yerle-3497553,Төнгә ҡарай юлға сыҡмауығыҙ хәйерле!,Бөгөн төндә Башҡортостанда көслө ямғыр һәм епшек ҡар яуыуы көтөлә. Юлдарҙа - боҙлауыҡ!,"Был турала Башҡортостандың Ғәҙәттән тыш хәлдәр буйынса дәүләт комитеты хәбәр итә. 
- Иғтибарлы булығыҙ, - тип иҫкәртә ҡотҡарыусылар. - Ғәҙәттән тыш хеҙмәттәр телефоны - 112.
Фото: БР Ғәҙәттән тыш хәлдәр буйынса дәүләт комитеты .","29 Октябрь , 18:00",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/tege-se-patriot-3497515,Тегеүсе патриот,Бөрө ҡалаһынан Регина Ғәбиҙуллина - уникаль проект авторы. Ул махсус хәрби операцияла ҡатнашыусыларға ярҙам итергә теләгән ҡала халҡын берләштерә.,"Барыһы ла 2022 йылдың октябрендә, Регина ""Ярҙам кәрәк. Тылда эш"" төркөмөн ойошторғас, башлана. Ҡыҫҡа ваҡыт эсендә төркөм ике меңдән ашыу кеше ҡушылған ҡеүәтле ирекмәндәр хәрәкәтенә әүерелә. Улар 13 гуманитар конвой йыйырға ярҙам итә, улар ашамлыҡтар, йылы кейемдәр, дарыуҙар, маскировка селтәрҙәре менән 300-ҙән ашыу посылка тапшыра.
2023 йылда Регина Ғәбиҙуллина инициативаһы менән Бөрөлә маскировка селтәрҙәрен үреү пункттары асыла. Уның етәкселегендә ҡала оҫталары яугирҙар өсөн йоҡо ҡапсыҡтары, толстовкалар, маскалаттар, балаклавалар һәм башҡа күп нәмәләр тегә башлай.
Шулай итеп ""Тегеүсе патриот"" проекты барлыҡҡа килә, уны Регина Бөрө районы хакимиәтендә ""Эшҡыуарлыҡ сәғәте""ндә тәҡдим итә. Ҡыҙ цех асырға ниәтләй, унда хәрби кейемдәр, шул иҫәптән хәрби хеҙмәткәрҙәр өсөн, һәм СВО-ға талап ителгән башҡа изделиелар тегеләсәк. Проектты тормошҡа ашырыу өсөн Регина дәүләт ярҙамы - 350 мең һум күләмендәге адреслы социаль ярҙам ала.  Шулай уҡ хакимиәттә цехты муниципаль биналарҙың береһенә урынлаштырырға тәҡдим итәләр.
Регинаға уңыштар теләйбеҙ! Әгәр ҙә һеҙ ҙә үҙ проектығыҙҙы Бөрө районында тормошҡа ашырырға теләһәгеҙ, 8 (917) 387-17-03 телефоны буйынса мөрәжәғәт итегеҙ йәки Башҡортостан Республикаһының Инвестиция порталы аша заявка бирегеҙ: investrb.ru Ихтирам менән, Юлия Чурилова, Бөрө районының бизнес-шерифы.
Фото:Радий Хәбировтың бизнес менән аралашыу төркөмө.","29 Октябрь , 17:30",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/i-k-alayy-3497498,Иҫкә алайыҡ...,"Башҡорттоң мәшһүр йырсыһы, композитор Ғәзиз Әлмөхәмәтовтың тыуыуына 128 йыл. 
Ғәзиз Сәлих (Мөхәмәтсәлих) улы Әлмөхәмәтов 1895 йылдың 29 октябрендә Ырымбур губернаһы Ырымбур өйәҙе (хәҙерге Башҡортостан Республикаһы Көйөргәҙе районы) Иҫке Мораптал ауылында тыуған.","ҒӘЗИЗ ӘЛМӨХӘМӘТОВ - ИРЕКЛЕ ОТРЯД ЕТӘКСЕҺЕБашҡорттоң мәшһүр йырсыһы, профессиональ башҡорт музыка сәнғәтенә нигеҙ һалыусыларҙың береһе, башҡорт халыҡ йырын Башҡортостандан алыҫ тарафтарҙа танытҡан бөйөк шәхесебеҙҙең тормош юлы бигерәк тә башҡорт-милли азатлыҡ хәрәкәте осорондағы эшмәкәрлеге әлегә тиклем ентекле өйрәнелмәгән. Билдәле булыуынса, Ғәзиз Әлмөхәмәтов революцияға тиклем үк башҡорт халыҡ йырҙарын оҫта башҡарыусы булараҡ танылыу яулай. Гастролдәр менән Урта Азия ҡалаларында, Ҡаҙанда сығыш яһай. 1917 йылдың йәйендә бөйөк шағир Шәйехзада Бабич менән бергә Өфөлә концерттары бик уңышлы үтә.1917 йылдың йәйендә Башҡортостанға автономия яулауҙы маҡсат итеп ҡуйған башҡорт милли-азатлыҡ хәрәкәте ойоша. Шул уҡ йылдың июлендә Ырымбурҙа тәүге башҡорт съезы үткәрелә. Бер айҙан икенсе башҡорт съезы Өфөлә үтә. Октябрь айында Үҙәктә власты большевиктар үҙ ҡулына алғас, Ырымбурҙа урынлашҡан Башҡорт Мәркәз шураһы Ырымбур, Өфө, Пермь, Һамар губерналарының башҡорт территорияларын Рәсәйҙең автономиялы өлөшө тип иғлан итә һәм Ырымбур губернаһы сиктәрендә автономияны тормошҡа ашыра башлай. Ә инде 1917 йылдың декабрендә Ырымбурҙа, башҡорт халыҡ йорто Каруанһарайҙа Дөйөм Башҡорт ҡоролтайы йыйыла. Унда Башҡортостан автономияһы раҫлана һәм Башҡорт хөкүмәте, кесе ҡоролтай (предпарламент) һайлана. Ошо осорҙа Ғәзиз Әлмөхәмәтов ниндәй эшмәкәрлек менән мәшғүл булған? Билдәле ғалим Р. Шәкүр “Арҙаҡлы башҡорттар” исемле китабында, Ғәзиз Әлмөхәмәтов 1917-1918 йылдарҙа йә күпселеген Ырымбурҙа йәшәгән, йә, Ташкенттан бөтөнләй үк күсеп ҡайтмаған булһа ла, күп ваҡытын Ырымбурҙа, асылда үҙенең тыуған яҡтарында үткәргән. Йырсының был йылдарҙағы тормошон ентекләберәк өйрәнәһе, тормошондағы күп кенә ваҡиғаларҙы асыҡлайһы бар әле, тип билдәләй. Әгәрҙә Ғ. Әлмөхәмәтов 1917-1918 йылдарҙа Ырымбурҙа – башҡорт милли-азатлыҡ хәрәкәтенең үҙәгендә йәшәгән булһа, уның эшендә ҡатнашмай ҡалмағандыр. Шуны әйтергә кәрәк, йырсының рухташы, 1917 йылдың йәйендә уның менән Өфөлә конценттар үткәреп йөрөгән бөйөк Шәйезада Бабич был осорҙа башҡорт милли-азатлыҡ хәрәкәтенең йырсыһына әүерелә. Автономия иғлан ителеү айҡанлы үҙенең ялҡынлы шиғырҙарын яҙа. Ул Башҡорт хөкүмәтендә сәркәтип вазифаһын башҡара. Ғәзиз Әлмөхәмәтовҡа килгәндә, уның 1917 йылдың ҡышында Каруанһарайҙа концерттар биреп йөрөгәнлеге билдәле. Мәшһүр йырсының милли хәрәкәттә ҡатнашлығы концерттар ҡуйыу менән генә сикләнмәгәндер бит. Башҡортостан Республикаһының Үҙәк дәүләт тарих архивында һаҡланған документтар тап ошо тураһында һөйләй. Башта шуны әйтеп үтергә кәрәк: Ғәзиз Әлмөхәмәтов 1918 йылдың февралендә Башҡорт хөкүмәтен ҡулға алғандан һуң булған Баймаҡтағы ваҡиғаларҙа телгә алына.Билдәле булыуынса, Дөйөм Башҡорт ҡоролтайы автономияны ҡурсалау өсөн милли ғәскәр төҙөү тураһында ҡарар сығара. 1918 йылдың ғинуарында Башҡорт хөкүмәте башҡорт офицерҙары Әмир Ҡарамышев, Ғабдулла Иҙелбаев һәм Ғимран Мағазовтарҙы тәүге башҡорт полкын ойоштороу өсөн Баймаҡҡа ебәрә. Башҡорт хөкүмәте вакилдәре бында ғәскәр туплай башлай һәм Баймаҡ эшселәр советы менән бәйләнеш урынлаштыра. Тамъян-Ҡатай кантонлығын ойоштороу эштәре менән булып, Ырымбурға ҡайтып килгән кесе ҡоролтай ағзаһы, шағир Хәбибулла Ғәбитов Баймаҡҡа һуғыла һәм ошондағы ҡанлы ваҡиғаларҙың шаһиты була. Был турала ул аҙаҡ 1918 йылда “Башҡортостан хөкүмәтенең теле” гәзитендә яҙып сыға.12 февраль көнө Ырымбурҙа Башҡорт хөкүмәте ағзалары Мосолман революцион комитеты тарафынан ҡулға алынғанлығы тураһында хәбәр килеп төштө. Телеграмманы Башҡорт хөкүмәте ағзалары ҡулға алынғандан һуң, ойошторолған Башҡортостан Ваҡытлы Революцион Советы ебәргән ине, тип яҙа Х. Ғәбитов.Башҡортостан Ваҡытлы Революцион Советы үҙ составына Ғәзиз Әлмөхәмәтовты индерә. «Әммә ул, сәйәси эшкә әҙерлеге етмәүгә һәм дәүерҙең ҡатмарлы хәлдәрен аңлап бөтмәүгә һылтанып, БВРС уның үтенесен ҡәнәғәтләндерә һәм, йырсыға стипендия тәғәйенләп, Ырымбур музыка училищеһына уҡырға йүнәлтмә бирә», - тип яҙа Рәшит Шәкүр. Ғәзиз Әлмөхәмәтов, сәйәси эшкә әҙерлеге етмәүгә йәки дәүерҙең ҡатмарлы хәлдәрен аңлап етмәүгә генә Башҡортостан Ваҡытлы Революцион Советынан сыҡмаған, ахыры. Хәбибулла Ғәбитов хәтерләүенсә, 14 февраль кис Ырымбурҙан Ғәзиз Әлмөхәмәтов Баймаҡҡа килеп етә. Иртәгеһенә ул Башҡорт хөкүмәтенең ағзалары ҡулға алыныуы һәм «Башҡортостанды ҡотҡарыу буйынса комитет» ойошторолоуы һәм уның Ырымбур өйәҙендәге Ғәбделислам ауылында урынлашыуы тураһында хәбәр итә. Шул көндә Ғ. Әлмөхәмәтовтың докладын тыңлағандан һуң, Баймаҡтағы автономия вәкилдәре ашығыс йыйылыш үткәрә һәм Ғабдулла Иҙелбаевты Петроградҡа ебәрергә ҡарар итә. Шулай итеп, Ғәзиз Әлмөхәмәтов был осорҙа төрмәлә ултырған Башҡорт хөкүмәте ағзаларын ҡотҡарыу эше менән янып йөрөгән булып сыға. Ғ. Әлмөхәмәтов Баймаҡта оҙаҡ туҡталып томаған, Башҡорт хөкүмәте ағзалары хәлен һөйләгәндән һуң, ҡабат Ырымбурға киткәндер, күрәһең. Сөнки артабанғы Баймаҡтағы ваҡиғаларҙа Х. Ғәбитов уның исемен телгә алмай. Ә Баймаҡта бына ниндәй ваҡиғалар булып үтә. Башҡорт хөкүмәте ҡулға алынғас, татар баҫмалары башҡорттар урыҫтарға ҡаршы яуға әҙрләнә, ғәскәр туплай тип хәбәр тарата. Ырымбур ревкомы рәйесе Баймаҡтағы башҡорт отрядын юҡ итергә бойора. Тап ошо мәлдә башҡорт вәкилдәре отрядҡа ҡорал алып биреүҙе һорап, Советҡа мөрәжәғәт итә һәм аҡса бирә. Башҡорттарҙан алған аҡсаға Баймаҡ Советы үҙ эшселәрен йәшерен генә ҡораландыра. Сәғәт төнгө дүрттә, бер нәмәлә белмәй йоҡлаған башҡорт отрядын мәкерле рәүештә килеп баҫа. Һалдаттарҙы ҡоралһыҙландырып, ауылдарға тарата, ә офицерҙарҙы бер нисә көн туҡмап, интектереп, мәсхәрәләгәндән һуң Баймаҡтың көнбайыш яғына сығарып халыҡ алдында ата. Был ҡанлы афәттән Әмир Ҡарамышев, Хәбибулла Ғәбитов ҡотолоп ҡала. Ә. Ҡарамышев ғәскәр ойоштороу эше менән йөрөп бәхеткә күрә Баймаҡта булмай. Ә Х. Ғәбитовты ныҡ туҡмайҙар, әммә офицер булмағанға күрә генә атмайҙар.Шулай итеп, Башҡорт хөкүмәте ҡулға алынғандан һуң, автономияның берҙән-бер реаль терәге булған Баймаҡтағы башҡорт отряды туҙҙырыла, офицерҙары Ғабдулла Иҙелбаев менән Ғимран Мағазов һәләк була. Ғәзиз Әлмөхәмәтовтың был осорҙағы тормошо билдәһеҙ. Күп кенә, милли хәрәкәт эшмәкәрҙәре кеүек үк йәшереп, йөрөүе лә ихтимал.1918 йылдың апрелендә Әмир Ҡарамышев туплаған башҡорт отряды казактар менән берлектә Ырымбурға сапҡын яһай һәм Башҡорт хөкүмәте ағзаларын төрмәнән сығара. Күп тә үтмәй майҙа Силәбелә Чехословак корпусы большевиктарға ҡаршы сыға һәм власты үҙ ҡулына ала. Башҡорт хөкүмәте ағзалары Силәбегә йыйыла башлай һәм 1918 йылдың июнендә хөкүмәт үҙенең эшен яңынан йәйелдереп ебәрә. Хөкүмәт янында Башҡорт Хәрби шураһы булдырыла. Чехолсловактар ярҙамында тәүге башҡорт полктары ойошторола башлана. Август айында Башҡорт хөкүмәте Ырымбурға ҡайтып, ҡабат Каруанһарайға урынлаша. Хөкүмәт урындарҙа большевиктар менән көрәш алып барыу маҡсатында Башҡортостан кантондарында ирекле ғәскәрҙәр ойоштора башлай. Хәрби шураның 1918 йылдың 1 июлендәге фарманында: «В целях установления порядка и для ведения борьбы с большевиками на местах организуются по всей Башкирской территории особые башкирские отряды по особому штату», - тиелә. Һәр кантонда ике-өс йөҙ кешелек отрядтар ойоштороу ҡарала. Ҡыпсаҡ кантонында (йырсының тыуған яғына) ирекле отряд ойоштороу бурысы Ғәзиз Әлмөхәмәтовҡа йөкмәтелә. Уға 23 август Хәрби шура отряд ойоштороу өсөн 5650 һум аҡса һәм ҡорал бүлә ( ЦИА РБ Ф. 1201. Оп. 2. Д. 1, 2 ). Хәрби шураның фарманында былай тиелә:Выданная руководителю Кипчакского добровольческого отряда Альмухаметову 13-х лин. русскую винтовку со штыком, 97 винтовок Бердана, 4608 патронов, 47 винтовок Ветерли, 83 штыка, 6400 патронов, 150 гранат и 150 взрывателей выписать в расход по книге огнестрельного и холодного оружия.Справка: Требование заведующего отделом добровольческих отрядов от 20 сего августа за № 44.Ғәзиз Әлмөхәмәтов менән бергә Ҡыпсаҡ кантонына отряд ойоштороу өсөн прапорщик Абдрахман Ғәлиев ебәрелә. Ирекле отрядҡа бер-ике көн эсендә йөҙгә яҡын кеше яҙылды. Хәҙер Ҡыпсаҡ кантоны башҡармаһы гөрләп тора, тип хәбәр итә «Башҡортостан хөкүмәтенең теле» гәзитендә кантон башҡармаһының сәркәтибе Ғабдулла Ибрагимов. Ҡыпсаҡ кантонында 180 кешенән торған отряд ойошторола. 1918 йылдың сентябрендә Хәрби шура Ғәзиз Әлмөхәмәтовты 1 августан Ҡыпсаҡ кантонының ирекле отряды етәксеһе итеп тәғәйенләүе хаҡында фарман сығара(ЦИА РБ Ф. 1201, Оп. 2. Д. 2. Л. 20).ПРИКАЗБАШКИРСКОГО ВОЕННОГО СОВЕТА(ШТАБ БАШКИРСКОГО ВОЙСКО)№ 344 сентября 1918 года гор. ОренбургОтдел добровольческих отрядов§12Руководителя Кипчакского отряда Газиза Альмухаметова полагать в означенной должности с 1 августа с.г.Справка: Предписание от 31 июля за № 132.Шулай итеп, архив документтарынан күренеүенсә, Ғәзиз Әлмөхәмәтов Башҡорт милли-азатлыҡ хәрәкәтенең уртаһында ҡайнап, илем, ерем, халҡым тип янып йөрөгән шәхестәрҙең береһе булған. Милли хәрәкәт осоронда концерттар ҡуйып ҡына йөрөмәгән, ә бик тә етди һәм яуаплы эштәр башҡарған, ирекле отряд вазифаһын башҡарған. Ирекле отрядтар Башҡортостан автономияһының урындағы власть органдарын тәьмин итеү һәм башҡорт халҡын интектергән большевик отрядтарынан ҡурсалаусы ролен үтәй.1918 йылдың октябрендә кантондарҙа торған отрядтар айырым Башҡорт ирекле полкына берләштерелә. Уның командиры итеп, Башҡорт Хәрби шураһының ирекле отрядтар бүлеге етәксеһе Әхмәҙулла Бейешев тәғәйенләнә. Ә инде артабан Ғәзиз Әлмөхәмәтов милли хәрәкәттә ниндәйҙер эшмәкәрлек менән шөғөлләнгәнме? Был турала миңә архив сығанаҡтары осраманы.1937 йылда Ғәзиз Әлмөхәмәтовты ҡулға алалар. Уны милләтселектә ғәйепләйҙәр. Ҡыҙы Роза Әлмөхәмәтова-Латипова: «Атайым ике тапҡыр Стәрлетамаҡта Зәки Вәлиди хөкүмәте алдында концерт биргән булған, шуны ғәйеп итеп, милләтсе мөһөрөн баҫҡандар», - тип билдәләй Р. Шәкүр. Үрҙәге архив документтарынан күренеүенсә, Ғ. Әлмөхәмәтовты З.Вәлиди хөкүмәте алдында концерт ҡуйғаны өсөн генә түгел, ә шул милли хәрәкәттә әүҙем ҡатнашыусыларҙың береһе булараҡ репрессияланған икәнлеге асыҡлана. Шул уҡ 1937 йылда элекке Башҡорт Хәрби шураһының ирекле отрядтар бүлеге етәксеһе Әхмәҙулл Бейешев һәм башҡа күп кенә башҡорт милли хәрәкәте эшмәкәре милләтселектә ғәйепләнеп репрессиялана.Шулай итеп, башҡорттоң мәшһүр йырсыһы, композитор Ғәзиз Әлмөхәмәтов бөтөн булмышы менән халҡының яҡты киләсәге өсөн янып йәшәгән, балҡып һүнгән бөйөк шәхес икәненә тағы бер тапҡыр инанабыҙ.Азат Ярмуллин.Фото: асыҡ сығанаҡтарҙан.
Беренсе рәттә һулдан уңға Шәйехзада Бабич һәм Ғәзиз Әлмөхәмәтов.
 ","29 Октябрь , 17:00",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/bayma-tar-ynatmay-3497542,Баймаҡтар һынатмай!,"Баймаҡ еренең иң лайыҡлы улдары тыуған ил сиктәрен, уның абруйын һәм именлеген һаҡлау буйынса хәрби бурыстарын намыҫ менән үтәй. Уларҙың һәр береһе - беҙҙең ғорурлығыбыҙ. ",Видеояҙманы ҡарайыҡ. ,"29 Октябрь , 16:30",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/a-as-ultyrtyu-izge-m-l-3497490,Ағас ултыртыу - изге ғәмәл!,"""Экология һәм тәбиғәтте һаҡлау"" йүнәлеше буйынса әүҙем эш алып барған ""Башнефть"" акционерҙар нефть компанияһы йәмғиәте менән ""Беренселәр хәрәкәте"" кисә Өфөлә матур сара ойошторҙо - скверҙа ағас ултырттылар.","Эко-акция барышында 10-12 йәшлек уҡыусылар нефтселәр менән бергә изге эштә ҡатнашып, күңелле аралашып, ойошманың тарихы менән танышты, ""Беренселәр хәрәкәте"" менән ""Башнефть"" асыҡ акционерҙар йәмғиәтенең үҙ-ара килешеп эш итеүе сиктәрендә улар ҡатнаша алған саралар тураһында мәғлүмәт алды.
Ултыртылған ағастар дәррәү үҫеп китһен!
Фото: Юлай Кәримов.","29 Октябрь , 16:00",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/ta-y-ber-rayon-dauahana-ynda-zamansa-tomograf-eshl-y-bashlany-3497495,Тағы бер район дауаханаһында заманса томограф эшләй башланы,"Благовещен үҙәк район дауаханаһында яңы компьютер томографы эшләй башланы, тип хәбәр итте үҙенең телеграм-каналында Башҡортостандың һаулыҡ һаҡлау министры Айрат Рәхмәтуллин.","Һаулыҡ һаҡлау министрлығы башлығы билдәләүенсә, аппарат медицина учреждениеларында ҙур һорау менән ҡулланыла, сөнки организмдағы патологик үҙгәрештәрҙе иртә стадияла асыҡларға мөмкинлек бирә. Был дөрөҫ диагноз ҡуйырға һәм ваҡытында дауалауҙы башларға форсат бирә. Хәҙер Благовещен халҡы ҡалала тикшереү үтә ала.
Быйыл Благовещен үҙәк район дауаханаһы шулай уҡ ашығыс медицина ярҙамы күрһәтеү өсөн автомобилдәр, гинекологик кольпоскоп, УЗИ аппараты, һығылмалы эндоскоптарҙы киптереү һәм һаҡлау өсөн ҡоролма алған.
Фото: Айрат Рәхмәтуллиндың телеграм-каналы.","29 Октябрь , 15:23",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/u-an-t-lekt-29-yan-yn-terk-lg-n-3497438,Уҙған тәүлектә 29 янғын теркәлгән,"Кисә кисен Ҡырмыҫҡалы районының Көсеүән ауылында янғын сығып, утта 1947 йылғы ирҙең ғүмере өҙөлгән...","Янғынды һүндергәндәр. Фажиғәнең сәбәптәре һәм шарттары асыҡлана.
Фото: Башҡортостан Республикаһының Ғәҙәттән тыш хәлдәр буйынса дәүләт комитеты. ","29 Октябрь , 15:00",Яңылыҡтар таҫмаһы,Na
https://ye102.ru/articles/ya-yly-tar-ta-ma-y-netu/2023-10-29/ofis-bina-ynda-ut-nderelg-n-3497528,Офис бинаһында ут һүндерелгән,"Рәсәй Ғәҙәттән тыш хәлдәр министрлығы янғын һүндереүселәре Туймазылағы ""Ростелеком""дың ҡуртымға бирелгән офис бинаһында янғынды һүндергән. ","Янғын һүндереүгә 27 кеше һәм 8 берәмек техника йәлеп ителә. Ут арҡаһында 25 квадрат метр майҙанда бина зыян күргән. Уттың таралыуына юл ҡуйылмаған, зыян күреүселәр юҡ. Янғын сәбәптәрен Рәсәй Ғәҙәттән тыш хәлдәр министрлығының тәфтишсеһе асыҡлай, шулай уҡ һынау янғын лабораторияһы эксперты йәлеп ителгән.
Фото: МЧС РБ.","29 Октябрь , 14:58",Яңылыҡтар таҫмаһы,Na
