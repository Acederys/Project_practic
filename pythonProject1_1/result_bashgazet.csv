url,title,lead,content,data,category,tags
https://bashgazet.ru/articles/i-tisad/2023-10-28/r-st-m-n-biev-nind-y-ya-yly-y-men-n-urta-lasha-3497245,Рөстәм Нәбиев ниндәй яңылығы менән уртаҡлаша?,Индира менән Рөстәм Нәбиевтәр үҙҙәрен яңы өлкәлә һынап ҡарамаҡсы.,"Беҙ Рөстәм Нәбиевтең көслө рухлы булыуына күнегеп тә бөттөк, буғай. Уның әле бер, әле икенсе тауҙы яулауына өйрәндек тә инде. Ә был юлы ул ҡатыны Индира менән үҙҙәрен яңы өлкәлә һынап ҡарамаҡсы. Улар магазин асырға ниәтләнә.
""Беҙ магазинды WB-та асырға теләйбеҙ. Хәҙер был бик актуаль һәм беҙ үҙебеҙҙе һынап ҡарарға булдыҡ. Мин инде нисек тә ипотеканы ябып, һәр миҙгелдән ләззәтләнеп йәшәргә теләйем! Киләһе өс аҙна эсендә бөтә системаны тулыһынса өйрәнергә һәм тауарҙарҙы WB-ға сығарырға уйлайбыҙ. Бының өсөн беҙ айырым канал булдырҙыҡ һәм унда барыһын да һөйләйәсәкбеҙ. Хатта уңышһыҙлыҡтар һәм хаталар тураһында ла. Ләкин улар булмаҫ тип ышанам"", - тип яҙған Рөстәм.
Эштәрегеҙ уң булһын, хыялдарығыҙ тормошҡа ашһын!
Фото: Р. Нәбиевтең социаль селтәрҙәге сәхифәһенән. 
 
 
 ","28 Октябрь , 23:00",Иҡтисад,Na
https://bashgazet.ru/articles/i-tisad/2023-10-28/investor-ar-y-y-lep-ite-r-t-b-k-s-n-otoshlo-3497243,Инвесторҙарҙы йәлеп итеү - һәр төбәк өсөн отошло,Кәңәшмә барышында субъекттарҙа төбәк инвестиция стандартын үҫтереү буйынса саралар һәм был эштең һөҙөмтәһен баһалау тураһында фекер алыштылар.,"Башҡортостан Хөкүмәте хәбәр итеүенсә, Рәсәй Хөкүмәте рәйесенең беренсе урынбаҫары Андрей Белоусов төбәктәр менән инвестициялар буйынса штаб ултырышын видеоконференция форматында үткәргән. Штаб ултырышында Башҡортостан Республикаһы Хөкүмәте Премьер-министрының беренсе урынбаҫары, иҡтисади үҫеш һәм инвестиция сәйәсәте министры Рөстәм Моратов ҡатнашты.
Кәңәшмә барышында субъекттарҙа төбәк инвестиция стандартын үҫтереү буйынса саралар һәм был эштең һөҙөмтәһен баһалау тураһында фекер алыштылар.
“Төбәктәрҙә региональ инвестиция стандартын алға табан үҫтереү иң яҡшы практикаларҙы анализлау һәм индереү, инвестиция командаларының квалификацияһын күтәреү, селтәрҙәргә тоташтырыу сроктарын ҡыҫҡартыу өсөн ҡанундарҙы камиллаштырыу һәм “епһеҙ” клиент юлы булдырыу аша барырға тейеш, - тип белдерҙе Рәсәй Хөкүмәтенең беренсе вице-премьеры.
Рөстәм Моратов, ултырыш һөҙөмтәһенә комментарийҙар биреп, регинвестстандарттың барлыҡ элементтары оператив рәүештә Башҡортостандың инвестициялар үткәреү системаһына индерелгәнен һәм федераль үҙәк тарафынан күп тапҡырҙар иң яҡшы практикалар булараҡ билдәләп үтелгәнен һыҙыҡ өҫтөнә алды.
Шулай уҡ Рөстәм Моратов бизнестың яңы инвестиция проекттарына ярҙам итеү системаһы тураһында хәбәр итеүгә йүнәлтелгән даими мәғлүмәти кампания үткәреү кәрәклеген билдәләне.
Фото: Башҡортостан Хөкүмәте сайтынан. ","28 Октябрь , 21:30",Иҡтисад,Na
https://bashgazet.ru/articles/i-tisad/2023-10-28/radiy-h-birov-strategik-sessiya-tk-r-e-3497240,Радий Хәбиров стратегик сессия үткәрҙе,2030 йылда республика халҡы ғорурланырлыҡ проекттарға өҫтөнлөк бирергә кәрәк.,"Башҡортостан Хөкүмәте хәбәр итеүенсә, бөгөн, 28 октябрҙә, Өфөлә Башҡортостан Башлығы Радий Хәбиров 2030 йылға тиклем төбәктең социаль-иҡтисади үҫешенә арналған стратегик сессия үткәрҙе. Уның эшендә Башҡортостан Хөкүмәте ағзалары, ведомство етәкселәре, Дәүләт Йыйылышы - Ҡоролтай депутаттары, Башҡортостан Хөкүмәте идаралығы начальниктары ҡатнашты.
–  Ҡайҙа барырға, ниндәй йүнәлештәргә өҫтөнлөк биреүҙе аңлау йәһәтенән беҙ республиканың киләсәкке үҫешенә аныҡ күҙаллауҙар индерергә тейешбеҙ, - тине Радий Хәбиров.   – Республиканың иҡтисади үҫеш күрһәткестәре бөгөн насар түгел. Беҙ бергә һәм ижади ҡарашта Башҡортостан-2030 стратегияһынын төҙөүҙе башларға тейешбеҙ. Һәм шуныһы мөһим: 2030 йылда республика халҡы ғорурланырлыҡ проекттарға өҫтөнлөк бирергә кәрәк.
Фото: Башҡортостан Башлығы сайтынан. ","28 Октябрь , 20:45",Иҡтисад,Na
https://bashgazet.ru/articles/i-tisad/2023-10-28/t-b-nge-novgorodta-r-s-y-lider-ary-konkursy-bashlandy-3497125,"Түбәнге Новгородта  ""Рәсәй лидерҙары"" конкурсы башланды",Сарала Башҡортостандан 44 кеше ҡатнаша.,"Башҡортостан Хөкүмәте Премьер-министры Андрей Назаров социаль селтәрҙәге сәхифәһендә Түбәнге Новгород ҡалаһында үткән “Рәсәй лидерҙары” конкурсында Башҡортостандан 44 кеше ҡатнашыуы хаҡында яҙған.
Бында Волга буйы федераль округынан 14 төбәктән  дистацион этапты уңышлы үткән 400 конкурсант ҡатнаша.
Конкурсанттар 200-ҙән ашыу “Лидерлыҡ дәрестәре” буйынса оҫталыҡ дәрестәре үткәргән, уларҙы 5,2 меңдән ашыу юғары  класс уҡыусыһы тыңлаған. Шулай уҡ ҡатнашыусылар төрлө эш биреүселәр менән аралашҡан, улар араһында Росатом, РЖД, Ростех, Газпром нефть, Сбербанк, Роскосмос кеүек ҡеүәтле компаниялар бар.
Бөгөн, 28 октябрҙә, конкурстың төп өлөшө  старт алды. Эксперттар ҡатнашыусыларҙың идара итеү ролендә үҙҙәрен нисек күрһәтә алыуын баһалаясаҡ. Конкурс иртәгә, 29 октябрҙә, еңеүселәрҙе билдәләү һәм ҡотлау тантанаһы менән тамамлана.
Башҡортостан конкурсанттарына уңыштар һәм еңеүҙәр теләйбеҙ!
Фото: БР Башлығы Хөкүмәте төркөмөнән. ","28 Октябрь , 17:30",Иҡтисад,Na
https://bashgazet.ru/articles/i-tisad/2023-10-25/bash-ortostanda-byudzhet-kredittary-buyynsa-burystar-an-bash-tartyr-a-m-mkin-3493417,Башҡортостанда бюджет кредиттары буйынса бурыстарҙан баш тартырға мөмкин,"Бюджет кредиттары буйынса бурысты түләүҙән баш тартыу механизмы өҫтөнлөклө тармаҡтарҙа тормошҡа ашырылған инвестиция проекттарына һәм шул иҫәптән ауыл хужалығы, туризм, эшкәртеү производстволары, торлаҡ һәм юл төҙөлөшөнә ҡағыла.","Тейешле Бойороҡҡа Рәсәй Федерацияһы Хөкүмәте Рәйесе Михаил Мишустин ҡул ҡуйҙы. Башҡортостан Республикаһында һәм тағы 11 төбәктә 2022 йылда инвестиция проекттарын тормошҡа ашырыуҙан федераль бюджетҡа килгән һалым килеме суммаһынан сығып бюджет кредиттары буйынса бурыстарҙы ҡаплаясаҡтар. Кредитты түләмәү тураһындағы ҡарарҙан сығып төбәк бюджеттарына бурысты кәметеүгә һәм өҫтәмә аҡсаны башҡа өҫтөнлөклө проекттарҙы үҫтереүгә йүнәлтәсәктәр.
- Башҡортостан Федераль үҙәк тарафынан яңы инвестиция проекттарын башлау өсөн кәрәкле инфраструктура булдырыу буйынса әүҙем позиция биләгән төбәк булараҡ билдәләнде. Үткән йыл һөҙөмтәләре буйынса 1,8 миллион һум кредитты япҡандар. Бюджет кредиттарын үҙгәртеп ҡороуҙан азат ителгән был аҡсалар “Алға” производство-сәнәғәт тибындағы махсус иҡтисади зона инфраструктураһын булдырыуға йүнәлтелгән. Ошоноң арҡаһында 34,1 миллиард һумлыҡ һигеҙ проектты ҡыҫҡа ваҡыт эсендә тормошҡа ашырыу мөмкинлеге буласаҡ, – тип билдәләне Башҡортостан Республикаһы Хөкүмәте Премьер-министрының беренсе урынбаҫары, Башҡортостандың иҡтисади үҫеш һәм инвестиция сәйәсәте министры Рөстәм Моратов.
Рәсәй Хөкүмәтендә билдәләүҙәренсә, кредитты түләүҙән баш тартыу тураһында ҡарар төбәк бюджеттарына бурыс йөкләмәһен кәметеүгә генә түгел, өҫтәмә аҡсаны өҫтөнлөклө проекттарҙы үҫтереүгә лә йүнәлтелгән.
Иҫегеҙгә төшөрәбеҙ: бюджет кредиттары буйынса бурысты түләүҙән баш тартыу механизмы өҫтөнлөклө тармаҡтарҙа тормошҡа ашырылған инвестиция проекттарына һәм шул иҫәптән ауыл хужалығы, туризм, эшкәртеү производстволары, торлаҡ һәм юл төҙөлөшөнә ҡағыла.
 
Фото: Башҡортостан Республикаһы Хөкүмәтенең матбуғат хеҙмәтенән.","25 Октябрь , 21:35",Иҡтисад,Na
https://bashgazet.ru/articles/i-tisad/2023-10-25/e-el-s-n-tk-e-el-esh-tel-nel-r-3493402,Еңел сәнәғәткә еңел үҫеш теләнеләр,"Башҡортостан Башлығы Радий Хәбиров ""Легпром-2023"" еңел сәнәғәт форумының пленар сессияһында сығыш яһаны.","""Еңел сәнәғәт ил өсөн ҙур әһәмиәткә эйә. Әммә республиканың дөйөм етештереү күләме буйынса еңел сәнәғәт элеккесә 1 проценттан кәмерәк өлөштө биләй. Шуға күрә тармаҡты үҫтереү Башҡортостан дәүләт сәйәсәтенең мөһим йүнәлеше булып тора. Һәм беҙ быны киң ярҙам саралары менән раҫлайбыҙ, — тине Радий Хәбиров.
Төбәк башлығы әйтеүенсә, һуңғы йылдарҙа етештереүселәргә сеймал, материалдар һәм ҡорамалдар һатып алыуға бюджет субсидиялары 500 миллион һум самаһы тәшкил итә. Улар һөҙөмтәле эшләй, киләсәктә лә республикала бындай ярҙам һаҡланасаҡ.
Шул уҡ ваҡытта етәкселек коллективы дәүләт ярҙамының яңы сараларын әҙерләй. Атап әйткәндә, еңел сәнәғәт продукцияһын сертификатлауға киткән сығымдарҙың бер өлөшөн ҡаплау мөмкинлеге ҡарала. Бынан тыш, төбәктең Инвестиция комитеты ярҙамынан һуң яңы проекттар өҫтөнлөклө статус алыуы ихтимал. Был һалым ташламалары алырға һәм башланғыстарҙы тормошҡа ашырыуға киткән сығымдарҙың бер өлөшөн ҡапларға мөмкинлек бирә.
«Еңел сәнәғәт кластерын формалаштырыу яғына күсәбеҙ. Тармаҡ эшенең бындай форматы өҫтәмә федераль ярҙам алырға мөмкинлек бирә», — тине Радий Хәбиров. «Махсуслашҡан предприятиелар шулай уҡ Башҡортостандың сәнәғәт үҫеше фондының ташламалы кредиттарына һәм бәләкәй эшҡыуарлыҡты үҫтереү программалары сиктәрендә бирелгән преференцияларға иҫәп тота ала.
Еңел сәнәғәт үҫешенең хәҙерге этабының мөһим өлөшө булып квалификациялы кадрҙар әҙерләү тора. Белгестәрҙе йәлеп итеү башлыса лайыҡлы хеҙмәт шарттарына, тәү сиратта эш хаҡына бәйле, тип һыҙыҡ өҫтөнә алды республика Башлығы. Атап әйткәндә, кейем етештереүҙә ул айына уртаса 27 мең һум тәшкил итә».
""Башҡортостанда заманса производстволар, яңы компетенциялар барлыҡҡа килә. Ә бөгөн күп кенә компаниялар хеҙмәт ресурстары өсөн көрәштә ярышып, кадрҙарға ҡытлыҡ кисерә, – тине Радий Хәбиров. - Был мәсьәләне лайыҡлы хеҙмәт шарттары булдырыу, технологик процестарҙы автоматлаштырыу, шулай уҡ республика колледждарының уҡыу программаһын яңыртыу юлы менән хәл итергә мөмкин"".
Тармаҡ үҫешенең тағы бер йүнәлеше — һанлы сауҙа майҙансыҡтарында — баҙарҙарҙа эшләү.
«Бында республиканың һеҙгә был йәһәттән нисек ярҙам итә алыуын асыҡлау өсөн хәлгә тәрән анализ яһаясаҡбыҙ», — тип өҫтәне Радий Хәбиров.
Сығышы аҙағында Башҡортостан Башлығы еңел сәнәғәт предприятиелары етәкселәренә һәм хеҙмәт коллективтарына тырыш һәм фиҙакәр хеҙмәте өсөн рәхмәт белдерҙе.
«Һеҙ, сәнәғәттең бик ҡатмарлы өлкәһендә эшләйһегеҙ, — тип һыҙыҡ өҫтөнә алды Радий Хәбиров. — Һалдаттарыбыҙға ярҙам итеүселәргә — махсус хәрби операцияла ҡатнашыусыларға рәхмәт. Афарин!""
«Рәсәй сифат системаһы» автономиялы коммерцияға ҡарамаған ойошмаһы етәксеһе Максим Протасов пленумда еңел сәнәғәт үҫешенең төбәк сәйәсәтенең һөҙөмтәлелеген юғары баһаланы.
«Беҙ республиканың ярҙам саралары реаль һөҙөмтәләр биреүен күрәбеҙ. Рәсәй Федерацияһының башҡа төбәктәре лә был уңышлы тәжрибәне ҡабатларға тейеш тип уйлайым», — тине Максим Протасов.
Ул шулай уҡ “Роскачество”ның еңел сәнәғәт предприятиелары менән үҙ-ара эш итеү өсөн ҡулланған ҡоралдары тураһында ентекле һөйләне. Ойошма нигеҙендә продукцияны тикшереү һәм һынау үткәрелә, һөҙөмтәләр буйынса дәүләт сифаты билдәһе сығарыла. Был продукцияны төрлө баҙарҙа, шул иҫәптән һанлы баҙарҙа ла уңышлы таратырға мөмкинлек бирә.
“Роскачество” шулай уҡ технологик һәм ойоштороу процестарын диагностикалау менән шөғөлләнә. Был хеҙмәт етештереүсәнлеген һәм продукция сифатын арттырыу резервтарын билдәләргә мөмкинлек бирә. Йыл һайын 500-ҙән ашыу Рәсәй предприятиеһы ошондай ревизиялар үткәрә.
""Был диагностиканы үтеүсе компаниялар араһында Башҡортостандан да етештереүселәр булыуы ҡыуаныслы. Ревизия үткәреүгә ғаризалар һаны буйынса республика быйыл Рәсәйҙә бишенсе урынды биләй», — тине Максим Протасов.
Роскачество етәксеһе еңел сәнәғәт вәкилдәрен ноябрь башында “Бөтә донъя сифат көнө 2023” халыҡ-ара форумында үтәсәк тематик сессияларға саҡырҙы.
 
Айрат Нурмөхәмәтов фотолары.","25 Октябрь , 21:20",Иҡтисад,Na
https://bashgazet.ru/articles/i-tisad/2023-10-25/bash-ortostan-esh-yuar-s-federal-programma-yn-i-ya-shy-m-lg-ashyryusy-t-b-kt-r-i-ben-inde-3493396,Башҡортостан “Эшҡыуар әсә” федераль программаһын иң яҡшы ғәмәлгә ашырыусы төбәктәр иҫәбенә инде,“Эшҡыуар әсә” программаһы “Бәләкәй һәм урта эшҡыуарлыҡ һәм шәхси эшҡыуарлыҡ башланғыстарына ярҙам” милли проекты сиктәрендә тормошҡа ашырыла.,"Башҡортостан “Эшҡыуар әсә” федераль программаһын иң яҡшы ғәмәлгә ашырыусы төбәктәр иҫәбенә инде
Рәсәй Иҡтисадты үҫтереү министрлығы “Эшҡыуар әсә” программаһының төбәк этабына йомғаҡ яһаны. Ҡатнашыуға ғариза биреү һаны буйынса төбәктәр араһында Башҡортостан алдынғы булып тора. Быйыл 150-нән ашыу заявка бирелгән, һайлап алыу турын 35 эшҡыуар ҡатын үткән һәм уҡытыуҙа ҡатнашҡан. Шулай уҡ был күрһәткестәр буйынса топ-3 төбәктәр иҫәбендә - Татарстан һәм Удмурт республикалары.
-Беҙҙә эшҡыуарлыҡты ирҙәр һөнәре тип иҫәпләү нығынған. Әммә “Эшҡыуар әсә” программаһында ҡатнашыусылар бының киреһен иҫбатланы. Беҙҙең ҡатын-ҡыҙҙар үҙ бизнес-проекттарын ҡыйыу тормошҡа ашыра. Министрлыҡ үҙ сиратында Башҡортостанда ҡатын-ҡыҙ бизнесын үҫтереүгә йүнәлтелгән проекттарға ярҙам итеүен дауам итә, - тип билдәләне эшҡыуарлыҡ һәм туризм министры Рөстәм Афзалов.
Белешмә.
“Эшҡыуар әсә” программаһы “Бәләкәй һәм урта эшҡыуарлыҡ һәм шәхси эшҡыуарлыҡ башланғыстарына ярҙам” милли проекты сиктәрендә тормошҡа ашырыла. Ойоштороусыһы – Рәсәй Иҡтисадты үҫтереү министрлығы. Проектҡа ун йыл. Был йылдар эсендә программала 7 мең ҡатын-ҡыҙ ҡатнашҡан, 247-һе төрлө йылдарҙа конкурстарҙа еңеү яулаған. 2023 йылда программа 63 төбәктә үткән. Йылды федераль финал үткәреп, йомғаҡларға планлаштыралар.
https://pravitelstvorb.ru/news/22059/","25 Октябрь , 21:10",Иҡтисад,Na
https://bashgazet.ru/articles/i-tisad/2023-10-25/investitsiya-s-te-nd-s-n-t-m-auyl-huzhaly-y-lk-l-re-araldy-3493384,“Инвестиция сәғәте”ндә сәнәғәт һәм ауыл хужалығы өлкәләре ҡаралды,25 октябрҙә Республика йортонда Башҡортостан Башлығы Радий Хәбиров сираттағы “Инвестиция сәғәте”н үткәрҙе.,"Унда “Кубометр” компанияһы директоры Руслан Ишморатов Октябрьский ҡалаһында бетондан вибропресланған әйберҙәр етештереү буйынса завод төҙөү проектын тәҡдим итте. Был юҫыҡта, һүҙ юл-төҙөлөш тармағы өсөн тротуар плиткалары, бордюрҙар һәм башҡа продукция етештереү хаҡында барҙы.
Бөгөнгө көнгә инде Башҡортостандың Үҫеш корпорацияһы ярҙамында инвестор ер биләмәһен һайлаған һәм проект-эҙләнеү эштәренә тотонған. Заводты төҙөүгә инвестицияларҙың дөйөм күләме 300 миллион һум буласаҡ. Производствоны асҡандан һуң унда 50-гә яҡын кешегә эш урыны буласаҡ.
Проектҡа ярҙам сифатында һалым льготалары менән өҫтөнлөклө статус биреләсәк. Октябрьский хакимиәте лә ер участкаһын рәсмиләштереүҙә ярҙам күрһәтәсәк. Ә республиканың Сәнәғәтте үҫтереү фонды заводты төҙөүгә займ бүләсәк.
“Инвестиция сәғәте”ндә тағы ла “Йәшелсәселек” крәҫтиән хужалығының генераль директоры Марат Ғәйфуллин Туймазы районында теплица комплексын яңыртыу пландары хаҡында һөйләне.
Агропредприятие 1999 йылдан алып эшләй һәм 55 гектар ябыҡ грунтта йәшелсә үҫтереүгә махсуслашҡан. 2019 йылда бында 4 гектар теплица яңыртыла башланы.
Яңы инвестиция проекты сиктәрендә 2023-2024 йылдарҙа 20 гектар майҙанда теплицаларҙы яңыртыу, шулай уҡ 4 гектар майҙанда өҫтәмә комплекстар төҙөү планлаштырылған. Материалдарға һәм ҡорамалдарға 277,4 миллион һум китәсәк. Һөҙөмтәлә үҫтерелгән йәшелсәләрҙең йыллыҡ күләме 4,5 мең тоннанан 5,5 мең тоннаға тиклем артырға тейеш. Әйткәндәй, был агропредприятие йәшелсәһенә Башҡортостанда һәм Рәсәйҙең башҡа төбәктәрендә ихтыяж ҙур.
Фекер алышыу йомғаҡтары буйынса республиканың Инвестиция комитеты проектҡа өҫтөнлөклө статус бирҙе һәм ауыл хужалығы ҡорамалдарын һатып алыуға сығымдарҙың бер өлөшөн ҡаплауҙы хупланы.
 
Фотолар: Башҡортостан Республикаһы Башлығының матбуғат хеҙмәтенән.","25 Октябрь , 20:40",Иҡтисад,Na
https://bashgazet.ru/articles/i-tisad/2023-10-25/bash-ortostanda-oshonday-yber-r-teg-l-r-3493314,Башҡортостанда ошондай әйберҙәр тегәләр,"“Легпром” күргәҙмәһе ишектәрен асты. Сара 80-дән ашыу компанияны, билдәле дизайнер һәм етештереүселәрҙе бер майҙанға туплаған. Ул тағы ике көн дауам итәсәк. Күргәҙмәне барып күрергә өлгөрәһегеҙ әле.","Бөгөн Өфөлә IV ""Легпром"" еңел сәнәғәт форумы үҙ эшен башланы. Быйыл сарала Рәсәй, Белоруссия, Үзбәкстан һәм Ҡаҙағстандан 80-дән ашыу компания һәм дизайнерҙар ҡатнаша.
Форум бер нисә тематик йүнәлешкә бүленгән, күргәҙмә майҙанына дизайн, старт, фабрика, мода, бала саҡ, спорт, эш кейеме һәм сифат территориялары инә.
«Беҙ дүртенсе тапҡыр ""Легпром"" форумын үткәрәбеҙ. Йылдан-йыл унда ҡатнашыусылар һаны арта бара. Быйыл ҡунаҡтарыбыҙ Белоруссия, Үзбәкстан, Ҡаҙағстандан килгән Рәсәй төбәктәре вәкилдәрен дә сәләмләйбеҙ. Дағстандың тауарҙары күргәҙмәһе ҙур ҡыҙыҡһыныу уятты. Рәсәй Федерацияһында һәм күршеләребеҙҙә еңел сәнәғәттең нисек үҫешеүен күреү мөмкинлеге булыр тип уйлайым.
Санкциялар шарттарында Рәсәйҙең еңел сәнәғәте яңы һулыш алды. Ошо сикләүҙәрҙе үҙебеҙҙең яҡҡа файҙаланып, яҡшы кейем тегеү һәм яңыса эшләү мөмкинлегенә эйәбеҙ.
Ҡулланыусылар, Рәсәй етештереүселәренең кейеменә гел өҫтөнлөк бирҙе. Ә бөгөн еңел сәнәғәт предприятиелары етәкселәренә айырым рәхмәт һүҙҙәре әйткем килә. Еңел сәнәғәт аҡса һәм юғары килем алыу мөмкинлеге биргән тармаҡ түгел. Беренсенән, был ҙур эш. Тармаҡ предприятиелары хеҙмәткәрҙәренә лә бик күп рәхмәт һүҙҙәре еткерәм. Улар ауыр эштә эшләй.
Бөгөн тәжрибә уртаҡлашыу майҙансығына әйләнгән форум һөҙөмтәле үтһен. Башҡортостан – авиадвигателдәр, вертолеттар, нефть, нефть химияһы, газ химияһы ғына түгел. Башҡортостан еңел сәнәғәте менән билдәле булыуын теләйбеҙ, — тине Башҡортостан Башлығы Радий Хәбиров форумды асыу тантанаһында.
Республика Башлығы билдәләүенсә, төбәктә еңел сәнәғәт ике тармаҡта үҫтерелә.
""Советтар Союзынан мираҫ булып ҡалған предприятиеларҙы һаҡлап ҡалырға тырыштыҡ. Яңы барлыҡҡа килгән предприятиелар менән әүҙем эшләнек, һәм еңел сәнәғәттең яңы үҫеш нөктәләре барлыҡҡа килде. Әммә беҙ дөрөҫ юлда икәнебеҙҙе аныҡ беләбеҙ. Был мөмкинлекте ҡулдан ысҡындырырға ярамай икәнен аңлайбыҙ. Еңел сәнәғәтте үҫтереү һәм уға булышлыҡ итеү – иң мөһим дәүләт бурыстарының береһе», — тине Радий Хәбиров.
Республика Башлығы шулай уҡ еңел сәнәғәт предприятиелары вәкилдәренә дәүләт наградалары тапшырҙы.
Роскачество етәксеһе Максим Протасов менән бергә республика Башлығы Радий Хәбиров күргәҙмәне ҡарап сыҡты.
«Аркада» сәнәғәт берекмәһенә нигеҙ һалыусы, «Эшселәр кейеме заводы» компаниялар төркөмө етәксеһе Михаил Цукерман төбәк башлығына ағымдағы йылдың һигеҙ айында тейәлгән продукция күләме 4,4 миллиард һум тәшкил итеүе хаҡында һөйләне.
«Республиканың өс тегеү фабрикаһында беҙ яңы технологияларҙы әүҙем индерәбеҙ, кадрҙар йәлеп итеү өҫтөндә эшләйбеҙ, төбәк властарына ҡорамалдар, сеймал һәм материалдар һатып алыуға бүленгән субсидия рәүешендәге ярҙамдары өсөн рәхмәт белдерәм», — тине Михаил Цукерман.
Радий Хәбиров һәм Максим Протасов махсус хәрби операцияла һәм хоҡуҡ һаҡлау органдарында хеҙмәт итеүселәр өсөн кейем тегеү менән шөғөлләнгән «Магеллан» компаниялар төркөмө продукцияһы менән танышты.
Төбәк башлығы компания етәкселәренә беҙҙең яугирҙәргә юғары сифатлы кейем тегеп биргәндәре өсөн рәхмәт белдерҙе.
«Беҙҙең ирекле батальон һалдаттары һеҙҙең команда теккән әйберҙәрҙе кейә. Күп кенә еңел сәнәғәт предприятиелары махсус хәрби операцияла ҡатнашыусылар ихтыяждары өсөн продукция тегеүгә ҡушылды, бының өсөн уларҙың барыһына ла айырым рәхмәт», — тине төбәк башлығы.
Компания директоры Игорь Шальнов әйтеүенсә, улар яңы туҡымалар ҡуллана башлаған һәм хәҙер хәрби комплект һуғышсылар өсөн тағы ла уңайлыраҡ буласаҡ.
""Хәрби хәрәкәттәрҙә булған егеттәребеҙгә күп функциялы кейем кәрәк. Көрәшсенең кәүҙәһе ҡоро ҡалһын һәм кейем кейгән ваҡытта үҙен уңайһыҙ тоймаһын өсөн тырышабыҙ. Хәрбиҙәр өсөн кейемдең бөтә комплекттары реаль шарттарҙа һыналды», — тине Игорь Шальнов.
Республика Башлығы шулай уҡ Нефтекаманың ""Искож"" компанияһы етәкселеге менән аралашты.
«Еңел сәнәғәткә һәм башҡа сараларға булышлыҡ итеү буйынса республика программаһы ярҙамында тегеү ҡорамалдары, сеймал һәм материалдар һатып алыуға 61 миллиондан ашыу субсидия алдыҡ. Беҙҙең тармаҡҡа иғтибарығыҙ өсөн рәхмәт. Бөгөнгө көнгә «Искож» 1500-ҙән ашыу төр продукция етештерә, быйыл беҙ 1,5 миллиард һумлыҡ продукция оҙаттыҡ», — тине предприятиеның генераль директоры Лиана Киршина.
2023 йылдың майында Ишембай районында Алға махсус иҡтисади зона территорияһында эшләй башлаған ZASPORT спорт кейеме фабрикаһы вәкилдәре билдәләүенсә, предприятие проектлау ҡеүәттәренең яртыһына етә башлаған, тегенселәрҙе йыйыу дауам итә.
Шулай уҡ «Баш-Деним» —«Лигас» маркалы кейем етештереүсе «Баш-Деним» предприятиеһы ла әүҙем үҫешә. «РусАрм» компанияһы менән берлектә пуля үткәрмәй торған жилеттар һәм хәрби формалар етештерә башлайҙар.
Республика Башлығы һәм Роскачество етәксеһе 2023 йылдың мартында Амран Муратшин исемендәге Дәүләт стандартлаштырыу, метрология һәм һынауҙар район үҙәгендә асылған еңел сәнәғәт продукцияһын һынау үҙәге эше менән танышты.
Әлегә был -Волга буйы федераль округында берҙән-бер лаборатория, унда сеймал һәм әҙер туҡыу һәм трикотаж кейем техник нормативтарҙы үтәүгә тулыһынса тикшерелә, уларҙың талаптары мотлаҡ. Проектҡа һалынған инвестициялар күләме 80 миллион һум тәшкил итә.
Сара тағы ике көн дауам итәсәк. Күргәҙмәне барып күрергә өлгөрәһегеҙ әле.
 
Айрат Нурмөхәмәтов фотолары.","25 Октябрь , 19:00",Иҡтисад,Na
https://bashgazet.ru/articles/i-tisad/2023-10-24/ilse-f-g-kilde-3491680,Илсе Өфөгә килде,Даурен Абаев Ҡаҙағстан Республикаһының Почетлы консуллығы офисын асыу тантаһында ҡатнашыр өсөн килгән.,"Бөгөн Республика йортонда Башҡортостан Башлығы Радий Хәбиров Рәсәй Федерацияһында Ҡаҙағстандың Ғәҙәттән тыш һәм Тулы хоҡуҡлы илсеһе Даурен Абаев менән осрашты. Ул Өфөгә Ҡаҙағстан Республикаһының Почетлы консуллығы офисын асыу тантаһында ҡатнашыр өсөн килгән.
Осрашыуҙа иҡтисадтың төрлө тармаҡтарындағы һәм социаль өлкәләге уртаҡ проекттарҙы тормошҡа ашырыу мәсьәләһе тикшерелде.
– Ҡаҙағстан менән хеҙмәттәшлек итеү мөһим әһәмиәткә эйә. Беҙҙе дөйөм тарихи һәм этник тамырҙар бәйләй. Һуңғы йылдарҙа беҙ хеҙмәттәшлеккә яңы һулыш өрҙөк, – тине Радий Хәбиров. – 2021 йылдағы Башҡортостандың Астанаға рәсми сәфәре барышында уртаҡ эшкә нигеҙ һалдыҡ һәм әле уны тормошҡа ашырабыҙ. Бергәләп Өфө – Астана рейстары булдырҙыҡ, Башҡортостанда Ҡаҙағстан вәкиллеген астыҡ. Беҙҙең предприятиелар Ҡаҙағстан бизнесы менән хеҙмәттәшлек итә. Туристик йәһәттән дә шәп мөмкинлек бар. “Башҡортостанда оҙон ғүмер” программаһы буйынса ветерандар республиканы һәм дуҫ дәүләттәрҙе ҡарай ала. Бындай тәжрибә Беларусь һәм Абхазия менән булдырылды. Ҡаҙағстанда беҙҙең халыҡҡа ҡыҙыҡ булған матур урындар бик күп.
Республика етәксеһе әйтеүенсә, бөтә килешеүҙәр “юл карта”һында сағылыш тапҡан. Унда 50-нән ашыу пункт ингән.
– Был документты тормошҡа ашырыу ике яҡлы эш төркөмө форматында алып барабыҙ, – тине ул.
Бынан тыш, быйыл ноябрҙә Башҡортостан делегацияһы Ҡаҙағстан менән Рәсәйҙең төбәк-ара хеҙмәттәшлеге форумында ҡатнашасаҡ, ул Костанайҙа үтә.
Рәсәйҙәге Ҡаҙағстан илсеһе Башҡортостан Башлығына хеҙмәттәшлекте үҫтереүгә ярҙам иткәне өсөн рәхмәт әйтте.
– Республикала булыуыма бик шатмын. Башҡортостан һәр ваҡыт беҙҙең иғтибар үҙәгендә булды, ул Рәсәйҙең иң көслө төбәктәренең береһе һәм Ҡаҙағстандың ышаныслы партнеры. Бөгөн тап төбәк-ара хеҙмәттәшлек Рәсәй-Ҡаҙағстан мөнәсәбәттәрен үҫтереүгә мөһим әһәмиәт бирә. Фармацевтика, машиналар төҙөү, тау-металлургия һәм башҡа өлкәләрҙә хеҙмәттәшлекте үҫтерә алырбыҙ тип ышанам, –тине Даурен Абаев.
Фото: Башҡортостан Башлығы сайты. ","24 Октябрь , 16:40",Иҡтисад,Na
https://bashgazet.ru/articles/i-tisad/2023-10-23/vebinar-ar-tk-rel-s-k-3490081,Вебинарҙар үткәреләсәк,Ведомство контроле заказсылар тарафынан һатып алыуҙар өлкәһендә ебәрелгән закон боҙоуҙарҙы асыҡларға ярҙамлашасаҡ. ,"Башҡортостан Конкурентлы сәйәсәт буйынса дәүләт комитеты дәүләт власы органдары, муниципаль берәмектәр хакимиәттәре өсөн һатып алыу эшмәкәрлегенә ведомство контроле үткәреү мәсьәләләре буйынса  вебинарҙар циклы үткәрә.
– Ведомство контроле заказсылар тарафынан һатып алыуҙар өлкәһендә ебәрелгән закон боҙоуҙарҙы асыҡлау һәм бөтөрөүгә йүнәлтелә. Семинарҙар ведомство контролен алып барған органдарға һатып алыуҙар тураһындағы закондың төп положениеларын аңлатырға, шулай уҡ тикшереүҙәр сифатын яҡшыртырға булышасаҡ, – тип билдәләне Конкурентлы сәйәсәт буйынса дәүләт комитеты рәйесе Гөлшат Арыҫланова.
Тәүге вебинар ошо йылдың 20 октябрендә үткәрелде. Икенсеһе 25 октябрҙә ойоштороласаҡ. Дәүләт комитеты белгестәре һатып алыуҙар тураһындағы положениеларҙы аңлатасаҡ, конкурентлы һатып алыуҙарҙы үткәреү шарттары менән таныштырасаҡ. Һуңғы вебинар 31 октябрҙә үтәсәк. Үткәрелгән семинарҙар һөҙөмтәһе буйынса әҙерләнгән материалдар дәүләт комитетының рәсми сайтына урынлаштырыласаҡ.
Фото: https://pravitelstvorb.ru/news/22041/","23 Октябрь , 20:45",Иҡтисад,Na
https://bashgazet.ru/articles/i-tisad/2023-10-23/t-k-yuldar-y-nd-r-3490055,Төҙөк юлдар һөйөндөрә,2023 йылда  Башҡортостанда төбәк һәм муниципаль-ара әһәмиәтендәге 470 километр юлды ремонтлау планлаштырыла.,"Яңауыл районында Сытырман – Үрге Сат юлы участкаларының береһендә ремонт эше тамамланды. Подрядсылар Ямаҙы ауылы эргәһендәге 3,2 километр оҙонлоғондағы участкала асфальт-бетон япмаһын яңыртты. Юл һалыусылар шулай уҡ юл ситтәрен нығытты һәм разметка эшләне. Был эштәргә 40 миллион һумдан ашыу аҡса тотонолған.
 –Был юл ете тораҡ – Сытырман, Ямаҙы, Иҫке Алдар, Тау, Мәсәғүт, Түбәнге Сат һәм Үрге Сат ауылдары халҡы өсөн бик кәрәк. Уларҙа 1,5 меңгә яҡын кеше йәшәй,– тине республиканың транспорт һәм юл хужалығы министры Александр Клебанов.
Быйыл Сытырман – Үрге Сат юлының 12,5 километрын ремонтлау планлаштырыла. 2023 йылда Башҡортостанда төбәк һәм муниципаль-ара әһәмиәтендәге 470 километр юлды ремонтлау планлаштырыла. 165 километры ремонтланған, ә 305-ендә ремонт эштәре дауам итә. Ноябрь аҙағына тиклем эште тамамларға тейештәр.
Фото: https://pravitelstvorb.ru/news/22040/","23 Октябрь , 20:10",Иҡтисад,Na
https://bashgazet.ru/articles/i-tisad/2023-10-23/tarma-esh-talap-it-3490014,Тармаҡ үҫеш талап итә,"Йыл башынан алты ай эсендә район универмагтарын төҙөкләндереү һәм тергеҙеүгә 113,1 миллион һум күмәлендә инвестиция һалынған.","Бөгөн Башҡортостан Башлығы Радий Хәбиров үткәргән аҙналыҡ кәңәшмәлә министрлыҡ һәм ведомство башлыҡтары докладтар менән сығыш яһаны. Сауҙа һәм хеҙмәттәр министры Алексей Гусев ҡулланыусылар кооперацияһына ярҙам тураһында һөйләне.
Был системаны “Башпотребсоюз” йәмғиәте тәшкил итә. Ул 118 кооператив ойошма һәм 11 меңдән ашыу пайсыны берләштерә. 181 предприятие етештереү эшмәкәрлеге менән шөғөлләнә. Бында икмәкханалар, алкоголһеҙ эсемлектәр етештереү, ярымфабрикаттар, кондитер изделиелары эшләү инә.
Башпотребсоюз Рәсәй төбәктәре һәм дуҫ илдәр менән хеҙмәттәшлек итә. Тәжрибә уртаҡлашыу һәм поставкалар ойоштороу өсөн Алтай крайы, Калининград, Свердловск, Силәбе, Ырымбур һәм Ленинград өлкәләре менән килешеүҙәр төҙөлгән. Иран, Беларусь, Үзбәкстан менән тығыҙ бәйләнеш ойошторолған.
Йыл башынан алты ай эсендә район универмагтарын төҙөкләндереү һәм тергеҙеүгә 113,1 миллион һум күмәлендә инвестиция һалынған. Уның 36,58 миллион һумы – Башпотребсоюз аҡсалары. Ә йыл йомғаҡтары буйынса инвестиция күләме 200 миллион һум самаһы буласаҡ. Был алдағы йылдар менән сағыштырғанда бик ҙур күләм.
Мәҫәлән, августа Мораҡта универмаг асылған, уны төҙөкләндереү өсөн 4,1 миллион һум аҡса йүнәлтелгән. Бөтә майҙандарҙы ла бәләкәй һәм урта эшҡыуарлыҡ вәкилдәре ҡуртымға алған. Борайҙағы универмагты капиталь ремонтлау өсөн 12 миллион һум аҡса бүленгән. Беренсе ҡатта селтәрле магазин урынлашҡан, икенсе ҡатта кафе-кулинария эшләнә. Ауырғазы районында етештереү цехын яңыртыуға 10 миллион һум аҡса һалынған. Унда балыҡ ярымфабрикаттары етештереләсәк. Министр әйтеүенсә, әлеге ваҡытта тауар килтереүгә күмәртәләп һатҡан поставщик менән килешеү төҙөлә, ул 10-дан ашыу муниципалитетты тәьмин итәсәк. Йылайырҙағы ҡулланыусылар кооперативында капиталь ремонт һәм ҡорамалдарҙы яңыртҡандан һуң икмәкхана эшләй башлаясаҡ. Унда көн һайын бер тонна тауар етештерелә.
– Бөтәһе республикала 60-тан ашыу ҡулланыусылар кооперативы яңыртылды. Тик беҙ бының менән генә туҡтарға йыйынмайбыҙ, – тине Алексей Гусев.
– Башҡортостан – ауыл халҡы күп йәшәгән төбәк. Шуға күрә ҡулланыусылар кооперацияһы әүҙем эшләргә тейеш, – тине Радий Хәбиров.
Фото: Башҡортостан Башлығы сайты. ","23 Октябрь , 19:30",Иҡтисад,Na
https://bashgazet.ru/articles/i-tisad/2023-10-23/4800-eshse-k-r-k-3490000,4800 эшсе кәрәк! ,"Сентябрҙә уртаса эш хаҡы 122 мең һум тәшкил иткән. Беҙҙеңсә, был - Өфө өсөн яҡшы эш хаҡы. Премиялар күп, социаль пакет һәйбәт.","Бөгөн Хөкүмәттең аҙналыҡ кәңәшмәһендә күтәрелгән тағы бер мөһим тема эшсе кадрҙар менән тәьмин итеү булды. Унда Өфө моторҙар эшләү производство берекмәһенең идара итеүсе директоры Евгений Семивеличенко сығыш яһаны. Уның әйтеүенсә, предприятие алдына ҡуйылған бурыстарҙы үтәү, сериялы продукция етештереү кимәле артыу, яңы изделиелар етештереү һәм яңы производстволар индереүгә бәйле 2024 йылдан предприятиеға 4800 эшсе талап ителә.
– Беҙ 2028 йылға тиклем заказдар менән тәьмин ителгәнбеҙ. Шуға күрә коллективҡа тәжрибәле кешеләрҙе лә, тәжрибәһе булмағандарҙы ла ҡабул итәсәкбеҙ. Үҙебеҙҙең үҙәктә уҡытып алабыҙ. Сентябрҙә уртаса эш хаҡы 122 мең һум тәшкил итте. Беҙҙеңсә, был Өфө өсөн яҡшы эш хаҡы. Премиялар күп, социаль пакет һәйбәт. Туҡланыуҙың 80 процентҡа тиклемен түләйбеҙ, корпоратив транспорт эш урынына бушҡа килтерә. Торлаҡ мәсьәләһен хәл итеү буйынса төрлө саралар ғәмәлдә. Беҙ хатта 27 ҡатлы күп фатирлы йорт төҙөргә ҡарар иттек, – тине ул.
Радий Фәрит улы белдереүенсә, был мәсьәлә үткән аҙнала Ростех дәүләт корпорацияһының индустриаль директоры Анатолий Сердюков менән осрашыуҙа тикшерлегән. Төбәк етәксеһе, республиканың машиналар эшләү колледждарына күберәк кешеләрҙе аласаҡбыҙ, башҡа ҡалаларҙағы ошондай уҡыу йорттарын предприятиеға беркетәсәктәр, тине.
– 4800 кеше кәрәк, был ябай һандар түгел. Был - дәүләт бурысы, беҙ уны үтәргә тейеш. Предприятиела етештереү күләме 60 процентҡа артҡан, тимәк, эшсе ҡулдар ҙа талап ителә. Квартал һайын мәсьәләне тикшерәсәкбеҙ, – тине Радий Фәрит улы.
Фото: Башҡортостан Башлығы сайты. ","23 Октябрь , 18:45",Иҡтисад,Na
https://bashgazet.ru/articles/i-tisad/2023-10-21/d-l-t-nagradalary-tapshyryldy-3487770,Дәүләт наградалары тапшырылды,Сараны Башҡортостан Хөкүмәте Премьер-министры Андрей Назаров үткәрҙе.,"Башҡортостан Республикаһы Хөкүмәтендә “Амкодор-Ағиҙел” – уңышты йыйып алғандан һуң игенде эшкәртеү буйынса ҡорамалды сығарыу заводын төҙөү проектын уңышлы тормошҡа ашырған өсөн дәүләт наградаларын тапшырыу тантанаһы булды. Сараны Хөкүмәт Премьер-министры үткәрҙе.
Андрей Назаров төбәк, ил  өсөн проекттың мөһимлеге һәм уны тормошҡа ашырғанда инвесторға булышлыҡ итеүҙең уникаль инструменттарының файҙаланыуы тураһында һөйләне. Һәр йәһәттән ярҙам күрһәтелгән. Завод бәләкәй хужалыҡтарға, ҙур аграр холдингтарына импортты алмаштырыу мөмкинлеген биргән заманса иген киптереү комплекстарын тулыһынса сығарыуға әҙер.  
- 2021 йылдың декабрендә Беларуста сәфәрҙә булғанда белорус предприятиеларының береһен локалләштереү тураһында килешкәйнек кенә. Был ҙур, мөһим булһа ла, шәп атҡарылыр эш булып күренмәне. Бер йылдан кәмерәк ваҡытта Петербург халыҡ-ара иҡтисади форумында килешеүгә ҡул ҡуйылды, ә 2022 йылдың көҙөндә беренсе таш һалынды. Туғыҙ айҙан һуң предприятиеға старт бирелде. Проектты төҙөүселәргә, инженерҙарға, төҙөүселәргә, менеджерҙарға һәм ошо проектты барлыҡҡа килтергәндәрҙең барыһына ла ҙур рәхмәт. Был барлыҡ инвесторҙар өсөн йүнәлеш тә, – тине Андрей Назаров.
13 кеше дәүләт наградаһына лайыҡ булды. Дүрт кешегә “Башҡортостан Республикаһының атҡаҙанған төҙөүсеһе” тигән маҡтаулы исем бирелде.
Премьер-министр процеста ҡатнашыусыларҙың барыһына ла рәхмәт әйтте һәм алда эштең күплеге, “Өфө” индустриаль паркындағы заводтың өс яҡлы килешеү сигендәге хеҙмәттәшлектең беренсе этабы икәнлеге тураһында белдерҙе. 10 октябрҙә, “Амкодор-Ағиҙел” сафҡа ингәндә, Беларусь Премьер-министры Роман Головченко һәм “Амкодор” етәкселеге тарафынан “Алға” йылдам иҡтисади биләмәһендә яңы етештереүҙе сафҡа индереү тураһында килешелде.
- Был – масштаблы, технологик йәһәттән ҡатмарлы һәм 37 меңдән ашыу квадрат метр майҙанлы заманса завод. Тәгәрмәсле экскаваторҙар, автогрейдерҙар, бульдозерҙар һәм башҡа махсус техника етештерәсәктәр, - тине Премьер-министр.
Завод төҙөлөшө проекты тураһында Башҡортостандың Үҫеш корпорацияһы генераль директоры Наил Ғәббәсов һөйләне. Республиканың торлаҡ-коммуналь хужалыҡ министры вазифаһын башҡарыусы Ирина Голованова “Амкодор-Алға” заводының продукцияны һатыу ҡеүәте тураһында бәйән итте.
Осрашыуҙы тамамлап, Андрей Назаров тап юғары технологиялы машина төҙөү етештереүҙең бөгөн сәнәғәт сәйәсәтенең өҫтөнлөгө икәнлеген билдәләне.
Фото, сығанаҡ: pravitelstvorb.ru/news/22030/","21 Октябрь , 15:10",Иҡтисад,Na
https://bashgazet.ru/articles/i-tisad/2023-10-20/ta-y-ike-kompaniyala-buldylar-3487367,Тағы ике компанияла булдылар,"“Тиҙ экспорт ярҙамы” эшлекле төркөмө, “Халыҡ-ара кооперация һәм экспорт” милли проектына ярашлы, Өфө районының ике предприятиеһында булды. Был хаҡта тышҡы иҡтисади бәйләнештәр һәм конгрессия эшмәкәрлеге министры Маргарита Болычева һөйләне.","“Тиҙ экспорт ярҙамы” эшлекле төркөмө, “Халыҡ-ара кооперация һәм экспорт” милли проектына ярашлы, Өфө районының ике предприятиеһында булды. Был хаҡта тышҡы иҡтисади бәйләнештәр һәм конгрессия эшмәкәрлеге министры Маргарита Болычева һөйләне.
- Тышҡы иҡтисади бәйләнештәр һәм эшмәкәрлеге министрлығы, Экспортҡа булышлыҡ итеү үҙәге белгестәре Өфө районының тағы ике компанияһын ҡараны. Белгестәр Башҡортостанда экспортҡа сығарыусыларға ярҙам итеү саралары тураһында һөйләне. 2021 йылдың февраленән бригадабыҙ төбәктәге 360 предприятиеһында булды, - тине Маргарита Болычева.
“Урал” яуаплылығы сикләнгән йәмғиәте 25 йылдан ашыу ҡортсолоҡ продукцияһын эшкәртеү һәм дауалау продукцияһын, косметика етештереү менән шөғөлләнә.
“Комплект монтаж” яуаплылығы сикләнгән йәмғиәте ПВХ һәм алюмин профилен әҙерләй.
Сара барышында эшҡыуарҙар федераль һәм төбәк кимәлендә мәғлүмәт алды. Осрашыу барышында компаниялар вәкилдәре халыҡ-ара йәрминкәләрҙә ҡатнашыу, тауарҙарҙы транспортировкалау, уларҙы электрон сауҙа майҙансыҡтарына урынлаштырыу һәм башҡалар тураһында ҡыҙыҡһынды.
Осрашыуға йәки белгестәр кәңәшенә ғаризаны электрон почта буйынса ҡалдырырға [email protected] йәки түбәндәге телефондар буйынса шылтыратырға мөмкин: +7 347 246 89 28, +7 989 821 49 87.
Фото, сығанаҡ: pravitelstvorb.ru/news/22017/","20 Октябрь , 19:40",Иҡтисад,Na
https://bashgazet.ru/articles/i-tisad/2023-10-20/be-ti-n-forum-3487292,Беҙҙә тиҙҙән форум,Александр Шельдяев матбуғат конференцияһында хәбәрселәрҙең һорауҙарына яуап бирҙе.,"Өфө ҡалаһында ""Легпром"" еңел сәнәғәт форумының уҙыуы тураһында хәбәр иткәйнек инде. Әйткәндәй, беҙҙә бындай сара йыл һайын Башҡортостан Хөкүмәте ҡарары нигеҙендә уҙғарыла. Ошо уңайҙан ""Башинформ"" мәғлүмәт агентлығында Башҡортостан Хөкүмәте Премьер-министры урынбаҫары, республикабыҙҙың сәнәғәт, энергетика һәм инновациялар министры Александр Шельдяев матбуғат конференцияһында хәбәрселәрҙең һорауҙарына яуап бирҙе.
Александр Николаевич билдәләүенсә, ошо форум - Башҡортостанда етештерелгән тауарҙарҙы күрһәтеү өсөн ҙур мөмкинлек. Бынан тыш киләсәктә тағы ла яҡшыраҡ эшләү өсөн нимә етмәүен асыҡлау йәһәтенән дә ныҡ отошло.
""Легпром"" форумы үҙ майҙанында эксперттарҙы, предприятиеларҙы берләштерә. Ике көн барған (25 һәм 26 октябрь) форумда Рәсәй төбәктәренән тыш Үзбәкстан, Ҡаҙағстан һәм Беларусь Республикаларынан вәкилдәр ҡатнаша.
""Башҡортостан күргәҙмәләр компанияһы"" яуаплылығы сикләнгән йәмғиәтенең генераль директоры Альбина Килдеғолова үҙенең уй-фекерҙәре менән уртаҡлашты.
Фото: Илдар Аҡъюлов.","20 Октябрь , 18:50",Иҡтисад,Na
https://bashgazet.ru/articles/i-tisad/2023-10-19/e-e-sel-r-ara-ynda-bash-ortostan-predpriyatie-y-la-bar-3485422,Еңеүселәр араһында Башҡортостан предприятиеһы ла бар  ,Андрей Назаров Халыҡ-ара “Рәсәйҙә эшләнгән” экспорт форумында ҡатнашты. ,"Бөгөн, 19 октябрҙә, Башҡортостан Хөкүмәте Премьер-министры Андрей Назаров Мәскәүҙә үткән Халыҡ-ара “Рәсәйҙә эшләнгән” экспорт форумында ҡатнашты. Хөкүмәт рәйесе юғары технологиялы продукциялар күргәҙмәһен ҡараны һәм, “Төбәктәрҙең яңы көсө” сессияһында ҡатнашып, республиканың иң яҡшы эш тәжрибәләре менән уртаҡлашты.
Башҡортостан – ил күләмендә күрһәтерлек иң яҡшы практикаларға эйә донор-төбәктәрҙең береһе, тип билдәләне Андрей Назаров. Рәсәй экспорт үҙәгенең иң яҡшы практикалары исемлегенә Башҡортостандың 7 кейсы инде.
Форум барышында Бөтә Рәсәй “Йыл экспортеры” конкурсының федераль этабы еңеүселәре лә тәбрикләнде. Конкурста ҡатнашыу өсөн 1500-ҙән ашыу ғариза тапшырылған. “Электрон сауҙа өлкәһендә иң яҡшы экспортер” номинацияһында Башҡортостандан ""Ураллесэкспорт"" компанияһы билдәләнгән. Предприятие ағастан йорттар төҙөү өсөн экологик сеймал әҙерләү менән шөғөлләнә. Тауарҙың 97 проценттан ашыуы экспортҡа йүнәлтелә.
Сығанаҡ һәм фото: pravitelstvorb.ru ","19 Октябрь , 23:10",Иҡтисад,Na
https://bashgazet.ru/articles/i-tisad/2023-10-19/ministr-100-y-shlek-veterandy-otlany-3485266,Министр 100 йәшлек  ветеранды ҡотланы,Фәйзулла Арыҫланбәк улы оҙаҡ йылдар республиканың урман тармағында эшләгән.,"Бөгөн Башҡортостандың урман хужалығы министры Марат Искәндәров Стәрлебаш районында эш сәфәре менән барҙы.
Министрҙың беренсе туҡталышы Тормай ауылында булды. Унда ул “Башҡортостан Республикаһының һаулыҡ һаҡлауҙың беренсел звеноһын яңыртыу” төбәк программаһы сиктәрендә төҙөлгән фельдшер-акушерлыҡ пунктын асыу тантанаһында ҡатнашты.
Артабан район етәкселеге менән бергә Бөйөк Ватан һуғышы ветераны Фәйзулла Арыҫланбәк улы Биктимеровты 100 йыллыҡ юбилейы менән ҡотларға барҙылар.
Фәйзулла Арыҫланбәк улы оҙаҡ йылдар республиканың урман тармағында эшләй, үҙен бик яҡшы ойоштороусы һәм етәксе итеп күрһәтә, коллегаларының абруйына һәм танылыуына лайыҡ булған. Министр үҙенең һәм республиканың барлыҡ урмансылары исеменән уға күп йыллыҡ һәм емешле хеҙмәте, һайлаған һөнәренә тоғролоғо өсөн рәхмәт белдерҙе, ныҡлы һаулыҡ, именлек һәм яҡындары һәм туғандарын ҡыуандырып, оҙон-оҙаҡ йылдар йәшәүен теләне.
Марат Шәрәфетдинов эш сәфәре бырышында граждандарҙы күсмә ҡабул итеү үткәрҙе. Район халҡы урман участкаларында умарталар һәм умартасылыҡтар урынлаштырыу тәртибенә, урмандарҙы ебәк күбәләгенән ҡотҡарыуға, йүкә урмандарын һаҡлау һәм тергеҙеүгә, урмандарҙы рекреацион маҡсаттарҙа файҙаланыу өсөн түләү күләменә ҡағылышлы мәсьәләләр буйынса тейешле яуаптар алды. Халыҡты шулай уҡ махсус хәрби операцияла ҡатнашыусыларҙы һәм ғаилә ағзаларын утын менән тәьмин итеү мәсьәләләре борсой.
Артабан министр Екатеринбург инвесторҙары менән осрашты. Улар Стәрлебаш районында “Башҡорт еләге” инвестиция проектын тормошҡа ашыра башлаған. Ғөмбаҙы ауылы эргәһендәге ер участкаһында һырғанаҡ үҫтереү буйынса үтә йылдам үҫә торған баҡсалар булдырыласаҡ.  Фото: vk.com/marat.sharafutdinov.minles","19 Октябрь , 21:00",Иҡтисад,Na
https://bashgazet.ru/articles/i-tisad/2023-10-19/e-el-s-n-t-eshen-k-r-tk-n-k-rg-m-g-sa-yralar-3485253,Еңел сәнәғәт үҫешен күрһәткән күргәҙмәгә саҡыралар ,25-26 октябрҙә Өфөлә «Легпром» еңел сәнәғәт форумы үтәсәк.,"“Легпром” Еңел сәнәғәт форумы Өфөлә 25 – 26 октябрҙә үтәсәк. Йыл һайын үткәрелгән сара Башҡортостан Хөкүмәте ҡарарына ярашлы ойошторла.
Күргәҙмә еңел сәнәғәт тармағының заманса үҫешен күрһәтә, пленар өлөштә кадрҙар әҙерләү һәм дәүләт ярҙамы күрһәтеү тураһында һөйләшеүҙәр, түңәрәк өҫтәлдәр ойоштороласаҡ.
Быйыл экспозиция яңыса форматта, зоналарға бүленеп эшләнгән. Бында дизайн, фабрикалар, мода, балалар өсөн әйберҙәр, махсус кейем, сифат һәм башҡаһы күрһәтелгән экспозициялар урын аласаҡ.
Форумдың эшендә Ҡаҙағстан, Үзбәкстан ҡунаҡтары ҡатнашасаҡ.
Иртәгә күргәҙмә тураһында тулыраҡ “Башинформ” мәғлүмәт агентлығында Башҡортостан Хөкүмәте Премьер-министры - сәнәғәт, энергетика һәм инновациялар министры Александр Шельдяев һөйләйәсәк. Матбуғат конференцияһы 20 октябрҙә 15.00-дә башлана. Адресы: Өфө ҡалаһы, Киров урамы, 45. Аккредитация өсөн телефон: 8-927-23-28-188.
Тулыраҡ мәғлүмәт: https://bvkexpo.ru/legprom-ufa/posetitelyam2
Фото: Ринат РАЗАПОВ.","19 Октябрь , 18:50",Иҡтисад,Na
https://bashgazet.ru/articles/sport-m-turizm/2023-10-27/f-l-grek-rim-k-r-she-buyynsa-r-s-y-kubogy-3496634,Өфөлә – грек-рим көрәше буйынса Рәсәй Кубогы,Сара 27 октябрҙә асылды.,"Сараны асыу тантанаһында төбәк етәксеһе Радий Хәбиров та ҡатнашты.
Рима Баталова исемендәге Республика спорт әҙерлеге үҙәгендә үткән ярыштарға илдең 30 төбәгенән 200 ҡатнашыусы килгән. Башҡортостан данын 13 спортсы яҡлай. 10 ауырлыҡ категорияһында еңеүселәргә “Рәсәйҙең спорт мастеры” исеме биреләсәк.
Быйыл Рәсәй Кубогы сиктәрендә тәүге тапҡыр 16 йәшкә тиклемге егеттәр һәм ҡыҙҙар араһында Башҡортостан Башлығы һәм Донецк Халыҡ Республикаһы Башлығы приздарына спорт көрәше буйынса ярыштар үтте.
Радий Хәбиров спортсыларҙы һәм тренерҙарҙы 2024 йылда Өфөлә үтәсәк XII “Рәсәй – спорт державаһы” халыҡ-ара форумына саҡырҙы. Хәтерегеҙгә төшөрәбеҙ, был хаҡта Владимир Путин 19 октябрҙә Пермдә үткән спорт форумының пленар ултырышында иғлан итте.
Сара тураһында Башҡортостан Башлығы Радий Хәбиров социаль селтәрҙәрҙә былай тип яҙған: “Кубок сиктәрендә Башҡортостан Башлығы Кубогына һәм Донецк Халыҡ Республикаһы Башлығы Кубогына ярыштар үтәсәк. Беҙ Денис Владимирович Пушилин менән был ярыштарҙы сиратлап ҡабул итеү тураһында һөйләшеп килештек. Ваҡыты еткәс, беҙ спортсыларыбыҙ менән Донецк еренә барырбыҙ, тип ышанам. Барығыҙға ла матур еңеүҙәр теләйем!”
 
Фото: glavarb.ru","27 Октябрь , 21:30",Спорт һәм туризм,Na
https://bashgazet.ru/articles/sport-m-turizm/2023-10-26/muzey-kompleksy-m-m-mery-yyl-yl-n-en-asy-3494634,Музей комплексы һәм мәмерйә йыл әйләнәһенә асыҡ  ,"Республикала йәйгеһен дә, ҡышҡыһын да ҡарай торған урындар күп. Мәҫәлән, Шүлгәнташ мәмерйәһе... ","Республикала йәйгеһен дә, ҡышҡыһын да ҡарай торған урындар күп. Мәҫәлән, Шүлгәнташ мәмерйәһе. Музей комплексы һәм мәмерйә йыл әйләнәһенә асыҡ, комплексҡа автомобилдәр өсөн яҡшы юл һалынған.
Башҡортостанда ҡышҡы көндәрҙә ҡайҙа барырға мөмкин булыуы хаҡында Республика менән идара итеү үҙәгенән БЮТ телеканалының ""Сәләм"" тапшырыуы тура эфирында Туризмды үҫтереү үҙәге вәкиле Заһир Ҡотлосурин һөйләне.
Салауат районындағы Янғантау ҙа күптәрҙе үҙенә йәлеп итә. Унан алыҫ түгел Ҡорғаҙаҡ шишмәһе аға, һыуы кальций һәм магнийға бай. Ә тау саңғыһын яратыусылар Әбйәлил районындағы Яҡтыкүлгә бара ала. Күлдән йыраҡ түгел ерҙә тау саңғыһы үҙәге урынлашҡан, унда ябай йәки ҡатмарлы трасса һайларға мөмкин.
Башҡортостанда туризм әүҙем үҫешә. 23-26 октябрҙә Өфөлә III Этнотуризм форумы үтә. Форумға Белоруссиянан һәм Абхазиянан да ҡунаҡтар килде. Әйткәндәй, Башҡортостандың өлкән быуын кешеләре «Башҡортостанда оҙон ғүмерлелек» программаһы буйынса Абхазияға һәм Беларусь Республикаһына бара ала.
Сәйәхәт итеү өсөн тағы ла күберәк урындар тураһында Республикаға идара итеү үҙәге тәҡдим иткән эфир яҙмаһында таныша алаһығыҙ.
Фото: ifaces.ru
Сығанаҡ: vk.com/wall-201146046_103214","26 Октябрь , 15:00",Спорт һәм туризм,Na
https://bashgazet.ru/articles/sport-m-turizm/2023-10-25/respublika-et-kse-e-haly-ara-forumda-3492832,Республика етәксеһе - халыҡ -ара форумда ,Туризмды үҫтереү буйынса яңы маҡсаттар билдәләнә,"24 октябрҙә Өфөнөң Конгресс-холында Башҡортостан Башлығы Радий Хәбиров этнотуризм буйынса III халыҡ -ара форумын асыу тантанаһында ҡатнашты. Әйтергә кәрәк был сара Рәсәйҙең 67 төбәгенән 500-ҙән ашыу эксперттарҙы йыйҙы. Шулай уҡ Белоруссия һәм Абхазиянан вәкилдәр ҡатнашты.
Ҡунаҡтарҙы тәбрикләп, Башҡортостан етәксеһе заманса шарттарҙа форумдың әһәмиәтен билдәләне.
 –Этнотуризмға беҙ ҙур иғтибар бирәбеҙ.Башҡортостанда был тема бик популяр. Беҙҙең республика үҙенсәлекле, бында тыныслыҡта һәм татыулыҡта бик күп халыҡтар йәшәй. Улар үҙәренең тарихын, мәҙәниәтен, йолаларын һаҡлай, –тине Радий Хәбиров. – Бөгөнгө форумды беҙ өсөнсө тапҡыр уҙғарабыҙ һәм ул тәжрибә уртаҡлашыу, туризм үҫешенең перспективаларын тикшереү өсөн ҡыҙыҡлы майҙансыҡ булараҡ үҙенең кәрәклеген иҫбатланы.
Төбәк етәксеһе этнотуризм үҫешенең үҙәгенә әүерелгән бер нисә яңы тематик проекттарҙы билдәләне.
–Бөрйән районындағы “Шүлгәнташ” музей комплексы Башҡортостанға тартып тороусы урын. Шишмә районында Тура-хан һәм Хөсәйенбәк мавзолейы ҙур ҡыҙыҡһыныу тыуҙыра, унда беҙ Евразияның күсмә цивилизациялар музейын булдырабыҙ. “Янғантау” геопаркы Бойондороҡһоҙ дәүләттәр берләшмәһендә беренсе булып ЮНЕСКО геопаркы статусын алды. Дөйөм алғанда, беҙ республикабыҙҙы Рәсәй һәм донъя өсөн асырға, үҙебеҙҙең уникаль тәбиғи һәм тарихи объекттарҙы күрһәтергә тырышабыҙ.
 Шулай уҡ ул заманса туристик инфраструктураһын булдырыу йүнәлешенә лә туҡталды.
Әйтергә кәрәк,  был өлкәгә  Рәсәй Хөкүмәте тарафынан да ҙур ярҙам тоябыҙ. Ҡунаҡтарҙы урынлаштырыу өсөн урындарҙы арттырыуға 900 миллион һумға яҡын аҡса бүленгән.Сөнки уларға бөгөн айырыуса һорау ҙур. Һүҙ глэмпинг, ял базалары һәм башҡа майҙансыҡтар тураһында бара. Федераль ярҙам менән 2023-2024 йылдарҙа тағы ла ҙурыраҡ эштәр башҡарыу маҡсаты ҡуйылған.
–Беҙ туристик тармаҡ үҫеше өсөн уңайлы ваҡытта йәшәйбеҙ. Рәсәй халҡы өсөн ҡайһы бер сит ил йүнәлештәре ябылған ваҡытта беҙҙең биләмәләге тәбиғәтте һәм матурлыҡты асыуҙың уникаль мөмкинлеге бар, –тине республика етәксеһе.
Region PR йәмәғәт элемтәһе үҫеше фонды идараһы рәйесе, “Йыл маршруты” Бөтә Рәсәй туристик премияһына нигеҙ һалыусы Геннадий Шаталов Башҡортостан етәксеһенә форумды ойошторған өсөн рәхмәтен белдерҙе. Шулай уҡ ул форум сиктәрендә “Йыл маршруты” Бөтә Рәсәй туристик премияһын алыуға конкурстың финалы уҙғарылыуын да билдәләне. Быйыл унда илдең 56 төбәгенән 270 тармаҡ проекттары ҡатнаша, шул иҫәптән 48 ғариза Башҡортостандан.
–Туристик тармағын нығытыу өсөн республика етди аҙымдар эшләй, –тине Геннадий Шаталов. –2024 йылдың апрелендә союздаш дәүләт сиктәрендә тәүге тематик форумды уҙғарырға ниәтләйбеҙ. Уның майҙансығында “Башҡортостан оҙон ғүмерлелеге”  программаһы менән Башҡортостандың исем туйын уҙғарырға ниәтләйбеҙ.Һеҙҙең республика тәжрибәһе күп төбәктәргә ҡыҙыҡлы, һеҙҙән өйрәнәһе  тәжрибә  бар. Республика брендтары – башҡорт балы һәм башҡорт атын танытыуығыҙ өсөн айырым рәхмәт.
 Форум асылғандан һуң Республика Башлығы халыҡ -художество кәсептәренең күргәҙмәһен ҡараны, “Урал” туристик -рекреацион тибындағы буласаҡ махсус иҡтисади зонаның проекты менән танышты. Ул Бөрйән, Белорет, Әбйәлил райондары биләмәһендә урынлашасаҡ. Махсус иҡтисади зонаның төп туристик объекттары булып Шүлгәнташ мәмерйәһе, “Шүлгәнташ” музей комплексы, башҡорт дәүләт заповеднигы, Ирәмәл тауы, Ирәкташ, Әбйәлил һәм Белорет районының тау саңғыһы курорттары, солоҡтары буласаҡ.
 Форумда Республика етәксеһе Рәсәй төбәктәренең, Белоруссия һәм Абхазияның туристик индустрия вәкилдәре менән осрашты. Осрашыуҙа ҡатнашыусылар туризмды үҫтереүҙә Башҡортостан тәжрибәһен юғары баһаланы.
Фото:Башҡортостан Башлығы сайтынан.
 
 
 
 
 ","25 Октябрь , 14:30",Спорт һәм туризм,Na
https://bashgazet.ru/articles/sport-m-turizm/2023-10-24/f-l-etnoturizm-buyynsa-forum-bara-3491851,Өфөлә этнотуризм буйынса форум бара,Унда илдең 60-ҡа яҡын төбәгенән  вәкилдәр килде.,"Баш ҡалабыҙҙа этнотуризм буйынса 3-сө халыҡ-ара форум уҙғарыла, шулай уҡ уның сиктәрендә “Йыл маршруты-2023” Бөтә Рәсәй туристик премияһының финалы ла үтә. Сарала илбеҙҙең төрлө төбәктәренән, Белоруссия һәм Абхазиянан ҡунаҡтар ҡатнаша.
Бөгөн “Торатау” конгресс-холында форум тантаналы рәүештә асылды. Унда Башҡортостан Башлығы Радий Хәбиров та ҡатнашты.
- Өфөлә этнотуризм буйынса халыҡ-ара форумды өсөнсө тапҡыр уҙғарабыҙ. Беҙҙең республика был йәһәттән үҙенсәлекле, бында төрлө халыҡ вәкилдәре йәшәй.  Иң мөһиме –улар үҙҙәренең мәҙәниәтен һәм йолаларын һаҡлай, - тине ул сығышында.
Артабан “Этнотуризм - туристик биләмәләр үҫешенең драйверы” тигән темаға пленар ултырыш уҙғарылды. Башҡортостандың Эшҡыуарлыҡ һәм туризм буйынса министры урынбаҫары Азамат Ғәлин республикала туризм үҫеше менән таныштырҙы.
-Башҡортостанда беҙҙең төбәгебеҙгә тартып торған урындар байтаҡ. Шүлгәнташ мәмерйәһен барып күреү тәрән тәьҫораттар ҡалдыра. Былтыр унда  “Шүлгән-таш” тарихи-музей комплексын астыҡ. Яңы технологиялар ярҙамында унда кешелек цивилизацияһының барлыҡ тарихын күрергә мөмкин. Донъя кимәлендәге был комплекста 60 мең кеше булып өлгөрҙө. Әлеге көндә йәнә бер ҙур эш алып барыла. Евразияның күсмә цивилизациялар музейын төҙөү эшен башланыҡ. Ул халҡыбыҙҙың тарихын асыуға булышлыҡ итәсәк. Музейҙың төп объекттары – Хөсәйенбәк һәм Тура-хандың таш мавзолейҙары. Шулай уҡ бында башҡорт аты үҙәген, ҡунаҡханалар, һөнәрселек производствоһын, мәҙәни һәм спорт саралары өсөн майҙансыҡтар асыу ниәтләнә, - тине ул үҙ сығышында.
Ултырышта Мәскәү, Санкт-Петербург, Ҡазан  һәм башҡа ҡалаларҙан килгән ҡунаҡтар ҙа сарала ҡатнашыусыларға ҡыҙыҡлы мәғлүмәттәр еткерҙе. Һәр ҡайһыһы үҙенең ҡыҙыҡлы тәжрибәләре менән уртаҡлашты.
Көндөң икенсе яртыһы ла йөкмәткеле һөйләшеүҙәргә ҡоролдо. “Этномәҙәнитуризм: маркетинг үҫеше һәм тәьҫораттар иҡтисады” темаһына арналған түңәрәк өҫтәлдә залдан һорау биреүселәр ҙә күп булды. Түңәрәк өҫтәлде Бөтә Рәсәй “Йыл маршруты” туристик премияһына нигеҙ һалыусы Геннадий Шаталов алып барҙы.
Автор фотолары.","24 Октябрь , 19:00",Спорт һәм туризм,Na
https://bashgazet.ru/articles/sport-m-turizm/2023-10-23/f-atyn-y-ar-boksy-buyynsa-r-s-y-chempionatyn-abul-it-3490077,Өфө ҡатын-ҡыҙҙар боксы буйынса Рәсәй чемпионатын ҡабул итә, 3 ноябрҙән 12-һенә тиклем Өфөлә ҡатын-ҡыҙҙар араһында бокс буйынса Рәсәй чемпионаты үтә.,"3 ноябрҙән 12-һенә тиклем Өфөлә ҡатын-ҡыҙҙар араһында бокс буйынса Рәсәй чемпионаты үтә.
Ул Р.Баталова исемендәге спорт әҙерлеге үҙәге майҙансығында үтәсәк. Асыу тантанаһы - 4 ноябрҙә, йомғаҡлау ярышы һәм бүләкләү 11 ноябргә планлаштырылған. Илдең 49 төбәгенән 12 ауырлыҡ категорияһында 200-ҙән ашыу спортсы ҡатнашыуы көтөлә.
Андрей Назаров билдәләүенсә, бокс республика өсөн төп спорт төрө булып тора. Системалы рәүештә уның менән 9 мең кеше шөғөлләнә, һөнәри рәүештә - 4 мең спортсы. 13 спортсы Рәсәй йыйылма команда составына индерелгән.
- Республикала был спорт төрөнә ҡыҙыҡһыныу арта бара. 2017 - 2022 йылдарҙа беҙҙең тренерҙар Рәсәй спорт мастерлығына 400 кандидат, 23 Рәсәй спорт мастеры, шулай уҡ 2 халыҡ-ара класлы Рәсәй спорт мастеры әҙерләне. Бокс буйынса йыл һайын ҙур ярыштар үткәрелә. Бер йыл элек бокс буйынса Рәсәй чемпионкаһы Башҡортостандан Азалия Әминева (Башҡортостан тарихында тәүге ҡатын-ҡыҙ) булды. Беҙ шундай кимәлдәге ярышты Өфөлә үткәрә алыуыбыҙға әҙер икәнлегебеҙҙе аңланыҡ һәм инициатива менән сығыш яһаныҡ, уны хупланылар, - тине Премьер-министр.
Рәсәй Бокс федерацияһы хакимиәте етәксеһе Наталья Фалько әҙерлек план буйынса бара, республика Федерация менән берлектә спортсыларға ярыш өсөн дә, йәшәү өсөн дә уңайлы шарттар тыуҙырылған, тине.
Ойоштороусылар – Башҡортостан Республикаһы Хөкүмәте, Н. Валуев исемендәге олимпия резервы мәктәбе.
Фото: Спорт министрлығы матбуғат хеҙмәте.
https://resbash.ru/news/sport/2023-10-18/ufa-primet-chempionat-rossii-po-zhenskomu-boksu-3483334
 ","23 Октябрь , 20:25",Спорт һәм туризм,Na
https://bashgazet.ru/articles/sport-m-turizm/2023-10-21/respublika-ikense-urynda-3488010,Республика – икенсе урында,"Сарала 49 муниципалитет хакимиәтенән һәм 24 республика башҡарма власы органынан, ойошмаһынан 500-ҙән ашыу кеше ҡатнашты.","Республикала Бөтә Рәсәй “Хеҙмәткә һәм оборонаға әҙер!” физкультура һәм спорт комплексы фестивале тамамланды.
Сарала 49 муниципалитет хакимиәтенән һәм 24 республика башҡарма власы органынан, ойошмаһынан 500-ҙән ашыу кеше ҡатнашты. Иң яҡшы командаларҙы Башҡортостан Хөкүмәте Премьер-министры Андрей Назаров Өфөлә сараны ябыу тантанаһында наградланы.
Хөкүмәт рәйесенең белдереүенсә, ГТО фестивале комплексы дәүләт һәм муниципаль хеҙмәткәрҙәр араһында 2016 йылдан ойошторола. Был Башҡортостандың күп кеше ҡатнашҡан спортты үҫтереү буйынса йолаларҙы хөрмәт итеүен күрһәтә. Был йылдарҙа һәр кем өсөн физкультура менән шөғөлләнеү өсөн күп атҡарылды.
- Был йылдарҙа һәр кемдең физкультура менән шөғөлләнеүе өсөн күп эшләнде. Райондарыбыҙҙа һәм ҡалаларыбыҙҙа 13 меңдән ашыу спорт объекты бар һәм уларҙа һәр кем физкультура, һөнәри спорт менән шөғөлләнә ала. Спорт ҡоролмалары һаны буйынса, Мәскәүҙән ҡала, икенсе урындабыҙ, - тип һөйләне Андрей Назаров.
Премьер-министр һуңғы ике йылда республиканың һәр йорт эргәһендә ҙур булмаған спорт майҙансығының булыуы өсөн тырышыуы тураһында әйтте. 2022-2023 йылдарҙа “Башҡорт ихаталары” программаһын тормошҡа ашырыу маҡсатында 120-нән ашыу объект төҙөлгән.
- Сараларҙың һөҙөмтә биреүен бөгөн күрәбеҙ. Республикала йәшәүселәр ГТО нормативтарын тапшырыуға ла әүҙем ҡушылды. Башҡортостан буйынса 700 мең тирәһе кеше ҡушылды. Һәр муниципаль һәм дәүләт хеҙмәткәре хеҙмәткә һәм оборонаға әҙер булыу өсөн был нормативтарҙы мотлаҡ тапшырырға тейеш тип уйлайым, - тип теләне Премьер-министр, фестиваль лидерҙарын бүләкләр алдынан.
Ер һәм милек мөнәсәбәттәре министрлығы һәм Өфө ҡалаһы хакимиәте еңеүсе тип танылды. Икенсе урында – Башҡортостан Башлығы Хакимиәте һәм Краснокама районы муниципалитеты, өсөнсөлә - республиканың Ғәҙәттән тыш хәлдәр буйынса дәүләт комитеты һәм Ғафури районы хакимиәте.
Фестиваль тамамланғанда Башҡортостан Хөкүмәте Премьер-министры Андрей Назаровҡа Бөтә Рәсәй ГТО фестивалендә икенсе урын яулаған Башҡортостан призерҙары командаһынан кубок тапшырҙылар. Награда республика Хөкүмәте музейына тапшырыласаҡ.
Фото, сығанаҡ: pravitelstvorb.ru/news/22031/","21 Октябрь , 20:50",Спорт һәм туризм,Na
https://bashgazet.ru/articles/sport-m-turizm/2023-10-19/sport-a-i-tibar-r-sa-k-sl-3485404,Спортҡа иғтибар һәр саҡ көслө  ,Радий Хәбиров Рәсәй Президенты ҡарамағындағы Физкультура һәм спортты үҫтереү буйынса совет ултырышында ҡатнашты. ,"Бөгөн, 19 октябрҙә, Башҡортостан Башлығы Радий Хәбиров Рәсәй Президенты ҡарамағындағы Физкультура һәм спортты үҫтереү буйынса совет ултырышында ҡатнашты. Уны Пермдә Владимир Путин үткәрҙе. Һөйләшеүҙең төп темаһы – Рәсәй төбәктәрендә спорт инфраструктураһының үҫеше.
- Ундай инфраструктураның үҫешкән булыуы, спорт объекттарының күплеге һәм төрлөлөгө тормош сифатына, миллиондарса кешеләрҙең һаулыҡ торошона тәьҫир итә, физкультура менән даими рәүештә шөғөлләнергә мөмкинлектәр аса, - тип билдәләне Владимир Путин.
Дәүләт башлығы һуңғы дүрт йылда Рәсәй халҡы араһында даими раәүештә спорт менән шөғөлләнеүселәр һанының 40-тан 53 процентҡаса үҫеүен әйтте. 2030 йылға был күрһәткес 70 процентҡа етергә тейеш.
Ултырышта ҡатнашыусылар яңы спорт объекттары төҙөң, булғандарын заманса итеп үҙгәртеү, атлеттар өсөн үҙебеҙҙә экипировка һәм кәрәкле ҡорамалдар етештереү, спорт тармағына дәүләт ярҙамы, ярыштар календары булдырыу тураһында фекер алышты.
Мәҫәлән, Рәсәйҙең Паралимпия комитеты президенты Павел Рожков быйыл ноябрҙә Өфөлә “Ватанды һаҡлаусылар Кубогы” үтеүе тураһында белдерҙе. Ярыштарҙа Волга буйы һәм Урал федераль округтарынан махсус хәрби операция ветерандары ҡатнашасаҡ. Башҡортостан Башлығы был турнир хәрби хәрәкәттәрҙә яраланған кешеләргә тулы ҡанлы тормошҡа ҡайтырға ярҙам итәсәк, тип белдерҙе.
Рәсәй  Спорт көрәше федерацияһы президенты Михаил Мамиашвили Башҡортостанда тормошҡа ашырылған “Ауыл тренеры” төбәк программаһы тәжрибәһен бик юғары баһаланы. Ул 2020 йылда төбәк Башлығы Радий Хәбировтың башланғысы менән булдырылғайны.
- Мин Спорт буйынса совет ултырышында тәүге тапҡыр ҡатнаштым. Президент спортты ныҡ күтәрә. Беҙ ҙә республикала ошо курсҡа таянабыҙ һәм атлеттарыбыҙға, күмәк халыҡ һәм профессионалдар йәлеп ителгән спорт төрҙәренә айырым иғтибар бүләсәкбеҙ, - тине Радий Хәбиров.  
Сығанаҡ һәм фото: glavarb.ru","19 Октябрь , 22:45",Спорт һәм туризм,Na
https://bashgazet.ru/articles/sport-m-turizm/2023-10-19/bash-ortostan-2024-yylda-r-s-y-sport-derzhava-y-forumyn-abul-it-s-k-3485358,Башҡортостан 2024 йылда “Рәсәй – спорт державаһы” форумын ҡабул итәсәк  ,Был хаҡта ил Президенты Владимир Путин белдерҙе. ,"XII Халыҡ-ара “Рәсәй – спорт державаһы” форумы 2024 йылда Өфөлә үтәсәк. Был хаҡта бөгөн, спорт форумының пленар ултырышы барышыныда, Рәсәй Президенты Владимир путин белдерҙе. Быйыл форумды Пермь ҡабул итә.
- Традицияға ярашлы, форум беҙҙең ҙур илебеҙҙең төрлө ҡалаларында үтә. Был юлы ул ҡала Башҡортостан Республикаһының баш ҡалаһы Өфө буласаҡ, - тине Владимир Путин. – 2024 йылда Өфө 450 йыллығын билдәләй. Форум ҡунаҡтары байрам сараларында ҡатнашасаҡ, Рәсәйҙең үҙенсәлекле, бик ҡыҙыҡлы һәм яҡлы төбәгенең мәҙәниәте, тарихы һәм мираҫы менән таныша аласаҡ.
Пермдәге XI “Рәсәй – спорт державаһы” форумында Башҡортостан Башлығы Радий Хәбиров ҡатнаша. Төбәк етәксеһе форумды Өфөлә үткәрергә ҡарар иткәне өсөн ил Президентына рәхмәт белдерҙе һәм был сара юғары кимәлдә үтер, тигән ышаныс белдерҙе.
- Был беҙҙең өсөн ҙур ҡаҙаныш. Күп кенә төбәктәр форумды үҙҙәрендә үткәреү өсөн көрәшеүен билдәләгем килә. Был бик ҙур ҡаҙаныш. Ҡағиҙә булараҡ, ил етәкселәре, бөйөк спортсылар килә. Республика халҡын Президенттың ошондай ҡарар ҡабул итеүе менән ҡотлайым. Был форум Өфөнөң 450 йыллығына арналған тантаналы сараларҙың бер өлөшө буласаҡ, - тине Радий Хәбиров.
Рәсәй спорт министры Олег Матыцин “Рәсәй – спорт державаһы” алда торған форумды Башҡортостан лайыҡлы үткәрер, тип ышанам, тине.
Сығанаҡ һәм фото: glavarb.ru","19 Октябрь , 21:25",Спорт һәм туризм,Na
https://bashgazet.ru/articles/sport-m-turizm/2023-10-18/mahsus-h-rbi-operatsiya-veterandary-yarysha-3483660,Махсус хәрби операция ветерандары ярыша,Өфөлә тиҙҙән күләмле ҙур сара уҙғарыла.,"Ноябрҙә Өфөлә “Ватан һаҡсылары кубогы” сараһы уҙғарыла. Ярышта махсус хәрби операция ветерандары ҡатнашасаҡ. Башҡортостан Хөкүмәтендә республиканың Премьер-министр урынбаҫары – финанс министры Лира Иғтисамова рәйеслегендә уҙғарылған эш кәңәшмәһендә ошо спорт ярышына ҡағылышлы һорауҙарҙы  тикшерҙеләр.
“Ватан һаҡсылары кубогы” икенсегә үткәрелә, беренсе тапҡыр ул август айында Кемерово өлкәһендә уҙғарылды. Унда 11 команда составында 70 спортсы ҡатнашты.
Финанс министрлығының матбуғат хеҙмәте хәбәр итеүенсә, Башҡортостандағы ярыш тағы ла күләмлерәк буласаҡ. Волга буйы һәм Урал федераль округтарының 20 субъектынан 20 команданың килеүе көтөлә. Ҡатнашыусылар өҫтәл теннисында, атыуҙа, уҡтан атыуҙа һәм башҡа ярыштарҙа үҙҙәренең оҫталығын һынар. Төп маҡсат – паралимпия спортының киң мөмкинлектәрен күрһәтеү.
Ватан һаҡсылары кубогын уҙғарыу өсөн Башҡортостанды һайлау осраҡлы күренеш түгел. Төбәктә яҡшы матди база һәм спорт инфраструктураһы булдырылған.
Лира Иғтисамова  республикала  ошондай ҙур сара үтеүенә ҡыуанысын белдерҙе.
-Ветерандар ярышһын, мөһим һорауҙарҙы тикшерә алһын өсөн Өфөлә барлыҡ тейешле шарттарҙы ла булдырырбыҙ, - тине ул.
Фото: Башҡортостан Хөкүмәтенең матбуғат хеҙмәте.
 
 ","18 Октябрь , 21:25",Спорт һәм туризм,Na
https://bashgazet.ru/articles/sport-m-turizm/2023-10-17/f-l-atyn-y-ar-ara-ynda-boks-buyynsa-r-s-y-chempionaty-t-3482117,Өфөлә ҡатын-ҡыҙҙар араһында бокс буйынса Рәсәй чемпионаты үтә,"Андрей Назаров билдәләүенсә, бокс республика өсөн төп спорт төрө булып тора. Системалы рәүештә уның менән 9 мең кеше шөғөлләнә, һөнәри рәүештә - 4 мең спортсы. 13 спортсы Рәсәй йыйылма команда составына индерелгән.","Өфөлә 3-өнән 12 ноябргә тиклем ҡатын-ҡыҙҙар араһында бокс буйынса Рәсәй чемпионаты үтә.
Башҡортостан Хөкүмәтендә 2023 йылдың 3 ноябренән 12-енә тиклем үтәсәк ҡатын-ҡыҙҙар араһында бокс буйынса Рәсәй чемпионатын ойоштороу мәсьәләләре тикшерелде. Премьер-министр Андрей Назаров етәкселегендәге кәңәшмәлә Рәсәй Бокс федерацияһы хакимиәте етәксеһе Наталья Фалько (Мәскәү), Хөкүмәт вице-премьерҙары, Башҡортостандың Бокс федерацияһы рәйесе Сәғит Аслаев, спорт структуралары вәкилдәре ҡатнашты.
Андрей Назаров билдәләүенсә, бокс республика өсөн төп спорт төрө булып тора. Системалы рәүештә уның менән 9 мең кеше шөғөлләнә, һөнәри рәүештә - 4 мең спортсы. 13 спортсы Рәсәй йыйылма команда составына индерелгән.
- Республикала был спорт төрөнә ҡыҙыҡһыныу арта бара. 2017 - 2022 йылдарҙа беҙҙең тренерҙар Рәсәй спорт мастерлығына 400 кандидат, 23 Рәсәй спорт мастеры, шулай уҡ 2 халыҡ-ара класлы Рәсәй спорт мастеры әҙерләне. Бокс буйынса йыл һайын ҙур ярыштар үткәрелә. Бер йыл элек бокс буйынса Рәсәй чемпионкаһы Башҡортостандан Азалия Әминева (Башҡортостан тарихында тәүге ҡатын-ҡыҙ) булды. Беҙ шундай кимәлдәге ярышты Өфөлә үткәрә алыуыбыҙға әҙер икәнлегебеҙҙе аңланыҡ һәм инициатива менән сығыш яһаныҡ, уны хупланылар, - тине Премьер-министр.
Наталья Фалько Өфөлә федераль әһәмиәттәге ярыш ойоштороуҙары һәм төбәк халҡын киң спортҡа йәлеп иткәндәре өсөн Башҡортостан Премьер-министрына һәм Хөкүмәткә рәхмәт белдерҙе. Уға әҙерлек план буйынса бара, республика Федерация менән берлектә спортсмендарға ярыш өсөн дә, йәшәү өсөн дә уңайлы шарттар тыуҙырған, тип өҫтәне ул.
Башҡортостандың спорт министры Руслан Хәбибов хәбәр итеүенсә, республика Чемпионатты үткәрергә әҙер. Ярыштар Башҡортостан Республикаһының Р. Баталова исемендәге спорт әҙерлеге үҙәгендә үтәсәк. Асыу тантанаһы - 4 ноябрҙә. Финал турнирҙары һәм бүләкләү 11 ноябргә планлаштырылған. Рәсәйҙең 49 төбәгенән 12 ауырлыҡ үлсәмендә 200 спортсы ҡатын-ҡыҙ ҡатнаша. Ойоштороусылар – Башҡортостан Республикаһы Хөкүмәте, Н. Валуев исемендәге олимпия резервы мәктәбе.
Андрей Назаров Спорт министрлығына һәм республика Спорт федерацияһына һәм Н. Валуев исемендәге спорт мәктәбенә федераль кимәлдәге ярыштарға әҙерлекте тиҙләтергә ҡушты һәм республиканың спорт тормошо өсөн тарихи был ваҡиға юғары кимәлдә  үтергә тейеш, тип билдәләне.  ","17 Октябрь , 21:10",Спорт һәм туризм,Na
https://bashgazet.ru/articles/sport-m-turizm/2023-10-17/sara-berense-tap-yr-oyoshtorola-3481529,Сара беренсе тапҡыр ойошторола,Өфөлә Рәсәйҙең коляскала бейеү буйынса ярыштар була.,"Башҡортостандың Спорт министрлығы, Бөтә Рәсәй терәк-хәрәкәт аппараты зарарланғандар спорты федерацияһы һәм уның Башҡортостандағы бүлексәһе, Коляскала спорт бейеүҙәре федерацияһының республикалағы бүлексәһе, Рима Баталованың “Милләт йәшлеге” төбәк ижтимағи фонды, Рәсәйҙең Президент гранттары фонды булышлығында сара ойошторола.
Тиҙҙән Өфөләге Рима Баталова исемендәге спорт әҙерлеге үҙәге паркетына илдең 16 төбәгенән спортсылар сыға. Вологда (Череповец ҡалаһы), Тамбов (Тамбов ҡалаһы), Липецк (Липецк ҡалаһы) өлкәләре, Краснодар крайы (Краснодар ҡалаһы), Новосибирск өлкәһе (Новосибирск ҡалаһы), Мәскәү (Серпухов ҡалаһы), Тверь (Осташков ҡалаһы) өлкәләре, Пермь крайы (Пермь ҡалаһы), Севастополь, Төмән ҡалалары, Удмурт Республикаһы (Ижевск, Воткинск ҡалалары, Люкшудья ауылы, Бурин ҡасабаһы), Татарстан Республикаһы (Яр Саллы ҡалаһы), Ямал-Ненецк автономиялы округы (Яңы Уренгой ҡалаһы), Мәскәү, Санкт-Петербург ҡалалары һәм, әлбиттә, Башҡортостан Республикаһы (Өфө, Белорет, Стәрлетамаҡ, Бәләбәй ҡалалары)  йыйылма командалары үҙ көсөн һынай.
21-22 октябрҙә ярыштар Бөтә Рәсәй спорт төрҙәре реестрының коляскала бейеүҙең барлыҡ төрҙәре буйынса үткәрелә. 18 миҙалдар комплекты уйнатыла һәм ярыштар һөҙөмтәләре буйынса сираттағы спорт исемдәре, разрядтары бирелә. Рәсми иҫәптән тыш, коляскала бейеүҙе популярлаштырыу өсөн 7 – 12 йәшлек балалар ҙа дөйөм һәм ирекле программаларҙа награда өсөн ярыша.
Фото, сығанаҡ:  pravitelstvorb.ru/news/21993/","17 Октябрь , 16:25",Спорт һәм туризм,Na
https://bashgazet.ru/articles/sport-m-turizm/2023-10-16/berense-etap-e-e-sel-re-bild-le-3480197,Беренсе этап еңеүселәре билдәле,11 октябрҙән  баш ҡаланың Спорт һарайында конькиҙа фигуралы шыуыу буйынса ярыштар бара,"11 октябрҙән  баш ҡаланың Спорт һарайында конькиҙа фигуралы шыуыу буйынса Бөтә Рәсәй “Ростелеком Рәсәйҙең Гран-приһы – Ҡурай иле” тип исемләнгән сара, тағы юниорҙар араһында Бөтә Рәсәй “Ҡурай иле” ярыштары бара.
Ярыштарҙың беренсе этабы тамамланды. Рәсәйҙең Конькиҙа фигуралы шыуыу буйынса федерацияһы генераль президенты Александр Коган һәм Башҡортостандың спорт министры урынбаҫары Артем Новиков призлы урын яулағандарҙы ҡотланы. Ир-егеттәр араһында беренсе урынды – Евгений Семенко, икенсене – Роман Савосин һәм өсөнсөнө Андрей Мозалев яуланы. Ҡатын-ҡыҙҙар араһында беренсе урынға - Аделия Петросян, икенсегә - Анна Фролова, өсөнсөгә Елизавета Куликова сыҡты. Парҙар араһында иң яҡшыһы тип Елизавета Хоҙайбирҙиева менән Егор Базин тип танылды. Икенсе урынды – Ирина Хавронина менән Девид Нарижный, өсөнсөнө Софья Леонтьева менән Даниил Горелкин яуланы.
Фото: БР Спорт министрлығы.","16 Октябрь , 17:30",Спорт һәм туризм,Na
https://bashgazet.ru/articles/sport-m-turizm/2023-10-15/ha-ly-yalda-ylar-bushlay-s-y-h-t-it-3479090,Хаҡлы ялдағылар бушлай сәйәхәт итә,Бына өс йыл инде республикабыҙҙа пенсионерҙарға бушлай сәйәхәттәргә йөрөү мөмкинлеге булдырылған. Һеҙ был хаҡта беләһегеҙме? Ә бына Яңауыл пенсионерҙары белә һәм даими ҡуллана. ,"Бына өс йыл инде Башҡортостан Башлығы тәҡдиме менән башланғыс алған “Башҡортостанда оҙон ғүмерлелек. Туризм” проекты уңышлы дауам итә. Яңауыл пенсионерҙары ла был мөмкинлекте ҡулдан ысҡындырмай республика буйынса социаль турҙарға сыға. Ошо ваҡыт эсендә хаҡлы ялдағы 473 кеше 14 турҙа ҡатнашҡан. Һәр сәфәр үҙенсә мауыҡтырғыс, тәьҫораттарға бай, тип яҙа “Яңауыл таңдары”.  
Социаль турҙарҙа ҡатнашыу өсөн  тәүҙә “Башҡортостанда оҙон ғүмерлелек. Туризм” сайтында (""Башкирское долголетие. Туризм"" тип яҙһағыҙ, шунда уҡ килеп сыға) теркәлергә кәрәклеген яңауылдар яҡшы белә. Октябрь башында сираттағы төркөм Өфөгә сәйәхәткә барып ҡайтҡан. Туристар баш ҡаланың иҫтәлекле урындары буйлап ике ҡатлы автобуста сәйәхәт иткән, Милли музейҙа булған, Өфө лимонарийы менән танышҡан.
Оло йәштәгеләрҙе сәфәрҙә оҙатып йөрөгән  район хакимиәтенең баш белгесе Марина Соснина билдәләүенсә, туристар баш ҡала менән танышыуҙан бик ҡәнәғәт ҡалған. Сәйәхәттә ҡатнашыусы Альбина Әүхәҙиева файҙалы проект өсөн Башҡортостан Башлығына һәм турҙы ойоштороусыларға ҙур рәхмәт белдергән: “Экскурсоводтар Эльвира һәм Татьянаға рәхмәтлебеҙ, ҙур ҡыҙыҡһыныу менән уларҙы тыңланыҡ. Автобус водителдәре шау-гөр килеп торған ҡалала беҙҙе тыныс, яҡшы итеп йөрөттө, хәүефләнмәнек тә. Тыуған республикабыҙҙа ниндәй матур иҫтәлектәргә бай урындар бар икән! Программа артабан да эшләһен ине!”
 Альбина Әүхәҙиева фотолары.
 ","15 Октябрь , 22:00",Спорт һәм туризм,Na
https://bashgazet.ru/articles/sport-m-turizm/2023-10-15/ya-y-r-r-olo-e-e-r-alda-le-3478988,"Яңы үрҙәр, оло еңеүҙәр алда әле",Бөгөн дә ул спорт менән дуҫ.,"Йыл һайын Башҡортостанда спорт өлкәһен финанслау артҡандан-арта. 2018 йылда был маҡсатта 4,4 миллиард һум аҡса бүленгән, быйыл был сумма 8,8 миллиард һум тәшкил итә. Беҙҙә ике миллион кеше даими рәүештә физкультура һәм спорт менән шөғөлләнә. Был – республикалағы халыҡтың 56,1 проценты. Биш йыл элек был һан 42,6 процент тәшкил итә ине.
Рәсәйҙә спорт ҡоролмалары һаны буйынса ла Башҡортостан, Мәскәүҙән ҡала, алдынғы урындарҙың береһен – икенсе баҫҡысты – биләй. Ә 2019 йылда милли спорт премияһы йомғаҡтары буйынса республика физкультураны һәм спортты үҫтереү буйынса Рәсәйҙең иң яҡшы төбәге тип танылды.
2010 – 2018 йылдарҙа республикабыҙҙа 1729 спорт объекты сафҡа индерелгән. Һуңғы биш йылда был күрһәткестәр артты һәм 1401 объект тәшкил итте. Башгҡортостан ҡалаларында һәм райондарында спорт объекттарының төҙөлөүе һәм яңыртылыуы сәләмәт тормош алып барыусылар һанының артыуына ла булышлыҡ итә. Мәҫәлән, Ҡырмыҫҡалы районында 177 спорт ҡоролмаһы бар. Йыл һайын районда 200-ҙән ашыу спорт сараһы үткәрелә. Төбәктә балалар һәм йәштәр араһында зыянлы ғәҙәттәрҙе булдырмауҙың, сәләмәт тормош алып барыуҙың һәр кем өсөн мөһим икәнлеген аңлатыу буйынса етди эш алып барыла.  Ә бының өсөн барлыҡ уңайлыҡтар булдырылған. Район үҙәгендә спорт мәктәбе, физкультура-һауыҡтырыу һәм спорт-һауыҡтырыу комплекстары эшләп килә. Бында, балалар һәм үҫмерҙәр менән бер рәттән, ололар ҙа төрлө спорт уйындарына йәлеп ителә.  Ҡырмыҫҡалы районы хакимиәтенең йәштәр сәйәсәте, физкультура һәм спорт бүлегенә Руслан Хәйертдинов (һүрәттә. – автор) етәкселек итә.
 – Әле Ҡырмыҫҡалы районында спорттың 20 төрө ныҡлап үҫешә. Беҙҙә бигерәк тә футбол, волейбол, хоккей, лапта менән яратып шөғөлләнәләр. Тағы көрәш, өҫтәл теннисы, тхэквондо менән мауығыусылар күп. Спорттың милли төрҙәре – көрәш, уҡ атыу, ат сабыштары үҫешенә айырым иғтибар бүленә. Йыл һайын һабантуйҙарҙа был спорт төрҙәре буйынса ярыштар үткәрелә. Тағы һыбайлыларыбыҙ “Терра-Башҡортостан” ат спорты турнирында даими ҡатнаша, - тип белдерҙе Руслан Илдус улы.
Ҡырмыҫҡалы ауылдындағы балалар һәм үҫмерҙәр спорт мәктәбенең физкультура-һауыҡтырыу комплексында ГТО (Хеҙмәткә һәм оборонаға әҙер!) комплексы үҙәге уңышлы эшләй. “Сәләмәт быуын – көслө төбәк” республика спорт һәм мәғариф проектын ғәмәлгә индереү буйынса ла бында әүҙем эш алып барыла. Быйыл, был проектҡа ярашлы, Һәүәләй, Ефремкин, Ҡырмыҫҡалы ауылындағы Чугункин исемендәге мәктәптәрҙә һәм Ҡырмыҫҡалы ауылындағы гимназияла спорт-һауыҡтырыу йүнәлешендәге беренсе махсус кластар асылды. Ғөмүмән, проект Ҡырмыҫҡалы районының 12 мәктәбендә тормошҡа ашырыла, 22 башланғыс класс – 498 уҡыусы – йәлеп ителгән.
Ҡырмыҫҡалы районының спорт тармағы тарихы бай ғына. Йыл һайын төрлө ҡаҙаныштарға өлгәшәләр. Мәҫәлән, Ҡырмыҫҡалы районының Олокүл ауылынан Марат Хәсәнов  биш йәшендә йәрәхәтләнә һәм оҙаҡ йылдар дауалана. XI класты тамамлағандан һуң, егет Өфөләге “Ғәлиә” мәҙрәсәһенә уҡырға инә. Тап унда Марат пауэрлифтинг менән шөғөлләнә башлай. Беренсе күнекмәнән һуң уҡ ошо спорт төрө оҡшай. “Пауэрлифтинг тураһында урамда осраған кешеләр һөйләгәйне. Шулай итеп, 2012 йылда көтмәгәндә әйтелгән тәҡдим буйынса күнекмәгә барырға ҡарар иттем”, – ти ул хәҙер, шул осорҙағы хәл-ваҡиғаларҙы иҫкә алып.
Бөгөн Марат Хәсәнов –ошо спорт төрө буйынса Рәсәйҙең Паралимпия уйындары буйынса йыйылма командаһы лидерҙарының береһе. Ул – спорт мастеры. Яҡын арала егеткә 49 килограмға тиклемге ауырлыҡ үлсәмендә халыҡ-ара класлы спорт мастеры исемен бирәсәктәр. Тағы шуны әйтергә кәрәк, Марат Айрат улы Башҡортостандағы ошо уҡ ауырлыҡ үлсәмендәге спортсыларҙан беренсе булып халыҡ-ара класлы спортсы нормативтарын үтәгән. Ул  күп тапҡыр Рәсәй чемпионаттарында көмөш миҙал яулаған. Бынан тыш, Ҡырмыҫҡалы егете – пауэрлифтинг буйынса халыҡ-ара ярыштарҙа көмөш миҙал хужаһы. Ә рейтинг буйынса ул – туғыҙынсы урында. Мараттың ихтыяр көсөнә, тырышлығына таң ҡалырлыҡ!
Ҡырмыҫҡалы районынан тағы Арсен Мкртчян тхэквондо буйынса “Рәсәй йәшлеге” Бөтә Рәсәй ярыштарында икенсе урын яуланы. Ошо уҡ спорт төрө буйынса Солтан Алаҡаев, Азамат Ғәҙелшин, Руслан Вәлиев Волга буйы федераль округында үткәрелгән ярштарҙа беренсе урынға лайыҡ булғайны... 
Руслан Хәйертдинов ниндәй генә вазифа биләһә лә, ваҡыты ни тиклем тар булһа ла, футболды бер ҙә ташламай, һаман да район командаһында уйнауын дауам итә. Тормошон ул физкультура менән спорттан тыш күҙ алдына килтерә алмай. Руслан Илдус улы бик күп маҡтау ҡағыҙҙарына лайыҡ булған, 2017 йылда уға “Башҡортостан Мәғариф министрлығының футбол буйынса иң яҡшы тренеры” исеме бирелгән. Тап бына ошондай үҙ эшен яратып башҡарғандар ҙур уңыштарға өлгәшә лә инде. Әйткәндәй, беҙҙә тренерҙарға – остаздарға – барлыҡ кимәлдә ярҙам итеүҙең комплекслы системаһы булдырылған. Был йәһәттән Башҡортостан – Рәсәйҙең 2020 йылдан “Ауыл тренеры” проекты тормошҡа ашырылған беренсе төбәге. Ул республика райондарына белгестәрҙе йәлеп итеү өсөн барлыҡҡа килгән. Был проект нигеҙендә 104 тренер 600-әр мең һум аҡса алды. Хәҙер был тәжрибә Рәсәйҙең 24 төбәгендә ҡулланыла. 2023 йылдан түләүҙәр 1 миллион һум тәшкил итә. Бынан тыш, спортсыларға һәм уларҙың тренерҙарына өлгәшелгән һөҙөмтәләре өсөн матди дәртләндереү ҡаралған.
Ҡыҙҙар һәм егеттәр спорт менән кинәнеп шөғөлләнһен, маҡсаттарын бойомға ашырһын, тренерҙар тәрбиәләнеүселәрен процесҡа йәлеп итһен һәм һөҙөмтәләр тағы ла яҡшырһын өсөн үҙенсәлекле конкурс та үткәрелә. Быларҙың барыһы ла спорт тармағының үҫешенә булышлыҡ итмәй ҡалмай, әлбиттә. Быйыл республикабыҙҙың 100 йыллыҡ юбилейын билдәләгән Спорт министрлығының һуңғы йылдарҙағы ҡаҙаныштары шулай  бик тос. Яңынан-яңы үрҙәр, оло еңеүҙәр алда әле, тип яшанабыҙ.","15 Октябрь , 17:30",Спорт һәм туризм,Na
https://bashgazet.ru/articles/sport-m-turizm/2023-10-11/olimpiya-chempiondary-f-l-3475009,Олимпия чемпиондары - Өфөлә! ,Спорт һарайында фигуралы шыуыу буйынса “Ҡурай крайы” тип исемләнгән Рәсәй ярыштары тантаналы асылды. Фигуристарҙың сығыштарын 14 октябргә тиклем ҡарарға мөмкин. ,"Спорт йәшәү нормаһына әйләнергә тейеш. “Демография” милли проекты федераль проекттарының береһе лә тиккә генә “Спорт – йәшәү нормаһы” тип аталмай. Мөмкин тиклем күберәк кеше спорт менән шөғөлләнә икән, тимәк, халыҡта сәләмәт тормошҡа ынтылыш та көсәйә һәм һөҙөмтәлә кешеләрҙең һаулығы ла нығына. Ә Башҡортостанда был ике тармаҡҡа етди иғтибар бүленә.
Республика ҡалаларында ғына түгел, ауыл ерендәге мәктәптәрҙә физкультура һәм спорт менән шөғөлләнеү өсөн шарттар тыуҙырыу – Башҡортостан Хөкүмәте эшмәкәрлегенең өҫтөнлөклө йүнәлештәренең береһе. Һуңғы йылдарҙа мәктәптәрҙә балаларҙы физкультура менән спортҡа ылыҡтырыу өсөн төрлө саралар ойошторола, өҫтәүенә, спорт объекттары үҙгәртеп ҡорола, яңылары барлыҡҡа килә.
Башҡортостандан йәшәгән ике миллиондан ашыу кеше даими рәүештә спорт менән шөғөлләнә. Республикала барлығы 13 меңдән ашыу спорт ҡоролмаһы бар һәм төбәктә спорттың 120 төрө үҫешә. Тағы республикабыҙҙа йыл һайын 15 меңдән ашыу спорт һәм физик культура сараһы ойошторола: “Спорт ун көнлөгө”, “Өмөтөбөҙ боҙо”, “Рәсәй саңғы юлы”, “Рәсәй азимуты”, “Олимпия көнө” кеүек тематик сара үткәрелә. Бынан тыш, 2022 йылдан вуздар араһында Башҡортостан Башлығы Кубогына йәйге һәм ҡышҡы спорт төрҙәре буйынса универсиада уҙғарыла.
Шуныһы һөйөнөслө: беҙҙә һаулыҡ мөмкинлектәре сикләнгәндәр спортына ла ҙур иғтибар бүленә. Республикала барлығы 248 меңдән ашыу инвалид йәшәй. 2022 йыл һөҙөмтәләренә ҡарағанда, адаптив физкультура һәм спорт менән даими шөғөлләнеүселәр өлөшө 27 проценттан ашҡан. Беҙҙә һаулыҡ мөмкинлектәре сикләнгәндәр өсөн 561 спорт ойошмаһы эшләй. 78 спорт мәктәбендә Паралимпия һәм Сурдлимпия спортының дүрт төрө һәм 30 дисциплина буйынса 42 меңдән ашыу инвалид, шул иҫәптән 17 меңдән ашыу бала шөғөлләнә. Әйткәндәй, былтыр Башҡортостанда Адаптив спорт үҙәге булдырылды һәм уға бассейнлы “Нефтсе” спорт комплексы тапшырылды. Үҙәктең зона бүлексәләре тотош республика буйынса асылды.
Тағы шуныһы һөйөнөслө: республикабыҙҙа төрлө кимәлдәге спорт саралары даими үткәрелә. Бөгөн, 11 октябрҙә – Башҡортостан Республикаһы көнөндә  –  баш ҡаланың Спорт һарайында конькиҙа фигуралы шыуыу буйынса Бөтә Рәсәй Ростелеком Рәсәйҙең Гран-приһы – Ҡурай иле” тип исемләнгән сара асылды, тағы юниорҙар араһында Бөтә Рәсәй “Ҡурай иле” ярыштары бара.
Спортсыларҙы, судьяларҙы, тренерҙарҙы һәм тамашасыларҙы Башҡортостан Башлығы Радий Хәбиров исеменән республика Хөкүмәте Премьер-министры урынбаҫары Ирек Сәғитов сәләмләне һәм уңыштар теләне. Сарала шулай уҡ 13 тапҡыр паралимпия чемпионы, Рәсәй Дәүләт Думаһы депутаты Рима Баталова, республиканың спорт министры Руслан Хәбибов, Рәсәйҙең Конькиҙа фигуралы шыуыу буйынса федерацияһының генераль директоры Александр Коган ҡатнашты.
Бөгөн Башҡортостан – Рәсәйҙең спорт буйынса әйҙәүсе төбәктәренең  береһе. Фигуралы шыуыу  –  спорттың иң популяр һәм яратҡан төрҙәренең береһе. Уның менән республикала 1200-ҙән ашыу кеше кеше даими шөғөлләнә.
Спортсыларҙы боҙҙа фигуралы шыуыуҙың титуллы вәкилдәре – Олимпия уйындары чемпиондары Алина Заһитова, Виктория Синицина, Никита Кацалапов, Марк Кондратюк, Анна Щербакова һәм башҡалар сәләмләне.
Фигуристарҙың сығыштарын 14 октябргә тиклем ҡарарға мөмкин. Ярыштарҙа спорт мастерлығына кандидаттар ҡатнаша. Программала яңғыҙ һәм парлы шыуыу, шулай уҡ боҙҙа бейеүҙәр ҡаралған.
Айрат Нурмөхәмәтов фотолары.
Автор видеоһы.
 ","11 Октябрь , 23:10",Спорт һәм туризм,Na
https://bashgazet.ru/articles/sport-m-turizm/2023-10-11/aslan-bzhaniya-mi-bash-ortostan-bik-ya-shy-t-ir-it-3475027,"Аслан Бжания: ""Миңә Башҡортостан бик яҡшы тәьҫир итә""",Радий Хәбиров һәм Абхазия Президенты Аслан Бжания иҡтисадта һәм туризм тармағында хеҙмәттәшлекте артабан үҫтереү буйынса пландарҙы тикшерҙе.,"11 октябрҙә Республика йортонда Башҡортостан Башлығы Радий Хәбиров һәм Абхазия Президенты Аслан Бжания эш осрашыуы үткәрҙе. Көн тәртибендә - иҡтисадта һәм туризм тармағында хеҙмәттәшлекте артабан үҫтереү буйынса пландар.
– Бергәләп беҙҙең күршеләрсә мөнәсәбәттәр үҫешенә яңы этәргес бирәбеҙ, – тине Радий Хәбиров. – Һеҙ беҙҙә ҡунаҡта булғанда, шундай әһәмиәтле көндә беҙ Абхазияға яңы “Башҡорт-абхаз оҙон ғүмерлеге. Туризм” программаһы буйынса беренсе пенсионерҙар төркөмөн ебәрҙек. Беҙҙе һеҙҙең шифахана-курорт һәм туристик мөмкинлектәрегеҙ ҡыҙыҡһындыра. Сауҙа-иҡтисади мөнәсәбәттәрҙе ла яйға һалыуҙы дауам итәсәкбеҙ.
Аслан Бжания Башҡортостан халҡына Республика көнө менән ҡотлауҙар тапшырҙы һәм төбәктең Абхазия менән күптәнге һәм ныҡлы бәйләнештәрен билдәләне.
– Мин Башҡортостанда икенсе тапҡыр. Өфө заманса, хәрәкәтсән, ҡала тормошо өсөн бик уңайлы тәьҫораттар ҡалдыра. Былар барыһы ла халыҡтың хеҙмәте арҡаһында, – тине Аслан Бжания. – Әлбиттә, бәйләнештәрҙе нығытыу менән ҡыҙыҡһынабыҙ. Бәйләнештәребеҙ һөҙөмтәһендә асылған потенциалды күрәм. Беҙ үҙ-ара килешеп эш итеүҙең яңы йүнәлештәрен тикшерергә әҙербеҙ.
Журналистар менән аралашыу барышында Башҡортостан Башлығы Радий Хәбиров һәм Абхазия Президенты Аслан Бжания артабанғы хеҙмәттәшлек перспективалары тураһында һөйләне.
Журналистар Аслан Георгиевичтан Абхазия менән Башҡортостан араһында иҡтисади, эшлекле, гуманитар хеҙмәттәшлек кимәлен нисек баһалайһығыҙ тип һоранылар
– Тәү сиратта гүзәл республикағыҙҙың барлыҡ халҡын байрам менән ҡотлайым. Әлбиттә, иҡтисади үҙ-ара эш итеү ҙур әһәмиәткә эйә. Һеҙҙең республика был йәһәттән бик үҫешкән, беҙҙең бер нисә уртаҡ урын бар. Бөгөн Радий Фәрит улы “Башҡорт-абхаз оҙон ғүмерлелек” программаһы буйынса тәүге 50 кешенең беҙгә Абхазияға ял итергә барыуы хаҡында һөйләне.
Әлбиттә, беҙ башҡа йүнәлештәрҙе лә үҫтерәсәкбеҙ, сөнки был Абхазия халҡы өсөн дә, һеҙҙең республика халҡы өсөн дә отошло һәм ҡыҙыҡлы. Ҡайһы бер ҡатмарлыҡтар бар, тик беҙ уларҙан ҡурҡмайбыҙ.
Радий Фәрит улы пландар тураһында һөйләне.
– Бөгөн беҙ колоннада нигеҙенә тәүге таш һалдыҡ, ул Сухуми ярында торған колоннаданы ҡабатлай. Был ысын архитектура шедевры. Һәм уны үҙебеҙҙә төҙөргә уйлағас, мин Аслан Георгиевичҡа беҙгә проект-смета документтарын тапшырыуҙы һорап мөрәжәғәт иттем, сөнки был – ҡатмарлы объект. Әммә иң мөһиме – уның әһәмиәте. Был Абхазия менән Башҡортостандың дуҫлыҡ символы, ата-бабаларыбыҙға, беҙҙең алда эшләгән, бер-береһенә ярҙам иткән кешеләргә хөрмәт һәм рәхмәт белдереү билдәһе, – тине ул. – Башҡа дәүләттәр менән хеҙмәттәшлектә беҙ һәр саҡ иҡтисади мәнфәғәттәрҙән һәм кешеләрҙең ихтыяждарынан сығып эш итәбеҙ. Аслан Георгиевичҡа рәхмәт, Абхазиялағы коллегаларыбыҙ менән бик тиҙ эшләнек. Беренсе туристар төркөмө бөгөн сәфәргә сыҡты ла.  Абхазияның әүҙем үҫешеүен күрәбеҙ. Ул бик ҡатмарлы осор кисерҙе. Әле инфраструктура әүҙем үҫешә, шифахана-курорт өлкәһе яңыртыла башланы. Был беҙгә бик ҡыҙыҡлы. Хөкүмәт линияһы буйынса үҙ-ара аҙыҡ-түлек менән тәьмин итеү буйынса һөйләшеүҙәр үткәрҙек. Абхазияның ауыл хужалығы продукцияһы - халыҡ араһында ихтыяжлы, сифатлы һәм яратҡан.
Аслан Бжаниянан Сухумда аэропорт асылғас, туристир артырмы тип һоранылар.
– Беҙ быға иҫәп тотабыҙ. Аэропортты асыу ял индустрияһын үҫтереү йәһәтенән өҫтәмә импульс бирәсәк. Әлбиттә, беҙ тағы ла яҡыныраҡ буласаҡбыҙ. Һауа бәйләнеше һеҙҙең республикағыҙ менән дә юлға һалыныр, тип ышанам.
Үҙ тәьҫораттарым менән уртаҡлашам. Был матур һүҙҙәр генә түгел – ысынлап та Башҡортостан Рәсәй Федерацияһы субъекттары араһында лайыҡлы урын биләй. Республика иҡтисади планда көслө, уның ҡеүәте ҙур, ул йылдан-йыл асыла. Өфө – ул заманса, тиҙ үҫешкән ҡала. Барыһы ла эштең дөрөҫ ойошторолғаны өсөн шулай. Етәкселәр иң мөһимен билдәләй, һәм бөтә республика уның өҫтөндә эшләй. Бөтә өлкәләр ҙә – спорт, фән, мәҙәниәт, иҡтисад - яҡшы үҫешә. Миңә Башҡортостан бөтә яҡтан да бик яҡшы тәьҫир итә, – тине ул.
Фото: Башҡортостан Башлығы сайты.","11 Октябрь , 21:20",Спорт һәм туризм,Na
https://bashgazet.ru/articles/sport-m-turizm/2023-10-11/bash-ortostan-tura-ynda-ta-y-la-k-ber-k-keshe-bel-s-k-3474729,Башҡортостан тураһында тағы ла күберәк кеше беләсәк ,Бөгөн республикабыҙ үҙенең ҙур дәүләт байрамын билдәләй. Унда дәрәжәле ҡунаҡтарҙың килеүе беҙгә булған хөрмәт һәм ихтирам тураһында һөйләй. ,"Бөгөн, 11 октябрҙә, Республика көнөнә арналған сараларға ярашлы, Өфөлә Башҡортостан Башлығы Радий Хәбиров һәм Абхазия Президенты Аслан Бжания Шәйехзада Бабич һәм Салауат Юлаев һәйкәлдәренә сәскәләр һалды.
Башҡорт шағиры һәм йәмәғәт эшмәкәре Шәйехзада Бабичҡа һәйкәл 2019 йылдың июнендә Телеүҙәк алдында асылды. Уның авторы – скульптор, Рәсәйҙең халыҡ рәссамы Андрей Ковальчук. Монументтың дөйөм бейеклеге – 6 метр тирәһе.
Башҡортостандың милли геройы Салауат Юлаевҡа һәйкәл 1967 йылда асыла. Ул скульптор Сосланбәк Тавасиевтың проекты буйынса булдырылған. Рәсәйҙәге һәм Европалағы иң ҙур атлы һәйкәл гранит менән йөҙләнгән 10 метрлыҡ постаменттан һәм бейеклеге 9,6 метр булған статуянан тора. Ул Ленинградтың “Монументскульптура” заводында ҡойолған.
Бөгөн республикабыҙ үҙенең ҙур дәүләт байрамын билдәләй. Унда дәрәжәле ҡунаҡтарҙың килеүе беҙгә булған хөрмәт һәм ихтирам тураһында һөйләй. Абхазия Президенты Аслан Бжания ла осраҡлы килмәне, был ил менән эшлекле килешеүҙәр, туризм йүнәлешен үҫтереү ҡаралған.
Әйткәндәй, тап ошо көндәрҙә Радий Хәбировтың республикабыҙға етәкселек итә башлауына биш йыл тула. Ошо ваҡыт эсендә байтаҡ ыңғай үҙгәрештәр булды, уларҙың бер тармағы – туризм. Ошо турала беҙ республиканың туриндустрия һәм ҡунаҡсыллыҡты ойоштороу союзы рәйесе Илдар Бикҡужин менән һөйләштек. Ул һуңғы йылдарҙа республикала туризм тармағының нисек үҫешеүе тураһында фекерҙәре менән уртаҡлашты.
– Минең туризм тармағындағы эш тәжрибәм ҙур һәм сағыштыра алам. Бынан биш йыл элек республика менән Радий Фәрит улы етәкселек итә башланы. Ошо осорҙа беҙҙең тармаҡта ҙур үҫеш булды. Был ябай һүҙҙәр генә түгел, ә аныҡ күрһәткестәр. Башҡа төбәктәргә йыш барабыҙ, күргәҙмәләрҙә ҡатнашабыҙ. Беҙҙе күреү менән, “О, Башҡортостан!” тип ҡарайҙар, көнләшәләр, – ти ул.
Илдар Рәшит улы “Башҡортостанда оҙон ғүмер. Туризм” проекты тураһында ентекләберәк һөйләне.
– 2020 йылда республика етәкселеге уны хупланы һәм шул осорҙан ҙур үҫеш башланды. Дөрөҫөн әйтәм, тәүҙә туроператорҙар уның уңышына бик ышанып етмәгәйне. Тик ул бик кәрәкле һәм ҡыҙыҡлы булып сыҡты. Тәүге йылда уҡ 20 мең самаһы пенсионер бушлай республикабыҙ буйлап сәйәхәт ҡылды. Артабан һандар артты ғына. Шуныһы – өлкән йәштәгеләр бушлай ял итеп ҡайтты ла, сәйәхәт итеүгә ҡыҙыҡһыныуы тыуҙы. Улар үҙ-ара берләшеп, артабан сәйәхәт итә башланы, был да тармаҡтың үҫешенә килтерҙе, - ти ул.
Иғтибарға лайыҡ булған тағы бер проект – “Мәктәп туризмы” программаһы. Уның буйынса ла беҙҙең балалар сәйәхәт итергә ярата. Илдар Рәшит улы әйтеүенсә, Башҡортостан унда икенсе йыл рәттән ҡатанаша. Һандар, сифат буйынса илдә алдынғы төбәктәр исемлегендәбеҙ.
– Был проекттар эске туризмды үҫтереүгә булышлыҡ итә. Мәҫәлән, ташыусылар, ҡунаҡханалар асыҡ эшләй башланы, күләгәнән сыҡты. Туроператорҙар яңынан-яңы ҡыҙыҡ маршруттар тәҡдим итә башланы, улар ҙа сифат өсөн тырыша. Тәүҙә башлағанда биш кенә маршрут бар ине, хәҙер уларҙы һанап та бөтөрлөк түгел. Кешеләр үҙҙәре һайлай, ә беҙ тәҡдим итәбеҙ. Шуға сифат өсөн тырышалар, – тине ул.
Быйыл пенсионерҙар ялы проекты Башҡортостан менән генә сикләнмәй, сит илдәргә лә сыҡты. Тәүҙә Башҡортостан – Беларусь йүнәлеше буйынса эш башланды. Операторҙар тәүҙә был проекттың да уңышына бик ышанып етмәй, әммә ул көтөлгәнгә ҡарағанда ла яҡшыраҡ булып сыға. Һөҙөмтәлә апрелдән октябргә тиклем 1300-ҙән ашыу пенсионер Белоруссияла булып ҡайтты.
– Ә ошо көндәрҙә 46 пенсионерыбыҙ Абхазияға ялға китте. Был - әлегә һынау варианты. Әгәр ул уңышлы үтһә, шулай уҡ таратыласаҡ һәм өлкән йәштәге кешеләр ул республиканы ла барып күрә аласаҡ. Шуны әйтәм: ҡыҙыҡһыныу бик ҙур. Тур тураһында иғлан итеү менән 10 минут эсендә төркөм йыйылды, әле лә сират торалар, барырға теләгәндәр бик күп. Минеңсә, был проект та беҙҙә бик уңышлы эшләр, – тине Илдар Бикҡужин.
Илдар Рәшит улы әйтеүенсә, хәҙер беҙҙә туризм тармағы өсөн Башҡортостан Башлығы гранттары программаһы эшләй башлаған.
– Элек төрлө программаларҙа ҡатнаша инек, тик ярҙам булманы. Ә Башлыҡ гранты - эске туризмды үҫтереү өсөн бик шәп мөмкинлек. Ул туристик маршруттар булдырыу, глэмпингтар асыу, һаулыҡ йәһәтенән мөмкинлеге сикләнгән кешеләр сәйәхәт итә алһын өсөн ҡорамалдар алыу һәм башҡа эштәр өсөн биреләсәк. Был тармаҡҡа тағы ла яңы һулыш өрә. Беҙҙең Башҡортостан тураһында тағы ла күберәк кеше беләсәк, – тине ул.
Фото: Башҡортостан Башлығы сайты. ","11 Октябрь , 16:15",Спорт һәм туризм,Na
https://bashgazet.ru/articles/sport-m-turizm/2023-10-10/turistar-s-n-sharttar-ya-shyra-3473023,Туристар өсөн шарттар яҡшыра ,"2023 йылдың һигеҙ айында Башҡортостанға туристар ағымы уҙған йылдың ошо уҡ осоро менән сағыштырғанда 31,2 процентҡа артҡан һәм 1,7 миллион сәфәр тәшкил иткән.","2023-2024 йылдарҙа туристик инфраструктураны үҫтереү өсөн Башҡортостан федераль грант ярҙамының рекордлы күләмен – 1,5 миллиард һум самаһын йәлеп итә. Был күрһәткес буйынса республика - Рәсәй төбәктәре араһында лидер. Башҡортостандың эшҡыуарлыҡ һәм туризм министры Рөстәм Афзалов аҙналыҡ оператив кәңәшмә барышында ошо хаҡта һөйләне.
2023 йылдың һигеҙ айында Башҡортостанға туристар ағымы уҙған йылдың ошо уҡ осоро менән сағыштырғанда 31,2 процентҡа артҡан һәм 1,7 миллион сәфәр тәшкил иткән. Был Волга буйы федераль округында – икенсе, илдә 12-се урын. Рөстәм Афзалов әйтеүенсә, туристарҙы йәлеп иткән республиканың уникаль тәбиғәт үҙенсәлектәре менән бер рәттән министрлыҡ тейешле инфраструктура булдырыу өҫтөндә лә эш алып бара.
Федераль гранттар өс йүнәлеш буйынса бүленә. Мәҫәлән, модулле капиталь булмаған урынлаштырыу сараларын булдырыуға 930,6 миллион һум бүлгәндәр. Ошо суммаға 25 муниципаль берәмектә 58 инвестиция проектын тормошҡа ашырыу күҙаллана.
Киләһе йүнәлеш – “Туризм һәм ҡунаҡсыллыҡ индустрияһы” милли проекты сиктәрендә туристик инфраструктура булдырыуға һәм уны үҫтереүгә конкурстар еңеүселәренә ярҙам итеү.
– 2023 йылдың июненән авгусына тиклем өс конкурс үткәрҙек һәм бизнес яғынан берлектә финанслау шарттарында 92 инвестиция проектын хупланыҡ, – тип хәбәр итте Рөстәм Афзалов. – Дөйөм күләме 335,6 миллион һумлыҡ федераль субсидия еңеүселәргә йүнәлтелгән дә инде.
Һүҙ 25 кемпинг булдырыу, 23 пляжды төҙөкләндереү, 24 туристик локациялар өсөн ҡорамалдар һатып алыу, электрон белешмәләр булдырыу, яңы туристик маршруттар әҙерләү, сәләмәтлек мөмкинлектәре сикләнгән кешеләр өсөн проекттарҙы тормошҡа ашырыу хаҡында бара.
–- Ошо ике дәүләт ярҙамы төрө буйынса республиканың 36 муниципалитетында йәмғеһе 150 инвестиция проекты тормошҡа ашырыла, уларҙың 2,29 миллиард һумы – инвесторҙар аҡсаһы, – тине министр. – Еңеүсе проекттарҙың күбеһе Өфө биләмәһендә, шулай уҡ Нуриман, Белорет, Бөрйән, Баймаҡ, Ишембай, Әбйәлил, Ғафури, Ҡариҙел райондарында.
Өсөнсө йүнәлеш – Өфөнөң туристик үҙәген төҙөкләндереү. Был маҡсатҡа федераль бюджеттан 208,8 миллион һум йүнәлтелгән.
Радий Хәбиров республиканың Эшҡыуарлыҡ һәм туризм министрлығына федераль гранттар йәлеп итеү өлкәһендә һөҙөмтәле эшләгәндәре өсөн рәхмәт белдерҙе. Төбәк етәксеһе “Янғантау” геопаркында “Салауат ере” тарихи-мемориаль комплексына юлды төҙөкләндереү, шулай уҡ Торатау тирәләй ҡулса һуҡмағын төҙөү һәм “Шихан итәгендә” этнокомплексын төҙөкләндереү мәсьәләләрен контролдә тоторға ҡушты.
Фото: Башҡортостан Башлығы сайты. ","10 Октябрь , 11:30",Спорт һәм туризм,Na
https://bashgazet.ru/articles/sport-m-turizm/2023-10-10/byuyndar-sylbyry-lm-en-3474392,Быуындар сылбыры өҙөлмәһен,Сәләмәт тормошҡа ынтылыш бала саҡтан тәрбиәләнә.,"Заман башҡа – заң башҡа, тиһәләр ҙә, ниндәй генә осор булмаһын, һәр заман өсөн көнүҙәк һәм мөһим төшөнсәләр бар. Уларҙың береһе – халыҡ һаулығы. Был йәһәттән физкультураның һәм спорттың йоғонтоһо бик ҙур: улар һәммәһен дә сәләмәт тормошҡа ылыҡтыра, кешене сыныҡтыра һәм хеҙмәткә дәртләндерә. Өҫтәүенә спорт айырым төбәктең данын да барлыҡ ҡитғаларға тарата. Төрлө халыҡ-ара ярыштарҙа еңеү яулаған спортсылар бына ошондай ҙур ҡеүәткә эйә.
 
Шарттар бар, ынтылыш ҡына булһын
 
Спорт йәшәү нормаһына әйләнергә тейеш. “Демография” милли проекты федераль проекттарының береһе тиккә генә “Спорт – йәшәү нормаһы” тип аталмай. Мөмкин тиклем күберәк кеше спорт менән шөғөлләнә икән, тимәк, халыҡта сәләмәт тормошҡа ынтылыш та көсәйә, һөҙөмтәлә кешеләрҙең һаулығы ла нығына. Ә Башҡортостанда был ике тармаҡҡа етди иғтибар бүленә.
Республика ҡалаларында ғына түгел, ауыл ерендәге мәктәптәрҙә лә физкультура һәм спорт менән шөғөлләнеү өсөн шарттар тыуҙырыу – Башҡортостан етәкселеге эшмәкәрлегенең өҫтөнлөклө йүнәлеш­тәренең береһе. Һуңғы йыл­дарҙа мәктәп­тәрҙә балаларҙы физкультура менән спортҡа ылыҡтырыу өсөн төрлө саралар ойошторола, спорт объекттары үҙгәртеп ҡорола, яңылары бар­лыҡҡа килә. Быйыл да белем усаҡта­рында киләсәк быуын вәкилдәре физкультура һәм спорт менән шөғөлләнһен өсөн матди-техник база яңыртыла. Был маҡсатта федераль бюджеттан 25 миллион һум тирәһе аҡса бүленгән. 43 мәктәптә спорт залдары кәрәк-яраҡ, ҡорамалдар менән йыһазланды­рыла. “Башҡортостан Рес­пуб­ликаһында мәғариф үҫеше” дәүләт программаһына үҙгәрештәр индереү тураһындағы ҡарар проектын тормошҡа ашырыу дәрестәрҙән тыш ваҡытта балаларҙың белем биреү ойошмаларында физкультура һәм спорт менән шөғөлләнгән уҡыусылар һанын арттырыуға булышлыҡ итә.

Халҡын хәстәрләгән илдең киләсәге бар
 
Башҡортостанда йәшәгән ике миллиондан ашыу кеше даими рәүештә спорт менән шөғөлләнә. Республикала барлығы 13 меңдән ашыу спорт ҡо­ролмаһы бар һәм төбәктә спорттың 120 төрө үҫешә. Республикабыҙҙа йыл һайын 15 меңдән ашыу спорт һәм физик культура сараһы ойошторола.
Шуныһы һөйөнөслө: беҙҙә һаулығы буйынса мөмкинлектәре сикләнгәндәр спортына ла ҙур иғтибар бүленә. Республикала барлығы 248 меңдән ашыу инвалид йәшәй. 2022 йыл һөҙөмтәләренә ҡарағанда, адаптив физкультура һәм спорт менән даими шөғөлләнеүселәр өлөшө 27 проценттан ашҡан. Беҙҙә һаулығы буйынса мөмкинлектәре сик­ләнгәндәр өсөн 561 спорт ойошмаһы эшләй. 78 спорт мәктәбендә Паралимпия һәм Сурдлимпия спортының дүрт төрө һәм 30 дисциплина буйынса 42 меңдән ашыу инвалид, шул иҫәптән 17 меңдән ашыу бала шөғөлләнә. Әйткәндәй, былтыр Башҡортостанда Адаптив спорт үҙәге булдырылды һәм уға бассейнлы “Нефтсе” спорт комплексы тапшырылды. Үҙәктең зона бүлексәләре тотош республика буйынса асылды.
Йылдан-йыл төрлө спорт ҡоролма­ларының сынъяһау итеп үҙгәртелеүе йәки төҙөлөүе, парктарҙың физкультура менән иркенләп шөғөлләнеү өсөн уңайлы итеп ҡоролоуы һәм башҡа ошо юҫыҡтағы ғәмәлдәр сәләмәт тормош алып барыусылар һанын арттырыуға булышлыҡ итмәйенсә ҡалмай. Һуңғы йылдарҙа ғына Рима Баталова исемендәге Спорт әҙерлеге, Светлана Хоркина исемендәге гимнастика үҙәктәре, ябыҡ футбол манежы асылды. Өфөләге Инорс биҫтә­һендә Ишкәкле слалом үҙәге һәм канал төҙөлөшө дауам итә. Ҡоролмалар Йылы күленең көньяҡ өлөшөндә хасил буласаҡ. Объекттың тәүге сиратын төҙөүҙе 2023 йыл аҙағына тамамламаҡсылар. Комплекста старт һәм финиш өсөн бассейндар, 250 метр оҙонлоғондағы, 1,75 метр тәрәнлегендәге ярыштар һәм күнекмәләр каналы барлыҡҡа киләсәк. Үҙәк үҙе тотош Рәсәйҙән спортсыларҙы ҡабул итерлек заманса стандарттар буйынса йыһаз­лан­дырыласаҡ. Һөҙөмтәлә төрлө кимәл­дәге ярыштар үткәреләсәк. Бынан тыш, Өфөләге Көрәш  һарайы ла баш ҡаланың 450 йыллығына арналған юбилей объекттарының береһе буласаҡ. Фехтование үҙәгенең асылыуын да спорт һөйөүселәр түҙемһеҙләнеп көтә.
 
Ҙур спортҡа юл бәләкәй залдарҙан башлана
 
Республикала спорт өлкәһендәге юғары ҡаҙаныштары өсөн спортсыларға һәм уларҙың тренерҙарына ярҙам саралары күрһәтелә. Йыл һайын спорт­сыларыбыҙ Башҡортостандың юғары спорт абруйын раҫлай. Былтыр ғына 19 спортсыға “Рәсәйҙең халыҡ-ара класлы спорт мастеры” тигән исем бирелде, 128 спортсы – “Рәсәйҙең спорт мастеры”, ике спортсы “Рәсәйҙең атҡаҙанған спорт мастеры” исеменә лайыҡ булды.
Арҙаҡлы спортсылар – үҫеп килгән быуын вәкилдәре өсөн асыҡ миҫал. Төрлө дәртләндереү саралары ла ҡаралған. Мәҫәлән, былтыр юғары спорт һөҙөмтәһен күрһәткән 18 йәшкә тиклемге 222 спортсыға спорт стипендияһы бирелгәйне. Быйыл 231 спортсыға стипендия тәғәйенләнгән, түләүҙәр өсөн 34,4 миллион һум бүленгән.
Республика спортсыларының Олимпия, Паралимпия һәм Сурдлимпия хәрәкәттәрендә ҡатнашыу тарихында тренерҙарыбыҙ 80-гә яҡын чемпионды һәм призлы урын яулаған спортсы әҙерләгән. Тренерҙар составын һаҡлап ҡалыу мөһим, сөнки тап уларҙың фиҙакәр хеҙмәте һөҙөмтәһендә генә спортсылар уңышҡа өлгәшә ала. Тап шуның өсөн беҙҙә остаздарға барлыҡ кимәлдә ярҙам итеүҙең комплекслы системаһы формалаштырыла.
Был йәһәттән Башҡортостан – Рә­сәйҙең 2020 йылдан “Ауыл тренеры” проекты тормошҡа ашырылған беренсе төбәге. Ул республика райондарына белгестәрҙе йәлеп итеү өсөн барлыҡҡа килгән. Был проект нигеҙендә 104 тренерға 600-әр мең һум аҡса тапшырылды. Хәҙер был тәжрибә Рәсәйҙең 24 төбәгендә ҡулланыла. 2023 йылдан түләүҙәр бер миллион һум тәшкил итә. Бынан тыш, спортсыларға һәм уларҙың тренерҙарына өлгәшелгән һөҙөмтәләре өсөн матди дәртләндереү ҡаралған.
Ҡыҙҙар һәм егеттәр спорт менән кинәнеп шөғөлләнһен, маҡсаттарын бойомға ашырһын, тренерҙар тәрбиә­ләнеүселәрен процесҡа йәлеп итһен һәм һөҙөмтәләр булһын өсөн үҙенсәлекле конкурс та булдырылды. Унда ҡатнашыу һәм премияға лайыҡ булыу өсөн ғаризаны спортсылар, тренерҙар, спорт ветерандары, спорт журналистары, шулай уҡ спорт мәктәптә­ре һәм федерациялар тапшыра ала.
Биш номинация билдәләнгән. Һәр береһендә – берәр, тағы муниципаль райондар һәм ҡала округтары, физкультура-спорт ойошмалары (спорт мәктәп­тәре, спорт федерациялары) өсөн ике номинация булдырылған.
 
Бер быуатлыҡ тарихы
 
Әйткәндәй, быйыл Башҡортостандың Спорт министрлығына – 100 йыл. Ведомствоның бер быуатлыҡ тарихы 1923 йылдың 17 июлендә башлана. Тап ошо көндә Башҡортостандың Үҙәк башҡарма комитеты Президиумы тарафынан Физик культура һәм спорт юғары советы барлыҡҡа килә. Ойошманың беренсе етәксеһе Бәләбәйҙә тыуып үҫкән, өс һуғышта ҡатнашҡан 24 йәшлек Али Тереғолов була.
Бер быуат эсендә Башҡортостанда бихисап спортсы әҙерләнгән. Уларҙың күбеһенең исем-шәрифе донъя спорт йылъяҙмаһына индерелгән. Төрлө спорт төрҙәре буйынса меңдәрсә миҙал яуланған, байтаҡ призлы урын алынған.
Бөгөн дә физик культура һәм спорт – илдең киләсәген билдәләгән майҙансыҡ­тарҙың береһе. Ә Башҡортостан иһә спорт яратҡан төбәк. Республикабыҙҙа йәшәүселәрҙең сәләмәт тормошҡа ынтылышы ҙур, тимәк, төбәктең киләсәге лә бар. Һөҙөмтәлә быуын сылбырҙары өҙөлмәҫ, тигән ышаныс ҙур.
Айһылыу НИЗАМОВА","10 Октябрь , 11:29",Спорт һәм туризм,Na
https://bashgazet.ru/articles/sport-m-turizm/2023-10-07/me-d-rs-keshe-kilde-3470219,Меңдәрсә кеше  килде,Бөгөн Өфөләге “Ҡашҡаҙан” паркы бөтөнләй икенсе төҫ алды. Бында  Бөтә Рәсәй йәйәү йөрөү көнө үткәрелде.,"Бөгөн Өфөләге “Ҡашҡаҙан” паркы бөтөнләй икенсе төҫ алды. Бында  Бөтә Рәсәй йәйәү йөрөү көнө үткәрелде. Был сара октябрҙең беренсе ял көндәрендә тотош донъя буйлап Халыҡ-ара “Спорт барыһы өсөн” эгидаһы аҫтында уҙғарыла. Рәсәйҙә был форум 2015 йылдан илдең Олимпия комитеты тарафынан тормошҡа ашырыла. Әйткәндәй, ике йыл элек был сара баш ҡаланың Ағиҙел буйында үткәрелгәйне.
Был спорт сараһының төп маҡсаты – мөмкин тиклем күберәк ҡатнашыусыларҙы физик йәһәттән әүҙем булырға, спорт менән шөғөлләнергә өндәү, физик әүҙемлектең өҫтөнлөктәре тураһында хәбәрҙар булыуҙы арттырыу, әүҙем тормош алып барыуҙың төрлө төрҙәре хаҡында бәйән итеү.
Башҡортостан Хөкүмәте Премьер-министры урынбаҫары Ирек Сәғитов Башҡортостан Башлығы Радий Хәбиров исеменән сарала ҡатнашыусыларҙы сәләмләне.
Спорт байрамы флешмоб – чемпион менән зарядка, сәләмәт тормошто яратыусыларҙың 2 мең 23 метр арауыҡты үтеүе, ижади, спорт-һауыҡтырыу программаһы, физик культура һәм спорт тармағындағы атҡаҙанған хеҙмәткәрҙәрҙе бүләкләү кеүек сараларҙы үҙ эсенә алды.
Матур йола буйынса сараға өфөләр менән бергә билдәле спортсылар, Олимпия уйындары чемпиондары ҡушылды. Быйыл иһә мәртәбәле ҡунаҡ - фехтование буйынса дүрт тапҡыр Олимпия уйындары чемпионы, Рәсәйҙең Олимпия комитеты президенты Станислав Поздняков ҡатнашты.
- Башҡортостанда, шулай уҡ Рәсәйҙә йәшәгәндәрҙең барыһын да Бөтә Рәсәй йәйәү йөрөү көнө менән ҡотлайым. Өфөләр ошондай спорт байрамына лайыҡ тип уйлайым. Был байрамдың төп идеяһын – спорт, сәләмәт тормош һөҙөмтәһендә берләшеүҙе– 10 меңләгән кеше бер юлы тормошҡа ашырҙы, - тип белдерҙе Станислав Поздняков.
Көндөң бер аҙ болоҡһоп тороуы, көҙгө һалҡын спорт һөйөүселәрҙең күңелен һис тә төшөрә алманы, киреһенсә, спорт, берҙәмлек һөҙөмтәһендә улар көс-дәрт туплап таралды.","7 Октябрь , 20:00",Спорт һәм туризм,Na
https://bashgazet.ru/articles/ekologiya/2023-10-28/su-tur-ay-ar-b-ry-nd-yal-itk-n-3496673,Суҡтурғайҙар Бөрйәндә ял иткән,"Был ҡәҙәре ""тәмлетамаҡ"" ҡоштарҙы күҙәтеүе бик ҡыҙыҡ...","Бөрйән районына суҡтурғайҙар (мышар турғайы тип тә йөрөтәләр) тубы “ҡунаҡҡа” төшкән. “Башҡортостан” милли паркы”ның “Бәйләнештә” социаль селтәрендә ҡоштар тубының йылы яҡтарға осоу барышында ял итеү өсөн Ырғыҙлы ауылына туҡталыуы тураһында хәбәр ителә. Был ҡәҙәре суҡтурғайҙарҙы күҙәтеү ҡыҙыҡ күренеш.
“Ботаҡтарҙа ҡабарынып ултыралар, йырҙарын һуҙалар. Суҡтурғайҙар миләште ныҡ ярата. Бына был юлы ла ҡоштар өйөрө ағасты ҡаплап алып, күңелле табын ойошторҙо. Улар ашыға-ашыға, әйтерһең дә, кем күберәк ашай ала, тигән һымаҡ ярыша-ярыша ҡомһоҙланып, ал емештәрҙе сүпләне лә сүпләне...”
 Фото: “Башҡортостан” милли паркы һәм bangkokbook.ru
 
 ","28 Октябрь , 08:00",Экология,Na
https://bashgazet.ru/articles/ekologiya/2023-10-23/ayyu-bala-y-keshe-men-n-du-lash-an-3490019,Айыу балаһы кеше менән дуҫлашҡан,"""Бәлки, ул, яҡшылыҡты аңлап, беҙҙе яҡын күргәндер"", ти ир. ","Быйыл августың аҙағында Йылайыр районында йөк автомобиле аҫтында ҡалып, айыу балаһы яралана. Уны быға тиклем айыуҙар менән эшләү тәжрибәһе булған Алексей Гавриловка дауаларға биргәндәр.
Ай ярым ваҡытта айыу балаһы үҙен ҡараусы Алексей Гавриловҡа өйрәнеп, уның менән дуҫлашып та өлгөргән.
– Айыу балаһы күҙ алдында үҫте. Тәбиғәттә улар был тиклем ауырлыҡ йыймай, тип уйлайым. Ул бик аҡыллы, тауыштан кәйефте аңлап тора. Мәҫәлән, уны таҙартҡанда уҫал һөйләшкәнде лә белә. Шаярып та ала.
Беҙгә улай уҡ өйрәнеп китер тип уйламағайныҡ. Ғөмүмән, беҙ үҙебеҙгә уны ылыҡтырырға теләмәнек. Шулай килеп сыҡты инде. Бәлки, ул, яҡшылыҡты аңлап, беҙҙе яҡын күргәндер.
Бик дуҫтарса мөнәсәбәтле айыу, шуға ла артабан уның яҙмышы нисек булыр, белмәйем,  – тип борсола Алексей.
Уны урманға сығарыу хәүефле, шуға ла ҙурыраҡ зоопаркка йәки циркка биреү яҡшы булыр, тигән фекерен дә әйткән ошо хаҡта тапшырыу төшөргән Башҡорт юлдаш телеканалы хеҙмәкәрҙәренә.
Фото: скриншот.","23 Октябрь , 20:00",Экология,Na
https://bashgazet.ru/articles/ekologiya/2023-10-23/atnashyusylar-a-r-hm-t-3490001,Ҡатнашыусыларға рәхмәт! ,"Тематик саралар сиктәрендә 46 аллея, 7 мең ҙур ағас һәм 77 мең үҫенте ултыртылған.","Бөгөн Хөкүмәттең аҙналыҡ кәңәшмәһендә “Йәшел Башҡортостан” һәм “Урманды һаҡлайыҡ” республика акцияларына йомғаҡ яһалды.
Торлаҡ-коммуналь хужалыҡ министры вазифаһын башҡарыусы Ирина Голованова әйтеүенсә, “Йәшел Башҡортостан” акцияһы 23 сентябрҙән 7 октябргә тиклем үтте. Унда 45 меңдән ашыу кеше ҡатнашҡан. Тематик саралар сиктәрендә 46 аллея, 7 мең ҙур ағас һәм 77 мең үҫенте ултыртылған. Шулай уҡ муниципалитеттарҙа компенсациялы йәшелләндереү үткәргәндәр. Быйыл көҙ алдан ултыртылған 8 мең ағас алмаштырылған.
“Йәшел Башҡортостан” менән бергә төбәктә “Урманды һаҡлайыҡ” Бөтә Рәсәй акцияһы ла үтә. Көҙгө эштәр 15 сентябрҙән башланғайны. Быйыл проектта ҡатнашыусылар ағас ҡына ултыртып ҡалмай, ә биләмәләрҙе таҙарта, алдан ултыртылған ағастарҙы ҡарай. Бөтәһе район һәм ҡалаларҙа 80 мең кеше 1300 гектарҙа 4,5 миллион үҫенте ултыртҡан.
– Ҙур сараларҙың береһе Ҡырмыҫҡалы районында Подлубово ауылы янында үтте. 4 меңдән ашыу ҡарағас үҫентеһен ултыртыуҙы Урман хужалығы хеҙмәткәрҙәре көнөнә арнанылар, – тине урман хужалығы министры Марат Шәрәфетдинов.  
Башҡортостан Башлығы акцияла ҡатнашҡан республика халҡына рәхмәт әйтте, ә муниципалитеттарға ултыртылған үҫентеләрҙе ҡарарға ҡушты.
– Шәп эш. Бындай саралар кешеләргә лә ҡыҙыҡ. Беҙ тематик аллеялар булдырыу һәм ҙур ағастар ултыртыуға күстек, йәшеллек әленән ҡыуандырып торорға тейеш. һәм, әлбиттә, урмандарҙы тергеҙеүҙе лә дауам итәсәкбеҙ, – тине Радий Хәбиров.
Фото: Башҡортостан Башлығы сайты. ","23 Октябрь , 18:55",Экология,Na
https://bashgazet.ru/articles/ekologiya/2023-10-21/shishm-yuynan-da-t-mle-e-yu-3487391,Шишмә һыуынан да тәмлеһе юҡ,Самауыр сәйе эсеү үҙе бер күңелле  байрам!,"Хәйбулла районының Өфө ауылы халҡы экологик өмәләрҙә әүҙем ҡатнаша. Яңыраҡ ауыл эргәһендәге яратҡан шишмәләренең тирә-яғын тәртипкә килтергән улар. Ошондай файҙалы эштәрҙе башлап йөрөүсе Зөлфиә Юлдашева өмәне һәйбәт ойошторған. Алдан төрлө кәрәк-яраҡты әҙерләп, шишмәнең тимер ҡапҡасын, ял итеү урынын, уратып алған ҡойманы эсле-тышлы буяп ҡуйғандар.
Эш араһында өйҙән килгән тәмлекәстәр менән шишмә һыуынан ҡайнатылған самауыр сәйе эсеү үҙе бер күңелле байрамға әүерелгән.
- Дәртле йырҙар йырлашып, уйнап-көлөп ултырған ваҡыттар һалҡын ҡыш көндәрендә иҫкә алып һөйләрлек хәтирә булып, күңелебеҙҙә һаҡланыр, - ти өмәселәр.
Ауыл йәмен арттырып, тәмле һыулы шишмәләрҙең тирә-яғын тәрбиәләп, эргә-тирәһен сүп-сарҙан таҙартып, сихәтле һыуҙарын эсеп, ҡыуанып йәшәргә саҡыра Өфө халҡы.
 Фото: “Хәйбулла хәбәрҙәре”.
 ","21 Октябрь , 08:00",Экология,Na
https://bashgazet.ru/articles/ekologiya/2023-10-19/ayyu-bala-yny-da-irekt-y-sh-ge-e-kil-3484078,Айыу балаһының да иректә йәшәгеһе килә,Башҡортостандың Тәбиғәттән файҙаланыу һәм экология министрлығы Ишембай районының Петровский ауылы эргәһендә аулап алынған айыу балаларының яҙмышы тураһында мәғлүмәт менән уртаҡлашты. ,"Башҡортостандың Тәбиғәттән файҙаланыу һәм экология министрлығы Ишембай районының Петровский ауылы эргәһендә аулап алынған инә айыуҙың өс балаһының яҙмышы тураһында мәғлүмәт менән уртаҡлашты.
Ведомствонан хәбәр итеүҙәренсә, райондың Үтәк ауылы эргәһендә ике айыу балаһының эҙҙәрен күргәндәр.
Уларҙың берәүһен 17 октябрҙә тотҡандар. Республиканың тәбиғәттән файҙаланыу һәм экология министры урынбаҫары Камил Бирғулиев белдереүенсә, уны кире тәбиғәт ҡосағына ебәрергә йыйынғандар, әммә Ишембай һәм Стәрлетамаҡ йәмәғәт экологтары һорауы буйынса, ышаныс ҡағыҙы алып, иреккә ебәреү алдынан ашатыу өсөн бирелгән. Тик тайыштабан уларҙан сосораҡ булып сыҡҡан - ваҡытлыса тотоу вольерынан ҡасҡан. Инспекторҙар тирә-яҡта патруллек итә, әммә әлегә ҡасҡалаҡтың эҙенә төшә алмайҙар. ""Фәндә һигеҙ-туғыҙ айлыҡ айыу баларының тәбиғәттә үҙаллы ҡышлай алыуы иҫбат ителгән"", - ти Камил Бирғулиев. 
Ни хәл итәһең инде, айыуҙың да иректә йәшәгеһе килә шул. Ҡасҡалаҡтың имен-аман ҡышлауын теләйек. 
Фото: Башкирия Online. 
 ","19 Октябрь , 10:20",Экология,Na
https://bashgazet.ru/articles/ekologiya/2023-10-17/k-mertau-a-y-s-plekte-b-t-r-g-a-sa-b-leng-n-3482022,Күмертауҙағы сүплекте бөтөрөүгә аҡса бүленгән,"Дөйөм сумма 35,6 миллион һум тәшкил итә.","Был турала социаль селтәрҙәге сәхифәһендә Башҡортостан Республикаһы Хөкүмәте Рәйесе Андрей Назаров хәбәр итә. “Рәсәй Федерацияһы Хөкүмәте Күмертауҙа рөхсәтһеҙ ҡаты көнкүреш ҡалдыҡтары сүплеген ваҡытынан алда юҡ итеүгә өҫтәмә аҡса бүлде.
Федераль хөкүмәт субсидияһы ярҙамында сүплекте бөтөрөүҙең техник этабы йыл аҙағына тиклем тамамланасаҡ. ”Таҙа ил” федераль проекты сиктәрендә аҡсаларҙы ҡайтанан бүлеү тураһындағы бойороҡҡа Премьер-министр Михаил Мишустин ҡул ҡуйҙы.
Күмертау ҡалаһындағы 12,6 гектар урынды биләгән сүплектә ҡалдыҡтар күләме 850 мең кубометрға баһалана. Рекультивацияның дөйөм хаҡы 331,6 миллион һум тәшкил итә.
Республикала “Экология” милли проектының ”Таҙа ил” федераль проекты сиктәрендә 2024 йылдың аҙағына тиклем алты рөхсәтһеҙ сүплекте бөтөрөү ҡаралған. Күмертауҙан тыш, улар Баймаҡ, Сибай, Стәрлетамаҡ, Благовещен, Дәүләкән сиктәрендә урынлашҡан. Был сараларҙы тормошҡа ашырыу ярты миллион самаһы кешенең йәшәү сифатын яҡшыртырға мөмкинлек бирәсәк.
Шуны билдәләп үткем килә: 2019 йылда ҡалдыҡтар менән эш итеү реформаһы башланыуға Башҡортостанда өс меңдән ашыу рөхсәтһеҙ сүплек иҫәпләнгән. Уларҙың күбеһе бөгөнгә тиклем юҡ ителгән. Беҙгә тирә-яҡ мөхиткә ҙур зыян килтергән бындай законһыҙ полигондарҙың ҡабаттан барлыҡҡа килеүенә юл ҡуймау мөһим. Йыш ҡына халыҡ үҙе лә яҡын-тирәләге йырында йәки ауыл ситендә сүп-сар йыя башлай. Тик системалы эш кенә ыңғай һөҙөмтә бирә ала. Төбәк операторҙарынан һәм муниципалитет башлыҡтарынан халыҡ араһында аңлатыуҙар үткәреүҙәрен, шулай уҡ үҙҙәренә йөкмәтелгән эште сифатлы һәм ваҡытында башҡарыуҙарын һорайым. Сүп-сарҙы ваҡытында сығарыуҙан граждандарыбыҙҙың йәшәү кимәле тора”.
 
Фото: Андрей Назаров сәхифәһенән.","17 Октябрь , 18:35",Экология,Na
https://bashgazet.ru/articles/ekologiya/2023-10-11/d-l-k-nd-r-30-me-t-p-a-as-ultyrtty-3474252,Дәүләкәндәр 30 мең төп ағас ултыртты,Улар “Йәшел Башҡортостан” акцияһында  әүҙем ҡатнашты. ,"“Экология” милли проектына ярашлы (национальный проект “Экология”) “Йәшел Башҡортостан” акцияһы барышында Дәүләкән районында 30 мең төп ылыҫлы ағас ултыртылды. Был турала төбәктең Тәбиғәттән файҙаланыу һәм экология министрлығы хәбәр итә.
Сарала шулай уҡ “Башнефть-Добыча” хеҙмәткәрҙәре лә ҡатнашты. Улар ағас үҫентеләрен “Асылыкүл” тәбиғәт паркында ултыртты. Күл эргәһенең быға тиклем буш ултырған биләмәһендә хәҙер 7,5 гектарҙа йәшеллек хасил буласаҡ. Ултыртыу өсөн отошло булған урынды Рәсәй Фәндәр академияһының Өфө федераль тикшеренеү үҙәгенең биология институты эксперттары билдәләгән.
Был тәбиғәт паркы биләмәһендә ағастар ултыртыу күлдең гидрологик режимын тергеҙеү өсөн ыңғай шарттар булдыра. Яңы урман биләмәне ҡар осоуынан һаҡлаясаҡ, был иһә шишмәләрҙең ҡороуына юл ҡуймай.
“Экология” милли проекты ҡалдыҡтар менән эш итеүҙең һөҙөмтәлеген күтәреүгә, ҙур сәнәғәт үҙәктәрендә атмосфера һауаһының бысраныу кимәлен кәметеүгә, Рәсәйҙең уникаль флораһын һәм фаунаһын һаҡлауға йүнәлтелгән. Милли проекттар Рәсәй Президенты Владимир Путиндың ҡарары менән 2019 йылдан тормошҡа ашырыла.
Фото Башҡортостандың рәсми порталынан алынды.
 
 ","11 Октябрь , 08:30",Экология,Na
https://bashgazet.ru/articles/ekologiya/2023-10-10/ni-ayyu-a-ya-yn-baralar-ik-n-3472347,Ниңә айыуға яҡын баралар икән?,"Кәмәләге ирҙәрҙең ҡайһы берҙәре шөрләгәнен йәшермәй, шул ваҡытта балыҡсыларҙың береһе... ","Йомағужа һыуһаҡлағысында Ырымбурҙан килгән балыҡсылар йөҙөп барған айыуҙы осратыуы хаҡында яҙып сыҡҡайныҡ инде.
Кәмәләге ирҙәрҙең ҡайһы берҙәре шөрләгәнен йәшермәй, шул уҡ ваҡытта балыҡсыларҙың береһе кәмәне айыуға яҡын алып бара.
""Тайыш табан"" көтөлмәгән осрашыуҙан тиҙерәк ҡотолоу яғын ҡарай - ярға сығыу менән урманға инеп ҡаса.
Әлбиттә, балыҡсылар бындай осрашыуҙан ҡәнәғәт ҡала. Тик ниңә ул айыуға яҡын баралар икән? Уларҙың һыуҙа хәлһеҙ хәлдә йөҙгән айыуҙы артынан эҙәрлекләп барыуы дөрөҫ түгел.
Ғөмүмән, ҡайһы бер водителдәр юлға килеп сыҡҡан хайуандарҙы машинала эҙәрлекләй, артынан шәп булып ҡыуып бара. Был дөрөҫ аҙым түгел. Ҡырағай хайуандарҙы осратҡан саҡта, уларҙы йә урап үтергә, йә юлдан сыҡҡанын көтөргә кәрәк. Айыуҙы кәзекәләйҙәр ҙә, һуңынан берәй хәл булһа, ""тайыш табан""ды ғәйепләйҙәр.
Фото: скриншот.
 ","10 Октябрь , 10:00",Экология,Na
https://bashgazet.ru/articles/ekologiya/2023-10-08/65-ur-shyrshy-ultyrtyldy-3470284,65 ҙур шыршы ултыртылды , Әбйәлилдә иҫтәлекле аллеяға нигеҙ һалдылар.,"6 октярбрҙә Башҡортостандың урман хужалығы министры Марат Шәрәфетдинов эш сәфәре менән Әбйәлил районында булды. Унда Дәүләт Думаһы депутаты Зариф Байғусҡаров менән берлектә райондың урман участкаларын ҡуртымға алыусылар менән осрашыу үткәрелде.
Кәңәшмә барышында урмандарҙы тергеҙеү буйынса эштәрҙе башҡарыу мәсьәләләре тикшерелде, урмандарҙы янғындан һаҡлау һәм 2024 йылдың янғын хәүефе миҙгеленә әҙерлек буйынса иҫкәртеү сараларына айырым иғтибар бирелде.
Көҙгө болотло һауа торошона ҡарамаҫтан, Бөтә Рәсәй “Урманды һаҡлайыҡ” акцияһы сиктәрендә, Ҡаҙмаш урмансылығы биләмәһендә, Айғырбатҡан утарынан алыҫ түгел 65 ҙур шыршы ултыртып, иҫтәлекле аллеяға нигеҙ һалынды.
Фото: https://t.me/marat_sharafutdinov/292.","8 Октябрь , 11:00",Экология,Na
https://bashgazet.ru/articles/ekologiya/2023-10-05/a-y-y-tashlama-aktsiyala-atnash-3467497,"Ҡағыҙҙы ташлама, акцияла ҡатнаш!",Башҡортостан халҡын макулатура йыйыу буйынса #Бумбатл акцияһында ҡатнашырға саҡыралар.,"Бөтә Рәсәй “БумБатл” акцияһы Башҡортостанда 10 октябрҙән 15 ноябргә тиклем “Экология” милли проектына булышлыҡ итеү маҡсатында уҙғарыла. Республика халҡы эшкәртеүгә тапшырылған макулатура күләме буйынса ярышасаҡ. Быйыл акция Бөтә Рәсәй “Экосистема” экологик хәрәкәте ҡанаты аҫтында үтәсәк. Акцияла ҡатнашыусыларға бумбатл.рф сайтында теркәлергә кәрәк, унда улар команда йәки шәхси зачетта беренселек өсөн көрәшә ала.
Нигеҙҙә, #БумБатл ҡағыҙ сеймалын күберәк тапшырыусылар ярышы ғына түгел, ә балалар баҡсаларында, мәктәптәрҙә һәм юғары уҡыу йорттарында ҡалдыҡтарҙы айырым йыйыу һәм эшкәртеү темаһына экодәрестәр һәм лекциялар уҡыу, заводтарға, шулай уҡ компанияларҙың “йәшел” офистарына экскурсиялар үткәреү кеүек сараларҙы үткәреүҙе үҙ эсенә ала.
Башҡортостан Республикаһының тәбиғәттән файҙаланыу һәм экология министры Нияз Фазылов үткәрелгән акцияның мөһимлеген һәм кәрәклеген билдәләне, шулай уҡ сараның республика халҡында аңлы ҡулланыу мәҙәниәтен үҫтереүгә, йәш быуындың иғтибарын ҡалдыҡтарҙы айырым йыйыу проблемаһына йәлеп итеүгә һәм артабан макулатураны икенсел сеймал сифатында ҡулланыуға йүнәлтелеүен һыҙыҡ өҫтөнә алды. Шуға күрә үҫеп килгән быуынға һәр төрлө ҡалдыҡтар менән дөрөҫ эш итеү ғәҙәтен, шул иҫәптән ҡалдыҡтарҙы айырым йыйыу аша ла тәрбиәләү мөһим.
Теләгән һәр кем социаль селтәрҙә #бумбатл, #экосистема һәм #нацпроектэкология хештегтарын күрһәтеп, “ҡағыҙлы” креатив менән фото йәки видео баҫтырып, ижади постар конкурсында көрәшә ала.
Инициаторы булып Рәсәй Тәбиғәт ресурстары һәм экология министрлығы, Рәсәй Мәғариф министрлығы, Рәсәй Фән һәм юғары белем биреү министрлығы һәм бер нисә йәмәғәт, ирекмәндәр ойошмаһы ярҙамында “Милли өҫтөнлөктәр” автономиялы коммерцияға ҡарамаған ойошма сығыш яһай.
Былтыр Башҡортостан халҡы #Бумбатл акцияһы сиктәрендә 16,78 тоннанан ашыу макулатура йыйған.
“Экология” милли проекты ҡалдыҡтар менән эш итеү һөҙөмтәлелеген арттырыуға, эре сәнәғәт үҙәктәрендә атмосфера һауаһының бысраныу кимәлен ҡырҡа кәметеүгә, шулай уҡ Рәсәйҙең уникаль флораһын һәм фаунаһын һаҡлауға йүнәлтелгән. Рәсәй Президенты Владимир Путин башланғысы менән ҡабул ителгән милли проекттар 2019 йылда старт алды.
Фото: рәсми сығанаҡтан.","5 Октябрь , 16:15",Экология,Na
https://bashgazet.ru/articles/ekologiya/2023-10-04/syyyrsy-tar-ayt-an-3464022,Сыйырсыҡтар ҡайтҡан! ,Улар ҙа тыуған ояһын таныймы икән?..,"“Бәйләнештә” социаль селтәрендә Фәнүзә Хәлитова матур яҙма һәм фото-видео менән уртаҡлашты. “Тыуған йорттары менән хушлашырға сыйырсыҡтарыбыҙ ҡайтты. Моңһоу булып китте... Сит яҡтарҙан имен генә ҡайтырға яҙһын һеҙгә, ҡошсоҡтар!” – ти яҙҙы ул. “Эйе, беҙҙекеләр ҙә йыл да ҡайтып хушлашып китәләр”, - тип өҫтәгән комментарийҙа Гүзәл Тазетдинова.
Ғәҙәттә, сыйырсыҡтар яҙғыһын кешеләр яһаған бәләкәй йортсоҡтарҙа йомортҡа һалып, ҡошсоҡтар сығара. Улар 20-21 көнлөк булһа, оянан үҙаллы осоп сыға башлай. Бәләкәстәрен тағы бер-ике аҙна ашатҡас, сыйырсыҡтар аҙыҡ күберәк урындарға, башлыса урман-ҡырға күсенә. Артабан сентябрь аҙағы, октябрь башынаса шунда булып, бергә тупланып, йылы яҡтарға юллана.
Алыҫ юлға йыйынған ҡоштарҙың үтер юлдары еңел булһын, тыуған яҡтарына имен-һау әйләнеп ҡайтһындар!
Фото: Фәнүзә Хәлитованың сәхифәһенән (https://vk.com/id94486080)","4 Октябрь , 07:00",Экология,Na
https://bashgazet.ru/articles/ekologiya/2023-09-30/b-l-k-y-yamantau-a-bash-ortostan-g-zite-flagyn-mender-ek-3460177,"Бәләкәй Ямантауға ""Башҡортостан"" гәзите флагын мендерҙек","Тыуған еребеҙ шул тиклем матур, ҡәҙерен беләйек.","""Башҡортостан"" гәзите коллективы йыл һайын республикабыҙҙың билдәле урындарында булырға тырыша. Быйыл беҙ Белорет районының иң матур, таулы һәм урманлы урынында - Көньяҡ Урал дәүләт тәбиғәт ҡурсаулығында булдыҡ. Сара ""Урманды һаҡлайыҡ"" Бөтә Рәсәй экологик акция сиктәрендә ойошторолдо.
Был ҡурсаулыҡ Башҡортостанда ғына түгел, Рәсәйҙә лә ҙурҙар иҫәбендә. Уның республиканың тәбиғәтен, Ҡыҙыл китапҡа ингән үҫемлектәр һәм хайуандар донъяһын һаҡлауға индергән өлөшө баһалап бөткөһөҙ. Унда республикала аҡҡан бер нисә ҙур йылға ла башланғыс ала. 
Ҡурсаулыҡ - ябыҡ биләмә, әммә унда рекреацион эшмәкәрлек йүнәлеше буйынса туристарға ла маршрут булдырылған. Йәғни теләгән һәр кеше Белорет районының Рәүәт ауылында урынлашҡан ҡурсаулыҡтың административ бинаһына килеп, рөхсәт алып, ҡурсаулыҡ хеҙмәткәрҙәре оҙатыуында Бәләкәй Ямантау тауына артыла ала. 
""Башҡортостан"" гәзите коллективы ла ошо мөмкинлектән файҙаланып, Бәләкәй Ямантауға күтәрелде һәм унда гәзит флагын елберҙәтте. 
Тәьҫораттар иҫ киткес шәп, ә тейелмәгән тәбиғәттең матурлығы ябай һүҙҙәр менән генә аңлатып бөткөһөҙ. Шуға ла һеҙгә лә унда барырға һәм был хозурлыҡты үҙ күҙҙәрегеҙ менән күрергә тәҡдим итәбеҙ. 
Ҡурсаулыҡ директоры Фәнүр Хажиғәле улы Әлибаевҡа һәм барлыҡ коллективҡа ошо ҡабатланмаҫ матурлыҡты киләсәк быуын өсөн һаҡлағандары өсөн рәхмәт белдерәбеҙ. 
Автор фотолары. 
 ","30 Сентябрь , 12:00",Экология,Na
https://bashgazet.ru/articles/ekologiya/2023-09-25/f-l-ta-y-la-ayyu-3452569,Өфөлә тағы ла айыу...,Ғәҙәти хәлдә йыртҡыстар кешегә һөжүм итмәй,"Кисә тағы ла өфөлә айыу күргәндәр. Хәҙер инде бындай күренештәр ғәҙәти хәлгә әйләнеп бара.
Быйыл республикала айыуҙарҙың ауылдарға килеүе, хатта урамдар буйлап йөрөүе, малға һөжүм итеүе тураһында мәғлүмәттәрҙе көн дә тиерлек ишетеп торабыҙ, социаль селтәрҙәрҙәрҙә лә ошо хаҡта күп яҙалар. “Айыу үрсене, урманға сығыуы ла ҡурҡыныс. Ниңә атырға рөхсәт итмәйҙәр?”, – тип яҙғандар ҙа бихисап.
“Тайыш табан” әүҙемләште
Ысынлап та, быйыл “тайыш табандар” айырыуса әүҙем. Улар йәй аҙағында халыҡ йәшәгән урындарға яҡынайҙы. Мәҫәлән, август аҙағында Ишембай районының Маҡар ауылы эргәһендә лә уларҙы йыш осрата башлағандар. Хатта ауыл ситендәге, урманға яҡын урынлашҡан йорт хужалары үҙҙәре йәшәгән урамға инә айыу менән балаһы ”ҡунаҡҡа” килеп китеүе тураһында хәбәр иткән.
– Инә айыуға дүрт йәш самаһы ине, балаһы ҡыш уртаһында тыуған. Әле уның ауырлығы 50 килограмм тирәһе. Быйыл ҡоролоҡ арҡаһында урманда еләк-емеш аҙ булды, имән ағастарын ҡырау һуғыуы арҡаһында сәтләүектәр ҙә юҡ. Шуға урман йәнлектәре, аҙыҡ эҙләп, ауылдарға сыға. Урман эргәһендә йәшәгәндәргә айырыуса һаҡ булырға кәңәш итәбеҙ. Һарайҙы төнгөлөккә ябып, урамда сүп-сар һәм аҙыҡ-түлек ҡалдығы ҡалдырмаҫҡа кәрәк, – тип белдерҙе Башҡортостандың айырыуса һаҡланған тәбиғәт биләмәләре дирекцияһының дәүләт инспекторы Вениамин Әхмәтйәнов.
Белорет районының Сермән һәм Аҙнағол ауылы эргәһендә айыуҙар эйәләп алған. Ошо хаҡта Сермән ауыл биләмәһе башлығы Айытбай Әйүпов уртаҡлашты.
“Сермән ауылы эргәһендә ""Башнефть” яғыулыҡ ҡойоу станцияһы янындағы урманда муйынында аҡ һыҙаты булған айыу төпләнгән. Был ""Сермәндеке"". Аҙнағол ауылын янында ""Аҙнағолдоҡо"" йөрөй. Улар араһындағы биләмә сиге яҡынса Наяҙы йылғаһы буйлап үтә. Айыуҙар һанын көйләүгә рөхсәт алып, яңылыш ""Аҙнағолдоҡо"" артынан ҡыуып китәләр, ә шул уҡ ваҡытта ""Сермәндеке"" үҙенең яратҡан урынында була. Кисә уларҙың икеһен дә бер-береһенән алыҫ түгел күреп ҡалалар. Бик һаҡ булығыҙ!"" – тип яҙҙы ул.
Белорет районы хакимиәтенең ауыл хужалығы бүлеге начальнигы Олеся Иҙрисова аңлатыуынса, урман янғындарынан һуң Силәбе һәм Ҡурған өлкәләре яғынан айыуҙарҙың миграцияһы күҙәтелә. Тейешле хеҙмәттәр хәлде белеп, кәрәкле саралар күрә.
Баш ҡалала ла күргәндәр
Республиканың Экология министрлығынан хәбәр итеүҙәренсә, Өфөлә тәүге тапҡыр ҡырағай йәнлек йәкшәмбе, 27 августа, күренә. Иртәгәһенә “тайыш табан” тағы ла кешеләр янына килә, был юлы уны шәхси секторҙа һәм тимер юл станцияһы янында күрәләр.
Шакша биҫтәһендә йәшәгәндәр бер нисә тапҡыр айыуҙарҙы мобиль телефон камераларына төшөрөп, видеояҙмаларын социаль селтәргә һалды. Белгестәр әйтеүенсә, айыу балаһына яҡынса 1,5 йәш, ул аҙыҡ эҙләп кешеләр янына сыҡҡан. Айыу шәхси сектор буйлап оҙаҡ йөрөмәй һәм Базилеевка янындағы урманға ҡаса.
Икенсе көндә, дүшәмбе, 28 августа, Өфө биҫтәһендә йәшәүселәр йәнә айыу балаһын күреп ҡала. Был юлы “тайыш табанды” тимер юл станцияһынан алыҫ түгел урында күрәләр. 30 августа ла “урман ҡунағы” иртәндән Шакша буйлап йөрөгән, һуңынан йәш айыу балаһы урманға инеп киткән.
Ни өсөн айыуҙар урмандан сыға
Ни өсөн айыуҙар ауылдарға килә? Башҡортостандың тәбиғәттән файҙаланыу һәм экология министры Нияз Фазылов социаль селтәрҙәге сәхифәһендә ошо һорауға яуап бирҙе. Баҡтиһәң, айыу менән кешенең ҡалалар һәм ауылдар янында осрашыуы миҙгел алмашыныуына ла бәйле икән: йәй тамамлана, көҙ етә һәм айыуҙарға ҡышҡы йоҡо алдынан май запасы тупларға кәрәк.
– Хәҙер сираттағы мал аҙығы, һутлы үҫемлектәр һәм еләк алмашыныуы бара, шуға күрә ҡырағай хайуандар ҡыш алдынан “ашау өсөн” яңы урындар эҙләй. Таныш булмаған ерҙәрҙе тикшергәндә айыуҙар көндөҙ ҙә әүҙем, улар тәбиғи йәшәү урындарынан алыҫ урынлашҡан юлдарға, ауыл һәм ҡалаларға яҡынлаша, кешеләрҙең иғтибарын йәлеп итә, – тип аңлата министр.
Нимә эшләргә?
Ауыл йәки ҡала урамында айыуҙы күрһәгеҙ, нимә эшләргә? Әгәр януар һеҙҙән хәүефһеҙ аралыҡта булһа, уның ҡайҙалығын шунда уҡ республиканың Тәбиғәттән файҙаланыу Һәм экология министрлығына +7(347) 218-04-30 телефонына йәки полицияға 112-се номер буйынса шылтыратырға кәрәк.
Айыу менән күҙгә-күҙ осрашырға тура килһә, Башҡортостандың Тәбиғәттән файҙаланыу һәм экология министрлығы урман хайуаны менән осрашыу тәртибен күҙәтергә ҡуша.
– Ғәҙәти хәлдә йыртҡыстар кешегә һөжүм итергә теләмәй, шуға күрә үҙегеҙҙең барлығығыҙҙы алдан иҫкәртергә кәрәк. Был теләһә ниндәй тауыш булыуы мөмкин, шул саҡта януар һеҙҙең урманда икәнлегегеҙҙе алдан асыҡлай ала, өҫтәүенә, күҙмә-күҙ осрашмайынса ла, кеше барлығын тоя, шуға ситкә китә ала, – тип аңлата белгестәр.
Министрлыҡта билдәләүҙәренсә, мөмкин булғанса йыртҡыс йәнлектәр йәшәгән урындарҙа яңғыҙ булырға ярамай. Был уларға һеҙҙең яҡында йөрөүегеҙҙе алдан тойоу мөмкинлеген бирә, шуға ла януарҙың һөжүмгә этәргес сәбәптәрҙе кәметә.
– Хәрәкәт иткәндә, хайуанды күҙәтеү һәм ваҡытында асыҡлау өсөн, ҡуйы ҡыуаҡлыҡтарҙан, елле ағастарҙан ситкәрәк китеү яҡшы. Әгәр һеҙ айыуҙы, бигерәк тә балаһын күрһәгеҙ, уға яҡынлашырға, фото һәм видео төшөрөргә, ашатырға ярамай, сөнки эргәлә айыу булыуы ихтимал, – тип иҫкәртәләр ведомствонан.
Айыуҙы күреп ҡалһағыҙ, унан ҡасырға ярамай – был уның эҙәрлекләү инстинктын уятыуы ихтимал.
– Айыуға арҡа менән боролмай ғына осрашыу урынынан китергә кәрәк. Шуны иҫтә тотоу мөһим: хатта ситлектәге айыуҙар һәм башҡа хайуандар ҙа, тыштан тыныс күренеүгә ҡарамаҫтан, һәр ваҡыт ҡурҡыныс йыртҡыс булып ҡала, теләһә ҡайһы ваҡытта һөжүм итергә әҙер, – тип иҫкәртә белгестәр.
Шулай уҡ сүплектәр, аҙыҡ ҡалдыҡтары, келәттәр, өйөрҙәр, һәләк булған хайуандар, иген культуралары (һоло) менән баҫыуҙар айыуҙарҙы йәлеп итә һәм уларҙы үҙенеке тип һанаған аҙыҡ ресурстарын һаҡлау буйынса ғәмәлдәргә этәрә. Бындай урындарҙан алыҫ торорға кәрәк.
Ауыл һәм ҡала ерҙәрендә йыртҡыстар менән осрашыуға юл ҡуймау өсөн, сүплектәрҙе һәм аҙыҡ ҡалдыҡтарын бөтөрөргә, шулай уҡ йорт хайуандарына инеүҙе сикләргә (уларҙы вольерҙарҙа тоторға, төнгә биналарға ябырға, йөрөү зонаһын кәртәләргә) кәрәк.
Башҡортостан биләмәһендә – урмандарҙа, йылға, күл һыубаҫар туғайҙарында һәм башҡа урындарҙа һоро айыуҙар, бүреләр, һеләүһендәр һәм башҡа йыртҡыс йәнлектәр йәшәүен иҫтә тоторға кәрәк. Популяция эсендә биологияны һәм социаль тәртипте иҫәпкә алып, был йыртҡыстар үҙҙәрен хужа итеп тойған һәм үҙ биләмәләренә шул уҡ төрҙәге башҡа йыртҡысты индермәҫкә тырышҡан билдәле бер урындар биләй.
Башҡортостандың Тәбиғәттән файҙаланыу һәм экология министрлығы белгестәре хәбәр итеүенсә, республикала йәмғеһе 2 300 айыу һанала. Халыҡта “айыу күп” тигән фекер ҙә йөрөй, был хаҡта ни уйлайһығыҙ, тип һораным бер һунарсынан.
– Юҡ, айыуҙар күп  түгел. Быйыл улар ас, урманда емеш-еләк юҡ. Улар ҡышҡылыҡҡа әҙерләнә алмай интегә. Тамаҡ тамуҡҡа илтә, тиҙәр бит, шуға ла улар халыҡ йәшәгән, туҡланыу өсөн ризыҡ булған урындарға яҡын барырға мәжбүр, – тине ул.
Ошо ялда ауылға ҡайтҡанда урманға бәшмәккә сыҡтым. Ысынлап та, урманда миләш ағастары емешһеҙ ултыра, шулай уҡ башҡа емеш-еләк тә күренмәй. Етмәһә, урман янғындары ла емеш-еләклектәргә, хайуандар донъяһына ҙур зыян килтерҙе. Ә бит айыуҙың да йәшәгеһе килә!
Быйыл килеп тыуған хәлдә халыҡҡа урманға сығыуҙан тыйылп торорға, мал-тыуарҙы көтөүсеһеҙ яланға ҡыумау яҡшыраҡ. Урман – айыуҙың йорто, унда – айыу хужа булғанын онотмайыҡ.
Фото: скриншот.","25 Сентябрь , 11:30",Экология,Na
https://bashgazet.ru/articles/ekologiya/2023-09-17/ekologtar-m-oyoshtor-an-3441478,Экологтар өмә ойошторған,Граждандарҙың 80 проценты экология проблемалары хаҡында уйлана.,"""Экосистема"" хәрәкәте әүҙемселәре һәм ирекмәндәр Өфөлә өмә үткәрҙе. «Экосистема» Бөтә Рәсәй экологик йәмәғәт хәрәкәте рәйестәше Александр Рябых билдәләүенсә, 16 сентябрҙә 300-ҙән ашыу кеше, шул иҫәптән хәрәкәттә ҡатнашыусылар, Дудин киҫелешендә йыйылды. Спикер һүҙҙәренсә,статистика күрһәтеүенсә, граждандарҙың 80 проценты экология проблемалары хаҡында уйлана.
- Беҙҙең «Экосистема» хәрәкәте быйыл мартта Рәсәй Федерацияһы Президенты Владимир Путиндың ҡушыуы буйынса ойошторолдо. Ярты йыл эшләү осоронда беҙ бөтә Рәсәй күләмендә 200-ҙән ашыу акция һәм проект ойошторҙоҡ һәм уларҙы тормошҡа ашырҙыҡ, был илебеҙҙең төрлө төбәктәрендә 150-нән ашыу кешене экологик практикаға йәлеп итергә мөмкинлек бирҙе, - тип билдәләне Александр Рябых.
Фото һәм сығанаҡ: https://mgazeta.com/news/novosti/2023-09-16/aktivisty-dvizheniya-ekosistema-i-volontery-proveli-subbotnik-v-ufe-3440617","17 Сентябрь , 13:30",Экология,Na
https://bashgazet.ru/articles/ekologiya/2023-09-14/irkutsk-ala-ynda-r-s-y-urmandary-forumy-bara-3437194,Иркутск ҡалаһында “Рәсәй урмандары” форумы бара,Унда беҙҙең республиканан да делегация ҡатнаша.,"Ошо көндәрҙә Иркутск ҡалаһында “Рәсәй урмандары” форумы үтә. Форум программаһы төрлө эшлекле һәм мәҙәни сараларға бай. Унда Башҡортостан урман хужалығы министры Марат Шәрәфетдинов та ҡатнаша.  
– Көндөң тәүге яртыһында “SibWoodExpo” күргәҙмәһендә махсуслаштырылған урман техникаһы һәм ҡорамалдары эше менән таныштыҡ. Сара сиктәрендә пленар ултырыш үтте, ә иртәгә коллегаларыбыҙ менән урман сәнәғәте комплексына ярҙам итеү һәм уны үҫтереү, урман янғындарын асыҡлау һәм бөтөрөү, урман тармағын һанлаштырыу һәм урмандарҙың климат көн тәртибенә индергән өлөшө мәсьәләләренә арналған түңәрәк өҫтәлдәр серияһында ҡатнашасаҡбыҙ. Шулай уҡ ағымдағы йылды ойоштороусыларҙың пландарында “Урманды һаҡлайыҡ” Бөтә Рәсәй акцияһы сиктәрендә ағастар ултыртыу ҡаралған, – тип уртаҡлашты Марат Шәрәфетдинов.
Хәтерегеҙгә төшөрәбеҙ, был форум икенсе йыл рәттән уҙғарыла һәм урман тармағының ҡаҙаныштары һәм проблемалары тураһында һөйләшеү өсөн майҙансыҡ булып тора, был ҡуйылған бурыстарҙы бергәләп хәл итергә һәм илебеҙҙең урман хужалығын артабан үҫтереү йүнәлешен билдәләргә ярҙам итә.
Фото: vk.com/feed","14 Сентябрь , 18:40",Экология,Na
https://bashgazet.ru/articles/ekologiya/2023-09-14/urmandar-a-bar-a-3436217,Урмандарға барһаң...,"Ағасты рөхсәтһеҙ ҡырҡыу, урман үҫентеләренә зыян килтереү йәки ағастарҙы, ҡыуаҡтарҙы үҙ белдегең менән ҡаҙып алған өсөн административ штраф һалыу ҡаралған.","18 сентябрҙән 8 октябргә тиклем республика биләмәһендә урман ҡануниәтен боҙоуҙарҙы, шул иҫәптән урман ултыртыуҙы законһыҙ ҡырҡыуҙы иҫкәртеү һәм урман фонды биләмәһендә ғәйепле кешеләрҙе асыҡлау маҡсатында Башҡортоста Урман хужалығы министрлығы “Урман” оператив-иҫкәртеү операцияһын үткәрә.
Иҫкәртеү сараһында шулай уҡ Башҡортостан буйынса Эске эштәр министрлығының территориаль бүлексәләре, ЮХХДИ идаралығы, төбәктең Үҙйөрөшлө машиналарҙың һәм башҡа төр техниканың техник торошон күҙәтеү буйынса дәүләт инспекцияһы, йәмәғәт урман инспекторҙары, казак йәмғиәттәре (Ғафури, Нуриман, Иглин һәм Яңауыл урмансылыҡтары биләмәләрендә) һәм башҡа йәмәғәт ойошмалары ҡатнашасаҡ.
Шуны билдәләп үтергә кәрәк, ағастарҙы, ҡыуаҡтарҙы һәм үрмәле үҫемлектәрҙе законһыҙ ҡырҡыу - енәйәт (РФ Енәйәт кодексының 260-сы статьяһы), уның өсөн ете йылға тиклем иректән мәхрүм итергә, шулай уҡ административ яуаплылыҡҡа ла тарттырыуҙары мөмкин (РФ Административ хоҡуҡ боҙоуҙар кодексының 8.28-се статьяһы).
Ағасты рөхсәтһеҙ ҡырҡыу, урман үҫентеләренә зыян килтереү йәки урмандарҙа ағастарҙы, ҡыуаҡтарҙы үҙ белдегең менән ҡаҙып алған өсөн административ штраф һалыу ҡаралған:
- граждандарға өс меңдән биш мең һумға тиклем;
- вазифалы кешеләргә – 20 меңдән 50 мең һумға тиклем;
- ойошмаларға  – 200 меңдән 500 мең һумға тиклем, бынан тыш, ҡырҡылған һәр ағас өсөн зыян ҡаплатыла.
РФ Енәйәт кодексының 260-сы статьяһындағы билдәләмәгә ярашлы, Рәсәй Хөкүмәте раҫлаған таксалар буйынса ағастарға, ҡыуаҡтарға һәм үрмәле үҫемлектәргә килтерелгән зыян биш мең һумдан ашыу булғанда – һиҙерлек күләмле, 50 мең һумдан ашһа – ҙур күләмле, 150 мең һумдан ашһа, айырыуса ҙур күләмле тип таныла.
Әгәр һеҙ урман ҡануниәтен боҙоу осраҡтарын күрһәгеҙ, Башҡортостан Урман хужалығы министрлығының Төбәк диспетчер хеҙмәтенә мөрәжәғәт итеүегеҙҙе һорайбыҙ. Телефоны: 8 (347) 218-14-14.
Автор фотоһы.","14 Сентябрь , 14:30",Экология,Na
https://bashgazet.ru/articles/ekologiya/2023-09-12/ir-ndekt-yat-yly-tar-eshk-rtelm-y-s-k-3432078,Ирәндектә ятҡылыҡтар эшкәртелмәйәсәк!,Был эш Башҡортостан Башлығы башланғысына ярашлы башҡарыла.,"Радий Хәбиров Әбйәлил һәм Баймаҡ райондарындағы Фәйзулла майҙансығында эҙләнеү эштәрен үткәреүҙе контролдә тотоу мәсьәләһендә ер аҫты байлыҡтарын файҙаланыу буйынса ведомство-ара комиссия эшенә ыңғай баһа бирҙе.
""Был райондарҙа һәм, дөйөм алғанда, Башҡортостанда йәшәүселәрҙе биләмәлә ниндәй эштәр алып барылыуы борсой. Федераль ер аҫты байлыҡтарын файҙаланыу агентлығы менән бик көсөргәнешле һөйләшеү булды. Беҙҙе ишеттеләр.
Әбйәлил һәм Баймаҡ райондары башлыҡтарынан был хәбәрҙе халыҡҡа еткереүҙәрен һорайым. Республикала ятҡылыҡтарҙы эшкәртеү әүҙем бара, әммә беҙ ниндәй урындарға бөтөнләй теймәҫкә кәрәклеген белергә тейешбеҙ"", – тине республика Башлығы оператив кәңәшмәлә.
Хөкүмәт премьер-министры урынбаҫары Азамат Абдрахманов аңлатыуынса, 1 мартта Ер аҫты байлыҡтарын файҙаланыу буйынса федераль агентлыҡ менән подрядсы араһында республиканың Баймаҡ һәм Әбйәлил райондарындағы Фәйзулла майҙансығында оксидлы марганец мәғдәненә эҙләнеү эштәрен үткәреүгә контракт төҙөлгән.
""Контракт шарттары буйынса подрядсы 2025 йылға тиклем Фәйзулла майҙансығының геологик төҙөлөшөн тикшерергә, эҙләү шарттарын әҙерләргә, перспективалы марганец зоналарын билдәләргә тейеш ине. Беҙҙең республикала марганец запасы үткән быуаттың 30-40 йылдарында уҡ асыҡланған һәм тасуирланған. 60-70 йылдарҙа геофизик, геологик һәм тематик тикшеренеүҙәр үткәрелгән.
Һәр 30-40 йыл һайын тәбиғәт ресурстары тураһында мәғлүмәт дәүләт тарафынан системалы рәүештә яңыртыла. Шулай итеп, эштәр Рәсәй ер аҫтын инвентаризациялау буйынса дөйөм дәүләт программаһы сиктәрендә башҡарылды. Әлеге ваҡытта бындай эштәр бөтә ил буйынса 10 участкала, шул иҫәптән Тымыҡ океанда ла, үткәрелә.
Шуныһы мөһим: лицензия файҙалы ҡаҙылмалар сығарыуҙы күҙ уңында тотмай. Ғәмәлдә компания элекке эштәрҙең геологик, геохимик һәм геофизик материалдарын йыйыуҙы, системалаштырыуҙы, анализлауҙы үҙ эсенә алған тикшеренеүҙәр үткәрҙе. Тикшеренеү һөҙөмтәләре буйынса геологик мәғлүмәт отчеты бирелде. Унда марганец мәғдәненең сифаты арҡаһында артабанғы эштәрҙе үткәреүҙең файҙаһыҙлығы билдәләнде.
Быйыл июнь айында Әбйәлил районындағы Көньяҡ Ниязғол майҙансығына аукцион үткәрелмәүе лә ошоноң менән аңлатыла. Бер ғариза ла бирелмәне. Шуға күрә, ҡануниәткә ярашлы, Роснедра һәм подрядсы ағымдағы йылдың 29 авгусынан яҡтарҙың үҙ-ара килешеүе буйынса дәүләт контрактын өҙөү тураһында ҡарар ҡабул итте”, – тип аңлатты вице-премьер – Хөкүмәт Аппараты етәксеһе Азамат Абдрахманов.
Уның һүҙҙәренсә, уҙған йылдың сентябрендә республика Башлығының Тәбиғәттән файҙаланыу һәм экология министрлығына биргән йөкләмәһе контрактты өҙөү буйынса мөһим һәм әһәмиәтле факторҙарҙың береһе булды. Был йөкләмә Ирәндек һырты районында айырыуса һаҡланған биләмә булдырыу мәсьәләһенә ҡағыла. 
Фәйзулла майҙансығындағы бөтә эштәр Ер аҫты байлыҡтарын файҙаланыу буйынса ведомство-ара комиссия контроле аҫтында алып барылды. Ул ер аҫты байлыҡтарын файҙаланыусыларҙың эшмәкәрлеген күҙәтеү буйынса эште дауам итәсәк.
“Баймаҡ һәм Әбйәлил райондарында Көньяҡ Фәйзулла ятҡылығы ҡыҙыҡһыныу уятты. Уның тураһында XIX быуатта уҡ билдәле була, сығарылған запастарҙы баһалау буйынса тикшеренеүҙәр 1990 йылдарҙа үткәрелә. Әммә баһалау мәғлүмәттәренә ярашлы, был ятҡылыҡта марганец запастары күләме ҙур түгел һәм уны сәнәғәт күләмендә сығарыуҙың үҙҡиммәте донъя баҙарындағы мәғдән хаҡынан юғарыраҡ буласаҡ, – тип аңлатты Рәсәй Фәндәр академияһы Өфө федераль тикшеренеү үҙәгенең геология институты директоры, геология-минералогия фәндәре докторы Сергей Ковалев. – Марганец сеймалы Рәсәйҙә сығарылмай тиерлек, ә Габондан, Һиндостандан һәм башҡа илдәрҙән һатып алына, йылына 1-1,2 миллион тонна импортлана. Рәсәйҙә марганец ферросплавтары етештереү буйынса бер нисә предприятие бар. Ҡоростоң үҙенсәлектәрен яҡшыртыу өсөн махсус өҫтәмә йылына 600 мең тонна самаһы етештерелә.
Марганец мәғдәнен Уралда, Кемерово өлкәһендә, башҡа төбәктәрҙә сығарырға маташтылар, әммә эш аҙағына тиклем алып барып еткерелмәне. Төп сәбәп финанс мәсьәләләренә ҡағылды. Башҡортостанда бөгөн бер нисә марганец мәғдәне ятҡылығы асыҡланған. Республикала сеймалдың дөйөм запастары 1,5–2 миллион тонна тирәһендә баһалана, әммә уларҙы сәнәғәттә үҙләштереүҙең иҡтисади перспективалары ҙур һорау тыуҙыра”.
""Ирәндек һыртында геологик тикшеренеүҙәр үткәреүҙе туҡтатыуҙы дөрөҫ тип атарға мөмкин, – тип иҫәпләй гуманитар тикшеренеүҙәр үҙәге директоры, сәйәси фәндәр кандидаты Марат Мәрҙәнов. – Был биологик төрлөлөктө һәм тарихи-мәҙәни мираҫ ҡомартҡыларын һаҡлап ҡалырға мөмкинлек бирәсәк. Республикала социаль-иҡтисади тотороҡлолоҡто һаҡлау контексында ҡарарҙың мөһимлеген баһалап бөткөһөҙ. Этнополитолог һәм тарихсы булараҡ, шуны билдәләп үтергә теләйем: Ирәндек һырты башҡорт фольклорында һәм хәҙерге заман әҫәрҙәрендә йыш осрай"".
""Башҡортостандың Баймаҡ районында һүҙ Ирәндек һырты районында урынлашҡан Фәйзулла майҙансығының марганец мәғдәне запастарын эшкәртеү тураһында түгел, ә баһалау буйынса геологик эҙләнеүҙәр үткәреү хаҡында барҙы, – ти Өфө фән һәм технологиялар университетының Сибай филиалының өлкән ғилми хеҙмәткәре Йәлил Һөйөндөков. – Эштәр “Тәбиғәт ресурстарын тергеҙеү һәм файҙаланыу” дәүләт программаһына ярашлы Роснедра бойороғо нигеҙендә планлаштырылды.
Әммә был пландар урындағы халыҡтың ризаһыҙлығын тыуҙырҙы – был осраҡта уларҙы аңларға мөмкин. Алтын сығарыу компаниялары йыш ҡына разведка үткәреү маҡсатында майҙанға инә, ә ысынында шунда уҡ мәғдән сығара башлай. Марганец запастары буйынса планлаштырылған тикшеренеүҙәр элек тә үткәрелгән булған, геологик минералдар запастарының үҙгәрмәүен иҫәпкә алып, Ирәндек һыртындағы эҙләнеүҙәр буйынса элекке отчеттарҙы күтәреү генә лә етә. Шуға күрә тикшеренеү эштәрен туҡтатыу һәм подрядсы менән контрактты өҙөү тураһында ҡарарҙы тулыһынса нигеҙле тип атарға мөмкин.
Шул уҡ хәл Әбйәлил районы биләмәһендә марганец мәғдәндәре запастарын разведкалауға ла ҡағыла. Был объект буйынса подрядсыны һайлау өсөн аукцион үткәрелмәне. Артабан бындай тендерҙарҙы республика һәм муниципалитет етәкселеге менән кәңәшләшкәндән һуң ғына иғлан итергә кәрәк, тип уйлайым“.
Ер аҫты байлыҡтарын файҙаланыу буйынса ведомство-ара комиссия Башҡортостан Башлығы указы менән 2021 йылда булдырылды. Ул республика биләмәһендә намыҫһыҙ ер аҫты байлыҡтарын эшкәртеүселәрҙең эшмәкәрлеген туҡтатыуҙы күҙ уңында тота. Был структура үҙенең һөҙөмтәлелеген иҫбатлай.
Комиссия эшләгән осорҙа 355 ғәмәлдәге һәм 96 ташландыҡ файҙалы ҡаҙылма сығарыу урыны асыҡланды. Тәбиғәт ресурстарын вәхшиҙәрсә сығарған компаниялар лицензияһынан мәхрүм ителде. Ер аҫты байлыҡтарын файҙаланыу өлкәһендә тәртип урынлаштырыу киң таралған файҙалы ҡаҙылмалар сығарыуға һалым йыйыуҙы арттырырға мөмкинлек бирҙе. 2022 йыл йомғаҡтары буйынса был күрһәткес 47 процентҡа артҡан, ә бюджеттың өҫтәмә килеме 250 миллион һумдан ашыу тәшкил иткән.
Фото: Башинформ","12 Сентябрь , 13:00",Экология,Na
https://bashgazet.ru/articles/ekologiya/2023-09-10/ayyu-yyyr-a-tashlan-an-3428286,Айыу һыйырға ташланған,Ә көтөүсе ҡурҡып тормаған...,"Мәләүез районының Сергеевка ауылы янында айыу һыйырға һөжүм иткән. Шаһиттар йыртҡыстың һөжүм иткән мәлен төшөрөп камераға алған.
Көтөүҙе ауыл халҡы алмашлап көтә икән. Урман араһында тыныс ҡына ашап йөрөгән малдарға айыу һөжүм итә. Көтөүсе тәүҙә урман хужаһын ҡурҡытыр өсөн машинаны ҡысҡырта, һуңынан төшөп, йыртҡысты күҫәк менән өркөтә. Быға яуап итеп айыу урмандан бер нисә тапҡыр ҡысҡыра. Йәрәхәтләнгән һыйыр иҫән ҡалған.
Башҡортостандың Тәбиғәттән файҙаланыу һәм экология министрлығы урынбаҫары Камил Биргулиев аңлатыуынса, ғәҙәттә, йәш ярымлыҡ айыуҙар кешенән ҡурҡмай. Тап улар ҡала һәм ауылдарға инеүҙән хәүефләнмәй. Олоғая бара айыу кеше күҙенә салынмаҫҡа тырыша.
- Республикала йәмғеһе 2 300 айыу һанала. Быйыл ҡоролоҡ арҡаһында урманда еләк-емеш аҙ булды, имән ағастарын ҡырау һуғыуы арҡаһында сәтләүектәр ҙә юҡ. Шуға урман йәнлектәре аҙыҡ эҙләп ауылдарға сыға. Урман эргәһендә йәшәгәндәргә айырыуса һаҡ булырға кәңәш итәбеҙ. Һарайҙы төнгөлөккә ябып, урамда сүп-сар һәм аҙыҡ-түлек ҡалдығы ҡалдырмаҫҡа кәрәк, - ти Камил Биргулиев.
Тораҡ пункттарға ингән йыртҡыстарҙы күрһәгеҙ, шунда уҡ Башҡортостандың Тәбиғәттән файҙаланыу һәм экология министрлығының оператив дежур хеҙмәткәренә шылтыратып +7 (347) 218-04-30, шулай уҡ 112 һандарын йыйып хәбәр итегеҙ.
 
Видео һәм фото социаль селтәрҙәрҙән алынды.","10 Сентябрь , 17:40",Экология,Na
https://bashgazet.ru/articles/ekologiya/2023-09-10/b-shm-k-yyya-bashlausylar-a-k-sht-r-3426966,Бәшмәк йыя башлаусыларға кәңәштәр,"Күптәргә йонсоу һауа торошо, ямғыр оҡшамаһа ла, бәшмәкселәр ҡыуана, сөнки... ","Һуңғы арала көндәр ямғырлы тора. Күптәргә йонсоу һауа торошо оҡшамаһа ла, бәшмәкселәр ҡыуана, сөнки ямғырҙан һуң бәшмәк ҡалҡа! Әммә был шөғөл үҙенә күрә һаҡлыҡ та талап итә. 
- Тәжрибәле бәшмәкселәр ҙә яңылыша! Шикләнһәң – өҙмә! Әгәр алдыңда ниндәй бәшмәк үҫеп ултырғанын белмәһәң, бик һирәк осраған төргә оҡшаһа ла, ҡырҡып алмауың хәйерле.
- Урманға тәүге походтарға тәжрибәле бәшмәксе менән барырға тырышығыҙ.
- Башта бәшмәктең көпшәле төрҙәренә өҫтөнлөк бирегеҙ. Уларҙың эшләпәһе аҫтындағы өлөшө губканы хәтерләтә. Бындай бәшмәктәр араһында ағыулылары һирәк осрай. Ундайҙарға ҡайын, уҫаҡ бәшмәге ҡарай.
- Бәшмәктәр урманда ғына үҫә, тип уйламағыҙ. Бәшмәкле урындарҙың уйламаған ерҙә, мәҫәлән, ҙур булмаған ағаслыҡта ла булыуы ихтимал. Яҡтылыҡ һәйбәт төшкән, тәпәш үлән үҫкән урындарҙа бәшмәккә бай аҡландар йыш осрай.
- Был эш өсөн иң ҡулай һауыт – кәрзин. Биҙрә һәм полиэтилен ҡапсыҡтар ярамай, сөнки уларға һауа инмәй һәм бәшмәктәр тиҙ боҙола. Бысаҡ менән файҙаланығыҙ: ҡырҡҡан саҡта бәшмәктең ҡортломо, түгелме икәнен дә күрерһегеҙ. Ҙур бәшмәктәрҙе йыйыу менән мауыҡмағыҙ. Ғәҙәттә улар боҙолған була.
- Юл буйҙарынан, сәнәғәт предприятиелары, тимер юлы янында бәшмәк йыймағыҙ. Улар, губка һымаҡ, тирә-яҡ мөхиттәге бөтә матдәләрҙе үҙенә һеңдерә. Һөҙөмтәлә бәшмәктә нитраттар ҙа, пестицидтар ҙа, ауыр металдар ҙа булыуы бар.
- Өйҙә бәшмәкте мөмкин тиклем тиҙерәк эшкәртергә кәрәк. Бер тәүлектән һуң бөтә уңышты сүп-сар биҙрәһенә ташларға тура киләсәк, сөнки бәшмәктәр ашарға яраҡһыҙға әйләнәсәк. Әгәр эшкәртеп бөтә алмаһағыҙ, ҡалғанын киптерегеҙ йәки туңдырығыҙ.
- Урманға юлланыр алдынан мотлаҡ һауа торошона күҙәтеү менән танышығыҙ. Әгәр синоптиктар ямғыр йәки йәшен вәғәҙә итһә, сәйәхәтегеҙҙе кисектереп тороғоҙ.
Фото: krasivoe-foto.ru ","10 Сентябрь , 09:00",Экология,Na
https://bashgazet.ru/articles/ekologiya/2023-09-09/ike-ayyu-auyl-a-ya-yn-y-r-y-3426503,Ике айыу ауылға яҡын йөрөй,"Береһенә - ""Аҙнағолдоҡо"", икенсеһенә ""Сермәндеке"" тип исем дә ҡушҡандар...","Урман айыуһыҙ булмай, әммә быйыл “тайыштабандар” бигерәк әүҙемләште. Был күптәрҙә борсолоу тыуҙыра. Белорет районының Сермән һәм Аҙнағол ауылы эргәһендә айыуҙар эйәләп алған. Ошо хаҡта Сермән ауыл биләмәһе башлығы Айытбай Әйүпов уртаҡлашты.
“Сермән ауылы эргәһендә ""Башнефть” яғыулыҡ ҡойоу станцияһы янындағы урманда муйынында аҡ һыҙаты булған айыу төпләнгән. Был ""Сермәндеке"". Аҙнағол ауылын янында ""Аҙнағолдоҡо"" йөрөй. Улар араһындағы биләмә сиге яҡынса Наяҙы йылғаһы буйлап үтә. Айыуҙар һанын көйләүгә рөхсәт алып, яңылыш ""Аҙнағолдоҡо"" артынан ҡыуып китәләр, ә шул уҡ ваҡытта ""Сермәндеке"" үҙенең яратҡан урынында була. Кисә уларҙың икеһен дә бер-береһенән алыҫ түгел күреп ҡалалар. Бик һаҡ булығыҙ!"" – тип яҙҙы ул.
Белорет районы хакимиәтенең ауыл хужалығы бүлеге начальнигы Олеся Иҙрисова аңлатыуынса, урман янғындарынан һуң Силәбе һәм Ҡурған өлкәләре яғынан айыуҙарҙың миграцияһы күҙәтелә. Тейешле хеҙмәттәр хәлде белеп, кәрәкле саралар күрә.
Хөрмәтле граждандар, көслө урман янғындары ҡырағай хайуандарҙың туҡланыу аҙығын кәметеүгә булышлыҡ итте. Тамаҡ тамуҡҡа илтә, тип бит халыҡ, шуға ла улар ауыл-ҡалаларға яҡынлашты. Шуға ла үҙ ғүмерегеҙҙе хәүеф аҫтына ҡуймағыҙ, урманға йөрөүҙән тыйылып тороғоҙ. 
Фото: vk.com/beloradm","9 Сентябрь , 20:00",Экология,Na
https://bashgazet.ru/articles/br-normativ-kho-u-i-akttary/2023-09-29/deputattar-y-tauysh-birerg-yr-ttel-r-3459579,Депутаттарҙы тауыш бирергә өйрәттеләр,"Яңы ғына һайланған етенсе саҡырылыш Дәүләт Йыйылышы – Ҡоролтай депутаттарын пленар ултырыш барышында электрон тауыш биреү башҡарырға өйрәттеләр, уларға эш документтары таратып бирелде.","“Яңы саҡырылыш парламенты рәсми рәүештә 5 октябрҙә эш башлаясаҡ”, – тине парламент спикеры Константин Толкачев. – “Һайлауҙар һөҙөмтәһендә Дәүләт Йыйылышы депутаттарының яртыһынан ашыуы алмашынды. Беренсе ултырышҡа саҡлы уларға эш ҡоралдарын үҙләштерергә – электрон тауыш биреү системаһын ҡуллана белергә, регламентты һәм документтар менән эшләргә өйрәнергә кәрәк”.
Фото: БР Дәүләт Йыйылышы – Ҡоролтай сайты.","29 Сентябрь , 10:45",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2023-08-24/erg-m-m-lk-tk-b-yle-m-s-l-l-r-arala-3403682,Ергә һәм мөлкәткә бәйле мәсьәләләр ҡарала,Конференция 2023 йылдың 30 авгусында уҙа.,"30 августа Өфөлә эшҡыуарлыҡ эшмәкәрлеге алып барыу өсөн ер-мөлкәт мөнәсәбәттәре мәсьәләләренә арналған конференция үтәсәк. Конференцияның бурыстары - бизнес менән дәүләт араһында һөҙөмтәле диалог төҙөү, ер-мөлкәт мөнәсәбәттәре өлкәһендә эшҡыуарлыҡ структураларының компетенцияһын күтәреү, бизнес өсөн ер-мөлкәт мөнәсәбәттәренең кадастр мәсьәләләрен көйләү.
Сара «Бәләкәй һәм урта эшҡыуарлыҡ, шәхси эшҡыуарлыҡ башланғысына булышлыҡ итеү» милли проекты сиктәрендә ойошторола.
Конференция 2023 йылдың 30 авгусында SheratonРlaza Ufa — Congress Hotel ҡунаҡханаһында 14:00 -18:00 сәғәттәрҙә уҙа. Тулыраҡ мәғлүмәтте 7 (347) 246-46-97 телефоны буйынса һәм https://ufa-conf.ru/page20230830 сайтында белергә була.
Сығанаҡ: https://pravitelstvorb.ru/news/21623/","24 Август , 16:15",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2023-08-10/elek-i-pk-alyn-an-k-sem-e-milek-ob-ekttaryna-ho-u-ty-terk-motla-3381508,Элек иҫәпкә алынған милеккә хоҡуҡты теркәү мотлаҡ,Был - 1998 йылдың 31 ғинуарына тиклем һатып алынған күсемһеҙ милек.,"Ни өсөн элек иҫәпкә алынған күсемһеҙ милек объекттарына хоҡуҡты теркәү талап ителә - ""Росреестр""ҙың Башҡортостан буйынса идаралығы белгестәре аңлатаНиндәй күсемһеҙ милек объекты быға тиклем иҫәпкә алынған, тип билдәләнә? Был - 1998 йылдың 31 ғинуарына тиклем һатып алынған күсемһеҙ милек. Ошо датаға тиклем милеккә хоҡуҡ «иҫке тәртиптә» - ер комитеттарында һәм Техник инвентаризация бюроһы органдарында теркәлгән. Хәҙер күп осраҡта ошондай объекттар тураһында мәғлүмәт Берҙәм дәүләт күсемһеҙ милек реестрында юҡ.Милекселәрҙе эҙләү эшен кем алып бара һәм ул нимәгә кәрәк? Күсемһеҙ милектең тулы һәм теүәл реестрын булдырыу өсөн урындағы үҙидара органдары тарафынан башҡарыла.Милексене эҙләү нисек алып барыла? Күсемһеҙ милек объекты файҙаланыуға яраҡлы булып та уға ҡарата хоҡуҡ Берҙәм дәүләт күсемһеҙ милек реестрында теркәлмәһә, муниципалитет милексе тураһында ниндәй ҙә булһа мәғлүмәт бирерҙәй барлыҡ хеҙмәттәргә, ведомстволарға һәм архивтарға хат ебәрә. Табылған милекселәргә шәхсән йәки почта аша хәбәр ителә. Артабан улар хаҡындағы мәғлүмәт ""Росреестр""ға ебәрелә һәм Берҙәм дәүләт күсемһеҙ милек реестрына индерелә. Әммә был милек хоҡуғы автоматик рәүештә теркәлә тигәнде аңлатмай.Милеккә хоҡуҡты кем теркәй? Милек хоҡуғына эйә булыусының ""Росреестр""ға ғариза менән мөрәжәғәт итеүе мөһим. Быны Күп функциялы үҙәк офистарында эшләргә мөмкин. Ғариза, паспорт һәм милеккә хоҡуҡты билдәләүсе документтар талап ителә. Хоҡуҡты теркәү бушлай башҡарыла - быға тиклем барлыҡҡа килгән хоҡуҡты теркәү өсөн дәүләт пошлинаһы түләргә кәрәкмәй.Милек хоҡуғына эйә булыусы хоҡуғын теркәүҙе һорап мөрәжәғәт итмәһә, нимә була? Был осраҡта уның тураһындағы мәғлүмәт урындағы хакимиәттең ғаризаһы буйынса Берҙәм дәүләт күсемһеҙ милек реестрына индерелә. Әгәр хужа кеше артабан үҙенең күсемһеҙ милеген һатырға йәки бүләк итергә теләһә, уға барыбер хоҡуғын теркәргә тура киләсәк.Объекттың элек иҫәпкә алынғанмы-юҡмы икәнлеген нисек асыҡларға? ""Росреестр"" сайтында (https://vk.cc/c6IoHM) «Онлайн режимда күсемһеҙ милек объекттары буйынса белешмә» сервисы ярҙамында мәғлүмәт алырға мөмкин. Әгәр мөлкәт теркәлмәгән булһа, сайтта «быға тиклем иҫәпкә алынған» тигән яҙыу буласаҡ.","10 Август , 16:45",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2023-07-28/byyyl-abul-itelg-n-zakondar-y-i-k-t-sh-r-yek-3363146,Быйыл ҡабул ителгән закондарҙы иҫкә төшөрәйек,"Улар балаларға, пенсионерҙарға һәм махсус хәрби операцияла ҡатнашыусыларға ҡағыла.","Дәүләт Думаһы 2023 йылда ҡабул иткән төп закондарҙы иҫкә төшөрәйек- Мәктәпкә һәм балалар баҡсаһына тәү сиратта ҡабул итеү. Махсус хәрби операцияла ҡатнашыусыларҙың, шул иҫәптән ирекмәндәрҙең балаларын йәшәгән урын буйынса мәктәпкә һәм балалар баҡсаһына өҫтөнлөклө тәртиптә ҡабул итәсәктәр. Шулай уҡ улар һауыҡтырыу лагерҙарына путевканы тәү сиратта ала. Ташламалар ата-әсәһе йәки опекундары махсус хәрби операция зонаһында бурысын үтәгәндә йәки яраланыу һөҙөмтәһендә һәләк булған балаларға ла ҡағыла.- Махсус хәрби операцияла ҡатнашыусыларҙың ғаиләләрен торлаҡ менән тәьмин итеү. Махсус хәрби операция зонаһына һәм Рәсәйҙән ситкә ебәрелгән хәрби хеҙмәткәрҙәрҙең ғаилә ағзалары хеҙмәт торлағы менән элеккесә файҙаланыуын дауам итә ала. Әгәр торлаҡ ҡуртымға алынған булһа, ғаиләгә бының өсөн компенсация һаҡлана. Уның күләме хәрби званиеға, вазифаға һәм хеҙмәт итеү ваҡытына бәйле булмаясаҡ.- Хеҙмәткә кире әйләнеп ҡайтҡандар өсөн юғары пенсия һаҡланып ҡала.- Хәрби хәрәкәт ветерандарының тол ҡалған тормош иптәштәрен социаль йәһәттән яҡлау. Тол ир һәм тол ҡатындар ҡабат никахҡа инмәгән осраҡта, тормош иптәше үлгәндән һуң ғаилә составының ниндәй булыуына ҡарамаҫтан, дәүләт ярҙамы аласаҡ.- Махсус хәрби операцияла ҡатнашыусыларға бушлай юридик ярҙам. Хәрби операцияла ҡатнашыусылар һәм уларҙың ғаилә ағзалары ирекмән статусын рәсмиләштереү, аҡсалата тәьминәт һәм башҡа түләүҙәр алыу, кредит каникулдары юллау һәм бурыстарын иҫәптән сығарыу, һәләк булған йәки хәбәрһеҙ юғалған тип таныу мәсьәләләре буйынса юристарҙан бушлай консультация алырға мөмкин. Шулай уҡ, махсус хәрби операцияла ҡатнашыусылар, РФ паспортын һәм водитель таныҡлығын юғалтып, яңыларын алғанда дәүләт пошлинаһы түләргә тейеш түгел.Исемлектең дауамын Дәүләт Думаһы сайтында ҡарағыҙ: https://vk.cc/cpMRu3Әгәр һеҙ махсус хәрби операция ветераны икән, һеҙҙең «Ватанды һаҡлаусылар» фондында дәүләт ярҙамы алыу хоҡуғығыҙ бар. Илдең бөтә төбәктәрендә лә уның филиалдары асыҡ. «Ватанды һаҡлаусылар» фондының Башҡортостандағы филиалы тураһында мәғлүмәт - ошонда.Махсус хәрби операцияла ҡатнашыусыларҙың ғаиләләре өсөн төбәктәге ярҙам саралары чат-ботта йыйылған: https://vk.cc/cpMRvx","28 Июль , 17:30",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2023-07-27/y-sh-alimdar-e-e-s-n-3360456,"Йәш ғалимдар, һеҙҙең өсөн",Ҡарарға ниндәй үҙгәрештәр индерелде?,"Йәш ғалимдарға стажировкаға һәм торлаҡ шарттарын яҡшыртыуға гранттар биреү тәртибенә түбәндәге үҙгәрештәр индерелде.

Хәҙер Башҡортостан биләмәһендә эшләгән бөтә федераль дәүләт ғилми учреждениелары ла конкурста ҡатнаша ала;
документта “йәш ғилми-педагогик хеҙмәткәр” терминына аныҡлыҡ индерелде;
ғилми-педагогик хеҙмәткәрҙең эш стажы өс йылдан кәм булмаҫҡа тейеш.

Фәнни стажировкалар үтеү географияһы ла киңәйтелгән: ойошмалар исемлегенә Сколтех һәм “Сириус“ фәнни-технологик университеттары индерелгән.
Шулай уҡ ҡарарҙа грант иҫәбенә бер генә тапҡыр торлаҡ шарттарын яҡшыртып була тиелгән.
Фото: publication.pravo","27 Июль , 19:30",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2023-07-22/olo-keshe-y-n-n-ola-a-ma-yn-s-n-3350653,Оло кеше өйөнән ҡолаҡ ҡаҡмаһын өсөн...,Башҡортостан парламенты фатирҙы бүләк итеү килешеүҙәрен яңынан төҙөргә тәҡдим итә.,"Закон проектына ярашлы, статьяға ""бүләк итеү килешеүҙәренең мотлаҡ нотариаль таныҡлығы булырға тейеш"" тигән пункт өҫтәлә. Әгәр ҙә бүләк итеүсе менән ҡабул итеүсе яҡын туған булһа, был яңылыҡ уларға ҡағылмай.
– Бүләк итеү килешеүенең булған тәртибе ҡайһы бер осраҡтарҙа ололарҙы фатирһыҙ ҡалдыра, – тине Дәүләт Йыйылышы Рәйесе Константин Толкачев. – Сит кешегә фатирҙы бүләк итеү өсөн Күп функциялы үҙәккә килеп, кәрәкле ҡағыҙҙарға ҡул ҡуйырға ғына кәрәк. Мутлашыусылар ошо схема менән эш итә башлаған. Бигерәк тә алкоголь йә наркотикка бирелгән ололар тоҙаҡҡа йыш эләгә.
Проект Закон сығарыусылар советында ҡаралғандан һуң, депутаттар уны Дәүләт Думаһына тәҡдим итергә йыйына.
Фото: pikabu.ru","22 Июль , 16:00",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2023-07-20/alty-ay-ine-h-er-14-k-n-3349027,"Алты ай ине, хәҙер - 14 көн",Мөһим документ алыу ваҡыты күпкә ҡыҫҡара.,"Бөгөн Рәсәй һәм Белоруссия төбәктәренең Х форумына ярашлы, дәүләт һәм муниципаль хеҙмәттәр күрһәтеү өлкәһендә үҙ-ара хеҙмәттәшлек итеү тураһында меморандум менән нығытылған башланғыс ғәмәлгә ашырыла башланы.
""Бындай халыҡ-ара практика тәүге тапҡыр ойошторола. Әлбиттә, ғәмәлдәге ҡануниәткә тейешле үҙгәрештәр индереүгә, техник процестарҙы тормошҡа ашырыуға ваҡыт талап ителә. Дуҫ республикалар араһында был проектты ғәмәлгә ашырыуға ҡарата үҙ-ара ҡыҙыҡһыныу ҙур, быйыл йыл аҙағында Башҡортостандың Күп функциялы үҙәге менән Минск ҡалаһы араһындағы хеҙмәттәшлек нигеҙендә Рәсәй йәки Беларусь ЗАГС органдары менән рәсмиләштерелгән таныҡлыҡтар һәм белешмәләрҙе ҡабаттан һорап алыу мөмкинлеге асылды.
Был мөһим социаль әһәмиәтле документтар алыу процесын күпкә еңеләйтә: бөгөн уның өсөн алты ай самаһы талап ителһә, проект тормошҡа ашырылғандан һуң 14 көн дә етәсәк. Был проект менән параллель рәүештә башҡа форматта, шул иҫәптән эшҡыуарлыҡ йүнәлешендә лә хеҙмәт күрһәтеү мөмкинлеген тикшереү тураһында һөйләшеп килештек. Бының өсөн беҙҙә теләк тә, ресурстар ҙа бар”, - тип яҙҙы үҙ сәхифәһендә Башҡортостан Хөкүмәте Премьер-министры урынбаҫары - Хөкүмәт Аппараты етәксеһе Азамат Абдрахманов.
Фото А. Абдрахмановтың сәхифәһенән.","20 Июль , 20:00",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2023-06-23/zakon-proekty-abul-itelde-3312392,Закон проекты ҡабул ителде,Республика Хөкүмәтенең инвестицияларҙы яҡлауҙың яңы механизмын формалаштырыу башланғысы хупланды.,"22 июндә Башҡортостандың Дәүләт Йыйылышы –Ҡоролтай йортонда парламенттың йомғаҡлау 55-се ултырышы үтте. Унда Башҡортостан Хөкүмәте Премьер-министрының беренсе урынбаҫары - республиканың иҡтисади үҫеш һәм инвестиция сәйәсәте министры Рөстәм Моратов тарафынан “Башҡортостан Республикаһының айырым ҡануниәт акттарына үҙгәрештәр индереү тураһында”ғы  Башҡортостан законы проекты күрһәтелде. Ул инвестицияларҙы йәлеп итеү өсөн уңайлы шарттар булдырыу буйынса  Башҡортостан Башлығы ҡушыуына ярашлы әҙерләнде.  
 Республикала инвестор менән бәйләнештең яңы инструменттары формалаша. Уларҙың береһе – республикала инвестицияларҙы яҡлау һәм бүләкләү программаһы.
“Инвестиция ынтылышы” инвестицияларҙы яҡлау һәм бүләкләү  программаһы – яңы стратегияның тәүге этабы. Уны әҙерләүҙе Хөкүмәт йылдың өҫтөнлөгө сифатында  анонсланы, - тине Рөстәм Моратов үҙ сығышында.
Фекер алышыу барышында парламент депутаттары Хөкүмәт башланғысын хупланы һәм закон проекты бер юлы өс уҡыуҙа ла ҡабул ителде.
 Фото: Башҡортостан Хөкүмәт сайтынан.
 ","23 Июнь , 22:35",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2023-06-06/zags-he-m-tk-r-re-forumy-bara-3290042,ЗАГС хеҙмәткәрҙәре форумы бара,"Республика Дәүләт Йыйылышы — Ҡоролтай палатаһында Башҡортостан Башлығы Радий Хәбиров Рәсәй Федерацияһы субъекттары башҡарма власть органдарының ЗАГС органы башҡарма власы идаралыҡтары начальниктарының Бөтә Рәсәй кәңәшмәһендә ҡатнашты.
 "," 
Форумға Өфөгә бөтә Рәсәй төбәктәренең гражданлыҡ хәле акттарын теркәү бүлеге начальниктары, федераль һалым хеҙмәте, илдең Юстиция министрлығы вәкилдәре килде. Конференцияның маҡсаты - яҡшы тәжрибәләр менән алмашыу, шул иҫәптән цифрлы трансформация өлкәһендә, электрон хеҙмәттәр исемлеген киңәйтеү.
Хәтерегеҙгә төшөрәбеҙ, Башҡортостан һанлы трансформация федераль рейтингында Рәсәйҙең иң яҡшы 10 төбәге исемлегенә инде. 2022 йыл йомғаҡтары буйынса республика был йүнәлеш буйынса илдә иң юғары үҫеш темптарын күрһәтте. Бер йылда төбәк һөҙөмтәне бер юлы 33 позицияға яҡшыртты. Радий Хәбиров билдәләүенсә, Өфө конференцияһына Рәсәйҙең яңы төбәктәренән коллегалар килде. Республика Башлығы Рәсәйҙең яңы төбәктәренән килгәндәрҙең берҙәм эшмәкәрлеге өсөн рәхмәт әйтте һәм махсус хәрби операция ваҡытында төбәк-ара үҙ-ара эш итеүҙең мөһимлеген һыҙыҡ өҫтөнә алды.
— Донецк, Луганск Халыҡ республикаларынан, Запорожье өлкәһенән яңы туғандарыбыҙға айырыуса рәхмәт белдерәм, - тине Радий Хәбиров. - Рәсәй Федерацияһының хоҡуҡи системаһына рәхим итегеҙ. Һеҙгә күп эшләргә тура киләсәк. Уҙған йылдың көҙөндә беҙ бергәләп илебеҙ өсөн кәрәкле һәм мөһим бурысты үтәнек, - тине Радий Хәбиров һәм ЗАГС вәкилдәренә Башҡортостан Башлығының Рәхмәт хаттарын тапшырҙы.
Форумда ҡатнашыусыларға Рәсәй Федерацияһы Хөкүмәте рәйесе Михаил Мишустин сәләмләү хаты ебәрҙе.
“Өфөләге бөтә Рәсәй кәңәшмәһе - ул уникаль майҙансыҡ, ул ЗАГС органдары етәкселәренә көнүҙәк мәсьәләләрҙе тикшерергә, төбәктәрҙә тупланған яҡшы тәжрибәләр менән уртаҡлашырға мөмкинлек бирә, - тиелә сәләмләү адресында. - Кәңәшмәлә ҡатнашыусыларға уңышлы эш, һөҙөмтәле аралашыу теләйем. Һеҙҙең тәҡдимдәрегеҙ ғәмәлдә ҡулланылыр, миллионлаған граждандарыбыҙға мөмкин булған бөтә ярҙамды күрһәтеү мөмкинлеген бирер, тип иҫәпләйем».
Рәсәй юстиция министры урынбаҫары Максим Бесхмельницын илдә гражданлыҡ хәле акттарын дәүләт теркәүен уңышлы камиллаштырыуҙарын һыҙыҡ өҫтөнә алды. Мәҫәлән, «Дәүләт хеҙмәттәре» порталында «бала тыуыу» суперсервисы индерелде. Ул тыуымды электрон теркәүҙе ата-әсәһенән һәм ҡағыҙ документтарҙан тыш үткәрергә мөмкинлек бирә. Был хеҙмәт менән Рәсәйҙә 60 мең ғаилә файҙаланған. Бөтә Рәсәй конференцияһы өс көн эшләйәсәк. Уның майҙансығында панель сессиялары һәм профилле модулдәр үтәсәк.
 ","6 Июнь , 19:40",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2023-05-05/arttar-y-aldama-yndar-s-n-3247120,Ҡарттарҙы алдамаһындар өсөн,Башҡортостандың Дәүләт Йыйылышы – Ҡоролтайҙа бөгөнгө көнүҙәк темаларҙың береһенә – фатир һәм башҡа мөлкәт буйынса мираҫ ҡалдырыуҙың дөрөҫлөгөнә арналған түңәрәк өҫтәл үткәрелде,"Башҡортостандың Дәүләт Йыйылышы – Ҡоролтайҙа бөгөнгө көнүҙәк темаларҙың береһенә – фатир һәм башҡа мөлкәт буйынса мираҫ ҡалдырыуҙың дөрөҫлөгөнә арналған түңәрәк өҫтәл үткәрелде.
“Бөгөнгө түңәрәк өҫтәлдең темаһы осраҡлы алынманы – намыҫһыҙ граждандарҙың оло йәштәгеләрҙе алдау юлы менән килешеү төҙөргә йәлеп итеүе һәм артабан был ҡарт кешеләрҙең фатирһыҙ тороп ҡалыу осраҡтары аҙ түгел”, – тине сараны алып барыусы, республика парламентының дәүләт төҙөлөшө, хоҡуҡи тәртип һәм суд мәсьәләләре буйынса комитеты рәйесе урынбаҫары Гөлнара Бикбулатова.
“Күсемһеҙ мөлкәтте бүләк итеү килешеүҙәрен теркәү проблемалары һәм уларҙы ҡануни яҡтан хәл итеү” тип аталған түңәрәк өҫтәлдең эшендә Башҡортостандың Кеше хоҡуҡтары буйынса вәкиле Михаил Закомалдин, республиканың Юғары суды, Тәфтиш комитеты, Башҡортостан буйынса Эске эштәр министрлығы, “Росреестр” идаралығы, Нотариаль һәм Адвокат палаталары вәкилдәре ҡатнашты.
Гөлнара Бикбулатова әйтеүенсә, был мәсьәлә буйынса Рәсәйҙең Дәүләт Думаһына ебәреү өсөн закон проекты әҙерләнгән. Унда фатир һәм башҡа мөлкәтте бүләк итеп биреү килешеүҙәрен мотлаҡ нотариаль раҫлау аша үткәрергә, шунан һуң ғына уға хоҡуҡи көс бирергә тәҡдим ителә.
Фекер алышыу барышында сарала ҡатнашыусылар ошо закон проекты буйынса күп тәҡдимдәр индерҙе.
Фото: БР Дәүләт Йыйылышы – Ҡоролтай сайтынан.","5 Май , 13:30",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2023-02-02/komandirovochnyy-a-sa-yn-arttyrma-sylar-3128397,“Командировочный” аҡсаһын арттырмаҡсылар,Тиҙҙән закон сығарыу башланғысын Дәүләт Думаһына тәҡдим итәләр.,"Башҡортостан Республикаһы Дәүләт Йыйылышы – Ҡоролтай Рәйесе Константин Толкачев парламенттың хоҡуҡи хеҙмәтенә Рәсәйҙең Хеҙмәт кодексына үҙгәрештәр индереүҙе күҙ уңында тотҡан федераль закон проектын әҙерләргә ҡушты. Был турала парламент спикеры “Бәйләнештә”ге сәхифәһендә яҙып сыҡты. Унда ойошма хеҙмәткәрҙәренә командировка ваҡытында түләнгән тәүлек аҡсаһы күләмен ҡайтанан ҡарарға һәм уларҙы индексациялау өсөн хоҡуҡи шарттар булдырырға тәҡдим ителә.
– Ғәмәлдәге ҡануниәткә ярашлы, командировкала тәүлегенә 100 һум аҡса түләнә. Уның күләме аныҡ билдәләнгән, һәм ул Рәсәй Федерацияһы Хөкүмәтенең 2002 йылда уҡ ҡабул ителгән ҡарарында теркәлгән. Егерме йыл эсендә тауарҙарға һәм хеҙмәттәргә хаҡ байтаҡҡа артты, ә командировка аҡсаһы күләме бер тапҡыр ҙа яңынан ҡаралманы. Бөгөн был аҡса төшкө аштың хаҡын да ҡапламай. Уның күләме ҡулланыу хаҡтары индексына ярашлы үҙгәрһен өсөн уны индексацияланған күрһәткескә – минималь эш хаҡы күләменә бәйләү маҡсатҡа ярашлы булыр ине. Был осраҡта командировкала тәүлегенә түләнгән аҡса хеҙмәткә түләүҙең минималь күләменең 1/30 өлөшөн тәшкил итәсәк. Хеҙмәткә түләүҙең минималь күләме индексацияланған һайын “командировочный” ҙа  үҙгәрәсәк, – тип яҙған Константин Толкачев.
Парламент спикеры билдәләүенсә, әле күп кенә ойошмалар үҙҙәренең хеҙмәткәрҙәренә командировкала 100 һумға өҫтәп аҡса түләй. Был йәһәттән закон проекты ғәмәлдәге тәртипте үҙгәртмәй – эш биреүсе тәүлек аҡсаһын арттырып түләй ала.
– Документтар пакетын әҙерләп, тиҙҙән закон сығарыу башланғысын Дәүләт Думаһына тәҡдим итербеҙ, – тип белдерҙе Константин Толкачев.
Фото: bashinform.ru
Сығанаҡ: gsrb.ru","2 Февраль , 19:30",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2022-12-07/byudzhet-proektyna-t-tm-l-r-t-dim-itelde-3061579,Бюджет проектына төҙәтмәләр тәҡдим ителде,Был төҙәтмәләр нимәгә бәйле?,"Башҡортостан Хөкүмәтенән хәбәр итеүҙәренсә, бөгөн республика Премьер-министры урынбаҫары – финанс министры Лира Иғтисамова Дәүләт Йыйылышы – Ҡоролтайҙың бюджет, һалым, инвестиция сәйәсәте һәм мөлкәт мөнәсәбәттәре ултырышында “2023 йылға һәм 2024, 2024 йылдарҙың план осорона Башҡортостан Республикаһы бюджеты тураһында”ғы закон проектына Башҡортостан Республикаһы Башлығы исеменән индерелгән төҙәтмәләрҙе тәҡдим итте.
Парламент тарафынан беренсе уҡыуҙа ҡабул ителгән бюджет тураһындағы закон проекты параметрҙарын үҙгәртеү һалым һәм һалым булмаған килем күләменең артыуына, шулай уҡ “2023 йылға һәм 2024, 2025 йылдарҙың план осорона федераль бюджет тураһында”ғы Федераль законды ҡабул итеүгә бәйле. Һалым һәм һалым булмаған килем буйынса планды 2023 йылға – 10 миллиард һумға, 2024 йылға – 4,7 миллиард һумға, 2025 йылға 5,6 миллиард һумға арттырырға тәҡдим ителә.
– Федераль бюджеттан кире ҡайтарылмай торған керем күләменең беренсе уҡыу менән сағыштырғанда үҙгәреүе бала тыуыуға һәм уны тәрбиәләүгә бәйле яңы универсаль пособиеның барлыҡҡа килеүенә, уны тәғәйенләү һәм түләү буйынса вәкәләттәрҙе Рәсәйҙең Пенсия һәм социаль старховкалау фондына тапшырыуға бәйле, – тине Лира Иғтисамова.
Бынан тыш, закон проектына төҙәтмәләр бюджет өлкәһе хеҙмәткәрҙәренә эш хаҡы түләүгә, махсус хәрби операцияла ҡатнашыусыларҙың ғаиләләренә ярҙам буйынса сараларҙы тормошҡа ашырыуға, һаулыҡ һаҡлау, мәғариф, мәҙәниәт, спорт, тирә-яҡ мөхитте һаҡлау, торлаҡ-коммуналь комплекс өлкәләренә өҫтәмә аҡса бүлеүгә, шулай уҡ республиканы инфраструктур йәһәттән үҫтереүгә бәйле сығымдарҙы финанс яҡтан тәьмин итеүгә бюджет ассигнованиеларын үҙ эсенә ала.
Фото: pravitelstvorb.ru
Сығанаҡ: pravitelstvorb.ru
 ","7 Декабрь 2022, 17:45",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2022-11-18/ular-transport-alymyn-t-l-m-y-s-k-3035595,Улар транспорт һалымын түләмәйәсәк,Башҡортостандың Дәүләт Йыйылышы – Ҡоролтайы был туралағы законға төҙәтмә индерҙе,"Башҡортостандың Дәүләт Йыйылышы – Ҡоролтайы был туралағы законға төҙәтмә индерҙе
Республика парламентының кисә булып үткән пленар ултырышында депутаттар “Транспорт һалымы тураһында”ғы Башҡортостан Законына үҙгәрештәр индерҙе. Уға ярашлы, Донецк һәм Луганск республикаларында, Херсон һәм Запорожье өлкәләрендә махсус хәрби операцияла ҡатнашҡан кешеләр 2022 йылғы транспорт һалымынан азат ителә.
“Ташлама һәр төрҙәге – еңел автомобиль, йөк автомобиле, мотоцикл, мотороллер, сылбырлы йөрөшлө техника йәки механизм – берәр транспорт сараһына бирелә. Был осраҡта ошо техниканың йәше һәм двигатель ҡеүәте иҫәпкә алынмай”, – тип аңлатты Башҡортостан Хөкүмәте Премьер-министры урынбаҫары – финанс министры Лира Иғтисамова, депуттар алдында сығыш яһап.
Фото: БР Дәүләт Йыйылышы – Ҡоролтайы сайтынан.","18 Ноябрь 2022, 09:57",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2022-11-10/parlamentyby-oborona-ministryna-m-r-zh-t-itm-kse-3024465,Парламентыбыҙ оборона министрына мөрәжәғәт итмәксе,Хәрби комиссарҙарға яңы статус бирелерме?,"Республика парламенты депутаттары “Башҡортостан Республикаһы Дәүләт Йыйылышы – Ҡоролтайҙың муниципаль берәмектәрҙә хәрби комиссарҙарҙың статусын көсәйтеү мәсьәләһе буйынса Рәсәй Федерацияһының оборона министры С.К. Шойгуға мөрәжәғәте тураһында” ҡарар ҡабул итергә ниәтләй.
– Беҙ муниципаль берәмектәрҙәге хәрби комиссарҙарға һәм комиссариат хеҙмәткәрҙәренә хәрби хеҙмәткәр статусын бирергә тәҡдим итәбеҙ, – тине Дәүләт Йыйылышы – Ҡоролтай Рәйесе Константин Толкачев. – Был территориаль оборонаны ойоштороу, тулыландырылған хәрби частар менән үҙ-ара бәйләнеш булдырыу, аппаратты әҙерләү мәсьәләләрен һөҙөмтәлерәк хәл итеү, практик сараларҙы сифатлыраҡ тормошҡа ашырыу мөмкинлеген бирәсәк. Хәрби хеҙмәткәр статусы шулай уҡ муниципаль кимәлдәге комиссариаттарҙың төп звеноһын социаль яҡлауҙы ла көсәйтәсәк.
Республика парламенты спикеры билдәләүенсә, мобилизация сараларын үткәргәндә төп көсөргәнеш һәм яуаплылыҡ тап муниципалитет комиссариаттары иңенә төшә.
– Шул уҡ ваҡытта муниципаль берәмектәрҙәге хәрби комиссарҙарҙың хәрби хеҙмәткәр статусы юҡ. Ошондай статус биреп һәм уларҙы социаль яҡлау кимәлен күтәреп, беҙ комиссарҙарҙың эш һөҙөмтәлелеген арттырасаҡбыҙ. Ә был – илебеҙҙең оборона һәләтенең мөһим шарты.
Фото: ufa.kp.ru
Сығанаҡ: gsrb.ru","10 Ноябрь 2022, 16:30",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2022-11-10/etem-balalar-a-posobie-artasa-k-pmeg-3024384,Етем балаларға пособие артасаҡ. Күпмегә? ,Башҡортостандың Дәүләт Йыйылышы – Ҡоролтайы ошо турала закон ҡабул итергә йыйына.,"Башҡортостандың Дәүләт Йыйылышы – Ҡоролтайы ошо турала закон ҡабул итергә йыйына.
“Закон проекты 2023 йылдың 1 ғинуарынан уллыҡҡа алынған һәм патронат ғаиләләргә тәрбиәгә бирелгән етем һәм ата-әсә тәрбиәһенән мәхрүм балаларға пособие күләмен 10 процентҡа арттырыуҙы күҙ уңында тота”, – ти парламент етәксеһе Константин Толкачев. – “Быйыл ошо пособиеға индексация яһалмағайны, ә уға тиклем дүрт процент индексация булғайны”.
Башҡортостандың Ғаилә, хеҙмәт һәм халыҡты социаль яҡлау министрлығы хәбәр итеүенсә, өс йәшкә тиклемге сабый өсөн пособие 7 143 һумдан 7 857 һумғаса артасаҡ, ә өс йәштән олораҡ балалар өсөн ул 6 868 һумдан 7 555 һумға етергә тейеш. Үҫештә артта ҡалған балалар өсөн пособие ла 10 процентҡа артасаҡ.
Фото: yandex.ru.","10 Ноябрь 2022, 15:31",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2022-11-02/byudzhet-proekty-t-dim-itelde-3013727,Бюджет проекты тәҡдим ителде,Ул барлыҡ социаль йөкләмәләрҙең үтәлешен гарантиялай.,"Республика Хөкүмәтенән хәбәр итеүҙәренсә, бөгөн Башҡортостан Хөкүмәте Премьер-министры урынбаҫары – финанс министры Лира Иғтисамова Дәүләт Йыйылышы – Ҡоролтай Президиумы ултырышында “2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы закон проекты менән сығыш яһаны.
Проект элегерәк билдәләнгән өҫтөнлөктәр буйынсаа күсәгилешлелекте һаҡлай, әлеге иҡтисади хәлде һәм тәү сираттағы бурыстарҙы тормошҡа ашырыу зарурлығын иҫәпкә алып төҙөлгән.
– Бюджет проекты социаль йүнәлешле һәм барлыҡ социаль йөкләмәләрҙең үтәлешен гарантиялай. Бюджет параметрҙары бер үк ваҡытта республикалағы муниципаль берәмектәргә булышлыҡ итеүгә, уларҙың инфраструктураһын нығытыуға йүнәлтелә, – тине Лира Иғтисамова.
 Тәҡдим ителгән закон проекты киләһе өс йылға республика бюджетының түбәндәге төп параметрҙарын билдәләй:
2023 йыл: килем – 265,1 миллиард һум, сығым – 279,6 миллиард һум, дефицит – 14,5 миллиард һум;
2024 йыл: килем – 247 миллиард һум, сығым – 252 миллиард һум, дефицит – 5 миллиард һум;
2025 йыл: килем – 254 миллиард һум, сығым – 257,5 миллиард һум, дефицит – 3,5 миллиард һум.
Мәғлүм булыуынса, 1 ноябрҙә Башҡортостан Башлығы “2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы республика законы проектын Дәүләт Йыйылышы – Ҡоролтай ҡарауына тәҡдим итте.
Фото: pravitelstvorb.ru
Сығанаҡ: https://pravitelstvorb.ru/news/19321/
 ","2 Ноябрь 2022, 18:00",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2022-11-02/y-m-tselek-tikshere-e-tk-rel-3015188,Йәмәғәтселек тикшереүе үткәрелә,Иғтибар үҙәгендә - Башҡортостан бюджеты тураһындағы закон проекты.,"Башҡортостан Республикаһы Дәүләт Йыйылышы – Ҡоролтай Президиумы ҡарары
 
“2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы закон проекты буйынса йәмәғәтселек тикшереүен үткәреү тураһында
 
2022 йылдың 27 сентябрендәге “Башҡортостан Республикаһында бюджет процесы тураһында”ғы 606-сы Башҡортостан Республикаһы Законының 16-сы статьяһына һәм 2012 йылдың 4 декабрендәге “Башҡортостан Республикаһы закондары проекттарын йәмәғәтселек тикшереүе тураһында”ғы 605-се Башҡортостан Республикаһы Законына ярашлы, Башҡортостан Республикаһы Дәүләт Йыйылышы – Ҡоролтай Президиумы ҡарар итә:

Киң мәғлүмәт саралары аша, шул иҫәптән “Интернет” мәғлүмәт-телекоммуникация селтәрен файҙаланып, 2022 йылдың 8 – 11 ноябрендә “2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проекты (артабан – закон проекты) буйынса йәмәғәтселек тикшереүен үткәрергә.
2022 йылдың 2 ноябренән дә һуңға ҡалмайынса закон проекты тексын Башҡортостан Республикаһы хоҡуҡи мәғлүмәттәренең рәсми интернет-порталында (www.npa.bashkortostan.ru) һәм Башҡортостан Республикаһы Дәүләт Йыйылышы – Ҡоролтайҙың “Интернет” мәғлүмәт-телекоммуникация селтәрендәге рәсми сайтында урынлаштырырға.
Ошо ҡарарҙы, уға 1, 2, 3, 4-се ҡушымталарҙы Башҡортостан Республикаһы Дәүләт Йыйылышы – Ҡоролтайҙың “Интернет” мәғлүмәт-телекоммуникация селтәрендәге рәсми сайтында урынлаштырырға, киң мәғлүмәт сараларында (“Республика Башкортостан”, “Башҡортостан”, “Кызыл таң” гәзиттәрендә) баҫтырып сығарырға һәм 2022 йылдың 2 ноябренән дә һуңға ҡалмайынса уларҙы Башҡортостан Республикаһы Финанс министрлығының рәсми сайтында урынлаштырыу өсөн министрлыҡҡа ебәрергә.
Йәмәғәтселек тикшереүендә Башҡортостан Республикаһы биләмәһендә теркәлгән, 18 йәше тулған Рәсәй Федерацияһы граждандары, федераль дәүләт власы органдары, уларҙың территориаль органдары, сәйәси партиялар, Башҡортостан Республикаһы биләмәһендә теркәлгән башҡа йәмәғәт берекмәләре һәм ойошмалары вәкилдәре, киң мәғлүмәт саралары ҡатнаша ала.
Закон проекты буйынса һорауҙар һәм дәлилле тәҡдимдәр, иҫкәрмәләр һәм башҡа фекерҙәр 450008, Өфө ҡалаһы, Зәки Вәлиди урамы, 46-сы йорт адресы йәки [email protected] электрон почтаһына 2022 йылдың 8 ноябренән 11 ноябренән тиклем ошо ҡарарға 2-се ҡушымтаға ярашлы тәртиптә, исем-шәрифте, тыуған көндө, йәшәгән урын адресын йәки ойошманың, йәмәғәт берекмәһенең юридик адресын (әгәр граждан ойошма, йәмәғәт берекмәһе вәкиле булһа) күрһәтеп ебәрелә ала, тип билдәләргә.

2006 йылдың 27 июлендәге “Шәхси мәғлүмәттәр тураһында”ғы 152-се Федераль законға ярашлы, йәмәғәтселек тикшереүендә ҡатнашыусылар ошо ҡарарға 3-сө ҡушымтаға ярашлы тәртиптә шәхси мәғлүмәттәрен эшкәртеүгә ризалыҡ бирә.

Закон проекты буйынса йәмәғәтселек тикшереүен үткәреүҙе һәм уға йомғаҡ яһауҙы ойоштороу өсөн ошо ҡарарға 4-се ҡушымтаға ярашлы составта эш төркөмөн төҙөргә.
Йәмәғәтселек тикшереүе йомғаҡтары буйынса эш төркөмөнә йәмәғәтселек тикшереүенә йомғаҡлау һығымтаһын (протокол) әҙерләргә һәм уны Башҡортостан Республикаһы Дәүләт Йыйылышы – Ҡоролтай ултырышында закон проектын беренсе уҡыуҙа ҡарау көнөнән дә һуңға ҡалмайынса Башҡортостан Республикаһы Дәүләт Йыйылышы – Ҡоролтайҙың “Интернет” мәғлүмәт-телекоммуникация селтәрендәге рәсми сайтында урынлаштырырға.

 
Башҡортостан Республикаһы Дәүләт Йыйылышы – Ҡоролтай Рәйесе К. ТОЛКАЧЕВ.
Өфө, 2022 йыл, 2 ноябрь.
П-56/3
 
Башҡортостан Республикаһы Дәүләт Йыйылышы – Ҡоролтай Президиумының 2022 йылдың 2 ноябрендәге П-56/3-сө ҡарарына 1-се ҡушымта
 
“2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проекты буйынса йәмәғәтселек тикшереүен үткәреү тураһында мәғлүмәти белдереү
 
Башҡортостан Республикаһы Дәүләт Йыйылышы – Ҡоролтай киң мәғлүмәт саралары аша, шул иҫәптән “Интернет” мәғлүмәт-телекоммуникция селтәрен файҙаланып, 2022 йылдың 8 – 11 ноябрендә “2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проекты (артабан – закон проекты) буйынса йәмәғәтселек тикшереүен үткәреү хаҡында белдерә.
Закон проекты тексы Башҡортостан Республикаһы хоҡуҡи мәғлүмәттәренең рәсми интернет-порталында (www.npa.bashkortostan.ru), Башҡортостан Республикаһы Дәүләт Йыйылышы – Ҡоролтайҙың “Интернет” мәғлүмәт-телекоммуникация селтәрендәге рәсми сайтында һәм Башҡортостан Республикаһы Финанс министрлығының рәсми сайтында (https://minfin.bashkortostan.ru/dokuments/projects/421820/) “Асыҡ бюджет” бүлегендә урынлаштырылған.
Йәмәғәтселек тикшереүендә Башҡортостан Республикаһы биләмәһендә теркәлгән, 18 йәше тулған Рәсәй Федерацияһы граждандары, федераль дәүләт власы органдары, уларҙың территориаль органдары, сәйәси партиялар, Башҡортостан Республикаһы биләмәһендә теркәлгән башҡа йәмәғәт берекмәләре һәм ойошмалары вәкилдәре, киң мәғлүмәт саралары ҡатнаша ала.
Закон проекты буйынса һорауҙар һәм дәлилле тәҡдимдәр, иҫкәрмәләр һәм башҡа фекерҙәр 450008, Өфө ҡалаһы, Зәки Вәлиди урамы, 46-сы йорт адресы йәки [email protected] электрон почтаһына 2022 йылдың 8 ноябренән 11 ноябренә тиклем Башҡортостан Республикаһы Дәүләт Йыйылышы – Ҡоролтай Президиумының 2022 йылдың 2 ноябрендәге “2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проекты буйынса йәмәғәтселек тикшереүен үткәреү хаҡында”ғы П-56/3-сө ҡарарына (артабан – Президиум ҡарары) 2-се ҡушымтаға ярашлы тәртиптә, исем-шәрифте, тыуған көндө, йәшәгән урын адресын йәки ойошманың, йәмәғәт берекмәһенең юридик адресын (әгәр граждан ойошма, йәмәғәт берекмәһе вәкиле булһа) күрһәтеп ебәрелә ала.
2006 йылдың 27 июлендәге “Шәхси мәғлүмәттәр тураһында”ғы 152-се Федераль законға ярашлы, йәмәғәтселек тикшереүендә ҡатнашыусылар Президиум ҡарарына 3-сө ҡушымтаға ярашлы тәртиптә шәхси мәғлүмәттәрен эшкәртеүгә ризалыҡ бирә.
Һорауҙарҙың, тәҡдимдәрҙең, иҫкәрмәләрҙең һәм башҡа фекерҙәрҙең йөкмәткеһе йәмәғәтселек тикшереүе темаһына тап килергә тейеш. Закон проекты буйынса һорауҙар, тәҡдимдәр, иҫкәрмәләр һәм башҡа фекерҙәр билдәләнгән талаптарға яуап бирмәһә һәм (йәки) йәмәғәтселек тикшереүендә ҡатнашыусы тарафынан дөрөҫ булмаған мәғлүмәт биреүе асыҡланһа, ҡаралмай.
 
 
Башҡортостан Республикаһы Дәүләт Йыйылышы – Ҡоролтай Президиумының 2022 йылдың 2 ноябрендәге П-56/3-сө ҡарарына 2-се ҡушымта
 
Башҡортостан Республикаһы Дәүләт Йыйылышы – Ҡоролтайҙың Бюджет, һалым, инвестиция сәйәсәте һәм мөлкәт мөнәсәбәттәре комитетына
 
__________________________________________________________________
йәмәғәтселек тикшереүендә ҡатнашыусының фамилияһы, исеме, атаһының исеме (һуңғыһы – әгәр булһа), тыуған көнө, йәшәгән йәки фактик йәшәгән еренең адресы (йәмәғәтселек тикшереүендә ҡатнашыусы физик берәмек булһа)
__________________________________________________________________
ойошманың, йәмәғәт берекмәһенең атамаһы һәм юридик адресы
_______________________________________________________________
(йәмәғәтселек тикшереүендә ҡатнашыусы кеше ойошманы, йәмәғәт берекмәһен сағылдырһа)
 
 

“2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проектына һорауҙар

 




№
п/п


Һорау




 


 




 


 




 
 

“2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проектына дәлилләнгән тәҡдимдәр, иҫкәрмәләр

 




№
п/п


Дәлилләнгән тәҡдимдәр


Нигеҙләү




 


 


 




 


 


 




 
 

“2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проекты буйынса дөйөм фекерҙе белдереү

 




 


хуплайым


 


 




 


хупламайым


 


 




 
 
 
«___»________________ 2022 й.           ____________________________
(дата)                                                           (ҡултамға)
 
 
 
 
Башҡортостан Республикаһы Дәүләт Йыйылышы – Ҡоролтай Президиумы 2022 йылдың 2 ноябрендәге П-56/3-сө ҡарарына 3-сө ҡушымта
 
“2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проекты буйынса йәмәғәтселек тикшереүендә ҡатнашыусының шәхси мәғлүмәттәрен эшкәртеүгә ризалығы
 
Мин,________________________________________________________, (йәмәғәтселек тикшереүендә ҡатнашыусының фамилияһы, исеме, атаһының исеме (булған осраҡта)*
__________________________________________________________________
(шәхесте раҫлаған документтың төрө, номеры)
__________________________________________________________________,
(кем тарафынан һәм ҡасан бирелгән)
теркәлеү адресы: _____________________________________,
                                                                        (йәшәгән йәки фактик йәшәгән ере)
 
Башҡортостан Республикаһы Дәүләт Йыйылышы – Ҡоролтайға “2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проекты буйынса йәмәғәтселек тикшереүендә ҡатнашыу өсөн кәрәкле түбәндәге шәхси мәғлүмәттәрҙе эшкәртеүгә ризалығымды бирәм:
1) фамилиям, исемем, атайымдың исеме (булған осраҡта);
2) шәхесте раҫлаған документтың номеры һәм серияһы, уны биреү датаһы һәм тапшырған орган тураһында мәғлүмәттәр;
3) йәшәгән йәки фактик йәшәгән урындың адресы;
4) корреспонденция өсөн электрон почта адресы (ошондай адрес булған осраҡта);
5) йәмәғәтселек тикшереүен ойоштороусыға тапшырылған мәсьәләләр һәм дәлилләнгән тәҡдимдәр, иҫкәрмәләр һәм башҡа фекерҙәр составындағы башҡа мәғлүмәттәр.
Ошо ризалыҡ йәмәғәтселек тикшереүен ойоштороу, закон проекты буйынса йәмәғәтселек тикшереүенең йомғаҡлау һығымтаһын (протокол) әҙерләү өсөн кәрәкле шәхси мәғлүмәттәргә ҡарата ғәмәлдәрҙе башҡарыу маҡсатында бирелә.
Шәхси мәғлүмәттәрҙе эшкәртеүгә ризалыҡ ошондай мәғлүмәттәргә ҡарата автоматлаштырыу сараларын файҙаланып йәки файҙаланмайынса ҡылынған һәр төрлө ғәмәлде (операцияны) йәки ғәмәлдәр (операциялар) йыйылмаһын, шул иҫәптән мәғлүмәт йыйыуҙы, яҙыуҙы системалаштырыуҙы, туплауҙы, һаҡлауҙы, аныҡлауҙы (яңыртыуҙы, үҙгәртеүҙе), күсереп алыуҙы, файҙаланыуҙы, тапшырыуҙы (таратыуҙы, биреүҙе, асыуҙы), бындай мәғлүмәттәрҙе күрһәтмәүҙе, уларға блок ҡуйыуҙы, юҡ итеүҙе күҙ уңында тота.
Ошо ризалыҡ ҡул ҡуйылған көндән көсөнә инә һәм йәмәғәтселек тикшереүенең йомғаҡлау һығымтаһын (протоколды) һаҡлау ваҡыты үткәнгә тиклем ғәмәлдә ҡала.
Шәхси мәғлүмәттәр субъектының йәмәғәтселек тикшереүен ойоштороусыға ирекле формала ебәрелгән яҙма ғаризаһы нигеҙендә теләһә ҡайһы ваҡытта ризалыҡтың тулыһынса йәки өлөшләтә ҡайтарып алыныуы ихтимал.
 
«___»________________ 2022й.            ____________________________
(дата)                                                                    (ҡултамға)
 
 
*Шәхси мәғлүмәттәрҙе эшкәртеүгә ризалыҡ “2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проекты буйынса һорауҙарҙы һәм дәлилләнгән тәҡдимдәрҙе, иҫкәрмәләрҙе һәм башҡа фекерҙәрҙе ҡарауға бәйле шәхси мәғлүмәттәре эшкәртелергә тейешле физик берәмектәр (йәмәғәтселек тикшереүендә ҡатнашыусы) тарафынан бирелә.
 
Башҡортостан Республикаһы Дәүләт Йыйылышы – Ҡоролтай Президиумының 2022 йылдың 2 ноябрендәге П-56/3-сө ҡарарына 4-се ҡушымта
 
“2023 йылға һәм 2024, 2025 йылдарҙың план осорона Башҡортостан Республикаһы бюджеты тураһында”ғы Башҡортостан Республикаһы Законы проекты буйынса йәмәғәтселек тикшереүен үткәреүгә һәм уға йомғаҡ яһауҙы ойоштороу буйынса эш төркөмө составы
 
1) Собханҡолова Рида Таһир ҡыҙы – Бюджет, һалым, инвестиция сәйәсәте һәм мөлкәт мөнәсәбәттәре комитеты рәйесе, “Берҙәм Рәсәй” фракцияһы ағзаһы, эш төркөмө етәксеһе;
2) Иғтисамова Лира Закуан ҡыҙы – Башҡортостан Республикаһы Хөкүмәте Премьер-министры урынбаҫары – Башҡортостан Республикаһының финанс министры, эш төркөмө етәксеһе урынбаҫары (килешеү буйынса);
3) Моратов Рөстәм Хәмит улы – Башҡортостан Республикаһы Хөкүмәте Премьер-министрының беренсе урынбаҫары – Башҡортостан Республикаһының иҡтисади үҫеш һәм инвестиция сәйәсәте министры, эш төркөмө етәксеһе урынбаҫары (килешеү буйынса);
4) Үләмаева Зөлфирә Әхмәтзыя ҡыҙы – Бюджет, һалым, инвестиция сәйәсәте һәм мөлкәт мөнәсәбәттәре комитеты эшмәкәрлеген тәьмин итеү бүлеге мөдире, эш төркөмө секретары;
5) Абдуллин Илгиз Фәнил улы – Башҡортостан Республикаһы Дәүләт Йыйылышы – Ҡоролтай Секретариатының Матбуғат үҙәге етәксеһе, эш төркөмө ағзаһы;
6) Әхмәтйәнов Раил Рәбис улы – Башҡортостан Республикаһы Дәүләт Йыйылышы – Ҡоролтай Секретариатының мәғлүмәт технологиялары бүлеге мөдире, эш төркөмө ағзаһы;
7) Әхмәтова Юлиә Фәһим ҡыҙы – Башҡортостан Республикаһы Дәүләт Йыйылышы – Ҡоролтай Секретариатының финанс, хужалыҡ һәм аграр ҡануниәт бүлеге мөдире, эш төркөмө ағзаһы;
8) Воробьева Альбина Рауил ҡыҙы – Башҡортостан Республикаһы Башлығының Башҡортостан Республикаһы Дәүләт Йыйылышы – Ҡоролтайҙағы тулы хоҡуҡлы вәкиле, эш төркөмө ағзаһы (килешеү буйынса);
9) Ғәлин Илһам Илүс улы – Бюджет, һалым, инвестиция сәйәсәте һәм мөлкәт мөнәсәбәттәре комитеты рәйесе урынбаҫары, “КПРФ” фракцияһы ағзаһы, эш төркөмө ағзаһы;
10) Йәнекәев Арсен Зөфәр улы – Башҡортостан Республикаһы Дәүләт Йыйылышы – Ҡоролтай Секретариаты етәксеһе урынбаҫары, эш төркөмө ағзаһы;
11) Калугина Наталья Владимировна – Башҡортостан Республикаһы финанс министрының беренсе урынбаҫары, эш төркөмө ағзаһы (килешеү буйынса);
12) Лихачев Александр Владимирович – Башҡортостан Республикаһы Хөкүмәтенең Башҡортостан Республикаһы Дәүләт Йыйылышы – Ҡоролтайҙағы тулы хоҡуҡлы вәкиле, эш төркөмө ағзаһы (килешеү буйынса);
13) Мостафина Эльвира Өлфәт ҡыҙы – Башҡортостан Республикаһы Финанс министрлығының бюджет сәйәсәте идаралығы начальнигы, эш төркөмө ағзаһы (килешеү буйынса);
14) Рябов Вячеслав Владимирович – Бюджет, һалым, инвестиция сәйәсәте һәм мөлкәт мөнәсәбәттәре комитеты рәйесе урынбаҫары, “ЛДПР” фракцияһы ағзаһы, эш төркөмө ағзаһы;
15) Фәхретдинов Айрат Салауат улы – Башҡортостан Республикаһы иҡтисади үҫеш һәм инвестиция сәйәсәте министрының беренсе урынбаҫары, эш төркөмө ағзаһы (килешеү буйынса);
16) Шаһиморатов Константин Нил улы – Башҡортостан Республикаһының Контроль-иҫәп палатаһы рәйесе, эш төркөмө ағзаһы (килешеү буйынса).
 
Фото: alsadm.ru","2 Ноябрь 2022, 10:55",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2022-10-25/yyldan-yyl-yo-ontolora-bula-bara-3003303,Йылдан-йыл йоғонтолораҡ була бара,Закон сығарыу органдары ассоциацияһы ултырышында ниҙәр ҡаралды?,"Өфөнөң “Торатау” конгресс-холында Рәсәй Президентының Волга буйы федераль округындағы тулы хоҡуҡлы вәкиле Игорь Комаров менән Башҡортостан Башлығы Радий Хәбиров Волга буйы федераль округы төбәктәренең дәүләт власы закон сығарыу органдары ассоциацияһы ултырышында ҡатнашты.
Сараны асып, Игорь Комаров Рәсәй составына Донецк һәм Луганск республикаларын, Запорожье, Херсон өлкәләрен ҡабул итеүҙең тарихи мөһимлеген билдәләне. Ул округ төбәктәренә Донбассҡа шефлыҡ ярҙамы күрһәткән өсөн рәхмәт белдерҙе.
Башҡортостан Башлығы ассоциация эшмәкәрлегенең гражданлыҡ йәмғиәтен булдырыуҙа, илһөйәрлек тәрбиәләүҙә әһәмиәте ҙур булыуын билдәләне.
“Ассоциация йылдан-йыл йоғонтолораҡ майҙан була бара, парламент-ара хеҙмәттәшлекте, ҡануниәтте камиллаштырыу эшендә тәжрибә уртаҡлашыуҙы тәьмин итә”, – тине Радий Фәрит улы.
Республика етәксеһе ҡанундар сығарыу эшмәкәрлегендәге заман талап иткән төп бурыстарҙы билдәләне.
Фото: glavarb.ru","25 Октябрь 2022, 23:00",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2022-10-24/mobilizatsiyalan-an-esh-yuar-ar-i-tibaryna-3001486,Мобилизацияланған эшҡыуарҙар иғтибарына,Уларға ҡағылышлы федераль законға ҡул ҡуйылды. һөҙөмтәлә эшҡыуарҙың ниндәй хоҡуҡтары бар? ,"Рәсәй Президенты мобилизацияланған эшҡыуарҙарға бизнесҡа идара итеүҙе ышаныслы кешегә тапшырырға рөхсәт һәм кредит каникулына хоҡуҡ биргән законға ҡул ҡуйҙы.
Уға ярашлы, йүнсел биш эш көнө дауамында бизнесты артабан алып барыуға бәйле ойоштороу мәсьәләләрен хәл итә ала, шул иҫәптән – уны ышаныслы кешегә тапшырыуҙы ла.
“Федераль ҡануниәттә мобилизация буйынса хәрби хеҙмәткә саҡырылған, тейешле реестрҙа булған бәләкәй һәм урта эшҡыуарлыҡ субъекттарына кредит каникулы биреү шарты аныҡланды”, – ти Башҡортостан Хөкүмәте Премьер-министры урынбаҫары - финанс министры Лира Иғтисамова.
Мобилизация фактын раҫлаған документтарҙы эшҡыуар үҙе лә, кредит ойошмаһының үтенесе буйынса Рәсәй Оборона министрлығынан тейешле мәғлүмәт алған Федераль һалым хеҙмәте лә бирә ала.
Фото: республика Хөкүмәте.","24 Октябрь 2022, 19:00",БР норматив-хоҡуҡи акттары,Na
https://bashgazet.ru/articles/br-normativ-kho-u-i-akttary/2022-08-23/arty-toton-a-t-p-t-l-y-e-2919712,"Артыҡ тотонһаң, өҫтәп түләйһең","Быйылғы йылдың 1 сентябренән, Рәсәй Хөкүмәтенең 2022 йылдың 3 февралендәге 92-се ҡарары нигеҙендә, күп фатирлы йортта дөйөм мөлкәтте файҙаланған өөсн коммуналь түләүҙәр тәртибе билдәләнде","Быйылғы йылдың 1 сентябренән, Рәсәй Хөкүмәтенең 2022 йылдың 3 февралендәге 92-се ҡарары нигеҙендә, күп фатирлы йортта дөйөм мөлкәтте файҙаланған өсөн коммуналь түләүҙәр тәртибе билдәләнде. Тимәк, норманан тыш ҡулланған өсөн түләү хәҙер идара итеүсе компанияға түгел, ә милекселәргә йөкмәтелә.
Башҡортостандың Торлаҡ-коммуналь хужалыҡ министрлығы аңлатыуынса, ошо 92-се ҡарарҙың асылы – дөйөм йорт иҫәпләгес приборҙары буйынса фактик түләүгә күсеү. Быйылғы 1 сентябргә саҡлы дөйөм йорт мөлкәте өсөн сығымдарҙы был йортта йәшәгәндәр нормативтың иң юғары сигенә тиклем генә түләһә, артабан уны дөйөм йорт приборҙары күрһәткестәренә ҡарап, йәғни  тулы күләмдә түләргә тейеш буласаҡ.
Дөйөм йорт мөлкәтен файҙаланыуға тотонолған коммуналь ресурстар күп фатирлы йортта йәшәгән барлыҡ милекселәргә ҡағыла: күп фатирлы йорттағы дөйөм файҙаланыу урындарын (баҫҡыс майҙансыҡтары, подвал, сарҙаҡ) һәм йорт тирәһе биләмәһен яҡтыртыу; баҫҡыс майҙансыҡтарын һәм сүп үткәргестәрҙе йыуыу, газондарға һәм ҡойма буйҙарына һибеү өсөн һыу тотоноу; йылытыу миҙгеленә әҙерләнгәндә системаны һынап ҡарауға киткән һыу; күп фатирлы йортта батареяларҙы ремонтлағанда һыу түгеүгә йәки өҫтәүгә киткән сығым.
Дөйөм йорт ихтыяжы өсөн түләү суммаһы майҙанға ярашлы иҫәпләнә һәм был йортта теркәлгән кешеләр һанына ҡарамай. Бөтә сығымды милекселәр торлаҡ йәки торлаҡҡа ҡарамаған дөйөм майҙандан сығып түләйәсәк. Был осраҡта түбәндәге ресурстар иҫәпкә алына: һыуыҡ һәм эҫе һыу, йыуынты һыу һәм электр энергияһы.
Ябай ғына миҫал килтерәйек: 2022 йылдың сентябрендә йорт 100 кубометр һыу тотонған, ә бында йәшәгәндәр индивидуаль иҫәп приборҙарының күрһәткесен 70 кубометр тип тапшырған. 
10 кубометр һыу – дөйөм йорт мөлкәтен файҙаланыуға коммуналь ресурстар, ә 20 кубометр – дөйөм йорт мөлкәтен файҙаланыуҙағы норманан тыш коммуналь ресурстар, ул быға саҡлы идара итеүсе компанияға йөкмәтелә ине.  Элегерәк ул ошо 30 кубометрҙың 10-һын ғына халыҡтан түләтә ине, ә 1 сентябрҙән йортта йәшәгәндәр был 30 кубометрҙы тулыһынса түләй башлаясаҡ. Шуныһына иғтибар итеүегеҙҙе һорайбыҙ! Йорт ошо ресурсты файҙаланған, прибор теркәгән – был иһә виртуаль һандар түгел, ә факт. Ә бына ошо 30 кубометр ҡайҙан килеп сыҡҡан –  әйҙәгеҙ, шул тура уйлашайыҡ!
Бының сәбәбе бер нисәү булырға мөмкин:
1) индивиуаль иҫәп приборҙары күрһәткестәрен үҙ ваҡытында тапшырмау, ҡайһы бер кешеләр уны тейешле мәлдә ҡарамай һәм ҡулланылған ресурстар өсөн ныҡ һуңлатып түләй;
2) ҡайһы бер фатир хужалары иҫәп приборҙары күрһәкестәрен юрамал кәметә. Бының өсөн һыу ҡулланыу иҫәпләгестәренә магнит ҡуя, тапшырғанда йәки квитанцияла фактик күрһәткескә тура килмәгән һандарҙы күрһәтә;
3)  индивидуаль иҫәп приборы булмаған осраҡта фатир хужаһы норматив буйынса түләй. Был осраҡта күләм ошо торлаҡ майҙанында нисә кеше теркәлеүенә ҡарап билдәләнә, ғәмәлдә фатирҙа бер нисә кеше йәшәүе лә ихтимал. Шулай итеп, айырма дөйөм йорт мөлкәтен файҙаланыуҙағы норманан ашып киткән коммуналь ресурстарға өҫтәлә;
4) ресурстарҙың ситкә китеү ихтималлығы;
5) йорт селтәренә сит ҡулланыусыларҙың тоташыуы.
Шулай итеп, Рәсәй Федерацияһы Торлаҡ кодексының 156-сы ҡағиҙәһенә ярашлы һәм 92-се Ҡарарҙы иҫәпкә алып, дөйөм йорт мөлкәтенә коммуналь ресурстарҙы иҫәпләүҙә тәүбәндәге ысулдар ҡарала:
1) күп фатирлы йорт дөйөм йорт иҫәпләү приборҙары менән йыһазландырылған икән – дөйөм йорт мөлкәтен файҙаланыуға коммуналь ресурстарҙың билдәләнгән нормативынан һәм киләһе йылдың беренсе кварталында дөйөм йорт иҫәпләү приборҙары күрһәткестәре буйынса ҡайтанан иҫәпләгәндән һуң билдәләнгән тарифтан сығып түләү;
2) әгәр ҙә йорт дөйөм йорт иҫәпләү приборҙары менән йыһазландырылмаған икән – дөйөм йорт мөлкәтен файҙаланыуға коммуналь ресурстарҙың билдәләнгән нормативынан һәм тарифынан сығып түләү;
3) күп фатирлы йорт автоматлаштырылған мәғлүмәт-үлсәү иҫәп системаһы менән йыһазландырыған осраҡта – ошо система күрһәткестәрен ҡарап түләргә;
4) торлаҡ майҙаны милекселәренең дөйөм йыйылышы ҡарары буйынса дөйөм мөлкәтте файҙаланған өсөн билдәләнгән үлсәмдә йәки дөйөм йорт мөлкәте өсөн коммуналь ресурстарҙың уртаса айлыҡ күләмендә түләргә.
Шуныһы мөһим! Иҫпә-хисап яһау ысулын милекселәр дөйөм йыйылышта ғына һайлай ала. Бындай йыйылышты үткәреү протоколының формаһы менән ошо сайтта танышырға мөмкин:
https://house.bashkortostan.ru/presscenter/news/472932/ 
Дөйөм йорт мөлкәтен файҙаланғанда коммуналь ресурстар күләмен кәметеү өсөн был йортта йәшәгәндәр нимә эшләй ала?
Йортто хеҙмәтләндергән идарасы компания менән осрашыу ойошторорға һәм һеҙҙең йорттоң һуңғы алты айҙа дөйөм йорт ихтаяждары өсөн күпме ресурс тотонғанын аныҡларға. Шул саҡта ҡулланылған ресурс күләме һәм финанс йөкләмәһе суммаһы аңлашыласаҡ. Коммуналь ресурстарҙы һаҡсыл тотоноу ғына түләү йөгөн кәметергә мөмкинлек бирәсәк.
Фото: yandex.ru.","23 Август 2022, 16:30",БР норматив-хоҡуҡи акттары,Na
https://bashgazet.ru/articles/yra-ay-m-khit/2023-10-22/ayyu-y-poezd-tapa-an-3488055,Айыуҙы поезд тапаған...,Йыртҡыс юлға ҡапыл килеп сыҡҡан...,"Һуңғы ваҡытта айыуҙарға бәйле хәбәрҙәр күп булды, уйламаған ерҙәрҙә килеп сыҡты улар, ауылдарға, ҡалаларға яҡынайҙылар, Өфө районында ла күренделәр, юлға сығып аптыраттылар. Үткән аҙнала хатта Ишембай районындағы Петровское ауылында бер ҡатынға айыу ташланып яраланы... 
Һәм бына йәнә бер хәбәр: 19 октябрҙә төндә тауар поезы алдына айыу йүгереп сыға. Был хәл «Түлгән – Инйәр» юлының 117-се километрында була.
Ғәҙәттән тыш хәлдәр министрлығынан билдәләүҙәренсә, хайуан юлға ҡапыл килеп сыҡҡан һәм, ҡыҙғанысҡа ҡаршы, һәләк булған.
Башҡа поездарҙың хәрәкәтенә зыян килмәгән, тип хәбәр итәләр ведомствонан.
Фото: Babr 24","22 Октябрь , 10:00",Ҡырағай мөхит,Na
https://bashgazet.ru/articles/yra-ay-m-khit/2023-10-20/keshen-n-ur-ma-an-yra-ay-hayuandar-barmy-3487291,Кешенән ҡурҡмаған ҡырағай хайуандар бармы?,Ә һеҙҙең ҡырағай йәнлек менән осрашҡанығыҙ бармы? Хәтирәләрегеҙ менән уртаҡлашығыҙ! ,"Республиканың Ғәҙәттән тыш хәлдәр буйынса дәүләт комитеты ҡала һәм ауылдарға инергә батырсылыҡ иткән ҡырағай хайуандар рейтингын төҙөгән. Был исемлектә тәүге урында төлкөләр тора. Быйыл “112” һандарын йыйып, төлкө менән осрашыуҙары тураһында йөҙгә яҡын кеше шылтыратып әйткән.
Икенсе урында мышылар килә. Йыл башынан 74 мөрәжәғәт теркәлгән. Шуларҙың 36-һы май айында, мышыларҙың уйын ваҡытына тура килгән. Был мәлдә айырыуса ата мышылар ҡурҡыу тойғоһон юғалта.
Өсөнсө урында йыландар тора. Йыландан ҡотҡарыуҙы һорап 72 тапҡыр шылтыратҡандар. Айырыуса көндәр һыуытып, йыландар йорт-ҡураларҙа йәшеренә башлағас, мөрәжәғәттәр һаны артҡан.
Ә бына айыуҙар менән осрашыу тураһында хәбәр итеп йыл башынан 42 тапҡыр шылтыратҡандар. Август-сентябрь айҙарында мөрәжәғәттәр һаны артып, 25 шылтыратыу теркәлгән.
Бүреләр, һеләүһендәр, тейендәр һәм үрмәкселәр менән осрашыу тураһында ла шылтыратыусылар булған. Йәмғеһе йыл башынан ҡырағай хайуандарҙың торлаҡ пункттарға инеүе тураһында 318 тапҡыр шылтыратып хәбәр иткәндәр.
Ҡотҡарыусылар ҡырағай хайуандар менән осрашҡанда һаҡ булырға, яйлап ҡына ситкә китергә һәм “112” һандарын йыйырға кәңәш итә. Ҡырағай йәнлекте ҡурҡытып маташмағыҙ, ҡысҡырмағыҙ. Ҡырағай йәнлектәр, ғәҙәттә, кешенән ҡурҡа һәм үҙенә хәүеф янағанда ғына һөжүм итә икәнлеген онотмағыҙ.
Ә һеҙҙең ҡырағай йәнлек менән осрашҡанығыҙ бармы? Хәтирәләрегеҙ менән уртаҡлашығыҙ!
 
Фото: Республиканың Ғәҙәттән тыш хәлдәр буйынса дәүләт комитетынан алынды.","20 Октябрь , 19:00",Ҡырағай мөхит,Na
https://bashgazet.ru/articles/yra-ay-m-khit/2023-10-17/ayyu-bala-yny-bere-e-totol-an-3480752,Айыу балаһының береһе тотолған,Экологтар тағы икәүһен ошо көндәрҙә табырға ниәтләй.,"Өс көн элек Ишембай районының Петровское ауылында балаларын эйәрткән айыу ҡатынға ташланып, ныҡ йәрәхәтләгәйне. Ҡатын әлеге мәлдә дауаханала, уның хәле ауыр тип баһалана.
Инә айыуҙы иһә Башҡортостандың Тәбиғәттән файҙаланыу һәм экология министрлығының һунар инспекторҙары атырға мәжбүр булды. Министр урынбаҫары Камил Биргулиев билдәләүенсә, айыу балаларын “Ишембай район-ҡала һунарсылар һәм балыҡсылар йәмғиәте”нең биләмәһенә урынлаштырырға йыйыналар ине. Әммә бына инде нисәнсе көн инспекторҙар уларҙы тота алманы. Айыу балаларының береһе ауыл тирәһендә йүгереп йөрөгән. Ә бына икәүһе урманға ҡасҡандыр, моғайын тип фаразлай һунарсылар.
Камил Биргулиев әйтеүенсә, был айыу балалары үҙаллы йәшәргә әҙер. Һыуыҡтарҙы тойоу менән улар үҙҙәренә өң эшләргә лә, үҙҙәрен туйындыра ла ала. Шуға ҡарамаҫтан, инспекторҙар уларҙы эҙләүен дауам итә. Ҡыш дауамында айыу балалары кеше ҡарамағында булһа ла, яҙғыһын тайыш табандарҙы урманға ебәрергә планлаштыралар.
 
Фото Башҡортостандың тәбиғәттән файҙаланыу һәм экология министрлығынан алынды.","17 Октябрь , 09:00",Ҡырағай мөхит,Na
https://bashgazet.ru/articles/yra-ay-m-khit/2023-10-16/arhangeld-glemping-barly-a-kil-s-k-3480723,Архангелдә глэмпинг барлыҡҡа киләсәк,"Уны төҙөү буйынса проектты Хачатур Нерсисян район хакимиәтендәге ""Эшҡыуарлыҡ сәғәте""ндә тәҡдим итте.","Ул Инйәр йылғаһы ярында, Абҙан шарлауығынан алыҫ түгел ерҙә, глэмпинг төҙөргә ниәтләй. Урын осраҡлы һайланмаған: яҡында ғына Өфө – Инйәр трассаһы үтә, баш ҡаланан бер сәғәтлек кенә юл, шуға күрә бында тәбиғәт менән икәүҙән-икәү генә ҡалып, тулыһынса ял итәһең.
Проектты хупланыҡ һәм осрашыу йомғаҡтары буйынса глэмпинг урынлаштырыу өсөн ер участкаһы эҙләүҙә ярҙам иттек. Хәҙер биләмәлә көмбәҙ формаһында туристик өйҙәр әүҙем төҙөлә. Эшҡыуар ни өсөн тап көмбәҙле йорттарҙы һайлағанын уртаҡлашты – улар үҙенсәлекле һәм классик формалағы йорттарҙан шуныһы менән айырыла:

Төҙөлөш ваҡыты әҙерәк.
Материалдар әҙерәк тотонола.
Йылытыу өсөн энергия сығымдары һауаның тәбиғи конвекцияһы иҫәбенә кәмерәк.
Ныҡ өйҙәр, яҡтылыҡ та күберәк була.

2023 йылдың аҙағына тиклем эшҡыуар мунса һәм башҡорт милли аш-һыуы менән кафе төҙөргә ниәтләй. Уға уңыштар теләйбеҙ!
Ә Архангел районы биләмәһендә үҙ проекттарын тормошҡа ашырырға теләүселәрҙе ""Эшҡыуарлыҡ сәғәте""нә көтәбеҙ. Ғаризаны Башҡортостан Республикаһының Инвестиция порталында (https://investrb.ru/ru/)  йәки 8 (34774) 21597 телефон һандары буйынса Архангел районы хакимиәтенең иҡтисад бүлегендә ҡалдырырға мөмкин, – тип яҙған Архангел районының бизнес-шәрифе Виктор Пьянов.
 
Фото: Радий Хәбировтың бизнес менән аралашыу төркөмө.","16 Октябрь , 22:05",Ҡырағай мөхит,Na
https://bashgazet.ru/articles/yra-ay-m-khit/2023-10-15/urman-a-bar-am-ulda-gel-bysa-ur-am-3479036,"""Урманға барһам, ҡулда гел бысаҡ. Ҡурҡам..."" ","Ватсапта Башҡортостандағы айыуҙар тураһында фотолар йөрөй. Эйе, урман йәнлекһеҙ булмай...","Борай районында тыуып Тәтешлелә үҫкән, хәҙер ситтә йәшәгән Ирина Хәмиҙуллина бәшмәк йыйырға ярата. Ә быйыл бәшмәк күп булды. Уның урман, айыу-бүре, ҡасҡындар тураһындағы яҙмаһын уҡыуы ҡыҙыҡ булыр, моғайын.
""Айыуҙан ҡурҡмайһығыҙмы әллә һеҙ?"" тигән һорауға яуап: ҡурҡа-а-а-а-аа-а-м!!! Ватсапта Башҡортостанда булған ҡурҡыныс хәлдәр тураһында фотолар йөрөй. Ҡарарға ҡурҡыта... Эйе, урман йәнлекһеҙ булмай. Бигерәк тә тыуған яғым Башҡортостандағы кеүек тайгаға барып тоташа торған 100-200-әр саҡрымға һуҙылғандары...
Хәҙерге аҡылым булһа, ул урмандарға аяҡ та баҫмаҫ инем. Вк-төркөмөндә минең бергә уйнап үҫкән, шул ҡара урмандарҙа йөрөгән дуҫтарым да бар. Ирина, Сирина, Зифинә, бала саҡ дуҫтарым, беҙҙе Аллаһ һаҡлағандыр ул яҡтарҙа йөрөгәндә. 70 йәшлек өләсәйем, күрше Йәмиға әбейгә эйәреп йөрөгән саҡтарымды иҫкә төшөрәм... Ҡарурман уртаһында Рәлде тигән ауылға (хәҙер ул юҡтыр инде) барып етә яҙа инек. Урман эсе ҡап-ҡараңғы, шыҡһыҙ бейек ҡарағайҙар, ҡырмыҫҡа иләүҙәрендә ҙур-ҙур айыу эҙҙәре, ул шул ояларҙы туҙҙырып ташлаған, йомортҡалары менән туҡлана, ти ине өләсәй...
Беҙҙең яҡта бүре, айыу күрмәгән кеше һирәктер. Күрше Зәки ағайҙарҙың иҫке өйҙәренә айыу килеп, тәҙрәләренән ҡарап торғас, ағай, таяҡ башына соляркаға манып алған сепрәк урап, факел ҡабыҙып, беҙҙе, урам балаларын, айыу ҡыуырға алып сыҡҡайны. Вағыраҡтар арттан сабабыҙ... Айыуға барып төртөлһәң дә, бер нимә күренмәгән ҡараңғы төн ине ул...
Бүреләр менән осрашыу ҙа булды. Класташтар менән ҡышын күрше ауылдан ҡайтҡанда йәнәшәбеҙҙән тиерлек бер көтөү бүре оҙатып барҙы. Яҡынлашманылар. Беҙ ҙә күп, улар ҙа биш-етәү тирәһе... 
Ни эшләптер, айыу-бүрегә ҡарағанда ҡасҡындарҙан нығыраҡ ҡурҡа инек. Урманға барабыҙ, тиһәм, өләсәйҙең беренсе һүҙе: ""Юлығыҙға ҡасҡы сыҡмаһын"". Пермь, Екатеринбург яҡтарында төрмәләр күп, урмандар ҡалын, бер осо беҙгә килеп тоташа. Төрмәнән ҡасыусыларҙы ""ҡасҡы"" тиҙәр ине. Ике тапҡыр осраша яҙып ҡалғаным булды. Береһендә ул беҙҙе күрергә лә өлгөрмәне, Бүде урманында түңгәккә ултырып, аяғына силғау урай ине. Өҫтөндә йыртылып бөткән фуфайка-телогрейка. Ауылға ҡәҙәр саптыҡ... Икенсеһендә беҙ өләсәй менән арттараҡ ҡалған инек, күрше әбей ейәне менән өҫтөнә барып сыҡҡан. Ҡасҡын бер бураҙнала һуҙылып ятҡан. Ыҫылдап: ""Һеҙ мине күрмәнегеҙ"", - тигән. Ҡайҙан инде унда еләк йыйыу ҡайғыһы...
Хәҙер, 57 йәшемдә, әлеге әрәмәлек кеүек урмандарҙан нығыраҡ та ҡурҡам. Ҡабандан да, мышы-боландан да, йыландан да. Биш көн элек ирем менән бәшмәккә барғанда ла ҡабан мығырҙаны бит! Башым вентилятор кеүек әйләнә, үҙем машинаға ҡарай сабам... Марат: ""Ҡайҙа сабаһың, борғоланма, тура ғына бар, арттан ҡыумай бит!"" - ти. Һы, арттан ҡыуһа, ҡурҡыуҙан шунда йығылып үләм дә мин!
Ирем, кеше ышанмаҫлыҡты дөрөҫ булһа ла һөйләмә, тип, уҙған йылда күргән бүрене лә һөйләттермәне. Ҡарт, яңғыҙ бүре ине. Йәлләнем дә үҙен. Ул мине йәлләр инеме икән...
Ҡулда гел бысаҡ... Әле урманға барыр алдынан сарлап алам"".
Фото һәм сығанаҡ: https://vk.com/id215206489","15 Октябрь , 19:00",Ҡырағай мөхит,Na
https://bashgazet.ru/articles/yra-ay-m-khit/2023-10-13/atyn-auyr-h-ld-3477785,Ҡатын ауыр хәлдә...,Уға ташланға айыуҙың да яҙмышын хәл иткәндәр,"Бөгөн иртә менән Ишембай районының Петровское ауылында булған хәл бар республиканы тетрәндергәйне. Балаларын эйәрткән инә айыу көпә-көндөҙ кешегә ташланып, уны яраланы. Был хәл тураһында әле анығыраҡ мәғлүмәттәр билдәле булды.
Урындағы хакимиәт башлығы һөйләүенсә, ҡатын кеше ауыл урамы буйлап китеп барған. Ҡапыл ҡаршыһына балаһын эйәрткән айыу килеп сыҡҡан. Януар кеше уның балаһына зыян килтерер тип уйланымы икән, ул ҡатынға ташланған.
– Ҡатын менән айыу араһында һуғыш башлана. Ҡатын януарҙың арҡаһына һуға. Ҡайһы берәүҙәр айыу ҡулын өҙөп алған тип яҙа. Улай уҡ түгел тиҙәр, ҡулын һындырған һәм тиреһен тырнаған. Уны ашығыс ярҙам менән Ишембайға алып киттеләр, – тигән Александр Летунов.
Шулай уҡ ҡайһы бер мәғлүмәт сығанаҡтары хәбәр итеүенсә, ҡатын тере, хәле ауыр тип баһалана. Ә айыуға килгәндә, Тәбиғәттән файҙаланыу һәм экология министрлығының һунар инспектоҙары инә айыуҙы атҡан. Тәбиғәттән файҙаланыу һәм экология министры урынбаҫары Камил Биргулиев һүҙҙәренсә, урман ҡунағы ауыл буйлап айыу балалары менән йөрөй. Бындай осраҡта ҡырағай йәнлек хәүефле һәм тирә-йүндәгеләргә хәүеф менән янай. Шуға күрә уны юҡ итергә хәл ителде. Тотолған айыу балаларын “Ишембай район-ҡала һунарсылар һәм балыҡсылар йәмғиәте” урындағы йәмәғәт ойошмаһына тапшырыу күҙаллана.
Фото: Тәбиғәттән файҙаланыу һәм экология министрлығы.","13 Октябрь , 15:30",Ҡырағай мөхит,Na
https://bashgazet.ru/articles/yra-ay-m-khit/2023-10-10/umyrzaya-s-sk-at-an-3472160,Умырзая сәскә атҡан!,Ә һеҙҙең яҡта быйылғы көҙҙә шундай күренештәр күҙәтелдеме? ,"Был донъя торғаны бер мөғжизә инде. Хәйбулла районының Вәлит ауылы эргәһендә октябрь айында умырзаялар сәскә атҡан. Был хаҡта “Бәйләнештә” селтәрендәге битендә Миләүшә Аслаева хәбәр итә, фактты иҫбатлаған фотолар ҙа һалған.
Көҙҙөң йылы килеүе, сыуаҡ көндәрҙең күп булыуы тәбиғәтте уянырға мәжбүр иткәндер. Ҡайҙалыр емеш ағастары, “хаталанып” китеп,  яңынан сәскә ата, ә бына Хәйбулла районында ҡар ирегәнен дә көтөп тормай яҙын баш ҡалҡытыусы умырзаялар миҙгелде бутаған, күрәһең.
Күк  умырзая  – лютик һымаҡтар ғаиләһенә ҡараған үҫемлек заты. Утыҙҙан ашыу төрө билдәле. Составында сапониндар бар, халыҡ медицинаһында ҡулланыла. Башҡортостандың Ҡыҙыл китабына индерелгән.
Фото: VK.com","10 Октябрь , 09:00",Ҡырағай мөхит,Na
https://bashgazet.ru/articles/yra-ay-m-khit/2023-10-09/t-ge-ar-y-k-t-be-3471094,Тәүге ҡарҙы көтәбеҙ ,Синоптиктар хәбәр итеүенсә...,"Көҙ үҙ хоҡуҡтарына ныҡлап инде. Бөгөн иртә менән ҡояш сыҡһа ла, көн һалҡын, елле. Әле синоптиктар алдағы көндәргә һауа торошо тураһында мәғлүмәт бирҙе. Улар әйтеүенсә алдағы өс көндә Башҡортостанда һалҡын була, ямғыр һәм ямғыр ҡатыш ҡар яуасаҡ.
Бөгөн, 9 октябрҙә ямғыр, урыны менән көслө ямғыр яуасаҡ. Төньяҡ райондарҙа ҡар ҡатыш ямғыр көтөлә. Ел дә көслө итеп көнбайыштан, көньяҡ-көнбайыштан иҫәсәк. Һауа температураһы +6, +11 градус.
Иртәгә, 10 октябрҙә лә һалҡын була. Төндә ҡар яуа, ә көндөҙ ямғырҙар. Һауа температураһы түбәнәйә һәм төндә -2, +3, көндөҙ +3,+8 градус буласаҡ.
Республика көнөндә лә әллә ни йылытыу көтөлмәй. Ямғыр һәм ҡарлы ямғыр яуыуын дауам итәсәк. Төндә һәм иртән таулы райондарҙа юлдарҙа боҙлауыҡ ятасаҡ.
Фото: news102.ru","9 Октябрь , 10:30",Ҡырағай мөхит,Na
https://bashgazet.ru/articles/yra-ay-m-khit/2023-10-03/alyr-army-osop-kiter-rme-3463120,Ҡаcан осоп китерҙәр?,"Урындағы халыҡ уларға һоҡланып, ситтән генә күҙәтеп, кәм тигәндә 13 ҡош йөҙөүен иҫәпләгән.","Ҡайҙа тыныслыҡ, ҡайҙа татыулыҡ –  аҡҡоштар шунда. Благовар районының Языков ауылындағы быуаға бер төркөм аҡҡоштар төшкән! Бына мөғжизә!
Урындағы халыҡ уларға һоҡланып, ситтән генә күҙәтеп, кәм тигәндә 13 ҡош йөҙөүен иҫәпләгән. Был күңелле ваҡиға хаҡында район хакимиәте башлығы Марат Йосопов социаль селтәрҙәге сәхифәһендә хәбәр иткән.
Орнитологтар әйтеүенсә, көҙөн аҡҡоштар төркөмгә туплана башлай. Был  ҡоштарҙың йылы яҡҡа осорға йыйыныуы тураһында һөйләмәй әле, ҡағиҙә булараҡ, көньяҡҡа уларҙың октябрҙең икенсе яртыһында, хатта ноябрь башында йүнәлеүе билдәле.
Белгестәр әйтеүенсә, ыҫылдауыҡ аҡҡоштарҙың бер өлөшө республикала ҡышларға ҡала.Әлегә улар быуаны йәмләп, халыҡтың иғтибарын үҙенә тартып, муйындарын тура тотоп, рәхәтләнеп йөҙөүҙәрен белә...
Фото: VK.ru","3 Октябрь , 14:00",Ҡырағай мөхит,Na
https://bashgazet.ru/articles/yra-ay-m-khit/2023-09-28/t-lk-l-r-passazhir-ar-y-arshylay-3457398,Төлкөләр пассажирҙарҙы ҡаршылай...,"Улар нисек кенә һөйкөмлө булып тойолмаһын, шуны иҫегеҙҙә тотоғоҙ...","Башҡортостанда Инйәр станцияһында төлкөләр поезд пассажирҙарын ҡаршы алырға ғәҙәтләнгән. Был хаҡта “Телеграмма РЖД” телеграм-каналы хәбәр итә. Төлкөләр Көньяҡ-Урал дәүләт тәбиғәт ҡурсаулығынан станцияға килә. “Кейектәр  агрессив түгел, ҡыҙыҡһыныусан, ашарға  һорарға ғәҙәтләнгәндәр”,– тип яҙа телеграм-канал.
“Роспотребнадзор” был йәһәттән халыҡты һаҡ булырға саҡыра, йыртҡыстарҙың зыян килтереү ихтималлығын иҫкәртә. ”Улар нисек кенә һөйкөмлө булып тойолмаһын, иҫегеҙҙә тотоғоҙ, ҡырағай хайуандарҙың инфекция сығанағы булыуы мөмкин”,– тип хәбәр итә ведомство.
Төлкөләр араһында ҡотороу сире таралыуы билдәле, кешеләрҙең  вирус менән зарарланыуы буйынса  төлкөләр башҡа ҡырағай хайуандар араһында беренсе урында тора.
Фото:Телеграмма РЖД","28 Сентябрь , 10:30",Ҡырағай мөхит,Na
https://bashgazet.ru/articles/yra-ay-m-khit/2023-09-22/ay-y-b-h-tte-uly-bar-an-3451005,Ҡайһы ҡәбәхәттең ҡулы барған?,Уны йылға аша йөҙөп барғанда атҡандар...,"Башҡортостанда катерҙағы әҙәмдәр йылға аша йөҙөп барған мышыға атҡан. Рәсәй Эске эштәр министрлығының Өфөләге идаралығы хеҙмәткәрҙәре Дүртөйлө районында браконьерҙарҙы эҙләй.
Был хаҡта полиция интернетҡа һалынған видеояҙма аша белеп ҡала – унда катерҙағы һунарсыларҙың һыуҙағы мышыға атҡан ваҡыты төшөрөлгән.
Тикшереүҙәрҙән һуң тейешле ҡарар ҡабул ителәсәк, сөнки бында һүҙ законһыҙ һунар тураһында бара.
Фото: “Моя Уфа”.","22 Сентябрь , 19:00",Ҡырағай мөхит,Na
https://bashgazet.ru/articles/yra-ay-m-khit/2023-09-19/ayyu-ar-y-n-auyl-a-kilg-n-3444768,Айыуҙар йәнә ауылға килгән ,"“Төндә айыуҙар кире килде”, - ти Мөнирә апай Ҡансурина. ","Хәйбулла районының Бәләкәй Арыҫланғол ауылында тауҙан төшөп килгән ике тайыштабанды видеоға төшөрөп алғандар.
Видеояҙманың авторы – Фидалиә Ҡунаҡҡужина. “Ҡыҙым менән икебеҙ булдыҡ, ул видеоға төшөрҙө.  Беҙҙең кәртә эргәһенән төштөләр. Үҙебеҙ ҡыуып ебәрҙек. Артабан ике малай мотоциклда алыҫҡараҡ ҡыуҙы. Төндә айыуҙар кире килде”, - ти Мөнирә апай Ҡансурина.
Һуңғы ваҡытта айыуҙарҙың ауыл тирәһенә үтә лә яҡын килеүе йыш күҙәтелә. Быны ҡайһы берәүҙәр урман янғындары, урманда йыртҡыстар ашарлыҡ ризыҡтың кәмеүе менән аңлата. Икенселәр хәлде һунар итеүҙе сикләүгә, йыртҡыс йәнлектәрҙең һанының артыуына бәйләй. Нисек кенә булмаһын, мал-тыуар көтөп, шунан алған табышҡа ҡарап йәшәгән ауыл халҡы өсөн айыу-бүренең ауыл тирәһенә килеүе хәүеф-хәтәр тыуҙыра. Малға ғына түгел, тәү сиратта, кешенең үҙе өсөн ҡурҡыныс.
Әгәр ауыл эргәһендә йыртҡыс йәнлек күрһәгеҙ, был хаҡта «112» телефоны аша хәбәр итегеҙ. Уларға яҡын килеү хәүефле икәнен онотмағыҙ. Әгәр бәлә янаһа, көслө тауыш сығарып өркөтөргә тырышығыҙ.
Фото: Роман Афанасьев фотоһы.","19 Сентябрь , 14:30",Ҡырағай мөхит,Na
https://bashgazet.ru/articles/yra-ay-m-khit/2023-09-18/zubr-ar-any-artasa-3443984,Зубрҙар һаны артасаҡ ,Әле зубрҙар ирекле йөрөй. Улар йөрөгән урындарға ашамлыҡ ҡалдыралар һәм фототоҙаҡтар ҡуйғандар.,"Бөгөн Башҡортостан Башлығы Радий Хәбиров уҙғарған оператив кәңәшмәлә төбәк биләмәһендә белорус зубрҙары популяцияһын булдырыу мәсьәләһен тикшерҙеләр.
Башҡортостандың тәбиғәттән файҙаланыу һәм экология министры Нияз Фазылов 2023 йылдың майында “Мораҙым тарлауығы” тәбиғәт паркына тәүге туғыҙ баш зубрҙы алып килеүе хаҡында хәбәр итте. Ә ноябрь аҙағына тиклем популяцияны тағы ла туғыҙ башҡа арттырыу планлаштырыла. Хәтерегеҙгә төшөрәбеҙ, 2023 йылдың ғинуарында республика делегацияһының Беларусь Республикаһына сәфәре барышында Башҡортостан биләмәһендә зубрҙарҙың интродукциялау тураһында килешеүҙәргә өлгәшелде.
– Әле зубрҙар ирекле йөрөй. Улар йөрөгән урындарға ашамлыҡ ҡалдыралар һәм фототоҙаҡтар ҡуйғандар. Парк инспекторҙары көн һайын йәнлектәргә мониторинг үткәрә, уларҙың торошон ҡәнәғәтләнерлек тип баһалай, – тип һөйләне Нияз Фазылов. – Йәнлектәр үҙҙәрен һаҡ тота һәм ҙур булмаған хәүеф билдәләре булғанда ҡуйы урманда йәшеренә.
Министр әйтеүенсә, “Мораҙым тарлауығы” паркы ҡырағай хайуандарҙы урынлаштырыу өсөн юҡҡа һайланмаған, сөнки уның территорияһы дәүләт һағында тора. Бынан тыш, зубрҙар бында ҡышҡы аҙыҡ менән тәьмин ителәсәк. Был участканың үҙенсәлеге шунда – унда урман массивы ҡалын.
Нияз Фазылов, Рәсәй Фәндәр академияһы Өфө федераль тикшеренеү үҙәгенең Биология институты урман ерҙәренең сифатын һәм мал аҙығы һыйышлығын билдәләйәсәк, тип өҫтәне. Был урындағы флораға һәм фаунаға зыян килтермәйенсә парк биләмәһен һыйҙыра алған хайуандар һанын иҫәпләп сығарырға мөмкинлек бирәсәк.
Фото: ""Башинформ"". ","18 Сентябрь , 20:30",Ҡырағай мөхит,Na
https://bashgazet.ru/articles/yra-ay-m-khit/2023-09-17/b-shm-ksel-r-ayyu-a-osra-an-3441509,"Бәшмәкселәр айыуға осрап, уның менән фотоға төшкән",Әбйәлил районында бер ғаилә урманға барған...,"""Подслушано Аскарово и Абзелиловский район"" вк-төркөмө яҙыуынса, Әбйәлил районының Асҡар ауылынан Зәйнетдиновтар ғаиләһе үҙҙәре тыуып үҫкән Хәмит ауылына ҡайтып, урманға бәшмәккә барған. Унда уларға айыу осраған.
Ҡурҡмайынса, улар ете минут буйы яҡында ғына ашанып йөрөгән тайыштабанды фотоға һәм видеоға төшөргән. Кадр артында ""Дауай-дауай, миңә кил"", ""ҡурҡмай ҙа бит әле"" тигән тауыштар ҙа ишетелә. Ир кеше хатта айыу менән фотоға ла төшә. Аҙаҡтан ҡысҡырып, ботаҡтар ташлап, машинаны пипелдәтеп айыуҙы ҡурҡытып ебәрәләр.
Ярай әле хайуан кешеләргә ташланмаған. Айыу бит көтмәгәндә һөжүм итергә лә мөмкин. Видеонан күренеүенсә, ул шәп хәрәкәт итә, йүгерә. 
Урманда һаҡ булығыҙ! Быйыл айыу бик күп, ауылдарға яҡын киләләр, малға ла ташланалар.
Фото: https://vk.com/telekanal_salyam
Видео сығанағы: https://vk.com/im?sel=166873706&w=wall-54044308_626017%2F9b153d6182dd22ce80&z=video-54044308_456240545%2F242b08fc30b956a45b%2Fpl_post_-54044308_626017","17 Сентябрь , 20:00",Ҡырағай мөхит,Na
https://bashgazet.ru/articles/yra-ay-m-khit/2023-09-14/bynday-uryn-don-yala-bash-a-yu-3436816,Бындай урын донъяла башҡа юҡ!,Беҙҙә тағы уникаль Ҡыраҡа комплексы бар...,"Башҡортостанда 16-22 сентябрҙә «ГеоВызов» беренсе халыҡ-ара геология чемпионаты үтә. Унда Рәсәй төбәктәренән 20 команда, шулай уҡ Ҡаҙағстандан вәкилдәр ҡатнаша.
Рәсәй Фәндәр академияһы Өфө федераль тикшеренеү үҙәгенең Геология институты директоры, геология-минералогия фәндәре докторы Сергей Ковалев белдереүенсә, был - Ер үҫешенең миллиард ярым йылын тәшкил иткән тотош киҫелештең ун бер саҡрымы.
«Бындай урын донъяла бер ҡайҙа ла юҡ. Беҙҙә шулай уҡ Ҡыраҡа комплексы бар - ул мантиялар фрагменты, шихандар, «алтын сөйҙәр» һәм башҡалар», - тине ул.
Фото: ойоштороу комитеты.","14 Сентябрь , 16:30",Ҡырағай мөхит,Na
https://bashgazet.ru/articles/yra-ay-m-khit/2023-09-14/toratau-a-m-krasnousol-a-barasa-tar-3436786,Торатауға һәм Красноусолға барасаҡтар,Бәйгелә Луганскиҙың Красный Луч ҡалаһынан команда һәм Ҡаҙағстандан да бер төркөм ҡатнаша.,"16-22 сентябрҙә Рәсәй тарихында тәүге тапҡыр Башҡортостан Башлығы Радий Хәбировтың тәҡдиме менән һәм Рәсәйҙең Ер аҫты байлыҡтарын файҙаланыу буйынса федераль агентлығы етәкселеге ярҙамында I «ГеоВызов» халыҡ-ара геологик чемпионаты уҙғарыла.
Үткәреү урыны тип Башҡортостан осраҡлы һайланмаған. Тәбиғәтебеҙ уникаль, ә республика оло сараларҙы иң юғары кимәлдә үткәреүҙә ҙур тәжрибәгә эйә.
Чемпионат Өфөлә, Шишмә («Патриот» паркы) һәм Архангел (Асҡын киҫелеше) райондарында уҙасаҡ. Ҡатнашыусылар Торатауҙа һәм Красноусолда Башҡортостандың тәбиғи һәм геологик байлығы менән танышасаҡ.
Унда Рәсәй төбәктәренән 20 команда, шул иҫәптән Красный Луч (ЛНР) ҡалаһынан команда һәм Ҡаҙағстандан бер төркөм ҡатнаша. Чемпионатта ҡатнашыусыларҙы геологик ярыштар һәм конкурстар, мәҙәни һәм спорт саралары, экскурсияларға һәм музейҙарға барыу, геологик семинарҙар һәм оҫталыҡ дәрестәре көтә.
Фото: https://vk.com/wall-221924888_19","14 Сентябрь , 16:20",Ҡырағай мөхит,Na
https://bashgazet.ru/articles/yra-ay-m-khit/2023-09-12/ta-y-ber-yyyr-y-ayyu-tala-an-3431865,Тағы бер һыйырҙы айыу талаған ,Был юлы - Ишембай районында.,"Тегендә айыу осраны, бында айыу күргәндәр, тигән хәбәрҙәр менән хәҙер бер кемде лә ғәжәпләндереп булмай, сөнки быйыл был януарҙар ысынлап күбәйҙе. Ялан, урмандар ғына түгел, ауылдарға, хатта баш ҡала урамдарына ла килергә аптырамай башланы тайыштабандар.
Тик бына һуңғы көндәрҙә шомло хәбәрҙәр ҙә тарала башланы: айыу мал йыҡҡан. Уҙған аҙнала ошондай хәл Мәләүез районында булғайны. Унда ҡыйыу ир һыйырға ташланған айыуҙы һөрәнләп ҡысҡырып, ҡыуып ебәрә алды һәм? яралы булһа ла, малҡай иҫән ҡалғайны. Әле иһә ошоноң ише хәбәр Ишембай районының Маҡар ауылынан килде.
Маҡарҙан йыраҡ түгел урында һыйырҙы айыу йыҡҡан. Яралы малҡай күрһәтелгән видеояҙма социаль селтәрҙә таралды. Автор һөйләүенсә, хужаһы таңғы сәғәт 7-лә һыйырын көтөүгә сығарып ебәргән. Шул уҡ ваҡытта тиерлек урмандан айыу сыҡҡан һәм малдарға ташланған. Асыҡланыуынса, һыйырҙың умыртҡа һөйәге һынған.
Урмандарға барһаҡ, һаҡ булайыҡ, дуҫтар!
Фото: видеонан скриншот. ","12 Сентябрь , 11:00",Ҡырағай мөхит,Na
https://bashgazet.ru/articles/yra-ay-m-khit/2023-09-06/s-l-m-ayyu-ay-3420675,"Сәләм, айыуҡай!","Һуңғы ваҡытта айыуҙар - кешенән, кешеләр айыуҙан ҡурҡмай башланы...","Ошо көндәрҙә Бөрйән районының Әбделмәмбәт ауылы янындағы айыуҙы төшөргән видеояҙма социаль селтәрҙә киң таралды. Видеола күренеүенсә, ауылға яҡын урында көпө-көндөҙ айыу йөрөй. Уны ҡатындар рәхәтләнеп видеоға төшөрә.
Кадр артында: ""Был яҡҡа саба башлаһа, еңгәй, икәүләп ҡасабыҙ инде, әй. Вәт, маладис! Сәләм, айыуҡай! Ҙур бит әле ул!"" - тигән тауыштар ҙа ишетәлә.
Бөрйән айыуы ла, кешеләрҙе сәләмләгәндәй, ике аяғына баҫып, бер аҙ ҡарап та тора.
Вәт, замана етте. Кеше - айыуҙан, айыу кешеләрҙән ҡурҡмай ҙа, өркмәй ҙә. Рәхәтләнеп фотоға ла төшөртә, видеоға ла яҙҙырта...
Фото: видеонан скриншот.","6 Сентябрь , 10:45",Ҡырағай мөхит,Na
https://bashgazet.ru/articles/yra-ay-m-khit/2023-08-31/auyl-erg-end-ayyu-ar-y-r-y-3414687,Ауыл эргәһендә айыуҙар йөрөй,Ишембай районының Маҡар ауылы эргәһендә генә...,"Был хаҡта Башҡортостандың айырыуса һаҡланған тәбиғәт биләмәләре дирекцияһының дәүләт инспекторы Вениамин Әхмәтйәнов хәбәр итә.
- Ауыл ситендәге, урманға яҡын урынлашҡан йорт хужалары шылтыратты. Урамдарына инә айыу менән балаһы инеп сыҡҡан. Инә айыуға дүрт йәш самаһы булһа, балаһы ҡыш уртаһында тыуған. Әле уның айырлығы 50 килограмм самаһы. Быйыл ҡоролоҡ арҡаһында урманда еләк-емеш аҙ булды, имән ағастарын ҡырау һуғыуы арҡаһында сәтләүектәр ҙә юҡ. Шуға урман йәнлектәре аҙыҡ эҙләп ауылдарға сыға. Урман эргәһендә йәшәгәндәргә айырыуса һаҡ булырға кәңәш итәбеҙ. Һарайҙы төнгөлөккә ябып, урамда сүп-сар һәм аҙыҡ-түлек ҡалдығы ҡалдырмаҫҡа кәрәк, - тип кәңәш итә инспектор.
Башҡортостандың Тәбиғәттән файҙаланыу һәм экология министрлығы белгестәре хәбәр итеүенсә, республикала йәмғеһе 2 300 айыу һанала.
 
Фотолар Башҡортостандың айырыуса һаҡланған тәбиғәт биләмәләре дирекцияһынан алынды.","31 Август , 21:00",Ҡырағай мөхит,Na
https://bashgazet.ru/articles/yra-ay-m-khit/2023-08-31/chempionat-be-osra-ly-tm-y-3413662,Чемпионат беҙҙә осраҡлы үтмәй,Башҡортостанда бай тәжрибә тупланған.,"16-22 сентябрҙә Башҡортостанда I ""ГеоВызов"" халыҡ-ара геологик чемпионат ойошторола. Сара Башҡортостан Башлығы Радий Хәбировтың башланғысы һәм Рәсәй ер аҫты байлыҡтарын файҙаланыу буйынса федераль агентлыҡ етәкселегенең ярҙамында үткәрелә.
Уның республикабыҙҙа уҙғарылыуы осраҡлы түгел. Башҡортостандың тәбиғәте иҫ киткес хозур, бынан тыш, бындай сараларҙы ойоштороуҙа беҙҙә бай тәжрибә бар. Чемпионатта ҡатаншыусылар Өфө ҡалаһында, шулай уҡ  Шишмә районының ""Патриот"" паркында, Архангел, Ишембай, Ғафури райондарында осрашасаҡ. Әлегә 20 команда тупланған, улар 11 тематик ярышта ҡатнашасаҡ.  Палеонтология, геохимия, гидрология, радиометрия, минералогия, петрография һәм башҡалар шуға асыҡ миҫал.
– Мәғарифты һәм геология тармағын популярлаштырыу, ер аҫты байлыҡтарына һаҡсыл ҡараш тәрбиәләү, сәнәғәт һәм экология хәүефһеҙлеге йүнәлешендә яңы талаптарҙы тормошҡа ашырыу мотлаҡ үҙҙәренең емешен бирәсәк, – тип һөйләй Башҡортостан Хөкүмәте Премьер-министры урынбаҫары, республика Хөкүмәте Аппараты етәксеһе, ойоштороу комитеты рәйесе Азамат Абдрахманов. – Беҙ йәштәрҙе экологик яҡтан яҡшы итеп тәрбиәләргә бурыслы.
Фото: ufa.bezformata.com","31 Август , 12:00",Ҡырағай мөхит,Na
https://bashgazet.ru/articles/sh-khest-r/2023-10-07/bash-ortostan-hal-y-be-e-t-b-gebe-g-k-r-tk-n-yar-amy-y-s-n-r-hm-t-belder-3470274,Башҡортостан халҡы беҙҙең төбәгебеҙгә күрһәткән ярҙамығыҙ өсөн рәхмәт белдерә!,Башҡортостан Республикаһы Хөкүмәте Рәйесе Андрей Назаров Рәсәй Президентын тыуған көнө менән тәбрикләне.,"Уның ҡотлауында былай тип яҙылған:
Илебеҙ Президенты Владимир Владимирович Путинды тыуған көнө менән ҡотлайым. Президент иҫ киткес рух көсө, тәрән патриотизм тойғоһо һәм кәрәкле ҡарарҙар ҡабул итеүҙә ҡыйыулығы менән айырылып тора. Тап уның аҡыллылығы менән Рәсәй үҙ юлында осраған бөтә ҡатмарлы проблемаларҙы еңеп сыға.
Владимир Владимирович! Һеҙҙең етәкселек аҫтында илдең һөҙөмтәле социаль-иҡтисади үҫешенә йүнәлтелгән эске һәм тышҡы сәйәсәт граждандарҙың киң ярҙамы менән ҡулланыла. Башҡортостан халҡы беҙҙең төбәгебеҙгә күрһәткән ярҙамығыҙ өсөн рәхмәт белдерә!
Хөрмәтле Владимир Владимирович, бөтә республикабыҙҙан һеҙгә һаулыҡ, президент пландарын тормошҡа ашырыуҙа дәрт һәм бөтмәҫ-төкәнмәҫ энергия теләйбеҙ.
 
Фото: Андрей Назаров сәхифәһенән.
 ","7 Октябрь , 20:20",Шәхестәр,Na
https://bashgazet.ru/articles/sh-khest-r/2023-10-07/r-s-y-e-e-men-n-berg-d-r-l-k-be-e-men-n-3469967," Рәсәй һеҙҙең менән бергә, дөрөҫлөк беҙҙең менән!","Рәсәй Президенты Владимир Путинды тыуған көнө менән Башҡортостан Республикаһы Башлығы Хакимиәте Етәксеһе Максим Забелин социаль селтәрҙәрҙә ҡотлап, былай тип яҙған:","“Бөгөн Рәсәй Федерацияһы Президенты Владимир Владимирович Путин тыуған көнөн билдәләй.
Президенттың тыуған көнө уңайынан уның илебеҙҙең именлеге һәм суверенитеты тураһында даими хәстәрлеге өсөн ҙур рәхмәт белдерәм. Владимир Путин етәкселегендә Рәсәй, үҙ мәнфәғәттәрен яҡлап һәм милли бойондороҡһоҙлоҡто хуплап, халыҡ-ара аренала көслө һәм абруйлы була башланы.
Рәсәй Президентының йүнәлеше илебеҙҙең суверенитет һәм үҙбилдәләнеш принциптарына нигеҙләнгән тотороҡло үҫешенә булышлыҡ итә. Владимир Путин етәкселегендә Рәсәйҙең үҙенең территориаль сиктәрен һәм милли мәнфәғәттәрен әүҙем яҡлауы, һәр илдең суверенитетын хөрмәт итеүгә нигеҙләнгән ғәҙел донъя тәртибенә ынтылыуы менән ғорурланабыҙ.
Президентыбыҙға ныҡлы һаулыҡ, бәхет һәм оҙаҡ йылдар әүҙем һәм уңышлы эшмәкәрлек теләйем!
Беҙ һеҙҙең менән бергә булғаныбыҙға ғорурланабыҙ, Владимир Владимирович!
Рәсәй һеҙҙең менән бергә, дөрөҫлөк беҙҙең менән!”
 
Фото: Максим Забелин сәхифәһенән","7 Октябрь , 11:35",Шәхестәр,Na
https://bashgazet.ru/articles/sh-khest-r/2023-08-22/b-rt-kl-p-yyyyla-h-ter-3404926,Бөртөкләп йыйыла... хәтер,Ватанға тоғро хеҙмәт итте.,"Кеше хәтере үҙе өсөн хәүефһеҙ ысулға эйә – оноторға һәләтле, тиҙәр. Исемдәр, ваҡиғалар, даталар горизонт аръяғына инеп юғала, тиерһең. Етмәһә, хәтер үҙе өсөн кәрәкле ғәмәлдәрҙе генә иҫендә ҡалдырыусан, ләкин Дамир Мөҙәрис улы Ҡыуатов осрағында улай мөмкин түгел. Ошо көндәрҙә уға 90 йәш тулыр ине. Башҡортостандың данлыҡлы улы, һәләтле ойоштороусы, тәжрибәле етәксе һәм парламентарий булараҡ, тыуған республикаһы өсөн бик күп эш башҡарҙы.
 
Һәр ғәмәле – юғары кимәлдә
 
Дамир Ҡыуатов 1933 йылдың 20 ию­лендә Хәйбулла районының Аҡъюл ауылында уҡытыусы ғаиләһендә тыуған. Уның тоҡомо Ватаны өсөн бик күп билдәле хәрби етәкселәр, табиптар һәм дәүләт эшмә­кәрҙәре биргән алпауыт Ҡыуатовтар нәҫеленә ҡарай. 1948 йылда Д. Ҡыуатов ете йыллыҡ мәктәпте тамамлай һәм Ырымбур өлкәһендәге татар һәм башҡорт педагогия училищеһына инә. Унда ул әҙәбиәт һәм музыка менән шөғөлләнә, һүрәт төшөрөргә өйрәнә. Әммә техник һөнәр алыуға теләге бик ҙур булғанлыҡтан, училищены ташлай һәм Ейәнсура районының ул саҡта атаһы директор булған Абҙан урта мәктәбендә уҡыуын дауам итә.
1957 йылда Одесса технология институтын тамамлағас, хеҙмәт юлын Берҙәш иген ҡабул итеү предприятиеһында техник етәксе булып башлай. Артабан Бөрө, Мәләүез элеваторҙарында баш инженер, Өфө иген продукттары комбинатында баш инженер урынбаҫары була.
1963 йылдан – ул Сибай элеваторының баш инженеры, һуңынан директоры була. Ҡыуатов етәкселегендә элеватор республикала ғына түгел, ә бөтә илдә иң ҙур һәм уңышлы эшләгән әҙерләү предприятие­ларының береһенә әйләнә.
Бер аҙ ситкәрәк китәйек әле. Беҙ бала саҡта Дамир Мөҙәрис улы атайым һәм өлкән ағайым эшләгән Сибай элеваторы директоры ине. Беҙ предприятие эргәһендәге “Элеватор” урамында йәшәнек. Йәй көнө мәктәп уҡыусылары участкаларҙа эшләне, биләмәләрҙе һеперҙе, келәттәрҙе таҙартты, ә көҙөн ололарға баҫыуҙан иген ҡабул итергә ярҙамлашты. Предприятиела барған бөтә эш тә беҙгә таныш һәм билдәле ине. Бәләкәй саҡтан элеватор балалары ураҡ кампанияһында ҡатнашты, иген әҙерләү хеҙмәтен үҙ елкәһендә татып белде. Ураҡ эштәренә һалдаттар килеүен, иген тейәгән машиналарҙың автоколоннаһы ағылыуын хәтерләйем…
Сибай элеваторының икенсе сираты төҙөлгәндә бында бөтә Советтар Союзынан килделәр. Бала-саға өсөн был үҙе ҙур ваҡиға ине! Ҡеүәтле корпустар беҙҙең күҙ алдында ҡалҡып сыҡты. Шулай ҙа миңә ни өсөндөр элеваторҙың иҫке бинаһы яҡыныраҡ. Ял көндәрендә, кеше аҙыраҡ булғанда, атайым беҙҙе ошондағы тимер баҫҡыс буйлап өҫкө ҡаттарға алып менә торғайны. Беҙ ҡоштар осҡан бейеклектән ҡалаға ҡарап һоҡлана инек.
Әлбиттә, ул йылдарҙа ла кемдең етәксе икәнен онотманыҡ. Директорҙы атайым дежурлыҡ иткән ҡапҡа эргәһендә йәки ҡайҙалыр клубта, ашханала күреп шөрләй, күҙенә күренмәҫкә тырыша торғайныҡ. Уның тауышы ла киҫкен, ҡарашы ла үткер ине шул. Дөрөҫ, төҙөлөшкә бөтә илдән халыҡ йыйылғанда уларҙы ҡабул итеү, урынлаштырыу, туҡландырыу һәм элева­торҙың эшенә етәкселек итеүҙә дирек­торҙың иңенә ниндәй ҙур йөк һалынғанын бала саҡта, тәбиғи, аңламағанбыҙ.
– Кешенең тормоштан китеүенә күберәк ваҡыт үткән һайын, ул кеше нығыраҡ идеаллаштырыла, тиҙәр. Был фекер менән ниндәйҙер дәрәжәлә килешергә мөмкиндер, ләкин үҙемдең иремде идеал итеп хыяллана алмайым, ул ҡәҙимге кеше ине. Шулай ҙа кәмселектәренә ҡарағанда, һағынып һөйләрлек өҫтөнлөктәре күберәк булды, – тип хәтерләй Эльмира Нафиҡ ҡыҙы Ҡыуатова. – Ситтән ҡарағанда, ул ғорур, тәкәббер кеүек ине. Үҙҙәре шундай булған кешеләргә генә ошолай күренгәндер ул. Ғәмәлдә Дамир Мөҙәрис улы ҙур яуаплылыҡ тойғоһона эйә ине, башҡа­ларҙан да шуны талап итте. Кеше үҙенә үҙе баһа бирергә, бурысын билдәләргә, нимәгә хәленән килә икәнен асыҡларға тейеш, тип иҫәпләне ул.
Һәр заманда ла Ҡыуатовтар нәҫеле Ватанға тоғро хеҙмәт итте, белемгә ынтылды, күптәр ғалим, табип, инженер, уҡытыусы булып китте. Дамир Мөҙәрис улы был данлыҡлы ғаиләнең бәҫен арттыра төштө. Юғары кимәлдәге етәксе булараҡ, ул бөтәһен дә тейешенсә эшләргә тырышты.
 
Дәлилдәр дөрөҫөн һөйләй
 
1982 йылда Д.М. Ҡыуатов “Башкирхлебопродукт” берекмәһенә етәксе итеп тәғәйенләнде. Идара итеү һәм хужалыҡ эштәренән тыш, ул ғилми хеҙмәт менән дә шөғөлләнде. Донъяла беренсе тапҡыр игенде ныҡ йылытылған быу менән киптереү, үҫемлек сеймалынан микробиологик аҡһым алыу буйынса яңы ысулдар тәҡдим итте. 1991 йылда ул республиканың әҙерләүҙәр министры вазифаһын биләне, ә 1993 йылда уны “Башкортостанхлебопродукт” берекмәһенең генераль директоры итеп ҡуйҙылар.
Пенсияға сыҡҡас та Дамир Ҡыуатов йәмәғәт һәм ғилми эшмәкәрлек менән әүҙем шөғөлләнергә кереште. Өфөлә Ырымбур технологик университетының филиалын асыуҙы һәм республиканың аҙыҡ сәнәғәте өсөн белгестәр әҙерләүҙе ойошторҙо. 1995 – 2005 йылдарҙа филиалдың директоры, профиль һөнәрҙәре уҡытыусыһы булды, кандидатлыҡ диссертацияһын яҡланы, кафедра доценты вазифаһын башҡарҙы. Ошо йылдарҙа ҡиммәтле микробиологик аҡһым – арзан үҫемлек сеймалынан биотрин алыу ысулы булдырылды. Ул тиҫтәләрсә ғилми хеҙмәт, монография һәм мәҡәләләр баҫтырҙы, уйлап табыуҙарға авторлыҡ танытмалары һәм патенттар алды.
2005 йылда Башҡорт дәүләт аграр университетына күсте, шунда уҡытты, докторлыҡ диссертацияһын яҡланы, профессор дәрәжәһенә күтәрелде. Ғүмеренең һуңғы йылдарында, ауыр сирле булыуына ҡарамаҫтан, Ҡыуатовтар нәҫеленең тулы шәжәрәһен төҙөп, “Үткәндәргә сәйәхәт” тигән автобиографик китап баҫтырып сығарҙы.
Мине иң аптыратҡаны – уның менән оҙаҡ йылдар бергә эшләгән кесе хеҙмәт­тәштәре. Уның хәтер көнөндә һәр саҡ бергә йыйылалар, өлкән хеҙмәттәштәрен иҫкә алалар, Дамир Мөҙәрис улының 55 йыл бергә йәшәгән ҡатыны менән осрашалар.
Элек Башҡортостандың әҙерләүҙәр министры урынбаҫары, бөгөн иген әҙерләү системаһы ветераны Миңзәки Минәс улы Мөҙәрисов хәтерләй:
– 1991 йылда иген эшкәртеү һәм иген ҡабул итеү берекмәһе Башҡортостан Республикаһының Әҙерләүҙәр министр­лығы итеп үҙгәртелде. Министр итеп Ҡыуатов Дамир Мөҙәрис улын тәғәйен­ләнеләр, ә мин оҙаҡ йылдар уның урынбаҫары булдым. Ике йыл үткәс, министрлыҡ “Башкортостанхлебопродукт” акционерҙар йәмғиәтенә үҙгәртелде. Ошо йылдарҙа беҙҙең тармаҡ бик күп үҙгә­рештәргә һәм реформаларға дусар ителде, ҡатмарлы һәм данлыҡлы юл үтте. Башҡортостандың иген әҙерләү системаһы етәксеһе булып эшләгән осорҙа Дамир Мөҙәрис улының элеваторҙарҙың булған ҡеүәттәрен реконструкциялау, яңы предприятиелар төҙөү, иген киптереү процесын камиллаштырыу буйынса иҫ китмәле ҙур эш башҡарыуы бәхәсһеҙ.
Моғайын, бөгөн кемдәрҙер ул замандағы эштең нисек ҡыҙыу барғанына ышанмаҫ. Әммә дәлилдәр дөрөҫөн һөйләй. 1985 йылда элеваторҙар, Дәүләкәндә тирмән комбинаты төҙөлөштәре башланды, Өфөлә, Стәрлетамаҡта тирмән һәм ҡатнаш аҙыҡ заводтарында реконструкция барҙы. Бөтәһе 387 мең тоннанан ашыу һыйҙырышлы яңы элеваторҙар сафҡа индерелде, улар иҫәбендә – Ҡарлыман, Бөрө, Благовар, Ергән, Нефтекама, Илеш, Аҡкүл предприятиелары. Мәҫәлән, Дәүләкән иген продукт­тары комбинатын төҙөү, Өфөләге, Стәр­летамаҡтағы һәм Сибайҙағы тирмән заводтарын үҙгәртеп ҡороу республикалағы икмәк һәм туҡмас онона ҡытлыҡты бөтөрҙө. Яңы объекттар комплекслы юғары етештереүсәнле ҡорамалдар менән йыһазландырылды.
1986 йылда игендең тулайым йыйымы алты миллион тоннанан ашыу тәшкил итте. Уларҙың өс миллион тоннанан ашыуы дәүләт ырҙындарына (элеваторҙар, иген ҡабул итеү пункттары, икмәк продукттары комбинаттары) килтерелде. Бөтә был иген ҡабул ителергә, киптерелергә һәм тулыһынса боҙолмай һаҡланырға тейеш ине.
 
Алһыҙ-ялһыҙ…
 
Икенсе бер ваҡиғаны ла хәтергә төшөрә алам. “Башкортостанхлебопродукт” аппараты ғына ла республиканың ауыл хужалығы етештереүселәре менән иген ҡабул итеүгә биш меңдән ашыу килешеү төҙөнө. Беҙҙең Дамир Мөҙәрис улы тармаҡтың бөтә етәкселәрен һәм белгестәрен ауыл хужалығы предприятиелары менән тығыҙ хеҙмәттәшлек итергә, халыҡты иген продукттары менән тәьмин итеү буйынса мөһим бурысты уңышлы хәл итергә көйләй белә ине шул. Был беҙҙе, эшселәрҙән алып етәкселәргә тиклем, республика хаҡына алһыҙ-ялһыҙ хеҙмәт вахтаһында торорға бурыслы итте.
Силәбе өлкәһе Һатҡы районының Сулея элеваторының элекке директоры Вәлит Айрат улы Мәжитов хәтерләй:
– Беҙ Дамир Мөҙәрис улы менән 15 йылдан ашыу бергә эшләнек. Иген әҙерләүҙәр системаһына мине ул алып килде. Ә уның менән Ейәнсура районында колхоз рәйесе булараҡ таныштыҡ. Осрашыуҙа ул миңә, тәжрибәле етәксе булараҡ, үҙем өсөн яңы тармаҡҡа күсергә тәҡдим итте. Игенде үҫтерә беләбеҙ, ә бына уны эшкәртеү минең өсөн таныш түгел, тигәс, стажировкаға саҡырҙы. Стәрлетамаҡ районындағы Аллағыуат элеваторында директорҙың сифат буйынса урынбаҫары булып ярты йыл ғына эшләп өлгөрҙөм, мине Сулея элеваторына етәксе итеп тә саҡырҙылар.
Беҙ Башҡортостандың биш төньяҡ-көнсығыш районын хеҙмәтләндерҙек. Бында дымлы яҡ, иген үҫтереүе ауыр. Тап шул йылдарҙа Дамир Мөҙәрис улы мине игенде дөрөҫ ҡабул итергә һәм эшкәртергә өйрәтте. Тәүлегенә 700 тонна эшкәртергә һәләтле ҡатнаш аҙыҡ заводы эшкә ҡушылғанда һәм элеваторға реконструкция үткәргәндә, уның ярҙамы айырыуса ҙур булды. Дамир Мөҙәрис улы үҙ эшенең оҫтаһы һәм шул уҡ ваҡытта баҫалҡы кеше булараҡ хәтеремдә ҡалған. Уға 60 йәш тулғанда фатирҙарында булғанда аптырауға ҡалдым: улар бер ҙә бай йәшәмәй икән. Билдәле ғалим, шундай киңлектә етәксе уңайлы шарттарҙа көн күрергә хаҡлы бит.
Эштә ул үҙенә лә, беҙгә лә талапсан булды. Ҡыҙғанысҡа ҡаршы, уға дипломатия, ҡатмарлы урындарҙы урап үтеү һәләте етмәй ине. Ҡайһы берәүҙәр уның тура һүҙлелегенән ҡурҡты һәм был ҙур етәксене нисек тә булһа ситкә этергә тырышты. Шул системаның машинаһы уны ла тирмән ташына эләктерҙе. Тәбиғи, ул быны ауыр кисерҙе, һаулығы ла ҡаҡшаны. Ләкин, көслө кеше булараҡ, Дамир Мөҙәрис улы төшөнкөлөккә бирелмәне һәм ғүмеренең аҙағына хәтлем оптимист булып ҡалды. Ул фән һәм мәғариф өлкәһендә ныҡлап шөғөлләнергә кереште, Өфөлә Ырымбур технология институтының филиалын асты һәм уҡытыусылыҡ эшен алып барҙы. Миндә лә ул ғалим һәләтен асты, бының өсөн уға ҙур рәхмәт.
Юғары кимәлдәге етәксе һәм үҙ Ватанының гражданы булараҡ, ул һәр эште аҙағынаса еткерергә тырыша ине. Дамир Мөҙәрис улының хеҙмәте “Башҡортостан Республикаһының аҙыҡ индустрияһының атҡаҙанған хеҙмәткәре” тигән маҡтаулы исем, Октябрь Революцияһы ордены менән баһаланды. Ул Башҡорт АССР-ы Юғары Советы Президиумының Почет грамо­таһына, күп миҙалдарға лайыҡ булды, БАССР-ҙың 12-се саҡырылыш Юғары Советы депутаты итеп һайланды.
Тиҫтә йылдан ашыу инде Дамир Мөҙәрис улы беҙҙең арала юҡ (2012 йылдың 31 октябрендә вафат булды, Өфөлә ерләнде), әммә кешеләрҙең хәтерендә ул тере шәхес булараҡ һаҡлана. Уның менән бергә элекке замандарға ҡайтып әйләнергә мөмкин, айырыуса уның “Үткәндәргә сәйәхәт” китабы ярҙамында. Ғилми хеҙмәттәр һәм асыштар, шәхси иҫтәлектәр, Ҡыуатовтар нәҫеленең тулы шәжәрәһе булған был уникаль баҫмаға уның эшен дауам итеүселәр лайыҡлы баһа бирер, тип ышанам.
Мәүлиҙә ЯҠУПОВА","22 Август , 12:20",Шәхестәр,Na
https://bashgazet.ru/articles/sh-khest-r/2023-08-08/unday-matur-tu-anyby-barly-yn-belm-g-ynem-d-3377408,“Ундай матур туғаныбыҙ барлығын белмәгәйнем дә...”,Ғүмере буйы атаһының данын һаҡлап йәшәне.,"Башҡортостандың партия һәм дәүләт эшмәкәре, журналист, яҙыусы, Ҡыҙыл Байраҡ ордены кавалеры Шәһит Әхмәт улы Хоҙайбирҙин вафат булғанда ҡыҙы Тамараға ни бары йәш ярым була. Хоҙайбирҙиндар Өфөләге Яңы күпер урамындағы йорттоң бер бүлмәһендә йәшәй. Уларҙан тыш, ул өйҙә тағы бер нисә ғаилә үҙ ғәм-хәсрәте, шатлыҡтары менән көн итә.
 
Булыр бала – биләүҙән
 
– Тамара шаян ҡыҙыҡай булып, гел йылмайған килеш иҫтә ҡалған, – тип хәтергә алды Киевтан килгән Геннадий Федорович Байчиков. – Кәүҙәһе йәтеш кенә, матур. Йәйге ял лагерына мине Тамараға ҡушып ебәрәләр. Минән ҙурыраҡ булыуынан файҙаланып, үҙ туғаны һымаҡ ҡарап йөрөтә. Ғаиләһендә бер бөртөк бала булһа ла, яуаплы ине.
Артабан беҙҙең юлдар айырылды. Тамараны – бейеү буйынса, ә мине Ленинградҡа хәрби училищеға уҡырға оҙаттылар. Каникул да тап килмәй ине. Хәрби училищенан һуң Камчаткаға ебәрелдем. Артабан йөрөмәгән ер ҡалмағандыр, хәрбиҙәр яҙмышы шулай. Хәҙер Киев ҡалаһында йәшәйем. Өфөгә һеңлемә ҡунаҡҡа килдем, – тип һөйләне ул.
Шәһит Хоҙайбирҙин йорт-музейының стеналарын һыйпап, бер бүлмәгә әллә нисә ҡабат инеп-сығып йөрөнө уҙаман. Уның шулай йөрөүенең серен бик яҡшы аңлайым: туғыҙ тиҫтәһен ваҡлаған әҙәм балаһы үҙенең бала саҡ иленә килгән...
Һәр кеше был донъяға үҙ тәғәйенләнеше менән тыуа, тиҙәр. Замандың ниндәй генә ауыр булыуына ҡарамаҫтан, һәр кем үҙ юлын таба. Шәһит Әхмәт улы ла, етем ҡалып, өҫтөнә кейер кейеме булмаһа ла, Ырымбур ҡалаһына йәйәү барып, барыбер теләгәненә өлгәшә. Башҡорт Ломоносовы.
Ә ҡыҙы һуң?! Булыр бала – биләүҙән, тигәндәй, бәләкәй генә сағынан тыпырлап бейергә әүәҫ булған, тиҙәр. Әсәһе, Маһруй Шәрип ҡыҙы, шатлығын да, һағышын да ҡыҙына баҫҡас, уның уҡырға барам тигән теләген белгәс, бер аҙ ҡурҡып китә. Шулай ҙа бала хыялына арҡыры төшмәй. Тамара 11 йәшендә, 1934 йылда, тиҫтерҙәре менән Ленинградтағы А. Ваганова исемендәге данлыҡлы хореография училищеһына уҡырға инә. Ул уҡыу йортонда Н. Камкова, Е. Ширипина, А. Ширяев кластарында шөғөлләнә. А. Пушкин, М. Романоваларҙан оҫталыҡ дәрестәре ала.
1941 йылда, Бөйөк Ватан һуғышы башланғас, училище уҡыусыларын тыуған яҡтарына ҡайтарып ебәрәләр. Өфөлә Тамара Шәһит ҡыҙы, башҡа курсташтары менән бер рәттән, әле өсөнсө йыл ғына эшләп килгән Башҡорт дәүләт опера һәм балет театры сәхнәһендә ижад юлын башлай. Был мәлдә Киевтан Т. Шевченко исемендәге опера һәм балет академия театры Өфөгә эвакуацияланған була. Милләт, зат айырмай, ҡулға-ҡул тотоношоп, артистар бер сәхнәлә сығыш яһай.
Башҡорт труппаһын Зәйтүнә Насретдинова, Хәләф Сафиуллин, Фәүзи Саттаров, Рәйсә Дербишева, Ғәлиә Хафизова, Нинель Юлтыева, Әҙеһәм Нарыҡов, Тамара Хоҙайбирҙина кеүек башҡорт балеты башланғысында торған артистар тулыландыра. Тап ошо мәлдәр башҡорт балетының ныҡлап тыуыуы, аяҡ баҫыуы ваҡыты була ла инде.
1944 йылда Л. Степановтың “Сыңрау торна” балеты ҡуйыла. Милли балет менән бер рәттән Тамара Хоҙайбирҙина исемле башҡорт балеринаһы үҫеп сыға, тиһәк тә дөрөҫтөр. Ошонан башлап, был сәхнәлә егерме дүрт йыл халыҡ һөйөүенә ҡойоноп ижад итә ул. Чайковскийҙың “Аҡҡош күле”ндә – Одетта-Одиллия, Б. Асафьевтың “Баҡсаһарай фонтаны”нда – Зарема, Р. Глиэраның “Ҡыҙыл сәскә”һендә – Тао-Хоа, Н. Жигановтың “Зөһрә”һендә – Зөһрә һәм башҡа бик күп ролдәрен тамашасы күңелендә мәңге ҡалырлыҡ итеп уйнай.
Был заман тураһында республикабыҙҙың данлыҡлы сәхнә оҫтаһы – профессор, СССР-ҙың халыҡ артисы Гөлли Арыҫлан ҡыҙы Мөбәрәкова ошондай хәтирәһе менән уртаҡлашҡайны: “Ғәҙәттә, артист балалары театрҙа үҫә. Минең дә шулай булды: үҙемде белә-белгәндән театрҙамын. Ә ул мәлдәрҙә Өфөләге бөтә театрҙар: башҡорт, рус, ҡурсаҡ театры ла опера һәм балет театры бинаһында ине. Үҙҙәренә бүлешеп алған тәртип менән генә репетициялары, сығыштары уҙа. Ә беҙ, артист балалары, әлеге лә баяғы бер ҡайҙа ла яҙылмаған ғәҙәт буйынса, бөтәһенә лә өлгөрәбеҙ, бөтәһен дә беләбеҙ. Ана шул саҡта Тамара Шәһит ҡыҙын тәүгә күрҙем дә инде. Бигерәк һылыу башҡорт ҡыҙы! Уны бөтәһе лә яратып “Тамарочка” тип кенә йөрөттө.
Һуғыштан һуңғы йылдар ине, гастролдәр менән театрға балерина Галина Уланова, опера йырсыһы Сергей Лемешев килде. “Баҡсаһарай фонтаны”н ҡуйҙылар. Мария ролендә – Уланова, ә Зареманы беҙҙең Тамарочка бейене. Халыҡ эркелешеп килгән. Бөгөнгөләй күҙ алдымда: Хоҙайбирҙинаның сығышын халыҡ күҙ йәштәре аралаш ҡарай. Мин дә илай-илай сәхнәләге тамашаны ныҡ аңлап ҡарағайным. Төп ролдәге балерина мөһим дә түгел ине хатта. Ә Хоҙайбирҙина-Зареманы, эшләгән насар ҡылығына ҡарамаҫтан (һөйгәнен көнләшеп, Марияны үлтерә), һаман аҡларға тырышам. Уның урынында мин булһам да, шулай эшләр инем, тим. Һуңынан, Зареманы йәлләп, төндәрен һаташып уяна инем...”
1947 йылда Тамара Хоҙайбирҙина, Ленинградҡа барып уҡыуын тамамлап, дипломлы белгес булып баш ҡалаға кире ҡайта. Артабанғы тыуҙырған образдары ла Хоҙайбирҙинаса оҫталыҡ, рухи теремеклек менән сәхнәгә сыға. Балеттан тыш, концерттарҙа башҡорт халыҡ бейеүҙәре менән дә сығыш яһай. Республиканың бейеү сәнғәтен профессиональ юғарылыҡҡа күтәреүҙә уның роле ҙур.

Бейеү сәнғәтенә хеҙмәт итә
 
Бөйөк Ватан һуғышы башында Башҡорт опера һәм балет театры балетмейстеры Фәйзи Ғәскәров Тамараға “Мөғлифә” бейеүен һала. Әллә күпме йылдар буйы Хоҙайбирҙинаның был ижады бүтән илдәр алдында республиканың йөҙөн билдәләгән ынйы бөртөгө булып ҡала. Киләсәктә, сәнғәт институтында студенттарға бейеү буйынса дәрестәр бирә башлағас, Тамара Шәһит ҡыҙы үҙенең дауамы итеп, шәкерттәренә “Мөғлифә”не өйрәтә. Башҡортостандың халыҡ артисы Миңзәлә Хәйруллина ошондай уҡ “Заһиҙә”һен һағынып хәтерләй: “Бейеүгә ғашиҡ икәнде белгәс, Тамара Шәһит ҡыҙы дәрестән һуң миңә “Заһиҙә” бейеүен һалды. Институттың бөтә сараларында ла ошо бейеү менән сығыш яһаным. Элек завод, фабрикаларға ла барып бейей инек. Костюмдар табып, бөтә хәстәрҙе үҙ өҫтөнә алып, һәр ваҡыт бергә йөрөнө уҡытыусым. Залда ихлас йылмайып, сығыштарҙы ҡарап ултырҙы. Иртәгәһенә тағы ла репетиция яһайбыҙ, килешмәгән ерҙәрҙе ипле генә итеп төҙәтер ине. Урынлы итеп маҡтаны, кәрәк урында шелтәләп тә алды.
Уҡып бөтөп, театрҙа эшләй башлағас та, мин уйнаған спектаклдәрҙе килеп ҡарап, әсәйем кеүек арҡамдан яратып китә ине. Ошо изгелектәре өсөн уның алдында башымды эйәм. Изге күңелле, алсаҡ, ябай, зыялы Тамара Шәһит ҡыҙы Хоҙайбирҙина һаман минең менән”.
1953 йылда Бухарестта уҙғарылған йәштәр һәм студенттарҙың Бөтә донъя фестиваленә Башҡортос­тан делегацияһы составында Тамара Шәһит ҡыҙы ла бара. Фестивалдән оло еңеүҙәр, лауреат исемдәре менән ҡайтҡас, уға ВЛКСМ Үҙәк комитетының Почет грамотаһын һәм “Башҡорт АССР-ының атҡаҙанған артисы” тигән маҡтаулы исем бирәләр.
1955 йылда Мәскәүҙә Башҡорт әҙәбиәте һәм мәҙәниәте декадаһында балерина А. Хачатуряндың “Гаянэ” балетынан Нунэ вариацияларын һәм “Мөғлифә”не бейей. Декаданан һуң уны “РСФСР-ҙың атҡаҙанған артисы” исеме менән ҙурлайҙар.
Ниндәй генә илдәрҙә булһа ла, башҡорт халҡының ҡыйыу улы Шәһит Хоҙайбирҙиндың аҫыл ҡыҙы милләттең нәзәкәтлелеген, әҙәплелеген күрһәтеп, уға ихтирам уятып йөрөй. 1955 йылдағы декада алдынан Тамара Хоҙайбирҙинаны башҡорт милли кейемендә бөтә Рәсәйгә таралған “Огонек” журналының тышлығында баҫтыралар. Тап ошо мәлдәрҙе хәтерендә һаҡлай уның ике туған һеңлеһе, Шәһит Хоҙайбирҙиндың иң бәләкәй туғаны Ғәлимәнең ҡыҙы Наилә Исмәғилева: “Бөйөк Ватан һуғышы башланғас, Шәһит бабайымдың Ғибаҙулла ҡустыһы (хәрби кеше була) әсәйемде үҙе менән Ҡырғыҙстанға алып китә. Ул саҡта әсәйем Башҡортостанда уҡытыусылар курсын бөткән була. Ҡырғыҙстанға килгәс, Ғибаҙулла ағайым уны үҙе янына, военкоматҡа эшкә урынлаштыра. Әсәйем ҡырғыҙ һалдаттарына рус телен өйрәтә. Шунда атайым Рәүеф Халиҡов менән танышалар һәм тормош ҡоралар.
Бөгөнгөләй күҙ алдымда, миңә 10 йәш ине, 1955 йыл. Бер көн мәктәптән ҡайтһам, әсәйем ниндәйҙер журнал ҡосаҡлаған да илап ултыра. Илай-илай ҙа, журналдың тышын һыйпап, яратып ала. Ул тышлыҡта матур башҡорт ҡыҙының һүрәте ине.
Башҡортостанда бер тапҡыр ҙа булмағас, ундай матур туғаныбыҙ барлығын да белмәйем. Әсәйемдән һорашҡас ҡына, Шәһит ағаһы, Маһруй еңгәһе һәм уларҙың ҡыҙҙары тураһында һөйләп бирҙе. Ныҡ һоҡланып ҡараным Тамара апайымдың һүрәтенә. Уның менән танышыуҙы оҙаҡ көтөргә тура килде. 1969 йылда ғына Башҡортостанға күсеп ҡайттыҡ. Һәм ошо мәлдән алып Хоҙайбирҙиндар менән арабыҙ өҙөлгәне юҡ”.
Бай эстәлекле ижад тормошонда ҡайнап йәшәй Тамара Шәһит ҡыҙы. Унда шатлыҡтары, юғалтыуҙары ла етерлек була. Ләкин балериналарҙың сәхнә юлы бүтән ижад кешеләренекенә ҡарағанда ҡыҫҡараҡ. Халыҡ һөйөүен яулап, легендаға әйләнеп, Тамара Шәһит ҡыҙы сәхнәнән китә, әммә сәнғәткә хеҙмәт итеүен ташламай. Өфө сәнғәт училищеһының, институтының тәүге сығарылыштарынан алып 1997 йылға тиклем актерҙар әҙерләү, тәрбиәләүҙә әүҙем ҡатнаша. Тик бейеү дәрестәрен генә алып бармай, этикет буйынса ла онотолмаҫ һабаҡтар бирә.
Хәтер был донъяны булмышы менән биҙәгән кешеләрҙе мәңгелек итеүсән. Ошо хәҡиҡәткә тоғро ҡалып, 2018 йылда Тамара Хоҙайбирҙина хаҡында хәтирәләр китабы тупланылды. Олуғ остаздың студенттары – бөгөн үҙҙәре юғары баҫҡыстарға күтәрелгән актер, педагогтар, Тамара Хоҙайбирҙинаның туғандары, коллегалары, таныштары, тамашасыларының хәтирәләре Ф. Рәхимғолова шиғырынан алынған ҡанатлы һүҙҙәр менән аталған “Сәхнәләрҙән остоң күктәргә, дәрт ҡанаты ҡуйып күптәргә!..” китабы донъя күрҙе. Китапҡа ингән ҡайһы бер хәтирәләрҙән өҙөктәр килтереү хилаф булмаҫ.
 
“Бөтә яҡлап күркәм кеше ине...”
 
Рәшиҙә СОЛТАНОВА, Салауат Юлаев ордены кавалеры, БР Ҡатын-ҡыҙҙар союзы етәксеһе:
– Күркәм кеше ине Тамара Шәһит ҡыҙы. Күптәрҙең күңелендә бөгөнгөләй башҡорт халҡына хас эскерһеҙлеге, мөләйемлеге менән һаҡлана.
1979 йылдарҙан башлап Клара Төхфәтуллина, Зәйтүнә Насретдинова, Вазифа Байтурина, Майя Таһирова, Зәйнәб Гәрәева, Рәйсә Ғәлимуллина, Тамара Хоҙайбирҙина һәм мин йылы ғына аралашып йәшәнек. Бер-беребеҙгә терәк тә, кәрәк тә инек. Серҙәребеҙ уртаҡ булды. Беҙҙең бындай дуҫлыҡты Абдулла Ғиләжев “клан” тип атаны. Арабыҙҙан ел дә үтә алмағанын күреп белгәнгә лә шулай тигәндер.
Тамара, бик тыйнаҡ, ипле башҡорт ҡатын-ҡыҙы, атаһы Шәһит Әхмәт улының исеменә тап төшөрмәй, ғүмере буйы уның данын һаҡлап йәшәне. Хатта үҙенең тыуған көнөн үҙе тыуған көндә түгел, ә атаһының тыуған көнөндә үткәрҙе. Иң тәүҙә уның ҡәберен барып тәрбиәләй, шунан һуң ғына өйөнә ҡайтып, тыуған көнө уңайынан табын йыя торғайны. Иҫ киткес бәлештәренең тәме оноторлоҡ түгел…
Фәрдүнә ҠАСИМОВА, Рәсәй юғары мәктәбенең атҡаҙанған хеҙмәткәре, Башҡортостандың атҡаҙанған сәнғәт эшмәкәре:
– Кисен эштән һуңлап ҡына сығабыҙ ҙа йүгерешеп килеп ингән булабыҙ. Үҙебеҙ арыһаҡ та, һаман сөкөр-сөкөр студенттарыбыҙҙы, эшебеҙҙе һөйләйбеҙ. Сәйгә ултырғас, Маһруй апай аптыраған булып беҙгә ҡарай: көндөҙ сәй эсеп алырға ла ваҡытығыҙ юҡмы ни, ти. Ҡайҙан инде сәй эсеп ултырыу? Быға ваҡытыбыҙ йәл ине. Шунан Маһруй Шәрип ҡыҙы, иғтибарыбыҙҙы ситкә йүнәлтәм тип, мандолинаһында уйнап ебәрер ине. Йәшлек тигәнең – арыуҙар онотола, бейергә төшәбеҙ... Маһруй апай бейеүебеҙҙе күҙәтеп торған икән, беҙ туҡтағас:
– Бөгөн бейеү буйынса Фәрдүнә – беренсе урында, икенселә – Суфия, ә Тамара урынһыҙ ҡала...
Урындарҙың былай бүленерен көтмәгәнбеҙ. Тағы гөр килеп көлөшәбеҙ...
Олег ХАНОВ, РСФСР-ҙың атҡаҙанған, Башҡортос­тандың халыҡ артисы, С. Юлаев исемендәге дәүләт премияһы лауреаты:
– Тамара Шәһит ҡыҙына тормошомдағы ваҡиғаларҙы һөйләй инем. Ул бер ваҡытта ла, һин ошолай ит йәки былай ит, тип үҙен аҡыллы күрһәтеп, кәңәштәр бирмәне. Фекер алышты, аралаша белде. Сер һаҡлай белгәненә һоҡландым. Һүҙ йөрөткәнен күргәнем дә, ишеткәнем дә булманы. Тәбиғәттән бирелгән зыялылыҡ бар ине унда. Итәғәтле, үҙенә талапсан кеше. Моғайын, был сифаттар уға атаһынан бирелгәндер…
Сәбилә СӨЛӘЙМӘНОВА, педагогия фәндәре кандидаты, Башҡортостандың атҡаҙанған уҡытыусыһы, Рәсәйҙең һәм Башҡортостандың мәғариф алдынғыһы:
– 1970 йылдан Өфөлә йәшәгән саҡта ла, урамда Тамара апайҙы осратһам, һаулыҡ һорашып үтә торғайным. Уйлап ҡараһаң, мин – ябай тамашасы, яҡындан таныш та түгелбеҙ. Шулай булһа ла, һаулыҡ һорашыуыма йылмайып яуап ҡайтарыр ине...
Әлмира ҠЫУАТОВА, СССР Театр эшмәкәрҙәре союзы ағзаһы, Башҡортостандың атҡаҙанған сәнғәт эшмәкәре:
– Сибайҙа филармония асҡанда, профессиональ бейеүселәр менән ижад иткәндә Тамара Шәһит ҡыҙының дәрестәренең миңә бик ныҡ кәрәге тейҙе...
Нурия ИРСАЕВА, Башҡортостандың, Татарстан­дың, РСФСР-ҙың халыҡ артисы, Дуҫлыҡ ордены кавалеры:
– Беҙҙе уҡытҡан мәлендә әле йәш ине, ҡайһы саҡ беҙҙең менән бала роленә лә кереп китә, үсекләшә, ҡушаматтар таға, беҙ булып атлап күрһәтә...
Сара БУРАНБАЕВА, Башҡортостандың халыҡ артисы:
– “Нишләп кәйефең юҡ, Сара, нимә булды?” – тип һорай. Уның шулай үҙ итеп, арҡамдан һөйөп йылы өндәшеүенә илап ебәреп, нимә булғанын һөйләнем. Шунан Тамара Шәһит ҡыҙы студсовет рәйесен, теге өлкән курс ҡыҙҙарын саҡыртып алды. Беҙҙе татыу­лаштырып, кәйефемде яйға һалып та ҡуйҙы. Уҡыу йылдарында уның ярҙамын, ҡурсалауын күп татыным. Миңә генә түгел, бөтә студенттарына ла иғтибарлы булды.
Зифа ДӘҮЛӘТБАЕВА, Башҡортостандың халыҡ артисы:
– Тамара Шәһит ҡыҙы икенсе әсәйем ине. Миңә “Мөғлифә” бейеүен ҡуйҙы. Уны 45 йәшемә тиклем бейеп йөрөнөм... Ҡунаҡсыл, алсаҡ. Һәр нимәне шаярыуға әйләндереп, кеше араһында үҙен лайыҡлы тотҡан кеше булды.
***
Рәсәйҙең  атҡаҙанған, Башҡортостандың халыҡ  арти­сы Тамара Шәһит ҡыҙы Хоҙайбирҙина, үҙе артынан яҡты эҙ ҡалдырып, 1998 йылда баҡыйлыҡҡа күсә. Тормош юлын, ижадын өйрәнгән һайын, яңынан-яңы мәғлүмәттәр килеп сыға. Уның Башҡортостан сәнғәтенә индергән өлөшө хайран ҡалырлыҡ. Киләсәктә белгестәр тарафынан тағы өйрәнелер әле был шәхес, тигән өмөт күңелде йылыта.
 Рәзилә ЫРЫҪҠУЖИНА
(Ҡулланылған әҙәбиәт: Г.С. Галина. Тамара Худайбердина. Творческий портрет. – Уфа, Китап. 1996).","8 Август , 13:50",Шәхестәр,Na
https://bashgazet.ru/articles/sh-khest-r/2023-07-14/min-bit-keshe-t-gel-keshe-e-3348725,“Мин бит кеше түгел – кешеһеҙ”   ,Шағир Ирек Кинйәбулатовтың тыуыуына – 85 йыл.,"Ирек Кинйәбулатовтың исеме әҙәбиәт һөйөүселәргә яҡшы таныш: ул киң билдәле шағир, журналист, йәмәғәт эшмәкәре ине. Үкенескә ҡаршы, беҙҙең аранан китеүенә быйыл ете йыл уҙҙы. Иртәгә, 15 июлдә, Ирек Лотфый улына 85 йәш тулыр ине.
 
Армиянан – университетҡа
 
Ул Ҡырмыҫҡалы районының Абдулла ауылында 1938 йылда донъяға килгән. Атаһы һуғышта һәләк була. Үҙҙәренең ауылында – башланғыс, күрше Иҫке Бәпестә урта мәктәпте тамамлағас, әрме хеҙмәтенә саҡырыла: дүрт йыл Ҡара диңгеҙҙә Хәрби-диңгеҙ флотында, Атлантик океанда илебеҙ сиген һаҡлау, именлекте яҡлау буйынса бурысын тоғро үтәй. Ябай матростан хәрби караптың рулевойҙар старшинаһы дәрәжәһенә күтәрелә.
Ирек хеҙмәт иткәндә лә яҙышыуын ташламай – хәрби округ гәзитендә хәбәрҙәре, мәҡәлә һәм шиғырҙары баҫыла, комсомол тормошонда, йәмәғәт эштәрендә әүҙемлек күрһәтә. Хәрби хеҙмәттәге һәм йәмәғәт эшендәге уңыштары өсөн старшина Ирек Кинйәбулатов ВЛКСМ Үҙәк Комитетының һәм Грузия комсомол ойошмаһының Маҡтау грамоталары менән бүләкләнә. Уның исеме Ҡара диңгеҙ флоты хәрби карабының Почётлы кенәгәһенә индерелгән.
Ошондай шаулы, ҡайнап торған матрос тормошонан һуң ул туп-тура баш ҡалабыҙ Өфөгә Башҡорт дәүләт университетына килә, тарих һәм филология факультетына уҡырға инә. Кисәге матрос  өсөн йәнә шаулы, күңелле студент тормошо башлана.
1967 йылда БДУ-ны тамамлап, башта Башҡортостан радиоһында, унан “Совет Башҡортостаны” гәзите редакцияһында эшләй. Бер йылдан уны гәзиттең үҙ хәбәрсеһе итеп республиканың көньяҡ-көнсығышына – Сибай төбәгенә күсерәләр. Үҙ хәбәрсе булып эшләү дәүерендә (12 йыл) Ирек Кинйәбулатов гәзит биттәрендә Әбйәлил, Баймаҡ, Хәйбулла, Йылайыр райондары һәм Сибай ҡалаһы халҡының тормош-көнкүреше, социаль-ижтимағи хәле тураһында әңгәмәләр, ҡыҙыҡлы репортаждар, очерк һәм мәҡәләләр даими рәүештә баҫтыра. Был йылдарҙа уның шиғырҙары һәм поэмалары айырым китап булып донъя күрә. “Баҫыу юлы” (1970) һәм  “Сыйырсыҡтар бала осора” (1973) китаптары сығыу менән талантлы йәш шағирҙы Башҡортостан Яҙыусылар союзына ағза итеп алалар.
 
Һәр кемде ауыҙына ҡаратты
 
Ирек Кинйәбулатовтың тыуған ер, атай-олатайҙар төйәге, изгелек менән ҡаһарманлыҡ тураһындағы шиғырҙарын балалар ҙа бик яратып уҡый, яттан һөйләй. Мин быға үҙем күп тапҡыр шаһит булдым. Ҡырмыҫҡалы районының Бишауыл-Уңғар, Иҫке Бәпес, Һәүәләй, Ибраһим, Ҡарлыман һәм башҡа ауыл мәктәптәрендә уҡыусылар, ата-әсәләр ҡатнашҡан әҙәби кисәләрҙә, асыҡ дәрестәрҙә яҡташтары Ирек Кинйәбулатовтың шиғырҙарын яттан һөйләгәндәрен ишеттем. Шундай матур итеп тасуири уҡырға кемдәр өйрәтә икән, тип һоҡланғаным да булды. Ә инде осрашыу бөткәс, балаларҙың да, уҡытыусыларҙың да сират тороп Ирек ағайҙарының китаптарына автограф яҙҙырып алыуҙарын күрһәгеҙ! Бына инде хәҙер, үкенескә ҡаршы, Ирек Кинйәбулатов та беҙҙең арала юҡ, әммә шағир иҫтәлеге һәр йортта, һәр мәктәптә ҡәҙерләп һаҡлана.
Ул балаларҙы үҙенә ҡарата белә торғайны. Ниндәй районға, ҡайһы мәктәпкә барһаң да, Ирек Лотфый улына һүҙ бирелеп, сығышын башлаған тәүге һүҙҙәрен әйтеү менән һәр кемдең иғтибарын шунда уҡ үҙенә йәлеп итә. Гүйә, сал сәсле был сәсән ҡарт тыңлаусыларҙы тылсымлы һүҙе менән арбап ала: “Элек беҙ уҡығанда мәктәбебеҙгә шағир йә яҙыусы килһә, иң шатлыҡлы көн була торғайны. Дәрестәр өҙөлә, бер кемдән бер нимә лә һорамайҙар, “икеле” билдәһе ҡуймайҙар. Ауыҙ асып шиғыр тыңлап тик ултыраһың. Әҙәби осрашыу оҙаҡҡараҡ һуҙылһын тип, яҙыусы ағайҙарға йә апайҙарға төрлө һорауҙар бирәбеҙ әле...
Шулай беҙҙә лә бер мәрәкә булғайны. Мәктәбебеҙгә күренекле яҙыусы Фәрит ағай Иҫәнғолов килде. Ул – яҡташыбыҙ. Һөйләй башланы, бер хикәйәһен уҡыны. Сәхнәнең алдында ғына иҙәндә ултырған бер бала ҡул күтәрә лә күтәрә. Фәрит ағай: “Һорауыңды аҙаҡ бирерһең”, – тип уны әллә нисә мәртәбә туҡтатып та ҡараны. Бына яҙыусы һөйләп бөткәс, теге ҡул күтәреп арыған малайға ҡарап: “Йә, һорауыңды бир инде”, – тине. Теге малай: “Ағай, аҙаҡтан кино буламы?” тине, күҙен дә йоммай...”
Балаларҙың иләҫ-миләҫ күңелен бик тиҙ яулап алырлыҡ ябай ҙа, мәрәкә лә һүҙҙәрҙе Ирек Лотфый улы ҡайҙан ала торған булғандыр инде, әммә сығыштары бер ваҡытта ла ялҡытманы. Киреһенсә, тыңлаған һайын тыңлағы килеп кенә торор ине...
Шиғриәт илендә Ирек Кинйәбулатов үҙен иркен тойҙо. Шиғырҙары халыҡсан, ябай, образдарға бай, тапҡыр телле һәм тос фекерле. Арҙаҡлы шәхестәргә арнауҙары ла һәр береһе ижади портрет кимәлендә, камил эшләнгән булыуҙары менән күңелде арбай. Һүрәтләү объекты булған кешенең үҙенсәлекле, характерлы һыҙаттарын бик тапҡыр тотоп алып художестволы дөйөмләштереүгә өлгәште.
 
Ижады лайыҡлы баһаланды
 
Уның сағыу ижады хөкүмәтебеҙ тарафынан хаҡлы рәүештә баһаланды. Әүҙем ижады һәм тынғыһыҙ әҙәби-ижтимағи эшмәкәрлеге өсөн “Башҡортостандың атҡаҙанған мәҙәниәт хеҙмәткәре” тигән маҡтаулы исем бирелде (2001), “Замана тауышы” тигән китабы 2008 йылда Башҡортостан Республикаһының Салауат Юлаев исемендәге дәүләт премияһына лайыҡ булды, шағир – Салауат Юлаев ордены кавалеры (2014).
Ғәзиз төйәге – Ҡырмыҫҡалыһы хаҡында ла бик күп шиғыр, матур-матур йырҙар ижад итте ҡәләмдәшем. Уларҙы бында теҙеп һанап сығыу хатта мөмкин дә түгелдер: донъя күргән һәр яңы китабында тыуған яғына арналған шиғыры булыр ине. Һуңғы осорҙа илебеҙҙең арҙаҡлы шәхестәре һәм легендар батырҙары Ҡәнзәфәр Усаевҡа һәм генерал Миңлеғәле Шайморатовҡа монументаль һәйкәл ҡуйылыу айҡанлы өр-яңы шиғырҙар яҙҙы.
Ирек Кинйәбулатов, Ҡырмыҫҡалының почётлы гражданы булыу менән бергә, ысын мәғәнәһендә, тыуған яғының патриоты ла булды. Районда үткәрелгән байрам-тантаналарҙың, төрлө сараларҙың береһенән дә ҡалмай ҡатнашыр, үҙенең йөрәк һүҙен әйтер, ялҡынлы шиғырҙарын яңғыратыр ине арҙаҡлы уҙаман.
Ирек Лотфый улының дуҫтары ла күп булды. Ул ҡайһы тарафҡа барһа ла, үҙен танып белделәр, һәр ерҙә лә ихлас көтөп алдылар. Ҡазанда, Шишмәлә, Сибайҙа  йә Туймазыла, Илештә йә Салауатта үҙ кеше ине. Шуғалыр ҙа:
Эй, кешеләр! Һеҙгә ашығамын,
Бармы икән миндә эшегеҙ?
Мин бит һеҙһеҙ – бер кем түгел ерҙә,
Мин бит кеше түгел – кешеһеҙ.
 
Күҙҙәремдә – һеҙҙең ҡыуаныстар,
Хәсрәтегеҙ – минең алҡымда.
Барыр юлым – һеҙ бараһы юлдар,
Йөрәгемдә – һеҙҙең ялҡындар, –
тип яҙҙы шағир һәм һуңғы һулышынаса үҙенең ошо девизына тоғро ҡалды. Ул кешеләр менән йәшәне, кешеләр өсөн йәшәне. Халҡын күтәрҙе, замандаштарын ололаны, йырҙарында данланы.
Шағир һаман да беҙҙең менән: шиғырҙары күңелдәребеҙҙе йылыта.
- Ҡәҙим АРАЛБАЙ","14 Июль , 16:23",Шәхестәр,Na
https://bashgazet.ru/articles/sh-khest-r/2023-07-11/k-sl-ruhly-harakterly-keshe-3339294,"Көслө рухлы, “характерлы кеше”","Көслө рухлы, “характерлы кеше”","1975 йылда көтмәгәндә-уйламағанда мине Башҡортостан Яҙыусылар союзына ойоштороу эштәре буйынса секретарь итеп эшкә ебәрҙеләр. Комсомолда ҡәләм оҫталары менән бергә эшләргә лә тура килгәс, байтаҡ яҙыусыларҙы белгән дә кеүекмен. Оло, дәрәжәле әҙиптәребеҙҙе таныйым, әҫәрҙәре уҡылып баҫылған, әммә улар араһынан мине белгән бер-ике әҙип бармы икән? Урта быуын тигәндәренең байтағы мине күрһә, “был йөҙ таныш кеүек” тип уйлап, сәләмләп тә киткән булыуҙары бар. Ә йәш быуын – комсомол йәшендәгеләр менән апаруҡ аралашып йәшәйбеҙ, дуҫтарса мөнәсәбәттә булғандар ҙа аҙ түгел.
Ул замандарҙа илебеҙҙә яҙыусылар совет интеллигенцияһының иң әүҙем, иң йылдам, иң абруйлы алдынғы отряды тип нарыҡлашҡан, рәсми властар ҙа, халыҡ тарафынан да шулай тип танылған, ҡабул ителгән ижади ҡатлам ине. Һәм миңә шул өлкәлә көс-дәрт һалған, талантлы, үҙенең һүҙе, фекере булған, уларҙы күңелгә ятырлыҡ итеп халыҡҡа еткерә белгән ижадсыларҙы берләштергән Башҡортостан Яҙыусылар союзы идараһында эшләү бәхете йылмайҙы.
 
Донъяны яратып йәшәне
 
Идара бүлмәһендә өсәү ултырабыҙ. Идара рәйесе, билдәле драматург, Башҡортостан Юғары Советы рәйесе тигән яуаплы ижтимағи вазифа ла шул заманда уның иңенә һалынғайны, ижади мәсьәләләр буйынса секретарь – танылған шағир, драматург Рафаэль Сафин һәм мин. Улар мине электән белгәнгә күрә, эшләп алып китеүе ҡыйын булманы. Яйлап аппарат менән таныша барам. Идарала өс консультант. Береһе – 42 йәшендә генә “Арыш башағы” романы өсөн Салауат Юлаев премияһына лайыҡ булған, ижади олпатлығы йөҙөндә лә, йөрөшөндә лә, эш-ҡылығында ла ярылып ятҡан Фәрит ағай Иҫәнғолов (өҫтәүенә, партия ойошмаһы секретары ла). Икенсеһе – Александр Филиппов, “Туесок народных сокровищ” тигән башҡорттарға хас халыҡ кәсептәре хаҡындағы күңел йылылығын биреп яҙған китабы, шиғриәте менән ихтирам яулаған, коммунислығына ғүмер буйы тоғролоҡ һаҡлаған, XXI быуат башында Башҡортостандың халыҡ шағиры исеменә лайыҡ булған шәхес. Өсөнсөһө – юстиция органдарында матур, көйлө эштәрен ташлап, хикәйәләр, повестар, драмалар яҙа-яҙа бөтөнләйе менән әҙәбиәткә күскән Хәкимйән Зарипов ағай.
Союз ҡарамағында әҙиптәр ижадын халыҡҡа еткереү менән шөғөлләнгән әҙәбиәтте пропагандалау бюроһы бар. Уның директоры дәртле Рафаэль Ғәлиев яҙыусылар менән күп һанлы осрашыуҙар ойоштороп ҡына ҡалмай, үҙе лә йыш ҡына сәхнәгә сығып, иҫ киткес матур итеп шиғырҙар һөйләй ине. Тағы ла яҙыусы­ларҙың матди хәлдәрен, йәшәү-торлаҡ, ял, ижад итеү шарттары мәсьәләләрен ҡалҡытырға тейеш булған Әҙәби фонд тигән ойошма бар. Ул ойошманы фронтовик-яҙыусы Зөлфәр Фазлетдин улы Хисмәтуллин етәкләй. Мыҡты кәүҙәле, үҙе “мин башҡорт” тип ҡысҡырып торған кеүек, яңаҡ остары сығыңҡы, яҫы битле, ҡыҫығыраҡ күҙле, маңлай сәстәре яйлап-яйлап сигенә башлағас, былай ҙа киң маңлайы тағы ла ҙурыраҡ булып күренә, ҡуңырт йөҙлө, баҫалҡы, тоноғораҡ тауышлы был ағайҙы төрлө әҙәби сараларҙа күргәнем бар ине. Хәҙер инде яҡындан танышам.
1923 йылдың йәмле йәйендә Көньяҡ Урал түбәһендә тау-таш араһында, йырлы Ағиҙел ярын төйәк иткән Сермән ауылында донъяға килгән. Күрәһең, бала саҡтан уҡ белемдең нимә икәнен күңеле менән аңлаған, уҡырға тырышҡан. 18 йәшендә ул Белорет металлургия техникумын тамамлай һәм ул ваҡытта башҡорттар араһында һирәк осрай торған профессияға – таусы һөнәренә эйә була. Тик уға был тармаҡта эшләргә тура килмәй. Миллиондарса ир-ат кеүек, уны ла Бөйөк Ватан һуғышы ғәрәсәте ҡойоно үҙ эсенә өйөрөлтөп алып инеп китә.
Зөлфәр Хисмәтуллинды тәүҙә пулемет взводына ебәрәләр, бер аҙҙан отҡор егеткә танк ротаһы командиры бурысын йөкмәтәләр. Ә бурыс та, яуаплылыҡ та ифрат ҙур. Һуғыш заманында танк командиры була, рота составында өсәр танкты берләштергән өс взводҡа етәкселек итә. Шулай итеп, йәш кенә командирға 10-лап танк, танк экипаждарындағы 60-лап кеше яҙмышы тапшырыла. Уның ротаһы һәр алыштан еңеүсе булып сыға. Ул Белоруссияны, Украинаны азат итеүҙә ҡатнаша, Берлинғаса барып етеү ҙә яҙған булған уға. Батыр яугирҙе яралар, контузиялар ҙа урап үтмәй. Уның ҡаһарман­лығы – ике тапҡыр Ҡыҙыл Йондоҙ ордены ул. Шәхси батырлыҡ һәм хәрби хеҙмәт­тәрҙе белеп ойоштороп, оҫта етәкселек иткән өсөн бирелгән булған, II дәрәжә Ватан һуғышы ордены, күп миҙалдар менән билдәләнгән.
Әлбиттә, быларҙы һүҙгә һараныраҡ, тәүге танышҡанда уҡ үтә тыйнаҡ, ипле, илтифатлы булып күренгән, асылда – шулай ҙа, Зөлфәр ағай үҙе һөйләмәне. Былар хаҡында ойоштороу эштәре буйынса секретарҙың ҡарамағында булған яҙыусыларҙың “Личное дело” папкаһынан уның “Делоһын” алып уҡып белдем.
Һуғыштан ҡайтҡас ул әҙерәк партия органдарында эшләп алып, 1947 йылда башкөллө журналистика, әҙәбиәт донъя­һына сума. Тәүҙә “Совет Башҡортос­таны”нда эшләй, 1951 йылда Башҡорт дәүләт педагогия институтын тамамлағас, уны “Ленинсы” гәзитенә яуаплы секретарь итеп раҫлайҙар.
1955 йылдан ике тиҫтә йылға яҡын ғүмерен “Һәнәк” журналына бағышлай. Бер йыл әҙәби хеҙмәткәр булып эшләгәндән һуң, бүлек мөдире итеп күсерәләр, бер аҙҙан “штаб-начальнигы” – журналдың яуаплы секретары итеп үрләтәләр. Һуғыштан һуң әҙәбиәт донъяһын үҙ иткән Зөлфәр ағайҙың ижады ваҡытлы матбуғатта эшләгән осорҙа бермә-бер әүҙемләшә. 1959 йылда “Тау шишмәһе” тип аталған беренсе хикәйәләр китабы донъя күрә. Унан һуң бер-бер артлы нәшер ителгән “Ауыл ситендәге өй”, “Яңы күршеләр”, “Әбейҙәр сыуағы”, “Таң алдынан” йыйынтыҡтары уҡыусылар тарафынан бик йылы ҡабул ителә.
Баҡһаң, уның менән танышҡан ваҡыт­та Зөлфәр ағай ете китап авторы, “БАССР-ҙың атҡаҙанған мәҙәниәт хеҙмәткәре” тигән юғары исемде йөрөткән шәхес булған икән. Ә үҙе ниндәй ябай, тормошто яҡшы белгән, кеселекле лә, булдыҡлы ла, ярҙамсыл да, кешеләрҙе ихтирам иткән дә инсан. Тәү ҡарашҡа битарафыраҡ күренгән, аҙағыраҡ белдем, көслө контузия эҙемтәһе шундайыраҡ була икән – бер ҡолағы ишетеңкерәмәй, башы үҙе әйткәнсә, даими, бер туҡтауһыҙ шаулай, фронтовик ағайыбыҙ бер ваҡытта ла һаулығына зарланғанын ишеттермәне, донъяны яратып, тулы ҡанлы тормош менән йәшәне. Бынамын тигән ғаилә: уңған, аҡыллы, сабыр, һөйкөмлө ҡатын – бик күптәрҙең ихтирамын яулаған Азалия апай, һәр береһе төплө – улы Роберт, ҡыҙҙары Ғәлиә, Зөлфиә – Зөлфәр ағайҙың шатлыҡ-ғорурлығы ла, хәстәре лә, таяныс-терәүҙәре лә, ныҡлы тылы ла ине.
 
Хикәйәләр оҫтаһы
 
Зөлфәр ағайҙың ижадында төрлө жанрҙарға урын табыла ине. Филология фәндәре докторы, ғалим Миҙхәт Фазылйән улы Ғәйнуллин Зөлфәр Хисмәтуллинды ҡыҫҡа хикәйәләр оҫтаһы тип баһалаған. Хикәйә, повестары ыҡсымлығы, тормошсанлығы менән үҙенә тартып торҙо.
Батыр яугир-фронтовик ҡәһәрле һуғышта үҙе күргән-белгәнен, тойған-кисергән хистәрен, ҡатнашҡан алыш-ваҡиғаларҙы ла ҡағыҙ битенә төшөрә. “Таң алдынан” повесында төп ваҡиғалар­ҙы автор үҙенә яҡшы таныш, һуғыш саҡрымдарын һанай башлаған саҡта хеҙмәт иткән хәрби берәмек – пулемет взводының фронттың алғы һыҙығында тотҡан пландарында таң алдынан көтөлгән ҡанлы алышҡа әҙерләнгән төнөн һүрәтләү аша бәйән итә. Һуғыш тура­һында яҙылған был әҫәре һуғыш – оло афәт, үлем, хәсрәт, күҙ йәше, аҡҡан ҡыҙыл ҡан, етемдәр, емеректәр, харабалар ғына түгел, ул туптар һөрөмө менән ҡапланған ҡояш-күк тә, аҡтарылған, йыртҡысланған, йәнһеҙләндерелгән, аҫты-өҫкә килтерелгән Ер ҙә, тәбиғәт иңрәүе, һыҡтауы ла, кешелек йәшәйе­шенең төп нигеҙҙәрен юҡҡа сығарыу ҙа – һәр кемдең күңеленә барып етә, йөрәген өтөп ала. Уҡыусы әҫәрҙең тәүге “...Туғай буйлап шаян ел йүгерә. Ул әле иртәнге һалҡынса һауала кинәнгән ысыҡлы ағас япраҡтарын барып һелкетергә тотона, әле тимгелләндереп үлән баштарын һыйпап үтә...” һөйләмдәрен уҡығас та ҡапыл һиҫкәнеп китә.
Әҫәр һуғыш тураһында лабаһа, ә был юлдар шундай һиллек, тыныслыҡ, наҙ, иркәләү, өмөт, ышаныс бөркә, йәшәйеш тәбиғәтенә һыйышмаҫҡа тейеш һуғышты инҡар итергә, тормошто яратырға өндәп, тере тип, автор оҫталығына аптырап ҡуя. Уның оҫталығы үҫмерҙәр, мәктәп йәшендәге балалар өсөн яҙылған әҫәрҙәрендә лә асыҡ күренә. Зөлфәр ағайҙың бер шаршаулы комедияларын, скетчтарын иһә 50-60-сы йылдарҙа һәр ауылда тиерлек дәррәү үҫеп сыҡҡан үҙешмәкәр коллективтар, театр түңәрәктәре, һәүәҫкәр артистар көтөп ала ине. Зөлфәр ағай Хисмәтуллиндың ижадын өйрәнеүселәр бер тауыштан әҙиптең ижад маһирлығы юмор һәм сатира өлкәһендә ныҡ күренде тип билдәләй.
“Һәнәк” журналында эшләгәндә йыйған аҡылын ул оҫта итеп уҡыусыға ла еткерә. “Сатирик үҙе күтәргән күҫәктең ике башлы икәнен хәтерҙән сығарырға тейеш түгел”, – тип киҫәтә ул. Күптәр быны үҙенсә “дөрөҫ” аңлай, шуға ла сатира әҙәбиәт майҙанынан төшөп ҡала килә. “Фельетон яҙыу – айыу өңөнә инеп, уны фотоға төшөрөп алыу менән бер, – тип дауам итә ул. – Ул үҙенең нимә эшләргә йыйынғанын белә, ә айыуҙың нимә эшләйәсәген күҙ алдына килтерә алмай”. Яҙышырға теләгәндәр быныһын да һеңдерә – бөгөнгө көндә фельетон жанры юҡҡа тиң. Ә яҙыусының тормошобоҙҙа тулып ятҡан йәмһеҙ күренештәрҙе, кире типтар – юхалар, әрәмтамаҡтар, шымсы­лар, ике йөҙлөләрҙең ҡылыҡ-ғәмәлдәрен асып һалған әҫәрҙәре ул заманда телдән-телгә, ҡолаҡтан-ҡолаҡҡа еткерелә ине.
Үҙе лә тәржемә менән шөғөлләнгән тынғыһыҙ әҙиптең хикәйәләре рус, азербайжан, украин, үзбәк, татар, сыуаш телдәрендә лә уҡыусыларына барып етте.
Ҡара, ана, ниндәй ут-һыуҙарҙы кискән, дары еҫен, тәмен татып “туйғанса” йотҡан, әсеһен-сөсөһөн күргән мәхшәр ҡамауында ла кешелеклеген һаҡлап, йәмғиәт талабына яуап бирерҙәй иң яҡшы тағы ла ны­ғыраҡ үҫтергән һәм уны йомарт та­ратҡан тәжрибәле ағай менән осраш­тыр­ҙы мине яҙмыш. Шунда уҡ тартылдым уға. Ул да мине үҙ күрҙе, тәүге көндән үк яҡын итте. Зөлфәр ағай йыш ҡына: “Тәл­ғәт, мин һине улым кеүек күрәм”, – тип әйт­келәп алыр ине. “Ә ниңә, беҙҙең ара – 19 йәш, ә ун туғыҙҙа бик күптәр атай бу­ла бит”, тип һүҙҙәрен нығытып ҡуйыр ине.
Көндәлек эштәребеҙҙе йыш ҡына Зөлфәр ағай менән бергә атҡарабыҙ. Һинеке, минеке тип тормай, уның “пирожковозы”на ултырабыҙ ҙа сығып китәбеҙ. Уның менән эшләүе еңел – йә Өфө тулы таныштары, йә кеше менән һөйләшә белеүе ярҙам итеп тора. Уның менән йөрөп күп нәмәгә өйрәндем, ул да мине нисек йәшәргә, тормош ҡорорға, уның менән ниндәй мөнәсәбәт урынлаш­тырырға, кешеләр менән ниндәй мөғәмә­ләлә булырға – барыһына ла нотоҡ һөйләп түгел, ә йәнле тормошта өлгө күрһәтеп өйрәтте.
Яңы бер эшкә – баҡыйлыҡҡа күскән яҙыусыларҙың йәшәгән йорттарына иҫтәлекле таҡтаташтар, ҡәберҙәренә һәйкәл ҡуйыуға тотонмаҡ булдыҡ. Зөлфәр ағайҙың ул эштәр өсөн материал, гранит, мәрмәр, рәссам-скульпторҙар, финанс эҙләү-табыуҙағы күрһәткән ныҡышлығы үҙе бер асыҡ дәрес ине. Тәүге һәйкәл классигыбыҙ Сәғит Агиш ҡәберенә ҡуйылды. Артабан был эш яйлап системаға һалынды. Ул үҙенең кешеләргә гел яҡшылыҡ эшләргә тигән тормош ҡағиҙәһенән саҡ ҡына ла тайпылмайынса, изгелек ҡылды. Яҙыусыларға һәр саҡ “ижад йортона барырға ваҡыт етте”, “ҡайһы ижад йортона юллама кәрәк?”, “һинең ярҙамға мохтаж сағың, ахырыһы, ярҙам һорап ғариза яҙ”, “юбилейыңа ниндәйерәк бүләк яҡшы булыр?” тип һәр ҡәләмдәштәрен дә, йәш ижади ҡурпыларҙы ла ҡайғыртыр ине.
Ҡайһы ваҡыт донъя мәшәҡәттәрен – баҡсаһын, умарталарын ситкәрәк шылдырып, эш аҙағына табан минең бүлмәгә килеп инә. Шахмат таҡтаһы өҫтәлгә ҡуйыла, уның янында дәртләндергес “зәм-зәм һыуы” ла килеп ҡуна.
Рәхәтләнеп шахмат уйнайбыҙ, ирен­дәре­беҙҙе тешләп сылатабыҙ, иркенләп һөйләшәбеҙ. Аралашҡанда иһә уның шәп психолог та, педагог та икәнлеген белдем. Бер мәл иртән бүлмәгә килеп инде лә: “Бәй, күсмәнеңме ни әле?” – тип һораны. “Ҡайҙа?” – тигәс, “Радионан Сәғитов Министрҙар Советы Рәйесе урынбаҫары итеп раҫланды, тинеләр ҙә”. Шаярта ағай. Ул көндә, ысынлап та, Ғәбит Вәлит улы Сабитовтың урынбаҫар итеп раҫланыуы тураһында хәбәр ителде. Зөлфәр ағай, яңылыш ишеткән кеше булып, минең күңелгә ниндәйҙер мая һалырға булғандыр, көсөм етерҙәй оло маҡсат ҡуйыуымды теләгәндер.
 
Яҡты эҙе ҡалды...
 
Берҙән-бер көн яҙыусы ағайым ҡәтғи рәүештә: “Тәлғәт, ҡыҙым Ғәлиәнең туйында һин тамада булырһың”, – тине. “Һуң минең бер ниндәй ҙә тәжрибәм юҡ. Ана, күпме яҙыусыбыҙҙың тамада булғаны бар. Шуларҙы тәғәйенлә”, – тинем. “Юҡ, һин бынамын тигән итеп уҙғарырһың”, – тине. Ҡайҙа бараһың? Ризалаштым. Ныҡ ҡына әҙерләндем. Туй матур үтте. Билдәле драматург Ибраһим Абдуллиндың табын аҙағында “Бөгөн яңы тамада тыуҙы. Әйҙәгеҙ, уның өсөн тост күтәрәйек” тип мине ҙурлап та ебәреүе Зөлфәр ағайҙың ниндәй уйлап эшләгәнен күрһәтте. Берҙән, мине әҙиптәр ҡорона яҡынайтыуға, коллективҡа тиҙерәк тәрәнерәк индереүгә йүнәлтелгән булһа, икенсенән, һәр саҡ үҙ көсөңә ышанып ҡарау кәрәк, тигән фекерҙе нығыта.
Бер шахмат уйнап ултырғанда кешене ҡайғыртыусан өлкән дуҫым (шулай тип әйтә аламдыр, тим) “Һин баҡса өсөн ер алдың да, берәй нәмә күтәреп ҡуйырға уйлайһыңмы?” – тип һорап ҡуйҙы. “Уйлайым да ул...” “Шунан?” “Башҡа бер нәмә лә килмәй бит әле”. “Кабинетыңда көтөп кенә ултырһаң, килмәҫ тә. Былай итәйек. Райондарға сығып, бура-фәлән эҙләштерәйек. Иң тәүҙә минең ауылым Сермәнгә барайыҡ, бәлки, берәй нәмә осратырбыҙ”, – тине. Ике көндән төнгө поезға төшәбеҙ, тип әйтеп ҡуйҙы. Һәм беҙ Зөлфәр ағай менән юлда: “Урал ҡаяларын киҫеп сыҡҡан” (Ғ. Сәләм), яңыраҡ ҡына төҙөлөп бөткән Белорет–Шишмә тимер юлынан көнсығышҡа ҡарай елдергән поезда. Күңел тулы өмөт, ихлас әңгәмә, төнгө Урал, Башҡортостан матур­лығы... Барып еттек Сермәнгә. Зөлфәр ағай унан-бынан белештерҙе лә, колхоз бухгалтерияһында эшләгән ике туған ҡустыһының яңы ғына бура буратҡанын асыҡлағас, уларға киттек. “Мин уны быҙауҙар өсөн тип буратҡайным. Ул бәләкәй, дүрткә дүрт кенә”, – ти хужаһы. Шулай ҙа Зөлфәр ағай уны һатырға күндерҙе. “Үлсәме тап-таман. Ә һин тағы бурарһың. Ағас өҫтөңә ауып тора бит”, – тине. Бер аҙҙан ул бура, баҡсала ҡайҡайып, Зөлфәр ағайҙың төҫө булып ҡалҡып та сыҡты...
...2000 йылдар башында яҙған бер мәҡәләһендә Башҡортостандың халыҡ шағиры Ҡәҙим Аралбай: “Кем ул Зөлфәр Хисмәтуллин?” – тигән һорау ҡуя ла, “...бөгөнгө яңы быуындың, йәш әҙәбиәт һөйөүселәрҙең уны белеп бөтмәүе лә бик ихтимал, – тип дауам итә, – сөнки был әҙиптең беҙҙең аранан китеүенә лә ике тиҫтә йылдан ашыу ғүмер үтеп киткән”. Һәм Зөлфәр ағай менән бергә эшләп алған билдәле шағирыбыҙ мәҡәләнең башынан аҙағына тиклем уның хаҡында тик яҡшы һүҙҙәр әйтә, йәштәрҙе оло әҙип, ысын кеше менән таныштыра. Башҡа күптәр ҙә оло йөрәкле был шәхесте баҫылған да, баҫылмаған да хәтирә­ләрендә яҡшы яҡтан ғына хәтергә ала. Ул йәшәгән йортта иҫтәлекле таҡтаташ асҡанда ла, уның исемен тыуған ауылы Сермәндәге бер урамға биргәндә лә.
Ҡәҙерле Зөлфәр ағайыбыҙҙың алтмышын да тултырып өлгөрмәй беҙҙең аранан киткәненә инде 40 йыл да үткән. Ҡәҙим уҙаман һымаҡ, ағайыбыҙ һәм, ғөмүмән, был донъяла яҡты эҙ ҡалдырып, мәңгелеккә киткән шәхестәребеҙҙең хәтерен даими яңыртып тороу зарур­лығын тойоп, күңел талабынан сығып яҙылды был юлдар. Зөлфәр ағайҙың унынсы китабы 1990 йылда донъя күрҙе. Китапты төҙөүсе яҙыусының хәләл ефете Азалия апай Хисмәтуллина уны “характерлы кеше” тип исемләгән. Был кинәйәле исем юҡҡа ғына ҡуйылмаған. Унда яугир, әҙип, талантлы шәхес, шәп кеше Зөлфәр Фазыл улы Хисмәтул­линдың холоҡ-фиғеле, булмышы сағыла.
 
Р.S. Күңелгә ятышлы хәбәр таратты ошо көндәрҙә интернет селтәре: Зөлфәр Хисмәтуллиндың тыуыуына 100 йыл тулыуға арнап, ауылдаштары уҡыусылар конференцияһы үткәргән. Шөкөр, бик шөкөр... Бәлки, башҡа ерҙәрҙә лә иҫкә алғандарҙыр әле...
Тәлғәт СӘҒИТОВ","11 Июль , 19:25",Шәхестәр,Na
https://bashgazet.ru/articles/sh-khest-r/2023-06-06/y-sh-m-d-aly-tyu-an-erem-3289427,"“Йәшәһәм дә алыҫ,  тыуған ерем...”","Мәскәүҙә мәғариф, фән һәм шиғриәт кисәһе гөрләп уҙҙы.","Уҡытыусы һәм остаз йылында К.Д. Ушинскийҙың педагогика тураһында әйткән һүҙҙәрен иҫкә төшөрөү ваҡытлы: ""Педагогика фән түгел, ә сәнғәт – бөтә сәнғәттәрҙең иң киң, иң ҡатмарлы, иң юғары һәм иң кәрәклеһе. Тәрбиә сәнғәте фәнгә таяна...""
 
Кешеләр хаҡында
 
Шуға бәйле, Башҡортостан Яҙыусылар союзы идараһы рәйесе Айгиз Баймөхәмәтов һәм республиканың Рәсәй Федерацияһы Президенты ҡарамағындағы Тулы хоҡуҡлы вәкиле вазифаһын башҡарыусы Ришат Халиҡов, уның урынбаҫары Илдар Бикбаев яҙыусы, ғалимә, педагог, методист, юғары уҡыу йорто уҡытыусыһы, тәрбиә, мәғариф теорияһы һәм ысулдары, милли мәктәптәр өсөн тиҫтәләгән уҡыу әсбаптарының автор-төҙөүсеһе (бер нисә автор менән берлектә) Земфира Сәхипованың ижад кисәһен уҙғарыу тураһында ҡарар ҡабул иткәйне. Байрамға әҙерлек әүҙем алып барылды, ғалимә һәм яҙыусының шиғри йыйынтыҡтары, публицистик баҫмалары, уҡыу әсбаптары ғына түгел, хатта ҡыҙҙары Мәҙинә менән Зареманың да ижади хеҙмәттәре күргәҙмәгә ҡуйылды, ижади буклеты нәшерләнде.
Земфира Сәхипованың хеҙмәт һәм ижад юлы донъялағы иң маҡтаулы эшкә – мәғарифҡа һәм фәнгә фиҙакәр хеҙмәт итеү өлгөһө. Уның педагогика фәне үҫешенә индергән өлөшө юғары профессионаллек өлгөһө булып тора. Милли мәктәптәрҙә рус телен уҡытыу методикаһына, ике һәм күп теллелекте формалаштырыу һәм үҫтереү проблемаларына арналған ғилми тикшеренеү­ҙәрендә Земфира Ғизетдин ҡыҙы башҡорт телен, халыҡ традицияларын һаҡлауға һәм үҫтереүгә ҙур иғтибар бүлә. Уның күп яҡлы эшмәкәрлеге – ысын патриотизм, башҡорт халҡының туған теленә һәм мәҙәниәтенә һөйөү һәм тоғролоҡ, Ватанға сикһеҙ хеҙмәт итеүҙең сағыу миҫалы, шуға күрә Рәсәй һәм Башҡортостан Мәғариф министр­лыҡтарының күп һанлы маҡтау ҡағыҙҙарына лайыҡ булды; Рәсәй һәм Башҡортостандың халыҡ мәғарифы отличнигы, Башҡортостандың атҡа­ҙанған уҡытыусыһы, К.Д. Ушинский миҙалы, республикабыҙҙың С. Юлаев ордены менән баһаланды.
Кисә башланыр алдынан вәкил­лектең тамашалар залында БЮТ каналы тарафынан эшләнгән ""Автограф"" тапшырыуы күрһәтелде. Уның артынса сәхнәгә танылған йырсы, ""Илһам"" театры актеры Ринат Хәбиров, башҡорт халыҡ көйөн өҙҙөрөп ҡурайҙа уйнап, сәхнәгә сыҡты, ә алып барыусы Ғайсар Ишбирҙин Земфира Сәхипованың ""Ҡурайым""дың шиғри юлдарын яңғыратты:
...Башым баҫып, күҙҙәремде йомоп,
Тыңлайым да ҡурай моңдарын,
Ҡайтам тағы тыуған яҡтарыма,
Күңелемдән урап юлдарын.
Ҡурай, тиһәм, башҡорт
күҙ алдымда,
Ҡурайһыҙ ҙа башҡорт бар микән?
Халҡым менән йәштәш
 ҡурайҡайым
Ғүмер баҡый бергә көн иткән...
Ижади кисәне асып, тәбрикләү һүҙе менән Башҡортостан Республика­һының Рәсәй Президенты ҡарама­ғындағы тулы хоҡуҡлы вәкиле вази­фаһын башҡарыусы Ришат Халиҡов, үҙенең сығышында Земфира Ғизетдин ҡыҙының юғары ҡаҙаныштары хаҡында бәйән итеп, ошо тантаналы сара менән ҡотланы, алыҫ тарафтарҙан килгән ҡунаҡтарҙы тәбрикләне. Шулай уҡ Мәскәү ҡалаһы башҡорттары ҡорол­тайы вәкиле Илшат Рәхмәтуллин, Рәсәй башҡорттары федераль милли-мәҙәни автономияһының башҡарма директоры Искәндәр Юлдашев Земфира Сәхипованы ысын күңелдән ҡотланы.
Яратҡан шағирәне шатландырып, “Илһам” театрында (етәксеһе – Мәҙинә Илһамова) шөғөлләнгән балалар шағирәнең әҫәрҙәрен тасуири итеп уҡыны, саф башҡортса йырҙар башҡарҙы, ә инде өләсәһе Әнисә Динәхмәтова менән байрамға килгән Әмир Турабов, ""Их, егеттәр!"" бейеүен ысын сая баһадирҙарса башҡарып, бар тамашасыны таң ҡалдырҙы.
Һүҙ ""Башҡортостан уҡытыусыһы"" журналының баш мөхәррире, Баш­ҡортостан Республикаһының атҡаҙан­ған матбуғат һәм киң мәғлүмәт хеҙ­мәткәре, Башҡортостандың мәғариф отличнигы, Салауат Юлаев ордены кавалеры, яҙыусы, журналист Салауат Кәримовҡа бирелгәс, ул Башҡортостан Яҙыусылар союзы рәйесе Айгиз Бай­мөхәмәтов ебәргән маҡтау ҡағыҙҙарын, сәскәләр гөлләмәһен тапшырҙы, бер нисә уҡыу йортоноң ҡотлау хаттарын, ""Башҡортостан уҡытыусыһы"", ""Ағиҙел"" журналдарының да сәләмдәрен еткерҙе.
Земфира Сәхипова бик күптәрҙе юғарыға үрләтте – 20-ләп аспирант, уның ярҙамында кандидатлыҡ диссер­тацияһын яҡлап, инде хәҙер фән докторҙары булып китте. Шуларҙың береһе, бөтә эштәрен ташлап, яратҡан остазын тәбрикләргә килгән шағирә, педагогия фәндәре докторы Рәмзәнә Әбүталипова уҡытыусыларға бағыш­ланған шиғри юлдарын уҡығас, Стәр­летамаҡта йәшәгән шәкерттәренең дә затлы бүләктәрен тапшырҙы һәм, тамашасыларҙы шаҡ ҡаттырып, үҙәк өҙгөс моң менән башҡорт халыҡ йыры ""Шәүрә килен""де башҡарҙы.
Алыҫ араларҙы яҡын итеп, Өфө тарафтарынан Рәсәйҙең һәм Башҡортос­тандың атҡаҙанған мәҙәниәт хеҙмәт­кәре, М. Аҡмулла, Б. Рафиҡов, З. Биишева исемендәге әҙәби премиялар лауреаты Ғәлиә Ғәлимова ла бер ҡосаҡ матур бүләктәр тейәп килгән, иң зат­лыһы – Башҡортостан ҡатын-ҡыҙҙар йәмғиәте рәйесе Гөлнур Ҡолһарина ебәргән ""Милләт әсәһе"" билдәһелер, моғайын.
Халыҡ шағирәһе Гөлфиә Юнысова ла күстәнәс ебәреп кенә ҡалмаған, шиғри бүләк тә юлландырған. Башҡорт телендә дини календарҙар, М. Аҡмул­ла, З. Биишева, С. Юлаев, ""Башҡорттоң 400 йыры"", ""Тыл геройҙары"" һәм башҡа бихисап альбомдарҙы, йыйынтыҡтарҙы сығарыуға күп көс һалған Ғәлиә Ғәли ҡыҙы үҙе лә бар ғүмерен З. Биишева исемендәге Башҡортостан ""Китап"" нәшриәтенә бағышлаған шәхес, Земфи­ра Сәхипованың да балалар өсөн һәм ололарға тәғәйенләнгән бихисап йы­йынтығын нәшерләгән баш мөхәр­рир.
Сығыш яһаусылар Земфира Ғизет­дин ҡыҙының милли мәктәптәр өсөн рус теле буйынса дәреслектәр төҙөүе, 200-ҙән ашыу методик әсбап, брошюралар баҫтырыуы, Мәскәү башҡорт­тары өсөн башҡорт телен өйрәнеү буйынса йәкшәмбе мәктәптәре асыуға булышлыҡ итеүе, ә төндәрен шиғырҙар яҙыуы хаҡында оло ихтирам менән һөйләне. Сығыштар йыр-моң менән биҙәлеп барҙы. Арсен Кәримовтың моңло йырҙары, ""Аҡ тирмә"" фольклор төркөмөнөң сағыу милли кейемдәрҙәге сығышы тамашаға айырым биҙәк өҫтәне. Байрам кисәһен ""Илһам""дың йәш актерҙары уҡыуында яңғыраған шиғырҙар дауам итте.
Ә инде сәхнә түренә Зарема менән Мәҙинә сығып, әсәләре ижад иткән шиғырҙы тәүгеһе – саф башҡорт телендә, икенсеһе үҙенең рус теленә тәржемәһен уҡып, барыһының да ихтирамын һәм һоҡланыуын яуланы. Хатта тамашасыларҙың береһе – Зәкиә исемле ҡатын: ""Их, ейәндәремде алып килмәгәнмен... Мәскәү ҡалаһында тыуып үҫеп тә, саф башҡортса һөйләшә белгәндәрҙе өлгө итеп күрһәтер инем”, – тип үкенес белдерҙе.
Шуны ла билдәләргә кәрәк: Земфира Сәхипованың ҡыҙҙары әсәһенең эшен лайыҡлы дауам итә. Зарема – танылған ғалимә, филология фәндәре кандидаты, төркиәтсе, Рәсәй Фәндәр акаде­мияһы Тел ғилеме институтының ғилми хеҙмәткәре, ""Рәсәй төркиәтселеге"" журналының ғилми мөхәррире, ә Мәҙинә – яҙыусы, эмоциональ интеллект буйынса автор методикаһын эшләү менән шөғөлләнә, ул бер нисә китап авторы ла. Икеһе лә башҡортса иркен һөйләшә. Земфира Ғизетдин ҡыҙы – һөйөклө әсәй, өләсәй генә түгел, ихтирамлы ҡәйнә лә. Кейәүе Байрам Ялын, ейәндәре Искәндәр, Генар, ейәнсәре Розалина ла кисәнең уртаһында ҡайнаны, ошо тантанала ҡатнашты.
Кисәлә танылған теш табибы, Йылайыр ҡыҙы Лена Хәйбуллина ла утыҙ йылдан ашыу дауам иткән ғаилә-ара дуҫлыҡ хаҡында бик тулҡынланып һөйләне, ул байрамға ейәнсәре һәм ҡыҙы менән килгәйне.
Тамашасылар Земфира Сәхипова башҡарыуында уның үҙенең лирик һәм патриотик шиғырҙарын ихлас тыңланы, алҡыштарға күмде. Кисәлә Земфира Ғизетдин ҡыҙы ҡунаҡтарға, осрашыуҙы ойоштороусыларға – Башҡортостан Республикаһының Рәсәй Президенты ҡарамағындағы Тулы хоҡуҡлы вәкил­легенә, Башҡортостандың Мәскәүҙәге дәүләт власы органдары эшмәкәрлеген тәьмин итеү буйынса аппаратына, Айгөл Сакаеваға, Роза Әбүбәкироваға, Башҡортостан Республикаһының Яҙыусылар союзына рәхмәт һүҙҙәрен еткерҙе. Байрам Ришат Нурахман улы Халиҡовтың Башҡортостандан килгән ҡунаҡтарға, кисәне ойоштороусыларға әйткән рәхмәт һүҙҙәре менән тамамланды.
Фәрзәнә ҒӨБӘЙҘУЛЛИНА","6 Июнь , 12:09",Шәхестәр,Na
https://bashgazet.ru/articles/sh-khest-r/2023-04-25/bash-ort-gumanitar-f-ne-aby-y-3291739,Башҡорт гуманитар фәне абыҙы,Академик Ғайса Хөсәйеновтың титаник хеҙмәте тураһында.,"Ғайса Батыргәрәй улы Хөсәйеновтың иҫ киткес күп яҡлы, күләмле, тәрән йөкмәткеле ижад емештәре башҡорт халҡының, улай ғына түгел, бөтә Башҡортостан һәм Рәсәй халыҡтарының ижтимағи фекере, гуманитар фәне, мәҙәниәте үҫешендә ифрат ҙур роль уйнаған “алтын битте” тәшкил итә.
 
Энциклопедист ғалим-әҙип
 
Алдымда, өҫтәлдә, том-том китаптар ята. Төрлө форматлы, төрлө тышлы, төрлө йылдарҙа сыҡҡан улар. Эстәлек офоҡ­тарының киңлеге, уй-фекерҙәрҙең тәрәнлеге, жанр формаларының байлығы, тел-стиль сараларының йәйғорҙай төрлө төҫтәрҙә балҡыуы менән хайран ҡалдыралар. Был китаптар менән танышҡанда, халҡыбыҙҙың рухи биографияһының быуаттар төпкөлөнә киткән тамырҙары ла, Көнсығыш һәм Көнбайыш мәҙәни мөхитенә барып тоташҡан бәйләнеш ептәре лә, милли ерлектәге үҫеш-үҙгәреш тәбиғәте лә, гуманитар фәнебеҙҙең, мәҙәниәтебеҙҙең һәм һүҙ сәнғәтебеҙҙең бөгөнгө бейеклектәре лә, киләсәккә ынтылыштары ла күҙ алдына баҫа, уйҙарға һала, фәһем алдырта, илһамландыра, яңы идеялар тыуҙырта. Үҙенән-үҙе рустың Михаил Ломоносов, татарҙың Ҡәйүм Насыри, ҡаҙаҡтың Ибрай Алтынсарин, башҡорттоң Мөхәмәтсәлим Өмөтбаев һымаҡ арҙаҡлы улдарының эшмәкәрлектәре иҫкә төшә. Улар кеүек үк, беҙгә ысын мәғәнәһендә төплө һәм бөйөк зиһен, юғары әҙәп-әхлаҡ һәм эстетик зауыҡ тупланмаһы булған баһалап бөткөһөҙ ғилми-әҙәби байлыҡ ҡалдырған ижадсыны заманыбыҙҙың ғәжәп киң ҡоласлы олуғ абыҙы, энциклопедист ғалим-әҙибе тип әйтмәү мөмкин түгел. Бер үҙе унлаған ғалим һәм яҙыусы эштәренә торош ғилми хеҙмәттәр, әҙәби әҫәрҙәр, популяр китаптар, йөҙәрләгән мәҡәлә яҙған, тиҫтәләрсә фән әһелен әҙерләгән, төрлө йәмәғәт эштәрен башҡарған был талант эйәһе ғүмер юлының туғыҙынсы тиҫтәһе “саҡрымдарын һанаған” сағында ла милли мәҙәниәтебеҙҙең һәм әҙәбиәтебеҙҙең, әҙәбиәт ғилемебеҙҙең алғы һыҙығында барыуын, киң ҡатлам уҡыусы­ларға әленән-әле яңы асыштарын, уй-фекерҙәрен, күҙәтеүҙәрен етҡереүен дауам итте. Ҙур яуаплылыҡ тойғоһо менән һис икеләнеүһеҙ: “Ул башҡорт донъяһын өйрәнеү өлкәһендә ысын мәғәнәһендә үҙенең фәнни мәктәбен барлыҡҡа килтергән олуғ фекер эйәһе – абыҙ булды”, – тип әйтергә мөм­кинлек биргән был шәхес – Ғайса Батыргәрәй улы Хөсәйенов. Быйыл уға 95 йәш тулған булыр ине.
1954 йылда Мәскәүҙәге Бөтә донъя әҙәбиәте институты аспирантураһынан тыуған Башҡортостанына фән кандидаты булып ҡайтҡан мәлдән алып Ғ.Б. Хөсәйенов үҙенең ижад юлын Тарих, тел һәм әҙәбиәт институты менән бәйләй, тәбиғәт биргән талантын башлыса һүҙ сәнғәтебеҙҙе тарихи һәм теоретик планда өйрәнеүгә бағышлай. Парсаларының береһендә ул тиккә генә: “Төп шөғөлөм буйынса мин – фән кешеһе, әҙәбиәт белгесе... Донъяға күберәк ғалим булып бағам”, – тип яҙмай. Ысынлап та, башҡорт филологияһының уҙған быуаттың 50-се йылдарынан алып ХХI быуаттың 20-се йылдарына тиклемге уңышы һәм үҫеше уның фәнни эшмәкәрлеге менән тығыҙ бәйләнгән. Ул башҡорт әҙәбиәт ғилеменең әҙәбиәт тарихы, әҙәби тәнҡит, әҙәбиәт теорияһы кеүек тармаҡтарының “алҡынып-ташып” киң үҙәнгә сығыуына ғәйәт ҙур өлөш индерҙе. Уның текстология, айырыуса археография ише тармаҡтарына фәнни нигеҙ һалыусы, биобиблиография тармағын үҫтереүгә ҙур иғтибар биреүсе лә ул булды. Фольклористика өлкәһендә лә ғалим күп хеҙмәт күрһәтте. Бынан тыш, ул гуманитар фәндәрҙең башҡа өлкәләре буйынса әллә күпме мәҡәлә, тиҫтәгә яҡын фәнни-популяр китаптар яҙҙы, тарихи юҫыҡтағы художестволы әҫәрҙәр ижад итте.
Ғ.Б. Хөсәйенов 1956 йылда донъя күргән мәҡәләләренең береһен “Тикшереү проблемалары киңерәк булһын” тип атай. Һүҙҙең эштән айырылмауын яҡлаған һәм шуға ынтылған ғалим ошо мәҡәләһендәге тезисты артабан ысын мәғәнәһендә үҙенең ижад принцибына әүерелдерә, әленән-әле яңы идеялар һәм проблемалар менән сығыш яһай, яңы башланғыстарға юл яра. Мәҫәлән, әҙәбиәтебеҙҙең аныҡ бер арауыҡтағы идея-эстетик тәбиғәтен, уңыштарын һәм кәмсе­лектәрен, үҫеш-үҙгәреш үҙенсәлектәрен һәм тенденцияларын күҙалларға булышлыҡ иткән йыллыҡ күҙәтеү мәҡәләләрен яҙыуҙы, билдәле бер осор һүҙ сәнғәтебеҙҙең йөҙөн билдәләрҙәй күренекле әҙиптәрҙең ижад лабораторияһы серҙәрен төрлө яҡлап монографик планда тикшереүҙе ул эҙмә-эҙлекле фәнни күренешкә әүерелдереп ебәрә. Һөҙөмтәлә уның “Башҡорт совет поэзияһының ҡайһы бер мәсьәләләре” (1957), “Заман һәм поэзия” (1964) тигән мәҡәләләр йыйынтыҡтары донъя күрә. Был йыйынтыҡтары, әллә күпме рецензиялары, йыллыҡ күҙәтеү һәм проблемалы мәҡәлә­ләре менән ул башҡорт әҙәби тәнҡитенең махсус фәнни-ижади тармаҡ булараҡ үҫешенә һәм нигеҙен һалышыуға ҙур өлөш индерә. Быны ғалим артабан “Хәҙерге әҙәбиәт донъяһында” (1973), “Шағирҙар” (1981) тигән әҙәби тәнҡиттең төрлө жанр формаларын сағылдырған китаптары менән тағы ла нығыраҡ нигеҙләп ҡуя.
Әҙәби процесты байҡау барышында Ғ.Б. Хөсәйенов тәнҡиттең портрет жанрына айырыуса иғтибар бирә. Уның күҙәтеүҙәре тора-бара күренекле шағирҙарыбыҙ, прозаик­тарыбыҙ хаҡындағы тәнҡит-биографик очерктар, монографиялар булып үҫеп китә, бер-бер артлы “Сәйфи Ҡудаш ижады” (1959), “Халыҡ шағиры Ниғмәти” (1960), “Дауыт Юлтый. Тормошо һәм ижады” (1963), “Халыҡ шағиры Мостай Кәрим” (1965) тигән китаптары баҫылып сыға. Әйткәндәй, Башҡорт­остандағы, СССР-ҙағы ғына түгел, башҡа илдәрҙәге әҙәби процесты ла мөмкин ҡәҙәре даими күҙәтеп барырға тырышҡан ғалим 90-сы йылдарҙа халыҡ шағиры тураһындағы хеҙмәтенә яңынан әйләнеп ҡайта. Һөҙөмтәлә 1994 йылда уның “Мостай Кәрим. Шәхес. Шағир. Драматург. Прозаик” исемле ҙур күләмле монографияһы донъя күрә. Унда ғилми-әҙәби эшкә мөкиббән бирелгән, халҡының бөгөнгө һәм киләсәк рухи тормошо тураһында етди уйланған ғалимдың энциклопедик тәбиғәтле аҡыл эйәһе, эпик ҡоласлы образлы һәм ритмлы фекерләү көсөнә эйә һүҙ оҫтаһы булыуы тағы ла сағыуыраҡ күренә.
Хеҙмәттә концептуаль әһәмиәткә эйә ҡараш-фекерҙәр, күҙәтеүҙәр һәм дөйөмләш­тереүҙәр күп. Унда Мостай Кәрим ижа­дындағы төп йүнәлештәрҙең формалашыу һәм үҫеү юлдары ла, әҙәби процестың уға һәм, киреһенсә, йылдар үтеү һәм тәжрибә байыу менән уның үҙенең әҙәби процесҡа көслө йоғонто яһауы ла, был ижадтың эске үҫеш-үҙгәреш законсалыҡтары ла, ундағы миллилек һәм интернационаллек, тради­ционлыҡ һәм новаторлыҡ, концепция бө­төнлөгө һәм жанрҙар байлығы, дискус­сиялылыҡ һәм ихласлыҡ, социаль үткерлек һәм стилистик зауыҡлыҡ, шымалыҡ һәм нәфислек күренештәре лә бай миҫалдар аша дәлилле яҡтыртыла, ҙур әҙиптең башҡорт һүҙ сәнғәтенең алтын сәхифәләрен тәшкил итерҙәй төп әҫәрҙәре монографик планда үҙаллы тулайым анализлана.
Хеҙмәттәге концептуаль әһәмиәткә эйә фекер-күҙәтеүҙәрҙең береһе һәм мөһиме – халыҡ шағирының әҙәбиәт донъяһына килеү үҙенсәлектәрен, поэтик ижадының социаль һәм идея-эстетик ерлеген асып биреү. Һәр нәмә-күренештәрҙең, хәл-ваҡиғаларҙың тәрән тамырҙары тормошта, заман һулы­шында, ысынбарлыҡта булыуына айырыуса баҫым яһай ғалим. Тәбиғәт биргән талант бары тормош, ысынбарлыҡ менән тығыҙ береккәндә, хеҙмәткә һәм тәжрибәгә ҡушыл­ғанда ғына тулыһынса асылып китә, ысын сәнғәт гәүһәрҙәрен тыуҙыра, тигән идея бөтә хеҙмәттә сағыла. Дөйөм методологик әһәмиәткә эйә булған “тормош – заман – шағир – шиғриәт”, “шәхси ижад һәм әҙәби процесс” юҫығындағы күҙәтеүҙәр ғалим хеҙмәтенең умыртҡа бағанаһын тәшкил итә.
 
Уҡымлы монографиялар ижад итә
 
Ғөмүмән, ошо һәм башҡа хеҙмәттәре менән Ғ.Б. Хөсәйенов башҡорт әҙәбиәт ғилеме тарихында беренсе тапҡыр, үҙе яҙғанса, “тикшереү проблемалары киңерәк булһын” тигән позициянан тороп, теге йәки был яҙыусының тормошон, ижад лаборато­рияһы серҙәрен төрлө яҡлап тарихи-ижади бер бөтөнлөгөндә асып бирергә мөмкинлек биргән тулайым идея-эстетик анализ принцибын ғәмәлгә ашырыу өлгөләрен бирә, күренекле әҙиптәребеҙ хаҡында ысын мәғәнәһендә тәрән йөкмәткеле, ентеклелек, фәнни теүәллек менән айырылып торған киң ҡоласлы, фекер-идеяларҙы, фәнни күҙәтеүҙәрҙе уҡыусы зиһененә аңлайышлы, күңеленә ятышлы итеп биреү маһирлығына эйә “хөсәйеновса” стилле, уҡымлы монографиялар серияһын тыуҙыра. Был йүнә­лештәге эҙләнеүҙәрен ул ХХI быуат башында ла дауам итә, 2008 йылда “Рауил Бикбаев. Тормошо һәм ижады” тигән бик үҙенсәлекле композицияға ҡоролған – халыҡ шағирының китаптарын айырым-айырым анализлауға нигеҙләнгән монографияһын баҫтырып сығара. Тәж­рибәле ғалимдың ошондай новаторҙарса эшмәкәрлеге артабан уның ҡәләмдәштәре һәм шәкерттәре тарафынан дауам иттерелә. Һөҙөмтәлә М. Аҡмулла, М. Өмөтбаев, М. Ға­фури, Ш. Бабич, С. Мифтахов, Б. Бикбай, Ғ. Сәләм, Һ. Дәүләтшина, С. Агиш, Ә. Бик­чәнтәев, Н. Нәжми һәм башҡа әҙип­тәребеҙ хаҡында төплө фәнни китаптар барлыҡҡа килә.
Ғайса Батыргәрәй улының әҙәбиәтебеҙҙә үҙе бер күренеш булырҙай әҫәрҙәрҙе баһалап сығыш яһай барыуы, айырым әҙиптәр ижадын монографик өйрәнеүе хаҡында һүҙ алып барғанда, иғтибарҙы йәнә бер мәлгә йүнәлтмәй булмай. Мин уның әҙәбиәт ғилеменең әҙиптәр тормошо һәм ижады тураһында фәнни-ғәмәли мәғлүмәт биргән биобиблиография тармағын үҫте­реүгә тос өлөш иңдереүен күҙ уңында тотам.
1967, 1988 йылдарҙа ул ҡорҙаш әҙәбиәт белгесе М. Ф. Ғәйнуллин менән берлектә “Башҡорт совет яҙыусылары” тигән биобиблиографик белешмә баҫтырып сығара. Тәүгеһендә Яҙыусылар союзының – 101, икенсеһендә 213 ағзаһы хаҡында төплө мәғлүмәттәр туплаған был белешмә әлеге көндә лә әҙәбиәт донъяһы менән ҡыҙыҡ­һыныусыларҙың “юл күрһәткесе”, өҫтәл китабы булып ҡала килә.
Ғөмүмән, Ғ.Б. Хөсәйеновтың хеҙмәттәре ХХ быуаттың икенсе яртыһындағы башҡорт фәнни-әҙәби процесының үҙәгендә булды, уның иң ныҡлы, муртаймаҫ “тағандарын” тәшкил итте. Уларҙың араһында “Башҡорт совет поэзияһының үҫеш юлдары” (1968) тигән монографияһы айырым урын алып тора. Унда башҡорт шиғриәтенең 1917 йылдан һуңғы осорҙағы илле йыллыҡ идея-эстетик тәжрибә туплау тарихы уның идея-тематик һәм проблематик даирәһе, жанр-стиль тәбиғәте, милли йөҙө, башҡа әҙәбиәттәр менән бағланышы, күп быуатлыҡ бай әҙәби традицияларҙы ижади үҙләш­тереүе һәм үҫтереүе, новаторлыҡ һыҙат­тары, ҡаҙаныштары һәм кәмселектәре, һүҙ сәнғәтебеҙҙең башҡа төрҙәре һәм жанрҙары системаһында тотҡан урыны, улар менән диалектик бәйләнештәге үҫеш-үҙгәреше мәсьәләләрен бер бөтөн идея-эстетик система рәүешендә күҙаллау аша замандың социаль-иҡтисади, сәйәси һәм мәҙәни һулышы менән тығыҙ бәйләнештә, тари­хилыҡ принцибы нигеҙендә киң планда эҙмә-эҙлекле яҡтыртыла. Авторҙың үҙ хеҙмәтендә ижадсының шәхси стиле, осорҙоң әҙәби стилдәре, шағир шәхсиәте һәм идея-эстетик ҡараштары формалашыуы мәсьәләләрен күтәреп, ҡыҙыҡлы һәм фәһемле күҙәтеүҙәр яһауы, аныҡ дөйөмләштереүҙәргә килеүе лә башҡорт әҙәбиәт ғилеме тарихында башлап әйтелгән яңы һүҙ булды. Был фундаменталь хеҙмәт Ғ.Б. Хөсәйеновтың ғына түгел, ғәмәлдә бөтә башҡорт әҙәбиәт ғилеменең дә бик етди проблемаларҙы яҡтыртырҙай ҙур тәжрибә туплай, яңы юғарылыҡҡа күтәрелә барыуын асыҡ күрһәтте. Тиккә генә ул ғалимдың 1970 йылда Алма-Атала уңышлы яҡланған докторлыҡ диссертацияһының нигеҙен тәшкил итмәне.
 
Халҡыбыҙҙың рухи биографияһын өйрәнә
 
Башҡорт гуманитар фәненең алғы һыҙы­ғында барған абруйлы абыҙы юғарылығына күтәрелгән академик Ғайса Батыргәрәй улының ғилми эшмәкәрлеге хаҡында һүҙ алып барғанда, бер етди мәлгә айырым туҡталып китмәү тарихи дөрөҫлөккә хилаф­лыҡ итеү булыр ине. Ул фән донъяһына килгән осорҙа беҙҙә Октябрь революцияһына тиклем СССР-ҙағы аҙ һанлы халыҡтарҙың, шул иҫәптән башҡорттарҙың профессиональ сәнғәте, яҙма әҙәби теле һәм әҙәбиәте булмаған, уларға бындай рухи-мәҙәни байлыҡты тыуҙырыу һәм үҫтереү мөмкин­леген бары Совет власы бирҙе” тигән идеологик маҡсатты алға һөргән ҡараш нығынған ине.
Ғ.Б. Хөсәйенов тарихи нигеҙһеҙ, тормош диалектикаһына ҡаршы килгән, һәр халыҡ­тың бөгөнгөһө бар икән, үткәне һәм киләсәге булыуын билдәле бер сәйәси маҡсаттарҙа күрәләтә инҡар иткән ошо стереотип ҡарашты емерергә кәрәклекте донъя цивилизацияһы, фәне һәм мәҙәниәте юғарылығынан сығып аңлау кимәленә күтәрелгән башҡорт ғалимдарының береһе һәм берәгәйе булды. Аспирантурала уҡыған осорҙа уҡ халҡыбыҙҙың тарихи үткәне, рухи биографияһы тураһында мәғлүмәттәр туплай, төрлө ил вә милләт ғалим-ғөлә­мәләренең фекер-ҡараштары, концепциялары менән ентекле таныша башлаған әҙәбиәтсе 60 – 70-се йылдарҙа, иғтибарын башҡорт совет шиғриәте мәсьәләләренә йүнәлтеүен дауам итеү менән бер рәттән (“Шағирҙар”, 1981; “Башкирская советская поэзия (1917–1980)”, М., 1983), был йүнә­лештәге эҙләнеүҙәргә, уй-фекерҙәр төйөн­ләүгә ныҡлап тотона. 70-се йылдарҙа инде ул йәмәғәтселек хөкөмөнә һәр әҙәбиәттең үткәне, хәҙергеһе, киләсәге барлығын, уның үткәнен белмәй тороп, бөгөнгөһөн тәрән аңлау, хәҙергеһен киң һәм төплө күҙалламай тороп, киләсәген төҫмөрләү ситен икәнлекте сағыу күрһәткән һәм иҫбатлаған мәҡә­ләләрен, эсселарын, парсаларын, ғилми йыйынтыҡтарын бер-бер артлы сығара башлай. Уларҙа ғалим эҙләнеүҙәренең осорҙар һәм жанрҙар буйынса тағы ла тармаҡ­ланыбыраҡ китеүе, тарих төпкөлдәренә табан нығыраҡ йүнәлдерелеүе бермә-бер күҙәтелә. “Сәйәхәт дәфтәре” (1976) китабында ул башлыса халҡыбыҙҙың үткәндәге рухи биографияһы, уның идея-эстетик сығанаҡтары, этник-мәҙәни һәм әҙәби бәйләнештәре хаҡында уйлана, асылда бөгөнгө мәҙәниәтебеҙҙең һәм әҙәбиәтебеҙ­ҙең тәрән тамырҙарын, традицияларын юллай. Ә “Заман. Әҙәбиәт. Әҙип” (1978) исемле ҙур күләмле, бай йөкмәткеле йыйынтығында инде ул уғата ла мөһим, концептуаль проблемаларҙы күтәрә һәм яҡтырта. Уның әҙәби метод, поэтика, шиғыр төҙөлөшө, традиция һәм новаторлыҡ кеүек теоретик мәсьәләләрҙе тикшереүе, айырыуса әҙә­биәтебеҙҙең үҫеш-үҙгәреш юлдары хаҡында ҙур хроникаль арауыҡта, тарихи һәм географик киңлектәрҙә, ҡаршылыҡлы ижтимағи-тарихи ерлектә, күп яҡлы һәм ҡатмарлы иҡтисади-сәйәси һәм мәҙәни бәйләнештәр фонында фекер йөрөтөүе иғтибарҙы биләй. Башҡорт әҙәбиәтен фәнни өйрәнеү тарихында беренсе тапҡыр Ғ.Б. Хөсәйенов һүҙ сәнғәтебеҙ тарихын осорҙарға бүлеп өйрәнеү мәсьәләһен ентекле яҡтырта, һәр осор әҙәбиәтенең характерлы һыҙаттарын бай дәлилле материалдар ярҙамында асып бирә, ҡыҫҡаһы, рухи биографиябыҙ тари­хының фәнни нигеҙле план-проспектын төҙөй. Шулай уҡ ул башҡорт әҙәбиәт ғилеме тарихында башлап шәжәрәләрҙең, тәуарих­тарҙың, эпистоляр яҙмаларҙың, эш-ҡағыҙ­ҙарының тарихи-документаль ғына түгел, бәлки әҙәби-публицистик сығанаҡтар булыуын, боронғо һәм урта быуаттарҙа башҡорт йәмғиәтендә яҙма мәҙәниәт, яҙма әҙәбиәт һәм фольклор менән бер ҡатарҙан ауыҙ-тел ижадының да ярайһы сәскә атыуын күрһәтеп, иҫбатлап бирә, шуға күрә лә “Заман. Әҙәбиәт. Әҙип” китабы йәмәғәтселектә ҙур резонанс уятты, киң популярлыҡ ҡаҙанды. Уның авторы хаҡлы рәүештә республикабыҙҙың юғары наградаһына – Салауат Юлаев исемендәге дәүләт премияһына лайыҡ булды.
ХХ быуаттың 70-се йылдары башынан шулай Ғ.Б. Хөсәйеновтың туған халҡының үткәндәге рухи донъяһына етди, маҡсатҡа ынтылышлы фәнни “сәйәхәте” башлана. Уның башланғысы менән һәм туранан-тура ҡатнашлығында боронғо ҡулъяҙма һәм иҫке баҫма китаптарҙы йыйыу буйынса археографик экспедициялар ойоштороу киң ҡолас ала. Һөҙөмтәлә ғәрәп графикаһындағы өс меңгә яҡын ҡулъяҙма, дүрт меңләп иҫке баҫма китап, шәжәрә, ауыл тарихтары, фольклор өлгөләре, йәдкәр дәфтәрҙәре һәм башҡа бик әһәмиәтле яҙма ҡомартҡылар туплана. Тарих, тел һәм әҙәбиәт институты ҡарамағында баһалап бөткөһөҙ ошо рухи байлыҡ ерлегендә ҡулъяҙма фонд барлыҡҡа килтерелә. Хәҙер ул хаҡлы рәүештә академик Ғ.Б. Хөсәйенов исемендәге ҡулъяҙма үҙәк тип йөрөтөлә. Ни генә тимә, киң ҡарашлы был ғалим үҙенең тиҫтәләрсә йылдар буйы алып барған фиҙакәр хеҙмәте, бөтә күңелен һалып башҡарған шөғөлө менән үҙен бынамын тигән археограф итеп кенә түгел, иҫке ҡулъяҙма вә баҫма ҡомартҡыларҙы төпсөп өйрәнер текстолог итеп тә таныта, республикабыҙҙа археография һәм текстология ғилеменә ныҡлы нигеҙ һала. Тап ошо ерлектә ул әҙә­биәтебеҙҙең XI – XVIII быуаттарҙағы тарихын асыҡлау һәм өйрәнеү эшенә ең һыҙғанып тотона, республикабыҙ йәмәғәтселегенә уның боронғо дәүерҙән алып бөгөнгөгә тиклемге тарихын эҙмә-эҙлекле өйрәнеүҙең заман талабына әүерелеүен, көнүҙәк мәсьәлә булыуын ғилми-популяр формала аңлата башлай, башҡорт әҙәбиәтенең күп томлыҡ тарихын яҙыу идеяһын күтәреп сыға. Һөҙөмтәлә уның етәкселегендә республи­кабыҙҙың әҙәбиәт белгестәре 1975 – 1990 йылдарҙа әҙә­биәтебеҙҙең алты томлыҡ тарихын яҙыу буйынса титаник эш башҡара. Был эштең емештәре булараҡ 1990 – 1996 йылдарҙа һәр кемдең өҫтәл китабына әүерелерҙәй фундаменталь хеҙмәттәр бер-бер артлы донъя күрә. Әйткәндәй, олуғ ғалим-абыҙҙың шәкерттәре 2019 йылда әҙәбиәтебеҙ тарихының 1991 – 2015 йылдарҙағы үҫеше тәбиғәтен сағылдырған етенсе томын баҫтырып сығарыуға өлгәшә.
 
Ғалим-абыҙҙың Төп китабы
 
Бында шуны ла билдәләргә кәрәк: Ғ.Б. Хөсәйеновтың рухи мираҫыбыҙҙы өйрәнеү буйынса күп йылдар алып барған ошондай тынғыһыҙ эҙләнеүҙәре һөҙөмтәһе булараҡ, 1984 йылда “Быуаттар тауышы” тигән тарихи-теоретик пландағы китабы баҫылып сыға (ул 1996 йылда “Башкирская литература ХI – ХVIII веков” тигән баш менән рус телендә лә донъя күрә). Уны, һис икеләнеүһеҙ, олуғ ғалим-абыҙҙың фәнни эҙләнеүҙәре юлындағы күңеленә иң яҡын ижад емеше – Төп китабы тип әйтер инем. Бер кешенең ғүмерендә генә түгел, бәлки тотош бер халыҡтың ғилми-мәҙәни тормошоңда ла бындай китаптар әллә ни күп түгел.
Академик Ғ.Б. Хөсәйенов һәр саҡ ғилми эҙләнеү, халҡына әленән-әле яңы фекер-идеялар еткереү юлында булды. ХХ – ХХI быуаттарҙа ул фәнни-популяр характерҙағы “Арҙаҡлы шәхестәр” серияһына “йән өрөү”гә шаҡтай ҙур өлөш индерҙе, бер-бер артлы “Мөхәмәтсәлим Өмөтбаев” (1991), “Ризаитдин бин Фәхретдин” (1997), “Батырша” (2005) тигән китаптарын баҫтырып сығарҙы. Тап ошондай фәнни-популяр эштәре, ижади портреттары, эсселары ерлегендә титаник талант эйәһе үҙенә халыҡ яҙыусыһы тигән шөһрәтле исемде алып килгән тарихи пландағы бынамын тигән художестволы әҫәрҙәрен тыуҙырҙы.
Ғайса Батыргәрәй улының күп яҡлы фәнни хеҙмәттәре, әҙәби әҫәрҙәре менән танышыу барышында мин һәр саҡ уның айырыуса күңел биреп эшләгән бер ҙур вә мөһим эҙләнеү өлкәһе барлығына иғтибар итә килдем. Уны башҡорт донъяһын өйрәнеү ғилеме тип атарға булыр ине. Асылда бит ул үҙенең хеҙмәттәрендә һәм әҫәрҙәрендә (бигерәк тә парсаларында) ошо ғилемдең дөйөм концепцияһын булдырыуҙы һәм бер бөтөнлөгөндә өйрәнеүҙе алға һөрә. Уның 75 йәше уңайы менән уға арнап рус һәм башҡорт телдәрендә сығарылған коллектив хеҙмәттең “Башкироведение – Башҡорт ғилеме” (2004) тип аталыуы һис тә осраҡлы хәл түгел. Был ғилем башҡорт халҡының этногенезын, тарихын, этнографияһын, фольклорын, мәҙәниәтен, телен, әҙәбиәтен, сәнғәтен бер бөтөн система рәүешендә яҡтыртыуҙан ғибәрәт. Арҙаҡлы ғалим-әҙибебеҙ быға йәнә милли философия, этика, эстетика, культурология аспекттарын да ҡуша. Бер китабын ул тиккә генә “Башҡорт халҡының рухи донъяһы” (2003) тип атаманы. Унда башҡорт халҡының рухи тарихы, халыҡ ижады, мәғарифы, мәҙәниәте, әҙәбиәте, матбуғаты айырым-айырым яҡтыртыла, бик күп яңы бурыстар ҡуйыла.
Ғ.Б. Хөсәйеновтың күп яҡлы ғилми эшмәкәрлеге хаҡында һүҙ алып барғанда, әҙәбиәт теорияһы буйынса яҙған хеҙмәттәрен телгә алмау мөмкин түгел. “Башҡорт шиғыры. Шиғриәт һүҙлеге” (2003), “Башҡорт әҙәбиәтенең поэтикаһы. Теоретик поэтика” (2006), “Башҡорт әҙәбиәтенең поэтикаһы. Тарихи поэтика, психологик поэтика, милли шиғыр поэтикаһы” (2007), “Әҙәбиәт ғилеме һүҙлеге” (2006), “Әҙәбиәт теорияһы” (2010) – был фундаменталь хеҙмәттәр һәм һүҙлектәр теҙмәһе үҙе генә лә уның әҙәбиәт теорияһы өлкәһендә ниндәй төплө белгес булыуы хаҡында асыҡ һөйләп тора. Уларҙа ғалим Ә.И. Харисов, К.Ә. Әбүзәров кеүек әҙәбиәт белгестәренең ижад традицияларын дауам иттереп үҫтерә, яңы баҫҡысҡа күтәрә. Ә уның поэтика мәсьәләләренә арналған теоретик эштәре, асылда, беҙҙең әҙәбиәт ғилеме тарихында яңы күренеш булды.
Бөтә һәләтен фәнгә бағышлап, киләсәк хаҡына мөкиббән эшләгән, меңдән артыҡ ғилми эш, шул иҫәптән 50-гә яҡын монография, дәреслектәр яҙған, үҙенә ҡарата “беренсе”, “башлап ебәреүсе”, “асыштар яһаусы”, “яңылыҡтар алып килеүсе” кеүек эпитет-билдәләмәләрҙе йыш ҡулланырға мәжбүр иткән Ғайса Батыргәрәй улы Хөсәйенов – ысын мәғәнәһендә заманы­быҙҙың феноменаль ижади шәхесе, гуманитар фәнебеҙҙең энциклопедик ҡоласлы олуғ абыҙы ул.
Ғиниәтулла ҠУНАФИН ","25 Апрель , 21:07",Шәхестәр,Na
https://bashgazet.ru/articles/sh-khest-r/2023-04-25/bash-ort-gumanitar-f-ne-aby-y-3235969,Башҡорт гуманитар фәне абыҙы,Академик Ғайса Хөсәйеновтың титаник хеҙмәте тураһында.,"Ғайса Батыргәрәй улы Хөсәйеновтың иҫ киткес күп яҡлы, күләмле, тәрән йөкмәткеле ижад емештәре башҡорт халҡының, улай ғына түгел, бөтә Башҡортостан һәм Рәсәй халыҡтарының ижтимағи фекере, гуманитар фәне, мәҙәниәте үҫешендә ифрат ҙур роль уйнаған “алтын битте” тәшкил итә.
 
Энциклопедист ғалим-әҙип
 
Алдымда, өҫтәлдә, том-том китаптар ята. Төрлө форматлы, төрлө тышлы, төрлө йылдарҙа сыҡҡан улар. Эстәлек офоҡ­тарының киңлеге, уй-фекерҙәрҙең тәрәнлеге, жанр формаларының байлығы, тел-стиль сараларының йәйғорҙай төрлө төҫтәрҙә балҡыуы менән хайран ҡалдыралар. Был китаптар менән танышҡанда, халҡыбыҙҙың рухи биографияһының быуаттар төпкөлөнә киткән тамырҙары ла, Көнсығыш һәм Көнбайыш мәҙәни мөхитенә барып тоташҡан бәйләнеш ептәре лә, милли ерлектәге үҫеш-үҙгәреш тәбиғәте лә, гуманитар фәнебеҙҙең, мәҙәниәтебеҙҙең һәм һүҙ сәнғәтебеҙҙең бөгөнгө бейеклектәре лә, киләсәккә ынтылыштары ла күҙ алдына баҫа, уйҙарға һала, фәһем алдырта, илһамландыра, яңы идеялар тыуҙырта. Үҙенән-үҙе рустың Михаил Ломоносов, татарҙың Ҡәйүм Насыри, ҡаҙаҡтың Ибрай Алтынсарин, башҡорттоң Мөхәмәтсәлим Өмөтбаев һымаҡ арҙаҡлы улдарының эшмәкәрлектәре иҫкә төшә. Улар кеүек үк, беҙгә ысын мәғәнәһендә төплө һәм бөйөк зиһен, юғары әҙәп-әхлаҡ һәм эстетик зауыҡ тупланмаһы булған баһалап бөткөһөҙ ғилми-әҙәби байлыҡ ҡалдырған ижадсыны заманыбыҙҙың ғәжәп киң ҡоласлы олуғ абыҙы, энциклопедист ғалим-әҙибе тип әйтмәү мөмкин түгел. Бер үҙе унлаған ғалим һәм яҙыусы эштәренә торош ғилми хеҙмәттәр, әҙәби әҫәрҙәр, популяр китаптар, йөҙәрләгән мәҡәлә яҙған, тиҫтәләрсә фән әһелен әҙерләгән, төрлө йәмәғәт эштәрен башҡарған был талант эйәһе ғүмер юлының туғыҙынсы тиҫтәһе “саҡрымдарын һанаған” сағында ла милли мәҙәниәтебеҙҙең һәм әҙәбиәтебеҙҙең, әҙәбиәт ғилемебеҙҙең алғы һыҙығында барыуын, киң ҡатлам уҡыусы­ларға әленән-әле яңы асыштарын, уй-фекерҙәрен, күҙәтеүҙәрен етҡереүен дауам итте. Ҙур яуаплылыҡ тойғоһо менән һис икеләнеүһеҙ: “Ул башҡорт донъяһын өйрәнеү өлкәһендә ысын мәғәнәһендә үҙенең фәнни мәктәбен барлыҡҡа килтергән олуғ фекер эйәһе – абыҙ булды”, – тип әйтергә мөм­кинлек биргән был шәхес – Ғайса Батыргәрәй улы Хөсәйенов. Быйыл уға 95 йәш тулған булыр ине.
1954 йылда Мәскәүҙәге Бөтә донъя әҙәбиәте институты аспирантураһынан тыуған Башҡортостанына фән кандидаты булып ҡайтҡан мәлдән алып Ғ.Б. Хөсәйенов үҙенең ижад юлын Тарих, тел һәм әҙәбиәт институты менән бәйләй, тәбиғәт биргән талантын башлыса һүҙ сәнғәтебеҙҙе тарихи һәм теоретик планда өйрәнеүгә бағышлай. Парсаларының береһендә ул тиккә генә: “Төп шөғөлөм буйынса мин – фән кешеһе, әҙәбиәт белгесе... Донъяға күберәк ғалим булып бағам”, – тип яҙмай. Ысынлап та, башҡорт филологияһының уҙған быуаттың 50-се йылдарынан алып ХХI быуаттың 20-се йылдарына тиклемге уңышы һәм үҫеше уның фәнни эшмәкәрлеге менән тығыҙ бәйләнгән. Ул башҡорт әҙәбиәт ғилеменең әҙәбиәт тарихы, әҙәби тәнҡит, әҙәбиәт теорияһы кеүек тармаҡтарының “алҡынып-ташып” киң үҙәнгә сығыуына ғәйәт ҙур өлөш индерҙе. Уның текстология, айырыуса археография ише тармаҡтарына фәнни нигеҙ һалыусы, биобиблиография тармағын үҫтереүгә ҙур иғтибар биреүсе лә ул булды. Фольклористика өлкәһендә лә ғалим күп хеҙмәт күрһәтте. Бынан тыш, ул гуманитар фәндәрҙең башҡа өлкәләре буйынса әллә күпме мәҡәлә, тиҫтәгә яҡын фәнни-популяр китаптар яҙҙы, тарихи юҫыҡтағы художестволы әҫәрҙәр ижад итте.
Ғ.Б. Хөсәйенов 1956 йылда донъя күргән мәҡәләләренең береһен “Тикшереү проблемалары киңерәк булһын” тип атай. Һүҙҙең эштән айырылмауын яҡлаған һәм шуға ынтылған ғалим ошо мәҡәләһендәге тезисты артабан ысын мәғәнәһендә үҙенең ижад принцибына әүерелдерә, әленән-әле яңы идеялар һәм проблемалар менән сығыш яһай, яңы башланғыстарға юл яра. Мәҫәлән, әҙәбиәтебеҙҙең аныҡ бер арауыҡтағы идея-эстетик тәбиғәтен, уңыштарын һәм кәмсе­лектәрен, үҫеш-үҙгәреш үҙенсәлектәрен һәм тенденцияларын күҙалларға булышлыҡ иткән йыллыҡ күҙәтеү мәҡәләләрен яҙыуҙы, билдәле бер осор һүҙ сәнғәтебеҙҙең йөҙөн билдәләрҙәй күренекле әҙиптәрҙең ижад лабораторияһы серҙәрен төрлө яҡлап монографик планда тикшереүҙе ул эҙмә-эҙлекле фәнни күренешкә әүерелдереп ебәрә. Һөҙөмтәлә уның “Башҡорт совет поэзияһының ҡайһы бер мәсьәләләре” (1957), “Заман һәм поэзия” (1964) тигән мәҡәләләр йыйынтыҡтары донъя күрә. Был йыйынтыҡтары, әллә күпме рецензиялары, йыллыҡ күҙәтеү һәм проблемалы мәҡәлә­ләре менән ул башҡорт әҙәби тәнҡитенең махсус фәнни-ижади тармаҡ булараҡ үҫешенә һәм нигеҙен һалышыуға ҙур өлөш индерә. Быны ғалим артабан “Хәҙерге әҙәбиәт донъяһында” (1973), “Шағирҙар” (1981) тигән әҙәби тәнҡиттең төрлө жанр формаларын сағылдырған китаптары менән тағы ла нығыраҡ нигеҙләп ҡуя.
Әҙәби процесты байҡау барышында Ғ.Б. Хөсәйенов тәнҡиттең портрет жанрына айырыуса иғтибар бирә. Уның күҙәтеүҙәре тора-бара күренекле шағирҙарыбыҙ, прозаик­тарыбыҙ хаҡындағы тәнҡит-биографик очерктар, монографиялар булып үҫеп китә, бер-бер артлы “Сәйфи Ҡудаш ижады” (1959), “Халыҡ шағиры Ниғмәти” (1960), “Дауыт Юлтый. Тормошо һәм ижады” (1963), “Халыҡ шағиры Мостай Кәрим” (1965) тигән китаптары баҫылып сыға. Әйткәндәй, Башҡорт­остандағы, СССР-ҙағы ғына түгел, башҡа илдәрҙәге әҙәби процесты ла мөмкин ҡәҙәре даими күҙәтеп барырға тырышҡан ғалим 90-сы йылдарҙа халыҡ шағиры тураһындағы хеҙмәтенә яңынан әйләнеп ҡайта. Һөҙөмтәлә 1994 йылда уның “Мостай Кәрим. Шәхес. Шағир. Драматург. Прозаик” исемле ҙур күләмле монографияһы донъя күрә. Унда ғилми-әҙәби эшкә мөкиббән бирелгән, халҡының бөгөнгө һәм киләсәк рухи тормошо тураһында етди уйланған ғалимдың энциклопедик тәбиғәтле аҡыл эйәһе, эпик ҡоласлы образлы һәм ритмлы фекерләү көсөнә эйә һүҙ оҫтаһы булыуы тағы ла сағыуыраҡ күренә.
Хеҙмәттә концептуаль әһәмиәткә эйә ҡараш-фекерҙәр, күҙәтеүҙәр һәм дөйөмләш­тереүҙәр күп. Унда Мостай Кәрим ижа­дындағы төп йүнәлештәрҙең формалашыу һәм үҫеү юлдары ла, әҙәби процестың уға һәм, киреһенсә, йылдар үтеү һәм тәжрибә байыу менән уның үҙенең әҙәби процесҡа көслө йоғонто яһауы ла, был ижадтың эске үҫеш-үҙгәреш законсалыҡтары ла, ундағы миллилек һәм интернационаллек, тради­ционлыҡ һәм новаторлыҡ, концепция бө­төнлөгө һәм жанрҙар байлығы, дискус­сиялылыҡ һәм ихласлыҡ, социаль үткерлек һәм стилистик зауыҡлыҡ, шымалыҡ һәм нәфислек күренештәре лә бай миҫалдар аша дәлилле яҡтыртыла, ҙур әҙиптең башҡорт һүҙ сәнғәтенең алтын сәхифәләрен тәшкил итерҙәй төп әҫәрҙәре монографик планда үҙаллы тулайым анализлана.
Хеҙмәттәге концептуаль әһәмиәткә эйә фекер-күҙәтеүҙәрҙең береһе һәм мөһиме – халыҡ шағирының әҙәбиәт донъяһына килеү үҙенсәлектәрен, поэтик ижадының социаль һәм идея-эстетик ерлеген асып биреү. Һәр нәмә-күренештәрҙең, хәл-ваҡиғаларҙың тәрән тамырҙары тормошта, заман һулы­шында, ысынбарлыҡта булыуына айырыуса баҫым яһай ғалим. Тәбиғәт биргән талант бары тормош, ысынбарлыҡ менән тығыҙ береккәндә, хеҙмәткә һәм тәжрибәгә ҡушыл­ғанда ғына тулыһынса асылып китә, ысын сәнғәт гәүһәрҙәрен тыуҙыра, тигән идея бөтә хеҙмәттә сағыла. Дөйөм методологик әһәмиәткә эйә булған “тормош – заман – шағир – шиғриәт”, “шәхси ижад һәм әҙәби процесс” юҫығындағы күҙәтеүҙәр ғалим хеҙмәтенең умыртҡа бағанаһын тәшкил итә.
 
Уҡымлы монографиялар ижад итә
 
Ғөмүмән, ошо һәм башҡа хеҙмәттәре менән Ғ.Б. Хөсәйенов башҡорт әҙәбиәт ғилеме тарихында беренсе тапҡыр, үҙе яҙғанса, “тикшереү проблемалары киңерәк булһын” тигән позициянан тороп, теге йәки был яҙыусының тормошон, ижад лаборато­рияһы серҙәрен төрлө яҡлап тарихи-ижади бер бөтөнлөгөндә асып бирергә мөмкинлек биргән тулайым идея-эстетик анализ принцибын ғәмәлгә ашырыу өлгөләрен бирә, күренекле әҙиптәребеҙ хаҡында ысын мәғәнәһендә тәрән йөкмәткеле, ентеклелек, фәнни теүәллек менән айырылып торған киң ҡоласлы, фекер-идеяларҙы, фәнни күҙәтеүҙәрҙе уҡыусы зиһененә аңлайышлы, күңеленә ятышлы итеп биреү маһирлығына эйә “хөсәйеновса” стилле, уҡымлы монографиялар серияһын тыуҙыра. Был йүнә­лештәге эҙләнеүҙәрен ул ХХI быуат башында ла дауам итә, 2008 йылда “Рауил Бикбаев. Тормошо һәм ижады” тигән бик үҙенсәлекле композицияға ҡоролған – халыҡ шағирының китаптарын айырым-айырым анализлауға нигеҙләнгән монографияһын баҫтырып сығара. Тәж­рибәле ғалимдың ошондай новаторҙарса эшмәкәрлеге артабан уның ҡәләмдәштәре һәм шәкерттәре тарафынан дауам иттерелә. Һөҙөмтәлә М. Аҡмулла, М. Өмөтбаев, М. Ға­фури, Ш. Бабич, С. Мифтахов, Б. Бикбай, Ғ. Сәләм, Һ. Дәүләтшина, С. Агиш, Ә. Бик­чәнтәев, Н. Нәжми һәм башҡа әҙип­тәребеҙ хаҡында төплө фәнни китаптар барлыҡҡа килә.
Ғайса Батыргәрәй улының әҙәбиәтебеҙҙә үҙе бер күренеш булырҙай әҫәрҙәрҙе баһалап сығыш яһай барыуы, айырым әҙиптәр ижадын монографик өйрәнеүе хаҡында һүҙ алып барғанда, иғтибарҙы йәнә бер мәлгә йүнәлтмәй булмай. Мин уның әҙәбиәт ғилеменең әҙиптәр тормошо һәм ижады тураһында фәнни-ғәмәли мәғлүмәт биргән биобиблиография тармағын үҫте­реүгә тос өлөш иңдереүен күҙ уңында тотам.
1967, 1988 йылдарҙа ул ҡорҙаш әҙәбиәт белгесе М. Ф. Ғәйнуллин менән берлектә “Башҡорт совет яҙыусылары” тигән биобиблиографик белешмә баҫтырып сығара. Тәүгеһендә Яҙыусылар союзының – 101, икенсеһендә 213 ағзаһы хаҡында төплө мәғлүмәттәр туплаған был белешмә әлеге көндә лә әҙәбиәт донъяһы менән ҡыҙыҡ­һыныусыларҙың “юл күрһәткесе”, өҫтәл китабы булып ҡала килә.
Ғөмүмән, Ғ.Б. Хөсәйеновтың хеҙмәттәре ХХ быуаттың икенсе яртыһындағы башҡорт фәнни-әҙәби процесының үҙәгендә булды, уның иң ныҡлы, муртаймаҫ “тағандарын” тәшкил итте. Уларҙың араһында “Башҡорт совет поэзияһының үҫеш юлдары” (1968) тигән монографияһы айырым урын алып тора. Унда башҡорт шиғриәтенең 1917 йылдан һуңғы осорҙағы илле йыллыҡ идея-эстетик тәжрибә туплау тарихы уның идея-тематик һәм проблематик даирәһе, жанр-стиль тәбиғәте, милли йөҙө, башҡа әҙәбиәттәр менән бағланышы, күп быуатлыҡ бай әҙәби традицияларҙы ижади үҙләш­тереүе һәм үҫтереүе, новаторлыҡ һыҙат­тары, ҡаҙаныштары һәм кәмселектәре, һүҙ сәнғәтебеҙҙең башҡа төрҙәре һәм жанрҙары системаһында тотҡан урыны, улар менән диалектик бәйләнештәге үҫеш-үҙгәреше мәсьәләләрен бер бөтөн идея-эстетик система рәүешендә күҙаллау аша замандың социаль-иҡтисади, сәйәси һәм мәҙәни һулышы менән тығыҙ бәйләнештә, тари­хилыҡ принцибы нигеҙендә киң планда эҙмә-эҙлекле яҡтыртыла. Авторҙың үҙ хеҙмәтендә ижадсының шәхси стиле, осорҙоң әҙәби стилдәре, шағир шәхсиәте һәм идея-эстетик ҡараштары формалашыуы мәсьәләләрен күтәреп, ҡыҙыҡлы һәм фәһемле күҙәтеүҙәр яһауы, аныҡ дөйөмләштереүҙәргә килеүе лә башҡорт әҙәбиәт ғилеме тарихында башлап әйтелгән яңы һүҙ булды. Был фундаменталь хеҙмәт Ғ.Б. Хөсәйеновтың ғына түгел, ғәмәлдә бөтә башҡорт әҙәбиәт ғилеменең дә бик етди проблемаларҙы яҡтыртырҙай ҙур тәжрибә туплай, яңы юғарылыҡҡа күтәрелә барыуын асыҡ күрһәтте. Тиккә генә ул ғалимдың 1970 йылда Алма-Атала уңышлы яҡланған докторлыҡ диссертацияһының нигеҙен тәшкил итмәне.
 
Халҡыбыҙҙың рухи биографияһын өйрәнә
 
Башҡорт гуманитар фәненең алғы һыҙы­ғында барған абруйлы абыҙы юғарылығына күтәрелгән академик Ғайса Батыргәрәй улының ғилми эшмәкәрлеге хаҡында һүҙ алып барғанда, бер етди мәлгә айырым туҡталып китмәү тарихи дөрөҫлөккә хилаф­лыҡ итеү булыр ине. Ул фән донъяһына килгән осорҙа беҙҙә Октябрь революцияһына тиклем СССР-ҙағы аҙ һанлы халыҡтарҙың, шул иҫәптән башҡорттарҙың профессиональ сәнғәте, яҙма әҙәби теле һәм әҙәбиәте булмаған, уларға бындай рухи-мәҙәни байлыҡты тыуҙырыу һәм үҫтереү мөмкин­леген бары Совет власы бирҙе” тигән идеологик маҡсатты алға һөргән ҡараш нығынған ине.
Ғ.Б. Хөсәйенов тарихи нигеҙһеҙ, тормош диалектикаһына ҡаршы килгән, һәр халыҡ­тың бөгөнгөһө бар икән, үткәне һәм киләсәге булыуын билдәле бер сәйәси маҡсаттарҙа күрәләтә инҡар иткән ошо стереотип ҡарашты емерергә кәрәклекте донъя цивилизацияһы, фәне һәм мәҙәниәте юғарылығынан сығып аңлау кимәленә күтәрелгән башҡорт ғалимдарының береһе һәм берәгәйе булды. Аспирантурала уҡыған осорҙа уҡ халҡыбыҙҙың тарихи үткәне, рухи биографияһы тураһында мәғлүмәттәр туплай, төрлө ил вә милләт ғалим-ғөлә­мәләренең фекер-ҡараштары, концепциялары менән ентекле таныша башлаған әҙәбиәтсе 60 – 70-се йылдарҙа, иғтибарын башҡорт совет шиғриәте мәсьәләләренә йүнәлтеүен дауам итеү менән бер рәттән (“Шағирҙар”, 1981; “Башкирская советская поэзия (1917–1980)”, М., 1983), был йүнә­лештәге эҙләнеүҙәргә, уй-фекерҙәр төйөн­ләүгә ныҡлап тотона. 70-се йылдарҙа инде ул йәмәғәтселек хөкөмөнә һәр әҙәбиәттең үткәне, хәҙергеһе, киләсәге барлығын, уның үткәнен белмәй тороп, бөгөнгөһөн тәрән аңлау, хәҙергеһен киң һәм төплө күҙалламай тороп, киләсәген төҫмөрләү ситен икәнлекте сағыу күрһәткән һәм иҫбатлаған мәҡә­ләләрен, эсселарын, парсаларын, ғилми йыйынтыҡтарын бер-бер артлы сығара башлай. Уларҙа ғалим эҙләнеүҙәренең осорҙар һәм жанрҙар буйынса тағы ла тармаҡ­ланыбыраҡ китеүе, тарих төпкөлдәренә табан нығыраҡ йүнәлдерелеүе бермә-бер күҙәтелә. “Сәйәхәт дәфтәре” (1976) китабында ул башлыса халҡыбыҙҙың үткәндәге рухи биографияһы, уның идея-эстетик сығанаҡтары, этник-мәҙәни һәм әҙәби бәйләнештәре хаҡында уйлана, асылда бөгөнгө мәҙәниәтебеҙҙең һәм әҙәбиәтебеҙ­ҙең тәрән тамырҙарын, традицияларын юллай. Ә “Заман. Әҙәбиәт. Әҙип” (1978) исемле ҙур күләмле, бай йөкмәткеле йыйынтығында инде ул уғата ла мөһим, концептуаль проблемаларҙы күтәрә һәм яҡтырта. Уның әҙәби метод, поэтика, шиғыр төҙөлөшө, традиция һәм новаторлыҡ кеүек теоретик мәсьәләләрҙе тикшереүе, айырыуса әҙә­биәтебеҙҙең үҫеш-үҙгәреш юлдары хаҡында ҙур хроникаль арауыҡта, тарихи һәм географик киңлектәрҙә, ҡаршылыҡлы ижтимағи-тарихи ерлектә, күп яҡлы һәм ҡатмарлы иҡтисади-сәйәси һәм мәҙәни бәйләнештәр фонында фекер йөрөтөүе иғтибарҙы биләй. Башҡорт әҙәбиәтен фәнни өйрәнеү тарихында беренсе тапҡыр Ғ.Б. Хөсәйенов һүҙ сәнғәтебеҙ тарихын осорҙарға бүлеп өйрәнеү мәсьәләһен ентекле яҡтырта, һәр осор әҙәбиәтенең характерлы һыҙаттарын бай дәлилле материалдар ярҙамында асып бирә, ҡыҫҡаһы, рухи биографиябыҙ тари­хының фәнни нигеҙле план-проспектын төҙөй. Шулай уҡ ул башҡорт әҙәбиәт ғилеме тарихында башлап шәжәрәләрҙең, тәуарих­тарҙың, эпистоляр яҙмаларҙың, эш-ҡағыҙ­ҙарының тарихи-документаль ғына түгел, бәлки әҙәби-публицистик сығанаҡтар булыуын, боронғо һәм урта быуаттарҙа башҡорт йәмғиәтендә яҙма мәҙәниәт, яҙма әҙәбиәт һәм фольклор менән бер ҡатарҙан ауыҙ-тел ижадының да ярайһы сәскә атыуын күрһәтеп, иҫбатлап бирә, шуға күрә лә “Заман. Әҙәбиәт. Әҙип” китабы йәмәғәтселектә ҙур резонанс уятты, киң популярлыҡ ҡаҙанды. Уның авторы хаҡлы рәүештә республикабыҙҙың юғары наградаһына – Салауат Юлаев исемендәге дәүләт премияһына лайыҡ булды.
ХХ быуаттың 70-се йылдары башынан шулай Ғ.Б. Хөсәйеновтың туған халҡының үткәндәге рухи донъяһына етди, маҡсатҡа ынтылышлы фәнни “сәйәхәте” башлана. Уның башланғысы менән һәм туранан-тура ҡатнашлығында боронғо ҡулъяҙма һәм иҫке баҫма китаптарҙы йыйыу буйынса археографик экспедициялар ойоштороу киң ҡолас ала. Һөҙөмтәлә ғәрәп графикаһындағы өс меңгә яҡын ҡулъяҙма, дүрт меңләп иҫке баҫма китап, шәжәрә, ауыл тарихтары, фольклор өлгөләре, йәдкәр дәфтәрҙәре һәм башҡа бик әһәмиәтле яҙма ҡомартҡылар туплана. Тарих, тел һәм әҙәбиәт институты ҡарамағында баһалап бөткөһөҙ ошо рухи байлыҡ ерлегендә ҡулъяҙма фонд барлыҡҡа килтерелә. Хәҙер ул хаҡлы рәүештә академик Ғ.Б. Хөсәйенов исемендәге ҡулъяҙма үҙәк тип йөрөтөлә. Ни генә тимә, киң ҡарашлы был ғалим үҙенең тиҫтәләрсә йылдар буйы алып барған фиҙакәр хеҙмәте, бөтә күңелен һалып башҡарған шөғөлө менән үҙен бынамын тигән археограф итеп кенә түгел, иҫке ҡулъяҙма вә баҫма ҡомартҡыларҙы төпсөп өйрәнер текстолог итеп тә таныта, республикабыҙҙа археография һәм текстология ғилеменә ныҡлы нигеҙ һала. Тап ошо ерлектә ул әҙә­биәтебеҙҙең XI – XVIII быуаттарҙағы тарихын асыҡлау һәм өйрәнеү эшенә ең һыҙғанып тотона, республикабыҙ йәмәғәтселегенә уның боронғо дәүерҙән алып бөгөнгөгә тиклемге тарихын эҙмә-эҙлекле өйрәнеүҙең заман талабына әүерелеүен, көнүҙәк мәсьәлә булыуын ғилми-популяр формала аңлата башлай, башҡорт әҙәбиәтенең күп томлыҡ тарихын яҙыу идеяһын күтәреп сыға. Һөҙөмтәлә уның етәкселегендә республи­кабыҙҙың әҙәбиәт белгестәре 1975 – 1990 йылдарҙа әҙә­биәтебеҙҙең алты томлыҡ тарихын яҙыу буйынса титаник эш башҡара. Был эштең емештәре булараҡ 1990 – 1996 йылдарҙа һәр кемдең өҫтәл китабына әүерелерҙәй фундаменталь хеҙмәттәр бер-бер артлы донъя күрә. Әйткәндәй, олуғ ғалим-абыҙҙың шәкерттәре 2019 йылда әҙәбиәтебеҙ тарихының 1991 – 2015 йылдарҙағы үҫеше тәбиғәтен сағылдырған етенсе томын баҫтырып сығарыуға өлгәшә.
 
Ғалим-абыҙҙың Төп китабы
 
Бында шуны ла билдәләргә кәрәк: Ғ.Б. Хөсәйеновтың рухи мираҫыбыҙҙы өйрәнеү буйынса күп йылдар алып барған ошондай тынғыһыҙ эҙләнеүҙәре һөҙөмтәһе булараҡ, 1984 йылда “Быуаттар тауышы” тигән тарихи-теоретик пландағы китабы баҫылып сыға (ул 1996 йылда “Башкирская литература ХI – ХVIII веков” тигән баш менән рус телендә лә донъя күрә). Уны, һис икеләнеүһеҙ, олуғ ғалим-абыҙҙың фәнни эҙләнеүҙәре юлындағы күңеленә иң яҡын ижад емеше – Төп китабы тип әйтер инем. Бер кешенең ғүмерендә генә түгел, бәлки тотош бер халыҡтың ғилми-мәҙәни тормошоңда ла бындай китаптар әллә ни күп түгел.
Академик Ғ.Б. Хөсәйенов һәр саҡ ғилми эҙләнеү, халҡына әленән-әле яңы фекер-идеялар еткереү юлында булды. ХХ – ХХI быуаттарҙа ул фәнни-популяр характерҙағы “Арҙаҡлы шәхестәр” серияһына “йән өрөү”гә шаҡтай ҙур өлөш индерҙе, бер-бер артлы “Мөхәмәтсәлим Өмөтбаев” (1991), “Ризаитдин бин Фәхретдин” (1997), “Батырша” (2005) тигән китаптарын баҫтырып сығарҙы. Тап ошондай фәнни-популяр эштәре, ижади портреттары, эсселары ерлегендә титаник талант эйәһе үҙенә халыҡ яҙыусыһы тигән шөһрәтле исемде алып килгән тарихи пландағы бынамын тигән художестволы әҫәрҙәрен тыуҙырҙы.
Ғайса Батыргәрәй улының күп яҡлы фәнни хеҙмәттәре, әҙәби әҫәрҙәре менән танышыу барышында мин һәр саҡ уның айырыуса күңел биреп эшләгән бер ҙур вә мөһим эҙләнеү өлкәһе барлығына иғтибар итә килдем. Уны башҡорт донъяһын өйрәнеү ғилеме тип атарға булыр ине. Асылда бит ул үҙенең хеҙмәттәрендә һәм әҫәрҙәрендә (бигерәк тә парсаларында) ошо ғилемдең дөйөм концепцияһын булдырыуҙы һәм бер бөтөнлөгөндә өйрәнеүҙе алға һөрә. Уның 75 йәше уңайы менән уға арнап рус һәм башҡорт телдәрендә сығарылған коллектив хеҙмәттең “Башкироведение – Башҡорт ғилеме” (2004) тип аталыуы һис тә осраҡлы хәл түгел. Был ғилем башҡорт халҡының этногенезын, тарихын, этнографияһын, фольклорын, мәҙәниәтен, телен, әҙәбиәтен, сәнғәтен бер бөтөн система рәүешендә яҡтыртыуҙан ғибәрәт. Арҙаҡлы ғалим-әҙибебеҙ быға йәнә милли философия, этика, эстетика, культурология аспекттарын да ҡуша. Бер китабын ул тиккә генә “Башҡорт халҡының рухи донъяһы” (2003) тип атаманы. Унда башҡорт халҡының рухи тарихы, халыҡ ижады, мәғарифы, мәҙәниәте, әҙәбиәте, матбуғаты айырым-айырым яҡтыртыла, бик күп яңы бурыстар ҡуйыла.
Ғ.Б. Хөсәйеновтың күп яҡлы ғилми эшмәкәрлеге хаҡында һүҙ алып барғанда, әҙәбиәт теорияһы буйынса яҙған хеҙмәттәрен телгә алмау мөмкин түгел. “Башҡорт шиғыры. Шиғриәт һүҙлеге” (2003), “Башҡорт әҙәбиәтенең поэтикаһы. Теоретик поэтика” (2006), “Башҡорт әҙәбиәтенең поэтикаһы. Тарихи поэтика, психологик поэтика, милли шиғыр поэтикаһы” (2007), “Әҙәбиәт ғилеме һүҙлеге” (2006), “Әҙәбиәт теорияһы” (2010) – был фундаменталь хеҙмәттәр һәм һүҙлектәр теҙмәһе үҙе генә лә уның әҙәбиәт теорияһы өлкәһендә ниндәй төплө белгес булыуы хаҡында асыҡ һөйләп тора. Уларҙа ғалим Ә.И. Харисов, К.Ә. Әбүзәров кеүек әҙәбиәт белгестәренең ижад традицияларын дауам иттереп үҫтерә, яңы баҫҡысҡа күтәрә. Ә уның поэтика мәсьәләләренә арналған теоретик эштәре, асылда, беҙҙең әҙәбиәт ғилеме тарихында яңы күренеш булды.
Бөтә һәләтен фәнгә бағышлап, киләсәк хаҡына мөкиббән эшләгән, меңдән артыҡ ғилми эш, шул иҫәптән 50-гә яҡын монография, дәреслектәр яҙған, үҙенә ҡарата “беренсе”, “башлап ебәреүсе”, “асыштар яһаусы”, “яңылыҡтар алып килеүсе” кеүек эпитет-билдәләмәләрҙе йыш ҡулланырға мәжбүр иткән Ғайса Батыргәрәй улы Хөсәйенов – ысын мәғәнәһендә заманы­быҙҙың феноменаль ижади шәхесе, гуманитар фәнебеҙҙең энциклопедик ҡоласлы олуғ абыҙы ул.
Ғиниәтулла ҠУНАФИН ","25 Апрель , 17:09",Шәхестәр,Na
https://bashgazet.ru/articles/sh-khest-r/2023-04-07/ul-ber-va-ytta-la-bush-v-birm-ne-3212571,“Ул бер ваҡытта ла буш вәғәҙә бирмәне”," ""Миңә Урал Насир улы менән эшләү, унан тәжрибә, тормош һабағы  алыу бәхете тейҙе. Беҙҙең күптәребеҙ, ул саҡтағы Башҡортостан Президенты Хакимиәтенең йәш белгестәре өсөн, ул республикаға хеҙмәт итеүҙең, үҙ эшеңә тоғролоҡтоң сағыу миҫалы булды...""","Башҡортостан Башлығы Радий Хәбиров социаль селтәрҙә Башҡортостандың атҡаҙанған мәҙәниәт хеҙмәткәре, философия фәндәре кандидаты , Рәсәй һәм Башҡортостандың Журналистар союздары ағзаһы Урал Насир улы Бакировты 90 йәшлек юбилейы менән ҡотланы.
“Уның хаҡында мин  #ЖЗЛ_Башкортостан рубрикаһында һөйләйем. Башҡорт дәүләт педагогия институтын тамамлағандан һуң Урал Бакиров тыуған Күгәрсен районына – Подгорный ауылы мәктәбенә эшкә килә. Ярты йылдан йәш белгесте ВЛКСМ район комитетының беренсе секретары итеп һайлайҙар, ә өс йылдан һуң комсомолдың Башҡортостан өлкә комитеты секретары итеп  һайлана.
 Аҙаҡ КПСС Өлкә комитеты ҡарамағындағы Йәмәғәт фәндәре академияһы аспирантураһын тамамлай, диссертация яҡлай, партия өлкә комитетының матбуғат секторы мөдире, аҙаҡ пропаганда һәм агитация бүлеге мөдире була.
Урал Насир улы республика матбуғаты өсөн кадрҙар әҙерләүгә, ауыл хәбәрселәре хәрәкәтен үҫтереүгә ҙур өлөш индерҙе. Урал Бакировтың бай тәжрибәһе совет осоронан һуңғы йылдарҙа бик ныҡ кәрәк булды.  Ул Башҡортостандың беренсе Президенты Мортаза Ғөбәйҙулла улы Рәхимовтың ярҙамсыһы ине.  
Миңә Урал Насир улы менән эшләү, унан тәжрибә, тормош һабағы  алыу бәхете тейҙе. Беҙҙең күптәребеҙ, ул саҡтағы Башҡортостан Президенты Хакимиәтенең йәш белгестәре өсөн, ул республикаға хеҙмәт итеүҙең, үҙ эшеңә тоғролоҡтоң сағыу миҫалы булды. Арыу-талыу белмәй эшләне, һәр саҡ яҡшы кәңәше менән ярҙам итергә әҙер ине. Күп йыллыҡ хеҙмәте өсөн ике Хеҙмәт Ҡыҙыл Байраҡ , “Башҡортостан Республикаһы алдындағы ҡаҙаныштары өсөн” ордены, “Хеҙмәт батырлығы өсөн” миҙалы һәм башҡа наградалар менән бүләкләнде.
Эрудициялы, уҡымышлы Урал Насир улы һәр саҡ аудиторияны үҙнә ҡарата алды. Уны тыңлау ҡәнәғәтлек тыуҙыра. Әйткәндәй, ғәҙәти тормошта ул аҙ һүҙле. Һәм бер ваҡытта ла буш вәғәҙә бирмәй, һәр эште аҙағына тиклем еткерә.
Юбилейығыҙ менән, Урал Насир улы! Һеҙгә һәм ғаиләгеҙгә сәләмәтлек, бәхет, именлек теләйем!” - тип яҙҙы Радий Фәрит улы.
 ","7 Апрель , 17:15",Шәхестәр,Na
https://bashgazet.ru/articles/sh-khest-r/2023-04-04/mi-le-le-b-y-ullindy-geroik-ya-myshy-ha-ynda-ya-y-3203586,Миңлеғәле Ғөбәйҙуллиндың героик яҙмышы хаҡында яҙҙы,Миңлеғәле Ғөбәйҙуллиндың героик яҙмышы хаҡында яҙҙы.,"Милләттәштәре, тыуған төйәгендә яҡташтары уларҙы бер ҡасан да онотмай, ҡәҙерле ҡомартҡы итеп күңел түрендә һаҡлай. Шундай шәхестәрҙең береһе – күренекле яҡташыбыҙ, фронтовик яҙыусы Зәйни (Зәйнетдин) Рафиҡов. Яңыраҡ уның тыуыуына 100 йыл айҡанлы тыуған төйәге Мәләүез ерендә, Корнеевка ауылы мәҙәниәт усағында хәтер кисәһе уҙҙы. Әлеге республика күләмендәге мәртәбәле сараға ҡәләм оҫталары, мәҙәниәт хеҙмәткәрҙәре, әҙиптең ауылдаштары, туғандары, балалары, мәктәп уҡыусылары йыйылды.
Сара башланмаҫ элек, шәхескә арналған күргәҙмә менән танышҡан арала, Зәйни Рафиҡовтың ҡыҙҙары менән аралашыу форсаты тейҙе. “Атайыбыҙ һәр бурысҡа яуаплы ҡарай торғайны. Тәртип яратты, беҙҙе лә һәр эште аҙағына еткерергә өйрәтте”, – ти ҡәҙерле ҡунаҡтар. Ҡыҙҙары ла Зәйни Рафиҡовтың тәүге һөнәрен – педагогияны үҙ иткән, барыһы ла юғары белемле. Нәфисә апай –- башланғыс кластар уҡытыусыһы, Рәйсә апай – немец, Римма ханым инглиз телен үҙ иткән. Иң бәләкәй һеңлеләре Лариса медицина өлкәһен һайлаған.
Хәтер кисәһен асып, Корнеевка ауыл биләмәһе хакимиәте башлығы Татьяна Михайлова хөрмәтле яҡташтары менән ғорурланыуын белдерҙе. Күренекле яҙыусы, шағир Булат Рафиҡовты, Башҡортостандың һәм Татарстандың халыҡ артисы Гөлсөм Иҫәнғолованы, СССР-ҙың атҡаҙанған хәрби осоусыһы Зөбәйер Иҫәнғоловты, ялан батырҙары булараҡ танылған Ғилметдин һәм Тәхәүетдин Йәмилевтәрҙе иҫкә алды.
– Ауыл хакимиәтенә ҡараған һигеҙ ауыл араһында Дәүләтҡол – боронғо башҡорт ауылдарының береһе, унда үҙ еренә тоғро, әүҙем халыҡ йәшәй. Йыш ҡына “Һаумыһығыҙ, ауылдаштар!” һәм башҡа төрлө байрамдар үткәрелә. Былтыр Корнеевка ауылы “Айыҡ ауыл” конкурсында ҡатнашып, өсөнсө урынға лайыҡ булды. Төбәк төҙөкләндерелә, былтыр “Ашҡаҙар” хужалығы етәксеһе Илдус Хәлитовтың ярҙамы менән Булат Рафиҡов исемендәге урамға асфальт йәйелде. “Берҙәм Рәсәй” партияһының “Аныҡ эштәр” программаһына ярашлы, Дәүләтҡол ауылы клубында йылытыу системаһы алмаштырылды, – тине ул.
Һуңынан сәхнә түренә “Мәләүез таңдары” әҙәби берекмәһе етәксеһе Мәрйәм Күсмәева, ҡаланың Мөхәмәт­ша Буранғолов исемендәге китапхана белгесе Рәзилә Ҡотлогилдина күтә­рел­де. Улар арҙаҡлы яҡташыбыҙҙың бөгөнгө йәштәргә ҡомартҡы булып ҡалған ижадын барланы.
– Замандаштары хәтерендә Зәйни Рафиҡов илһөйәр, ижады тыуған яҡҡа һөйөү менән һуғарылған талантлы публицист булараҡ иҫтә ҡалды. Ул Совет армияһы һалдаттары һәм офицерҙарының – Ватанды һаҡлау­сы­лар хаҡында күп яҙҙы. Тәүгеләрҙән булып Александр Матросовтың үлемһеҙ батырлығын ҡабатлаған Миңлеғәле Ғөбәйҙуллиндың героик яҙмышы хаҡында, яуҙа ҡатнашҡан яҡташтарыбыҙ тураһында ҙур очерктар, иҫтәлектәр ҡалдырҙы. Уның “Мәләүезем –- ғәзиз ерем” документаль китабы энциклопедияға торошло, – тине Мәрйәм Тимерхан ҡыҙы үҙенең сығышында.
Зәйнетдин Фәсхетдин улы ҡәләм­дәштәре күңелендә тик яҡшы яҡтан иҫтә ҡалған. Ул йәш журналистар менән бай тәжрибәһен уртаҡлашҡан, изге эштәре яҡты хәтер ҡалдырған. 2002 йылда  уның исемендәге әҙәби премия булдырыла, лауреат исеменә Булат Рафиҡов лайыҡ була.
Зәйни Рафиҡовтың ҡыҙҙарының кисәләге сығышы тамашасыларға тәрбиәүи тәьҫир итте.
– Атайымды хеҙмәте буйынса яҙмыш еле төрлө яҡҡа ебәрә. Шуға ла Рәйсә – Мәскәү, мин һәм Римма – Өфө, Лариса Будапешт ҡалаһында донъяға килгәнбеҙ. Хәҙер уйлайым да, мәғлүмәтле атайыбыҙ беҙгә интернетты алыштырған, тигән һығымта яһайым. Ауыл хужалығы өлкәһенән­ме, тарихи дәлилдәрҙеме – күп мәғлүмәтте иң тәүҙә унан ишетә инек. Ул беҙҙең ғилемле булыуыбыҙҙы теләне. Атайыбыҙҙың йөҙөнә ҡыҙыллыҡ килтермәнек, был сараға килгән уҡыусыларҙын да юғары белемгә өлгәшеүен теләйбеҙ, – тине шәхестең өлкән ҡыҙы Нәфисә ханым.
Хәтер кисәһендә Зәйни Рафиҡов һүҙҙәренә яҙылған йырҙар, шиғырҙар яңғыраны. Әҙәбиәт һәм сәнғәт һөйөүселәр Корнеевка күп функциялы мәҙәниәт усағы мөдире Зөлфиә Ғарипова һәм “Ашҡаҙар”, “Миләш”, “Ауыл таңдары” үҙешмәкәр коллективтары әҙерләгән сағыу сығышты бик йылы ҡабул итте.
 Әҡлимә ИМАМОВА
Мәләүез районы.","4 Апрель , 10:46",Шәхестәр,Na
https://bashgazet.ru/articles/sh-khest-r/2023-03-28/min-i-t-m-llim-3197275,“Мин иң тәүҙә – мөғәллим”,Иҫ китмәле байлыҡ ҡалдырҙы.,"Яҙыусы Мөслим Әбсәләмов республикабыҙҙа билдәле шәхес ине. Әҙип, Башҡортостандың атҡаҙанған уҡытыусыһы, әүҙем йәмәғәтсе ине ул. Тыуған яғы – Йылайыр районының Юлдыбай ауылында уға арнап үткәрелгән кисәлә яҙыусының ҡыҙы – Башҡортостан юлдаш телевидениеһы журналисы Светлана Әбсәләмова, ҡәләмдәше, район гәзитенең элекке баш мөхәррире Ильяс Таҡалов, уҡытыусылар, уҡыусылар, китапхана хеҙмәткәрҙәре һәм әҙәбиәт һөйөүсе ауылдаштары ҡатнашты.
Урындағы мәктәп уҡыусылары яҙыусының “Сонтор бала саҡ” тигән әҫәренән өҙөк сәхнәләштерҙе. Унда авторҙың һутлы теле менән һүрәтләнгән балалар араһындағы ихлас дуҫлыҡты күреп, шул заманға хас һөйләшеүҙе һәм һүҙҙәрҙе тыңлап, әҫәрҙә һүрәтләнгән ваҡытты күҙ алдына баҫтырҙыҡ. Хәтер кисәһендә Мөслим Бәхтиәр улының бихисап уҡыусылары, ижадташтары Сания Иҫәндәүләтова, Хәфизә Амантаева, Гөлшат Зөлҡәрнәева, Рәйлә Айытҡолова, Флүрә Юлдашева һәм башҡалар сығыш яһаны, йылы хәтирәләре менән уртаҡлашты, ауыл­даштарының тормоштарында яҡты эҙ ҡалдырыуы хаҡында бәйән итте.
Светлана Әбсәләмованың атаһы тураһындағы иҫтәлектәрен тыныс ҡына тыңлап булмай ине. “Атайым иҫ китмәле ипле, тыйнаҡ, әҙәпле, йомшаҡ күңелле булды. Ул иң яҡшы атайҙар иҫәбендә ине. Булмышын, асылын мин әле булһа үҙем өсөн асам. Уның менән ғорурланыуым, уға булған ихтирамым, һоҡланыуым арта бара, – тине яҙыусының ҡыҙы. – Атайымдан ҡалған бер сумаҙан ҡағыҙҙар араһында әллә күпме китап сығарырлыҡ ижади хазина ята. Ғүмеренең һуңғы йылдарында яҙа башлаған “Хәлфә” трилогияһын ул тамамлай алманы. Үҙе иҫән саҡта романдың беренсе китабы донъя күрҙе, икенсеһен тамамлап өлгөрмәне, ул 2020 йылда нәшер ителергә тейеш ине, әммә санкциялар арҡаһында пландан төшөп ҡалды... Беҙҙең алда ошо романды нәшриәттә баҫтырып сығарыу бурысы тора...”
Мөслим Бәхтиәр улы яҙыусы ғына түгел, шағир ҙа ине. Светлана төрлө баҫмаларҙа донъя күргән шиғырҙарын туплап, үҙнәшер юлы менән “Моңдарым” тип аталған йыйынтыҡ сығарыуға өлгәшкән. Ул йыйынтыҡты кисәгә килгән ҡунаҡтарға, сығыш яһаусыларға, Юлдыбай һәм Йылайыр китапханаларына бүләк итте. Әҙиптең ҡыҙы шулай уҡ атаһының исемен мәңгеләштереү өсөн ҙур эш башҡарған ауылдаштарына, коллегаларына, Гөлшат менән Сабир Зөлҡәрнәевтәргә оло рәхмәтен еткерҙе. Уларҙың тырышлығы арҡаһында бөгөн райондың иң ҙур белем усаҡтарының береһе – Юлдыбай урта мәктәбе Мөслим Әбсәләмовтың исемен йөрөтә, унда иҫтәлекле таҡтаташ та ҡуйылған.
“Мөслим ағай – районыбыҙҙың ғына түгел, республиканың абруйлы шәхесе, – тине үҙенең сығышында хаҡлы ялдағы журналист Ильяс Таҡа­лов. – Ул мине мәктәптә уҡытмаһа ла, уны үҙемдең уҡытыусым тип һанайым, сөнки уның бөтә шиғырҙарын, хикәйәләрен үҙебеҙҙең район гәзите аша халыҡҡа еткерә торғайныҡ. Шул ваҡытта әҫәрҙәрен уҡып, яҙырға өйрәндек, бай теленә һоҡландыҡ. Фотохәбәрсе булараҡ, Мөслим ағайҙан фотоға төшөрөү серҙәрен дә өйрәндем. Ул бик ихлас кеше ине, үҙе белгәнде башҡаларға ихлас өйрәтте. Мин БДУ-ла уҡығанда курс, диплом эштәрен уға алып килеп күрһәттем. Ул, уҡып сығып, кәңәштә­рен әйтте, иҫкәрмәләр яһаны, яҡшы ерҙәрен маҡтап та ебәрә торғайны”.
Ильяс Исмәғил улы шулай уҡ Мөслим Әбсәләмовтың тәүгеләрҙән булып Шәйехзада Бабич ижадын өйрәнеүе, ул йөрөгән юлдарҙан уҡыусылары менән Темәстән алып Йылайырға тиклем барыуҙары, Бабичты белгән-күргән кешеләр менән осрашып, иҫтәлектәрен яҙып алыуы хаҡында бәйән итте. “Бында сығыш яһаусылар Мөслим ағайҙы тыйнаҡ, әҙәпле кеше булараҡ һүрәтләһә лә, шул осор өсөн ул ҡыйыу, батыр замандаш та ине. Шулай булмаһа, ул исемен телгә алыу тыйылған ваҡытта Бабичты өйрәнер, уның һуҡ­маҡтарынан йөрөр инеме?! – тип белдерҙе. – Ҡайһы бер шиғырҙары өсөн хатта беҙҙең район гәзитенә Мөслим Бәхтиәр улының исем-шәрифен яҙыуҙы, әҫәрҙәрен баҫыуҙы биш йылға тыйыуҙар ҙа булды...”.
Мәҙәниәт ветераны Ғәлимә Ислам­ғолова иһә Мөслим Әбсәләмовтың “Фәй­рүзә менән Фәйзрахман” хикәйә­һен яттан һөйләп хайран итте. Ул ауылдашының прозаик ҡына түгел, күп яҡлы талант эйәһе икәнлегенә лә баҫым яһаны. “Мин драма түңәрәгенә етәкселек иткән ваҡытта Мөслим ағайҙан бер ҡайҙа ла ҡуйылмаған пьеса табып биреүен үтендем. Ул миңә үҙенең “Бөтәһе лә фронт өсөн!” тигән пьесаһын бирҙе. Беҙ уны яратып уҡып сыҡтыҡ һәм ауылда сәхнәләштерҙек. Мөслим Бәхтиәр улы үҙе лә әүҙем “актерыбыҙ” булды. Һәр спектаклебеҙҙә уға ролдәр бирҙек һәм ул бик матур итеп уйнай торғайны”, – тип Ғәлимә апай әҙип яратҡан башҡорт халыҡ йырын башҡарҙы. 
40 йылдан ашыу туған мәктәбендә уҡытыусы булып эшләү дәүерендә М.Б. Әбсәләмов уҡыусылары менән үҙебеҙҙең яҡтың төрлө ерҙәренә сәйә­хәт итә һәм һәр экскурсиянан һуң фо­то­альбом төҙөй. Унда ҡайҙа барыу­ҙары, кемдәр менән осрашыуҙары яҙыла, фотоһүрәттәре ҡуйыла. Бындай ҡулдан төҙөлгән тиҫтәләгән альбом бөгөн Юлдыбай ауылы музейында ҡәҙерле ҡомартҡы булып һаҡлана.
Шул саҡта Мөслим Бәхтиәр улы ауылдарҙың килеп сығышы, мәктәп­тәр тарихы, уларҙың тәүге уҡытыу­сылары һәм уҡыусылары, тирә-яҡтағы ер-һыу атамаларының этимология­һын өйрәнә, оло быуын кешеләренән яҙып ала һәм теркәп бара. Ошо хәтирәләр нигеҙендә әлеге көндә күп ауылдар, үҙ тарихын белеп, тәбиғәт атамаларының килеп сығышын, араларҙың шәжәрәләрен өйрәнә. Иҫ китмәле байлыҡ ҡалдырыуын, бәлки, яҙыусы һәм мөғәллим ул саҡта аңлап та бөтмәгәндер. Әммә был яҙмалар хәҙер тарих, шул осорҙоң йылъяҙ­маһы булып ҡалды һәм оло әһәмиәткә эйә бер хазинаны тәшкил итә.
Урта мәктәптең башҡорт теле уҡытыусыһы Фирҙәүес Ҡашҡарова бар оҫталығын һалып алып барған, Юлдыбай ауылы таланттарының концерт сығыштары менән байытылған хәтер кисәһе һиҙелмәй ҙә үтеп китте. Ошондай күркәм сараны ойош­тороусыларға рәхмәт әйтеп, район хакимиәтенең мәҙәниәт бүлеге етәксеһе А.А. Сухов китапханасы Рәмилә Айытҡоловаға, Светлана Әбсәләмоваға рәхмәт хаттары тапшырҙы, әҙиптең яҡты исеменең киләсәктә лә яҡташтарына маяҡ булып торасағын билдәләне.
“Берләм һуҡмаҡтар”, “Үрҙәр”, “Һуңғы бейеклек”, “Хәлфә” кеүек халыҡ араһында киң танылыу тапҡан китаптар авторы, туған телебеҙҙең, һүҙҙең тәмен тойоп, ҡөҙрәтен белеп, онотолмаҫ сағыу образдар тыуҙырған танылған яҙыусы Мөслим Бәхтиәр улы Әбсәләмов әҙип булараҡ билдәлелек яулаһа ла, ғүмер буйы яратҡан һөнәре – уҡытыусы эшенә тоғро ҡала, шуға күрә лә уның һүҙҙәре менән “Мин иң тәүҙә – мөғәллим” тип аталды ла инде был хәтирәләргә бай, тәрбиәүи әһәмиәткә эйә, онотолмаҫ осрашыу.
Зөлфирә ҠАҘАҠБАЕВА","28 Март , 13:39",Шәхестәр,Na
https://bashgazet.ru/articles/sh-khest-r/2023-03-24/mill-t-oton-y-r-tk-n-zat-3190904,Милләт ҡотон йөрөткән зат ,Олуғ шәхесебеҙ Мәрйәм Бураҡаева менән әңгәмә.,"Милләтебеҙҙең аҫыл вәкиле – педагог, яҙыусы, әүҙем йәмәғәт эшмәкәре Мәрйәм Сабирйән ҡыҙы Бураҡаева оло юбилейын – 80 йәшен ҡаршылай. Халҡыбыҙ араһында уның абруйы, дәрәжәһе иҫ китмәле юғары, шуға ла үҙен Ил инәһе тип ололайбыҙ. Мәрйәм апай башланғысы менән мәктәптә балалар “Тормош һабаҡтары” дәресен уҡыны, башҡорт балаларына милли тәрбиә нигеҙҙәрен, милли рух һалған “Йәйләү” йәйге ял итеү үҙәге эшләй башланы һәм, шөкөр, уңышлы дауам итә. Республикабыҙҙа ҙур дәрт менән ҡабул ителеп, дәррәү күтәреп алынған “Шәжәрә байрамы”, “Башҡортостан ынйылары”, “Урал батыр мәктәбе”, “Өләсәйҙәр мәктәбе” проекттарының авторы ла – Мәрйәм Сабирйән ҡыҙы. Уның үҫеп килгән быуынға әхлаҡи, рухи тәрбиә биреүгә, илһөйәрлек тойғоһо, тәбиғәткә һаҡсыл ҡараш һалыуға арналған, халыҡ педагогикаһына таянып яҙылған хеҙмәттәре көслө ҡыҙыҡһыныу уятты һәм уята, ҙур ихтыяж менән файҙалана. Затлы шәхесебеҙҙең һәр мәсьәләгә үҙ фекере, ҡарашы бар. Һәр әйткәне – алтынға бәрәбәр аҡыл, тәжрибә үрнәге. Уның менән әңгәмәләшеү оло хазинаға тиң. Беҙгә ошондай форсат тейҙе.
– Мәрйәм апай, һеҙҙең “Тормош һабаҡтары” үҙ ваҡытында ҙур ҡаҙаныш булды, уны мәктәптә ба­рыһы ла яратып уҡыны. Ошоға бәйле, үҙегеҙгә мөрәжәғәт итәләрме?
– Китапты эҙләүселәр күп, тура үҙемә яҙып та һорайҙар. “Тормош һабаҡтары”, аҙаҡ “Башҡортостан мәҙәниәте” тип уҡытылды. “Бик яҡшы дәрестәр ине, йәл, алып ташланылар, мотлаҡ кире ҡайтартырға кәрәк” тип яҙалар. “Ата-әсәләргә лә унда бик кәрәкле, файҙалы кәңәштәр күп ине”, “Тормош һабаҡтары” дәресен үҙем дә, балалар ҙа түҙемһеҙләнеп көтөп ала торған инек. Тормошта осраған, ләкин аңлатыуы ҡыйыны­раҡ хәлдәр шундай ябай, еңел генә итеп аңлатылған. Үҙем өсөн дә күп кенә дәрестәр тотош бер асыш булды!” тип яҙыусылар бар.
 
– Йәш башҡорт ата-әсәләре лә йыш мөрәжәғәт итәлер, моғайын. Уларҙы нимә борсой?
– Балаға нисек башҡортлоҡ тойғоһо һалырға, тип йыш һорайҙар. Ысынлап та, башҡорт булыу – ул башҡортса һөйләшеү генә түгел, ә башҡортлоғоңдо йөрәгең менән тойоу. Быны ниҙән башларға һуң, тип һораусылар бар. Иң беренсе шарт – балаға мотлаҡ башҡорт өнлө үҙебеҙҙең исемде ҡушырға кәрәк. Сабый үҙен иркәләгән саҡта башҡорт өнөн, туған телдең моңон ишетергә тейеш. Балаға ят исем ҡушыу – үҙ милли мәҙәниәтеңә битараф булыуҙың, хатта яратмауҙың бер сағылышы. Исемдәр донъяһын өйрәнеүселәр йәки шәжәрә тикше­реүселәрҙең фекеренсә, исемдәр аша халыҡтың рухи донъяһының нисек үҙгәреүен асыҡ күреп була. Алыҫ китергә түгел, уҙған быуаттың 90-сы йылдарынан башланған күтәрелеш, рухи асылға ҡайтыу исемдәрҙә ныҡ сағыла. Ул саҡта тыуған башҡорт балалары Буранбай, Арыҫлан, Таймаҫ, Юрматы, Тамъян, Мортаза, Сәлимә, Зөлхизә, Зәлифә, Зарифа кеүек боронғо исемдәрҙе йөрөтә.
Артабан тәрбиә ҡанға һалынған моң мөхитендә дауам итергә тейеш. Үкенес, һуңғы йылдарҙа балаға сәңгелдәк йыры йырлау түгел, ябай ғына башҡортса көйләү ҙә онотола бара. Ә бала туған моң солға­нышында үҫергә тейеш. 
Унан, бала күңеле йәшәгән өйҙө, ишек алдын, ундағы әйберҙәрҙе, тә­биғәтте, йән эйәләренең тауыштарын башҡортса ҡабул итһен. Әйтә­йек, кәкүк: “Кәк-кәкүк, кәк-кәкүк, һикерҙек, остоҡ бейек”, – тип саҡыра. Балаға туған тел тойғоһо һалыр өсөн иң тәүҙән үк уны уратып алған бәләкәй генә мөхит туған телендә һөйләшергә тейеш, әйтә­йек, бесәйҙе “кыс-кыс” тип түгел, ә башҡортсалап “бес-бес-бес” тип са­ҡырырға. Туған тел мөхитенә ят ауаз­дарҙың килеп инеүе музыка ҡоралының көйһөҙләнеүе кеүек була. Туған тел ныҡлы тамыр йәй­мәйенсә тороп, икенсе телгә күсеү дөрөҫ түгел. Балаға бәләкәй сағы­нан уҡ бер нисә тел өйрәтеп маташыу мейелә аң, заң ҡалып­ла­шыуына ҡамасау­лайҙыр. Ҡыҫҡаһы, балаға башҡортлоҡ тойғоһо һалыр өсөн уның тирә-яғында баш­ҡорт моңо, башҡорт өн-ауазы булды­рыуҙан башларға кәрәк. Тәбиғи булмышына һалынған тел мөхитен нығытыу, үҫтереү, камиллаштырыу зарур.

– “Урал батыр мәктәбе”нең башлау­сыһы ла һеҙ. Тиңһеҙ рухи хазинабыҙҙа тормош ҡанундары, йәшәйеш буйынса затлы аҡыл тупланған икәненә иғтибарҙы йүнәлтеүсе кешеһегеҙ. Был темаға ҡағылмай үтеү мөмкин түгел.
– Эйе, “Урал батыр” – ул баш­ҡорттоң йәшәйеш мәктәбе. Уның нигеҙендә ойошҡанбыҙ, шуның өсөн һаҡланып ҡала алғанбыҙ. Милләтте, телде фәҡәт “Урал батыр” тәғлимәттәре, ундағы йәшәйеш фәлсәфәһе нигеҙендә генә һаҡлап ҡалып була. Шуға “Аҡ тирмә” милли-мәҙәни үҙәгендә бөйөк эпосыбыҙ йөкмәткеһенән сығып, ун йүнәлеште билдәләнек тә эш башланыҡ.
Беренсеһе: “Тау буйҙары йәшәрһен, мәңге үлмәҫ төҫ алһын”. Ул тәбиғәтте һаҡлау маҡсатын тота.
Икенсеһе: “Еҫерҙәрҙең алдында күҙенә керпек булығыҙ”. Бында етемдәр тураһында һүҙ бара. Элек бит атай-әсәйе булмаған балаларҙы туғандары баҡҡан. Халҡыбыҙҙың һәйбәт йолаһын дауам итергә кәрәк ине лә. Юҡһа, хәҙер хатта өлкән­дәрҙең ҡайһы берҙәре ҡараусыһыҙ, балалары ситкә китеп бөткән...
Өсөнсөһө: “Ил ынйыһын йәшереп, ергә күмеп ҡуймаҫҡа”. Борон байҙар халыҡты ҡараған. Ҡыуатовтар, Тасимовтар, Мәмбәт ҡарт­тар. Байлыҡты байлыҡ өсөн туплау уны ергә йәшереп ҡуйыуға бәрәбәр. Халыҡ мән­фәғәтендә генә уның бәрәкәте була. (Әлегә был йүнәлеште ҡуҙғатып булмай әле...)
Дүртенсеһе: “Яҡшының эскәне һыу булыр, ямандың эскәне ыу булыр”. Бына был “Айыҡ ауыл” конкур­сының девизы булырға тейеш. Нисә быуаттар элек үк халҡыбыҙ яманлыҡтың башы ыуҙа икәнлеген аңлатырға тырышҡан. Халҡыбыҙ зирәк ул. “Урал батыр” эпосын ижад иткән ҡәүем балаларыбыҙ бит. Зиһенде яҡтыртып ебәрерлек итеп эпосты уҡып, ошо юлдарға аңлатма биреп башларға кәрәк.
Бишенсеһе: Һомай әйтә: “Ил күрергә сыҡтым мин, Ер ҡошонан түгелмен – йәшәй торған илем бар, илһеҙ етем түгелмен”. Сит илдә оя ҡороусылар үҙҙәрен нисек тоялыр?.. Эпоста атай-әсәйһеҙ генә түгел, ә илһеҙ ҡа­лыу­ҙың да етемлек икәне хаҡында ап-асыҡ әйтелгән. Ил ташлап бөтөнләйгә сығып китеү дөрөҫ түгел – быны ла аңлатырға кәрәк.
Алтынсыһы: “Атамдың хаҡы өсөн, әсәмдең хәтере өсөн тағы ла бер һынайым”. Кеше әҙ генә яңылышһа ла, ғәйепләргә әҙер торабыҙ. Ә бәлки, ул тел ярҙамына, кәңәшкә, хатта матди ярҙамға мохтаждыр?.. Кеше хәленә инеү кәрәк.
Етенсеһе: “Күккә менер баҫҡыс­һыҙ, Ерҙе асыр асҡысһыҙ”. Был йүнәлеш йәш ғалимдарыбыҙ менән эшләүгә ҡоролған. Халҡыбыҙ борон-борондан ғилемгә ынтылған. “Атам һине ҡурҡытыр, уныһынан да ҡурҡма һин, һаман телен һора һин...” Ошо һүҙҙәрҙең әрәсәһе – кешенең, халыҡтың теленә хужа бул­дыңмы, барыһы ла һинеке, тигән һүҙ.
Һигеҙенсеһе: “Яҡшылыҡҡа яҡ­шы­лыҡ ҡыла торған йола бар”. Насар кеше юҡ, насар холоҡлоһо була, әммә уның да яҡшы сифаттары бар. Кешенең яҡшы эше, яҡшы сифаттарына иғтибар итергә кәрәк. Был үҙе бер һабаҡ, тәрбиә, ул ыңғай һөҙөмтә бирә. Эпостағы баяғы юлдар шуға ишара.
Туғыҙынсыһы: “Олоно оло ите­геҙ, Кәңәш алып йөрөгөҙ. Кесене кесе итегеҙ, Кәңәш би­реп йөрөгөҙ”. Был йүнәлеш буйынса Тәнзилә Яҡуп ҡыҙы Бикбаева менән “Өлә­сәй­ҙәр мәктәбе”н асып ебәрҙек. Өләсәй­ҙәр ғәжәп ихлас. Һәр береһе ейән-ейәнсәрен нисек тәрбиә­ләгәнен, туған телдә аралашыр өсөн ниндәй ысулдар ҡулланғанын яҙа, видеолар ебәрә. Эш йәнле бара, шулай дауам итә күрһен.
Унынсыһы: “Йәншишмәнән һыу алып, Үлгәндәрҙе терелтеү өсөн тыуған батырмын”. Бында һүҙ рухи терелтеү тураһында бара. Тарихи шәхестәребеҙҙе онотмау, затлы исем нигеҙендә йәштәрҙе тәрбиәләү күҙ уңында тотола. “Аҡ тирмә” милли-мәҙәни үҙәге етәксеһе Рәйсә Күзбәкова һәм Мәрүә Ғилметдинова менән ошо йүнәлештә бергәләп эш башланыҡ. Маҡсатыбыҙ – эпос йөкмәт­кеһен, уның фәлсәфәһен йәштәргә аңлатыу. Был юҫыҡта ғалим­дарҙы, аҡыл туплаған уҙаман­дарҙы һәм ҡатын-ҡыҙҙарҙы саҡы­рабыҙ.
 
– Этнопедагогика, йәғни хал­ҡыбыҙҙың тәрбиә ҡанундары буйынса ла ҙур эш башҡараһығыҙ.
– Халҡыбыҙҙың аҡылы тәрән, зиһене яҡты, фекере тос, рухы бай. Ижадында – иҫ китмәле һабаҡ. Шуны киләсәк быуынға ҡалдыра тор­ған фән ул – этнопедагогика. Ә беҙҙә ул, ҡыҙғанысҡа ҡаршы, тәрән бушлыҡ. Урыҡ-һурыҡ ҡына шөғөл­лән­гәндәр. Тәрбиә­ләге ошо буш­лыҡ­ты тулыландырыу – беҙҙең маҡсат.
 
– Һеҙҙең юбилейығыҙ айҡан­лы “Бураҡаева уҡыуҙары” ойошторолдо, ул күп яҡлы эшмә­кәрлегегеҙгә арнала. Бөгөн кис Ейәнсурала, һеҙҙең исемде йө­рөт­кән башҡорт гимназия-интернатында, уның йомғаҡлау өлөшө уҙғарыла. Һөҙөмтәләре буйынса тағы ла бер һөйләшеп алырға уңайы сығыр, тип өмөтләнеп, һөйләшеүҙе әлегә тамамлайбыҙ. Юбилейығыҙ мөбәрәк булһын, имен-һау була күрегеҙ, Ил инәһе!
- Рәүилә ҒАТАУЛЛИНА ","24 Март , 16:38",Шәхестәр,Na
https://bashgazet.ru/articles/sh-khest-r/2023-03-14/mere-bash-ort-hal-yna-has-batyrly-3176642,Ғүмере – башҡорт халҡына хас батырлыҡ,Күренекле геолог Басир МӘҺӘҘИЕВтең тыуыуына – 90 йыл.,"Күренекле геолог Басир Мәһәҙиевтең тол ҡалған ҡатыны Сәүиә Гәрәй ҡыҙы баҫтырып сығарған китабында “Еремдең хазина-байлыҡтарын табып, халҡыма тапшырыуға өлгәшеү ғүмеремдең бушҡа үтмәгәнлеген билдәләне, тип уйлайым” тигән һүҙҙәр бар. Басир ағай әйткән уларҙы. Бындай яҙмыш ысынында беҙҙә ҙур ғорурлыҡ тойғоһо уята.
 
Сит ил геологтары ла иғтибар итә
 
Басир Мәһәҙиев Ейәнсура районының иң төпкөл Абҙан ауылында тыуған. Үҫмер ваҡытында уҡ ағаһы Дәүләтгәрәй (һигеҙ йәшкә олораҡ) менән китап донъя­һына мөкиббәнлек, белем­гә ҡыҙыҡһыныу ғаилә тәрбиәһе һөҙөмтәһендә барлыҡҡа килә. 1949 йылда урта мәктәпте көмөш миҙалға тамамлай. Бер аҙ уҡыт­ҡандан һуң, 1951 йылда М.И. Калинин исемендәге Мәскәү төҫлө металдар һәм алтын институтына уҡырға инә һәм алдынғы студенттар иҫәбендә була. Йәш белгескә аспирантурала ҡалырға кәңәш итәләр, әммә Башҡортос­тандан саҡырыу көтөп, был тәҡдимдән баш тарта. Уралыма булһа ла ҡайтайым тип, Свердловск өлкәһенең Полевской ҡалаһында өс йыл эшләп, маҡ­сатына өлгәшә: Әбйәлил райо­нындағы яңы ойошторолған геологоразведкала сәмләнеп хеҙмәт итергә тотона.
Эш базаһы, юғары белемле кадр­ҙар юҡ. 1960 йылда институт тамам­лаған  өс геолог килә. Тәжрибә туплап өлгөргән Мәһә­ҙиев етәкселегендә райондың геологик үҙенсәлектәрен өйрәнә башлағас, уларға арыу ғына ғилми ҡаҙаныш насип була: районда Салауат тип аталған ҙур баҡыр ятҡылығы табыла. Һуңға­раҡ, әлеге тикшеренеүҙәрҙе һәм асыштарҙы дөйөмләштереп, Басир Дәүләт улы геология-минералогия кандидаты ғилми дәрә­жәһенә диссертация яҡлай. Кү­сем руднигы һәм  Ташбулат ауылы тарихында яҡты эҙ ҡалдыра: 2018 йыл­да уның хөрмәтенә клуб стена­һына иҫтәлекле таҡтаташ ҡуйыла.
1963 йылда Өфөнән килгән белгестәр Басир ағайҙың геофизика йүнәлешендәге төплө беле­менә шаһит булып, үҙҙәренә эшкә саҡыра. Баш ҡалала ғалимдар менән аралашып эшләргә хы­ял­ланған геолог, ҡанатланып, 15 йыл Учалы, Хәйбулла, Белорет райондарында төрлө геологик фараз экспедицияларында яуап­лы вазифаларҙа уңышлы эш­ләй. Атаҡлы Мансур гранит ятҡылығы шул ваҡыттағы мөһим асыш һанала. Әйткәндәй, Өфө опера һәм балет театры шуның ташы менән биҙәлгән.
1978 – 1992 йылдарҙа Басир Дәү­ләт улы “Башкиргеология” идаралығы генераль директоры урынбаҫары һәм баш геологы булып эшләй. Роман­тикаға бирелеп эшләнем, тип әйтә торған булған ул ҡатынына. Ошо йыл­дарҙа Сибай – Бүребай ара­һындағы майҙанда бик ҙур асыштар эпопеяһы башлана. Геологияла баҡыр-цинк ятҡылыҡтарын эҙләүҙең фәнни методикаһы нигеҙләнә. Был өлкәләге ны­ҡышмалы хеҙмәте өсөн, уға Хәйбулла районында баҡыр колчеданына ифрат бай Подольск һәм Юбилей ятҡылыҡтарын асыу­сылар менән бер рәттән, СССР-ҙың дәүләт премияһы, Халыҡтар дуҫлығы ордены һәм “БАССР-ҙың атҡаҙанған геологы” тигән маҡтаулы исем бирелә.
Ҡаҙаныштар сит ил геологтары иғтибарынан да ситтә ҡалмай. ХХVII халыҡ-ара геология конгресында сығыш яһау, алты ил делегаттарын Башҡортостанда ҡабул итеү Басир Мәһәҙиев иңенә төшә. Артабан 1984 йылда башланған аралашыуҙа Канада, Германия геологтары менән дөйөм маҡсатлы эшкә форсат асыла.
 
Һынылышлы осорҙа
 
1990 йылдарҙағы сәйәси үҙгәреш­тәр ике яҡлы булды. Сәйәси күҙлектән ҡарағанда, башта республикабыҙ үҙенең абруйын ныҡ күтәреүгә өлгәш­те. Башҡортостан Республика­һы Юғары Советы Рәйесе М.Ғ. Рәхи­мов халҡыбыҙ файҙаһына баш­ҡарған эш­тәре менән ил күлә­мендә киң таныл­ды. Ул, Баш­ҡортостан Респуб­ликаһы Конс­титуцияһына ярашлы, халҡыбыҙ ер аҫты хазиналары менән хужаларса эш итә алһын өсөн, 1992 йылдың февралендә БР Геология дәүләт комитетын ойоштороу тураһындағы Указға ҡул ҡуйҙы.
Ошо мәлдән комитет рәйесе итеп тәғәйенләнгән һәм Башҡорт­остан Хөкүмәте ағзаһы булған Мәһәҙиевтең тормошонда үтә яуаплы, көсөргә­неш­ле осор башлана.  Мине нефть геоло­гияһы һәм нефть сығарыу мәсьәлә­ләрен алып барыу  буйынса беренсе урынбаҫары итеп эшкә саҡырҙы. “Баш­ҡорт энциклопе­дияһы” фәнни нәшриәтендә, һәр беребеҙ үҙаллы ылыҡтырылып, ул – баш мөхәррир урынбаҫары, мин “Башҡортостан Рес­публика­һының ҡыҫҡа энцикло­пе­дия­һы”ның геология бүлегендә мәҡәлә­ләр  авторы, штаттан тыш терминдар тәржемәсеһе, ете томлыҡты әҙерлә­гәндә шулай уҡ мөхәрририәт ағзаһы булдым. Шунан сығып та, мине үҙенә эшкә алыуы  осраҡлы булмағандыр, тип уйлайым. Мин – ун йыл Өфө балалар йортонда тәрбиәләнгән, 1-се рес­публика мәктәп-интернатын (хә­ҙер­ге Рәми Ғарипов исемендәге 1-се башҡорт республика гимназия-интернаты) көмөш миҙалға тамам­лаған “һуғыш балаһы”. Ул ваҡытҡа М.В. Ломоносов исемендәге Мәскәү дәүләт университетының геология факультетын һәм ВНИИГАЗ аспиран­тураһын тамамлап,  “Башнефть” промыслаларында һәм аппаратында, Ангола Халыҡ Республикаһының Нефть ми­нистр­лығында нефть ятҡылыҡта­рын үҙләштергән баш инженер вазифаһында эшләп ҡайтҡан, донъяла беренселәрҙән булып үҙебеҙ уйлап тапҡан, сит илдәрҙә лә киң танылып өлгөргән ҙур яңы ғилми йүнә­лештәге – нефтте өҫтәмә сығарыу технология­һындағы лабораториялар асҡан, Мәскәүҙә диссертация яҡлаған геология-минералогия фәндәре кандидаты инем. Б. Мәһәҙиев Геология комитетына саҡырғанға тиклем “Союзнефтеотдача”ла бүлек мөдире булдым.
Комитет ҙур булманы, штат туплағанда ҡыйынлыҡтар ҙа осраны: белгестәр генә түгел, идара итеү һәләтенә эйә булғандарын да эҙләнек. Предприятиеларҙа белгестәрҙең эш хаҡы күпкә юғары ине, шуға күрә те­лә­­гән кешеләрҙе аппаратҡа ылыҡтыра алманыҡ. Шуға ҡарамаҫтан, беҙгә килгән “беренсе тулҡынды”, элеккесә әйткәндә, энтузиастар – үҙ халҡына һәм республи­каһына хеҙмәт итергә теләгән кешеләр тәшкил итте. Улар коллективтың төп таянысы булды. Пенсия йәше алдындағы һәм хаҡлы ялдағыларҙы ла алырға тура килде.
Ойошторолған сағында беҙ­ҙеке кеүек үҙ ҡанундарын сыға­рыуға хоҡуҡлы Геология комитеты Рәсәйҙә икәү генә ине. “Башҡортостан Рес­публикаһы Ер аҫты тураһында кодексы” (1994 йыл) тәүге һәм иң мөһим документ булды. Икенсе мәсьәлә – Башҡортостан Хөкүмәте биргән хоҡуҡ нигеҙендә, геология-эҙлә­неү һәм ер аҫтын төрлө маҡсатта файҙаланыу эштәрен планлаштырыу, уның үтәлешен һәм һө­ҙөм­тәләрен тикшереү бурысы торҙо. Өсөнсө мәсьәлә – уларҙы финанслау. Башҡортостандың Геология комитеты, махсус бюджеттан тыш, минерал сеймал базаһын үҫтереүгә йүнәлтелгән фонд иҫәбенә геологик партия­ларға аҡса күсерә башлағайны. Бының асылы шунда: беҙҙең тармаҡ предприятиелары үҙ продукцияһын һатҡанда, ҡаҙыл­ма байлыҡтың төрөнә ҡарап, аҡсаның 1,7–10 процентын ана шул фондҡа күсерә ине. Илебеҙ тарихындағы 1992 – 1995 йыл­дарҙағы был һынылышлы осорҙа комитет, бюджеттан тыш минерал-сеймал базаһын ҡайтанан үҫтереү фондына эйә булып, “Башнефть”, “Башкиргеология”, “Геофизика”, Октябрьский ҡала­һындағы ВНИИГИС институтын тарҡалыуҙан һаҡлап алып ҡалды.
 
Үҙенә күрә бер һәйкәл ул
 
1991 йылдан башлап Уралда, шул иҫәптән Башҡортостанда, Германия, Мәскәү, Өфө геологтары менән бер­лектә ерҙең тәрәндәге тамырын гео­физи­каның мөмкинлектәрен файҙа­ланып ҡапшап ҡарауға йүнәлтел­гән халыҡ-ара проекттар (“Европроба”, “Уралсейс” профиле) тормошҡа ашырыла башланы. Мәһәҙиевтең абруйы, ныҡышма­лылығы арҡаһында был эшкә аҡса бүленде. Ул геология буйынса Төркиәлә һәм Ҡытайҙа үткән конгрестарҙа ҡатнашты. Дүрт йыл эсен­дә беҙҙең комитет ер аҫтын фай­ҙа­ланыуҙың төрлө яҡтарын үҙ эсенә алған 20-ләп закон һәм норматив акт әҙерләне. Улар республика Хөкүмәте тарафынан раҫланды. Әһәмиәте буйынса шул ваҡытта донъя күргән “Башҡортостан Республи­каһының тәбиғи ресурстарын файҙаланыу өлкәһендәге дәүләт сәйәсәте концепцияһы” ла иғтибарға лайыҡ.
Басир ағай үҙен, ғилем өсөн тыуғанмын тип, асыҡтан-асыҡ әйтә торғайны. 1992 йылдан вазифалы етәксе булыуҙың минең өсөн бер ыңғай яғы бар ине: ҙур китап яҙмайынса, ташҡа баҫыл­ған фәнни хеҙмәттәреңә таянып, ғилми доклад формаһында диссертация яҡларға рөхсәт ителде. 1994 йылда “Башнефть” хеҙмәт­кәрҙәре үткәргән ентекле анализ беҙҙең технологияның Баш­ҡортостанда ҡулланылған 14 яңы технология араһында бөтә күр­һәткес­тәр буйынса иң алдынғыһы булыуын раҫланы. Ул 20 автор­лыҡ танытмаһы һәм патенты менән яҡланды (аҙаҡ уларҙың һаны 30-ға етте).
Йыл ярым алда яҙа башлаған док­ладты (докторлыҡ диссерта­ция­һын) 1995 йылдың февра­лендә Мәскәүҙә уңышлы яҡлап, бер тауыштан хуплау­ҙарына өлгәштем һәм уның Рәсәйҙең Юғары аттестация комиссияһы бюллетененән шул йылда илдә яҡланған диссертациялар ара­һында иң яҡшылар иҫәбендә булыуын белеп, ҙур кинәнес ки­серҙем. Йәнә шуны әйтер инем: Басир ағай минең диссертация яҙыуымды белде, әммә “ваҡытты бушҡа әрәм итәһең, эшеңә ҡамасаулай йә иһә һаулығыңа хәүеф янай” тип ҡәнәғәтһеҙлек белдермәне.
Басир ағай киткәс, комитет рәйесе вазифаһын миңә тәҡдим иттеләр. “59 йәш булып бара, мин фәнгә ҡайтам” тип ризалыҡ бирмәнем.
Һуңғы ваҡытта Басир ағайҙың шәхесенә ҡыҙыҡһыныуым бермә-бер артты. Башҡорт геологтарынан был фәнде популярлаштырыу өлкәһендә иң әүҙем эшлә­гәндәрҙән фән кандидаттары Миңләхмәт Моталов һәм Диҡҡәт Бураҡаев ағайҙар булыуы күп­тәргә билдәле. Уларҙың мауыҡ­тырғыс мәҡәләләре һәм китаптары ваҡытында нәшер ителеп барҙы һәм эстәлектәре буйынса Павел Бажов­тың Урал тауҙары­ның мөғжизәләрен тасуирла­ғандан бер ҙә ҡалышманы һәм уҡыусыларҙа Тыуған илгә, тыуған ергә ҡарата һөйөү тәрбиәләне. Баш­тараҡ Басир ағай тәбиғәт күренештәре тураһында мәҡәлә­ләр яҙа, улар һибелмә алтын бөртөктәре кеүек төрлө гәзит-журналдарҙа донъя күрә. “Баш­ҡортостан” гәзитендә баҫылған 49 яҙмаһы шәхси архивында һаҡлана. Ғүмере буйы еребеҙҙең хазиналары – алтыны, көмөшө­нөң халҡым өсөн файҙаһынан зыяны күберәк, тип әсенеп йәшәне. Ошо хаҡта матбуғатта бер-бер артлы мәҡәләләре баҫыла килде: “Хазиналар иле” (“Ағиҙел”, 1994, 3-сө һан), “Таланған ерем” (“Ватандаш”, 1997, 2-се һан), “Нищета при сокровищах. Парадокс?” (“Известия Башкортостана”, 1992, 22 май).
Сәүиә ханым ике китап сы­ғарҙы: “Тауҙарым минең...” (“Китап”, 2017) һәм “Хазиналы тауҙарым” (“Китап”, 2021). Рәхмәт уға. Тормошҡа, әҙәбиәт, мәҙәниәт донъяһына мөкиббән булып йә­шә­гән геолог ялға сыҡҡас та ижади эшен дауам итә. “Уралымдың ғәжәп төҫтәре” (1994, 2004) “Йыл китабы” тип юғары баһаланды.
Басир Мәһәҙиевтең өлкән ағаһы, энциклопедик белемле Дәүләтгә­рәй­ҙең дә шәхес булып формалашыуында ғаилә йо­ғонтоһо ҙур булғандыр. Ул билдәле журналист булып таныла, Ҡөрьәнде башҡортсаға тәр­жемә итеүҙә ҡатнаша, Салауат Юлаев исе­мендәге дәүләт пре­мияһына лайыҡ була. Ағалы-энеле Мәһәҙиевтәрҙең – СССР һәм Башҡортостан Рес­пуб­ликаһы дәүләт премиялары лауреат­тарының музейын ауылдаштары ҡәҙерләп тота. Мәғариф һәм фән министрлығы “Хазиналы тауҙа­рым” китабын республика мәктәп­тәренә  таратыуҙы ойошторһа, бик мәслихәт булыр ине. Матур биҙәлешле, тәрән йөкмәткеле, ҡатмарлы геологик күренештәр, тау тоҡомдары, минералдар, аҫылташтар тураһында балалар өсөн аңлайышлы итеп яҙылған китап – Басир ағайыбыҙға үҙенә күрә бер һәйкәл ул.

Эрнст ЮЛБАРИСОВ","14 Март , 14:19",Шәхестәр,Na
https://bashgazet.ru/articles/sh-khest-r/2023-03-03/sha-ir-ya-myshy-sha-ir-hushlashyuy-3164641,"Шағир яҙмышы,  шағир хушлашыуы  ",Тәҡдире алдан билдәле ине... ,"Күренекле шағир Рәмил Йәнбәктең иҫән сағында үҙе әҙерләгән һуңғы китабы – “Иртә көҙ” (2017 йыл). Шағирға 65 йәш тулыр алдынан донъя күргән был һуңғы йыйынтығы – уҡыусыларына һуңғы сәләме лә ғәжәп – “Хушығыҙ” тигән шиғыр менән тамамлана. Гүйә,  шағир бөтәһен дә алдан күрә, алдан уҡыусыһына “хушығыҙ” тип әйтеп өлгөрә...
 
Хыялдарым, һаубуллашам
Һеҙҙең менән мәңгегә.
Нисә йылдар, тоғро ҡалып,
Ҡанат булдығыҙ миңә.
Шағир яҙмышы, шағир хушлашыуы. Әллә ул ысын шағир булдымы икән, әллә шулай ысын, мәшһүр шағирҙар яҙмышын уртаҡ­лаштымы? (Эргәбеҙҙән оло әҙип үтте, ә беҙ, тереләр, быны һиҙмәй ҙә ҡалдыҡ бит). Есенинса, “в этой жизни умирать не ново, да и жить, конечно, не новей”, – ти, гүйә,  шағир. Йәлилсә, “ғүмерем минең моңло бер йыр булды – үлемем дә яңғырар йыр булып...” Рәшит Назаровтың “Йөрәге”ндәгесә:
Оҙон коридорҙан атлап киләм,
Бик оҙон ул, оҙон коридор;
Аҙағында, бәлки, яҡтылыҡтыр –
Тик ул инде миңә барыбер.
Ысынында, Рәмил Йәнбәк ошондай шағирҙар ҡоронан ине, ә йәмәғәт битараф, был хәлгә иғтибар ҙа итмәне. Шундай донъя, шундай заман – алға елә генә, шиғырға, яҙмаға, туҡтап, иғтибар ҙа итмәй, әҙәбиәт тигән оло ғаләмде күрмәй ҙә, белмәй ҙә; әллә күрмәмешкә һалыша.
Рәмил Йәнбәктең был һуңғы йыйынтығы, ысынлап та, шағирҙың тормош менән, уҡыусы менән хушлашыуы ул... Ҡарағыҙ, йыйынтыҡтың һәр бөртөгө – һәр шиғыр йөрәк ҡанына манып яҙылған, мин дә уны “Хушығыҙ” шиғырынан уҡый башлайым, Ҡөрьән Кәримдәгеләй, китаптың киреһенән төшәм. Улар – йөрәк пәрҙәһен йырып сыҡҡан поэзия гәүһәрҙәре, һәр береһе йөрәк осҡоно, утлы күҙ йәштәре:
Әсәкәйем, берҙән-берем,
Алтындарҙан-алтын әсәйем,
Ниңә шундай йөрәк бирҙең –
Моң, һағыштарымдан сәсәйем.
Үҙемдең юрауымса, мин шағирҙарҙың кемлеген уның бер нисә юл шиғырын ятлап алһам, – шунан инанам. “Хушығыҙ” шиғырҙар шәлкеме (бөгөн шул хаҡта ғына һүҙ) гел бер күңел торошо, бер осорҙо ғына үҙ эсенә алған кеүек. Унда шағир гел үҙенең күңел хәлен, кисерештәрен һөйләй: алда буласаҡ көн, алдағы үлем хаҡында йыш телгә ала.
Ялған һүҙҙәр аша бөтәгеҙгә
Мин яҡшы ла, бәлки, булырмын;
Юҡ, юҡ, дуҫтар! Мин, моғайын, шағир,
Теҙгенһеҙ бер шағир сүрәтендә
Япа-яңғыҙ көйө һулырмын...
Шағир үҙенең буласаҡ үлеме хаҡында яҙһа ла, тормош менән хушлашһа ла, юҡ, берәүгә лә уның ауырлығын, үҙ зарын һалырға теләмәй.
Аптырама: әгәр минең йөрәк
Тулған булһа әрнеү, һағышҡа;
Күптер унда кешеләрҙе һөйөү,
Тик урын юҡ ләғнәт, ҡарғышҡа.
Тын алғанда – йәшәп ятам булыр,
Тамуҡ булмаҫ – ғазап ҡаплаһа ла;
Мин китеүҙән донъя етем ҡалмаҫ,
Һөйөү йәшәр, уны тапмаһам да.
Хыялый шағир, тәҡдире алдан билдәле әҙип. Үҙенең яҙмышын, хәтәр тәҡдирен яҙа. Улай тиһәң, ул бит ҡәҙимге бер кеше ине, беҙҙең арабыҙҙа йөрөп ятты. Эйе, уның менән һин дә мин ҡатышып йәшәнек. Бергә уҡыныҡ, ҡатыны ла беҙҙең төньяҡ-көнсы­ғыштың ҡыҙы ине; бөтә тормошо тиерлек күҙ алдымда уҙҙы... Дуҫтары ла минең дуҫтарым ине: мәҫәлән, табип Жәүәт Ғайсин... “Бөркөт саңҡыуы” шиғыры... Минең хәләлем дә – уның тыуған яғынан, Оло Эйек буйынан. Эйе, беләм, ул үҙе лә был хаҡта асығын әйтә.
Һөйҙөм, һөйҙөм.
Өҙөлөп һөйҙөм һине.
Уйламаным – тағы отолдом.
Ҡабат сыҡмам һөйөү алышына:
Хәмер томанында онотолдом.
Ул шағир ине, ул ҡыҙҙар һәм хәмер яратты, шуларҙың үҙен бөйөк иткәнен дә, бәләкәй яһағанын да белә ине. Шағир башына көсәнеп мал тапты, ағас ултыртты, оло ҡала эсендә өс бала үҫтерҙе. Хәсрәтен дә, хәтәрен дә күп күрҙе:
Беҙ атайһыҙ үҫтек.
Инде килеп
Олатайһыҙ үҫә балалар.
Бала ҡайғыһын да, ҡатыны вафатын да кисерҙе, яңғыҙлыҡ – дуҫым, хатта асылым, тине.
Бөтәһе лә үтте, бына хәҙер – “Хушығыҙ” шиғыры... Ул иле, һөйөклө халҡы менән хушлаша.
Иҫ киткес өс шәп йыр яҙам әле,
Атам, әсәм, ерем, Тыуған илем,
Ғәзиз йәрем, – һинең турала.
Ул йәре, йәрҙәре, ҡыуаныстар, – донъяһы менән һаубуллаша.
Уны “мөхәббәт шағиры” тип атанылар. Кешеләр, тәнҡитселәр, бәғзе бер ҡәләмдәштәре шулай тип юраны, ләкин ул иң элек психологик шағир, фәлсәфәүи шағир ине. Ул халҡы яҙмышының хәтәрлеге, уның көнитмешенең һыҙланыулылығы хаҡында яҙҙы, күңеленең әрнештәрен, бәндә ғүмеренең бик тә, бик тә аяныслылығы, кеше ғүмерҙәренең фанилығы хаҡында һыҙланып, кисереп һүрәтләне. Һәр шиғыры – йөрәк ҡағышы, һәр береһе, ысынлап та, йөрәк ҡанына манып яҙылған шул. Бына шундай әҫәрҙәрен яҙып өлгөрөп ҡалды, шуларҙы халҡына, уҡыусыһына йәдкәр итеп хушлашты шағир тормош менән. Өлгөрҙө, уҡыусы ҡулында хәҙер ул йәдкәр – “Иртә көҙ” йыйынтығы.
Йәйем менән яңы хушлашҡайным,
Керәм хәҙер һары көҙҙәргә;
Ғүмер тигән мәл дә елеп үткән,
Ни арала донъя үҙгәргән.
Һауаларҙа хәҙер уның йәне, ә шиғыры – беҙҙең ҡулдарҙа. Рәхмәт, шуның өсөн, шағир, һин, моғайын, был ерҙән бөтә бурыстарыңды үтәп, бөтәһен күреп, тойоп, кисереп киткәнһеңдер. Был тормошта, был мәңгелектә кешенән бары йыр, хәтер-иҫтәлек ҡала.
Ер сигенә етеп, аяҡтарҙы
Һәлендереп кенә ятаһы;
Һуңғы һулыш алыр мәлем еткәс,
Тыуған илгә нисек ҡайтаһы?
.................................................
Хыял – ул яҙҙар юлдашы,
Ә көҙҙәр ҡырыҫ була.
Арыным хыялдарҙан.
Йөрәккә ҡан-йәш тула.
Көҙҙәр бит ҡырыҫ була.
- Ринат КАМАЛ
 
Мәңге балҡы, Башҡортостан!
 
Моңдарымдың моңо һиңә,
Башҡортостан – төйәгем һин.
Һиндә тыуып, һиндә үҫтем,
Берҙән-берем, йөрәгем һин.
 
Һулап туймаҫ – һауаларың,
Йомарт ерең – иҫ китмәле!
Байлығыңды һанар өсөн
Белеп торам һүҙ етмәҫен.
 
Баҫыуҙарың, диңгеҙ төҫлө,
Иҫкән елгә тулҡын һирпә.
Башын эйгән башаҡтарҙа
Бөртөк-бөртөк йәшәү тиртә.
 
Хазинаға, Башҡортостан,
Һәр тарафың һинең тулы.
Ҡабынғанһың илкәйемдең
Күкрәгендә йондоҙ булып.
 
Уйымда һин, ҡанымда һин.
Башҡортостан – ғәзиз әсәм.
Халҡыңа көс-ҡеүәт биреп,
Мәңге балҡы, мәңге йәшә!
 
* * *
 
Мин уттарға яҡтым үткәндәрҙе,
Көлөн һиптем таңғы елдәргә.
Үкенес йә һағыш булып улар
Хәтеремә кисен килгәндәр.
 
Ергә күмдем хәтирәләр гөлөн,
Ҡарҙар һибеп, боҙға ҡатырҙым.
Үҙем көттөм умырзая булып
Яҙын улар кире ҡайтырҙы.
 
Шыңшып ыҙалатҡас, ташҡа бәйләп,
Кисәгемде һалдым һыуҙарға.
Төн уҙыуға, күлдең һөлөгөләй,
Йәбешеп сыҡты таңғы уйҙарға.
 
Бөгөнгөнөң башы – кисәгелә,
Ташлап китеп булмай үткәнде.
Бөгөнгөмә ҡарап самалайым
Иртәгәлә нимә көткәнде.
 
Ижадсы дуҫтарға
 
Ижад менән илһам...
Ике һүҙгә
һыйған төҫлө сәхнә донъяһы.
Күңелдәргә дәрт, наҙ илтеүсегә
Ниҙән генә һәйкәл ҡояһы?!.
 
Йөрәге саф сәхнә кешеһенең,
Яҡын күрә бөтә-бөтәһен.
Тик ҡайһы саҡ үҙен һаҡлай белмәй,
Белмәй алда нимә көтәһен.
 
Алтын-көмөшө юҡ ижадсының.
Тел, һүҙ биргән халҡы. Башҡаһын.
Әммә улар сикһеҙ бәхетлеләр:
Улар — оло сәнғәт батшаһы.
 
Моғайын да, илһам — халҡыбыҙҙан,
Күктәр тарафынан бирелгән.
“Халыҡ һүҙен ҡабат кешеләргә
Илтегеҙсе, зинһар!” – тиелгән.
 
Гелән көләс ҡала ижадсылар,
Ут йотһа ла ҡай саҡ эсенән.
Илһамдары күсһен ошо залға,
Нур алығыҙ улар хисенән!
Рәмил ЙӘНБӘК","3 Март , 14:28",Шәхестәр,Na
https://bashgazet.ru/articles/sh-khest-r/2023-03-03/shahmat-uny-s-n-al-m-3164518,Шахмат – уның өсөн ғаләм  ,Хөрмәт спорттың ошо төрөн үҫтереүгә тос өлөш индерә.,"Хөрмәт Фәхретдинов – районыбыҙҙа ғына түгел, тотош республикабыҙҙа киң билдәле шәхес. Ул үҙенең ауылының һәм тыуған районының илһөйәре. Минеңсә, уға хас һыҙат – ғәҙеллек, тоғролоҡ һәм әйткән һүҙендә тороу. Яҡташыма ике йөҙлөлөк хас түгел, киреһенсә, ул тура һүҙле, шуға ла ауылдаштары, коллегалары, туғандары, дуҫ-иштәре араһында оло абруй ҡаҙанған. Хөрмәт Хөснөлхаҡ улын оҫта етәксе булараҡ та беләбеҙ. Кәрәк булһа, ул – йырсы, бейеүсе, шиғырҙы тасуири һөйләүсе, хатта рус классиктарының ҡайһы бер әҫәрҙәренән өҙөктәрҙе лә яттан һөйләргә ярата. Аҡһаҡалға уҙған ғүмере өсөн бер ҙә зарланырға урын юҡ, сөнки бар булмышы менән халҡына хеҙмәт итте һәм күптәр өсөн өлгө.
Ул Ейәнсура районының “Маҡ­таулы тыуған яғын өйрәнеүсе” исеменә лайыҡ булды. Башҡорт Үргене (халыҡ телендә – Үрген) ауылы, Ейәнсура районы, ғөмүмән, тыуған яғы тураһында гел ҡыҙыҡ­һыныу менән йәшәй.
Алда әйтеп үтеүемсә, Хөрмәт Хөснөлхаҡ улы бер ваҡытта ла инанған принциптарына хыянат итмәне – ябай Коммунистар пар­тияһы һалдатынан Ейәнсура районы коммунистарының етәксе­һенә әүерелде, ә ниндәй осорҙа бит!
Һәр кемдең күңеле һөйгән шөғөлө була. Мәҫәлән, Хөрмәт абзый шахмат уйнарға әүәҫ. Был спорт төрө буйынса ул – районыбыҙҙа ХХ быуаттың икенсе яртыһында һәм ХХI быуат башында бер кемгә лә алдынғылыҡты бирмәне. Күп тапҡыр райондың абсолют чемпионы титулын яуланы, беренселектән төшмәне, шахмат ярыштарының алмаштырғыһыҙ баш судьяһы ла ине. Хөрмәт Фәхретдинов районыбыҙҙа йәш быуынды шахмат өлгөһөндә тәрбиәләй, бер һүҙ менән әйткәндә, үҙе лә шахмат уйынында остазға әйләнде.
Хөрмәт Фәхретдинов – ижад кешеһе лә. Төрлө юғары урындарҙа яуаплы вазифалар биләгәндә лә, ул төп эшенән тыш, ауылдаш­тарының ҡыуаныстарын уртаҡла­шып, район гәзитендә бихисап фәһемле мәҡәләләре менән йыш сығыш яһаны, Үрген ауылының тарих биттәрен тергеҙҙе, уны даими тулыландырҙы. Ике китап авторы икәнен, бәлки, ҡайһы берәүҙәр белмәйҙер ҙә. Беренсеһе “Шахмат уйыны ла тормош һымаҡ” тип атала, икенсеһе – “Минең ырыу-нәсәбем”. Ошо баҫмалар халыҡ араһында тиҙ таралды.
Бөгөнгә тиклем шахмат уйыны менән мауығыуын ташламағас түгел, ә дауам иткәс, уның был уйын төрөнә ҡасандан бирелеүе тураһында төпсөндөм.
– 1949 йылдың йәйендә ике туған ағайым Салауат Абдуллин Ленинград (хәҙер – Санкт-Петербург) хореография училищеһында уҡыған осоронда ауылға каникулға ҡайтҡайны, – тип башланы һүҙен әңгәмәсем. – Миңә ул саҡта ни бары 16 йәш кенә ине. Тап ошо туғаным мине шахмат уйнарға өйрәтте лә инде. Ләкин X класта ла, артабан мәктәптә пионервожатый булып эшләгәндә лә, институттың I курсында ла ни өсөндөр шахматта уйнарға тура килмәне. Ә бына II курста мин ятаҡҡа күстем һәм беҙ йәшәгән бүлмәлә тарих факультеты студенты оҫта шахматсы Зәки Яҡшымбәтов исемле егетте осраттым. Уның мәктәп-интернатта алған яҡшы әҙерлегенә һоҡландым, өҫтәүенә, шахматы ла, методик ҡулланмалары ла бар ине. Беҙ бергәләшеп теорияны өйрәндек, шахмат оҫталарының партияларын анализланыҡ һәм үҙ-ара уйнай башланыҡ. Беренсе урында минең өсөн уҡыу булыуына ҡарамаҫтан, шахмат та мине үҙенә ғашиҡ итте. IV курста саҡта уҡ институттың йыйылма командаһы составында, юғары уҡыу йорттары командалары араһында, I урын алдыҡ.
Өлгөр кеше шулай булалыр ҙа инде, етмәһә, ул институттың йәмәғәтселек эшендә әүҙем ҡатнаша, саңғы секцияһына йөрөй һәм бал бейеүен дә өйрәнә. Әйткәндәй, 1956 йылда мәктәптә эшләй башлауының беренсе йылында уҡ Хөрмәт абзый шахмат уйыны буйынса район чемпионы исемен яулаған, зона чемпионаттарында еңеп сыҡҡан. Яуаплы вазифалар биләүенә ҡарамаҫтан (завуч, мәктәп директоры, инспектор һәм мәғариф бүлеге етәксеһе, мәғариф профсоюзы ойошмаһы рәйесе), районда уҡыусылар һәм уҡытыусылар араһында чемпионат үткәрергә һәр саҡ ваҡыт тапҡан, үҙе уйынсы ла, судья ла булған. Беҙҙең район шул осорҙа беренселәрҙән район-ара шәхси-команда берен­селегенә шахмат ярыштары ойоштора башлаған. Сәмле бәйгелә Әбйәлил районынан башлап Мәсетле районына тиклем, хатта Ырымбур өлкәһенән дә көслө шахматсылар ҡатнашҡан. Аҙаҡтан ул башлаған инициативаны башҡа райондар ҙа эләктереп алған. Бер һүҙ менән әйткәндә, шахмат донъяһы, ысынлап та, ул осорҙа ҡайнап торған.
Уҙған быуаттың 90-сы йылдарында СССР тарҡалыуға бәйле, районда төрлө спорт ярыштары һүрелә биреп ҡуйҙы. Уның ҡарауы, Хөрмәт Хөснөлхаҡ улы инициа­тиваһы менән шахмат ярыштары аҡһаҡалдың өйөндә, Үрген ауылында, 30 йылға яҡын уҙғарылды. Инде район-ара турнир традицияһына әйләнгән был уйын төрөн ул йыл һайын үҙенең тыуған көнөнә бағышлап, ғинуар айында һаман да үткәрә. Унда Хәйбулла, Йылайыр, Күгәрсен, Ейәнсура, хатта Ырымбур өлкәһенән иң көслө шахматсылар ҡатнаша, уларға аҡсалата приз­дарҙы шахмат ветераны үҙ иҫәбенән тапшыра.
Дөрөҫ, һуңғы йылдарҙа район хакимиәте етәкселеге, спорт бүлеге, Яңы Петровка ауыл биләмәһе башлығы Илфат Аҡсурин Хөрмәт Хөснөлхаҡ улына хөрмәт йөҙөнән был турнирҙы ойоштороуға ныҡ булышлыҡ итә, кубок һәм грамоталар бирә һәм, әлбиттә, тыуған көндәре менән ҡотлап, бүләктәр ҙә тапшыра. Бөгөн Ейәнсура районында шахмат спорты йәшәй икән, тимәк, уның өсөн беҙ Үрген аҡһаҡалы Хөрмәт Хөснөлхаҡ улына бик тә рәхмәтлебеҙ!
- Миҙхәт АҪЫЛБАЕВ     Ейәнсура районы","3 Март , 13:29",Шәхестәр,Na
https://bashgazet.ru/articles/sh-khest-r/2023-03-01/bild-le-d-l-t-m-y-m-t-eshm-k-ren-b-g-n-70-y-sh-3161353,Билдәле дәүләт һәм йәмәғәт эшмәкәренә бөгөн 70 йәш,Ул - Башҡортостан Республикаһы үҫешенә тос өлөш индергән шәхес.,"Бөгөн Башҡортостандың  Дәүләт Йыйылышы – Ҡоролтай Рәйесе Константин Толкачевтың тыуған көнө. Уға 70 йәш. Ошо айҡанлы юбиляр ҡотлауҙар ҡабул итә. Республика Хөкүмәте Премьер-министры Андрей Назаров та изге теләктәрен еткергән.
Билдәле сәйәсмән, дәүләт эшмәкәре Константин Толкачев 1953 йылдың 1 мартында Кемерово өлкәһенең Новокузнецк ҡалаһында тыуған. Унда ул 1970 йылда Кузнецк металлургия заводына эшкә урынлаша, ә бер аҙҙан совет армияһына алына.
Артабан СССР Эске эштәр министрлығының Рязань юғары мәктәбендә уҡый, шулай уҡ СССР Эске эштәр министрлығы академияһын тамамлаған.
1977 йылдан 1996 йылға тиклем Эске эштәр министрлығы системаһында етәксе вазифалар биләй. 1996 йылда Рәсәй Федерацияһы Эске эштәр министрлығының Өфө юридик институты етәксеһе итеп тәғәйенләнә. 1999 – 2001 йылдарҙа Рәсәй Федерацияһы Федераль Йыйылышы Федерацияһы Советының Конституцион ҡануниәт буйынса комитеты ағзаһы була. 1999 йылда Башҡортостандың Дәүләт Йыйылышы – Ҡоролтай Рәйесе итеп тәғәйенләнә, 2003 йылда ҡабаттан һайлана. Шулай итеп, ул инде алты саҡырылыш дауамында республика парламенты етәксеһе булып ҡала. Уны республика халҡы Башҡортостан Республикаһы үҫешенә тос өлөш индергән шәхес итеп белә.
Константин Толкачев - Рәсәй Федерацияһының атҡаҙанған юрисы, Башҡортостан Республикаһының атҡаҙанған юрисы, отставкалағы эске хеҙмәт генерал-майоры. Шулай уҡ “Башҡортостан Республикаһы алдындағы ҡаҙаныштары өсөн” Почет ордены, Салауат Юлаев ордены, 20 миҙал, Рәсәй Федерацияһы Эске эштәр министрлығының почетлы хеҙмәткәре шәхси ҡоралы менән наградланған. Юридик фәндәр докторы, профессор булып тора. 250-нән ашыу фәнни хеҙмәт авторы.
Константин Борисовичты күркәм юбилейы менән ҡотлайбыҙ, һаулыҡ, именлек, ижади ҡомар, тынғыһыҙ эшендә уңыштар теләйбеҙ!
Фото: vk.com/club
 ","1 Март , 12:45",Шәхестәр,Na
https://bashgazet.ru/articles/sh-khest-r/2023-02-17/m-tbaevty-nm-m-t-3146958,Өмөтбаевтың һүнмәҫ өмөтө   ,Ябай ғына ауыл малайы ошо бейеклектәргә нисек өлгәште икән?," Вил Ғайса улы Өмөтбаев 1938 йылдың 18 февралендә Башҡортостандың Әбйәлил районы Асҡар ауылында тыуған. Юғары белемле – 1961 йылда Өфө дәүләт нефть институтын тамамлаған. Нефтсе-инженер. Көньяҡ Ҡаҙағстанда нефть эҙләү экспедицияһы начальнигы, Алжирҙа нефт промыслаларында яңы технологияларҙы производствола һынап ҡараусы белгес. Оҙаҡ йылдар “БашНИПИнефть” берекмәһендә ғилми тикшеренеүҙәр менән шөғөлләнә. Техник фәндәр докторы, профессор, 200-ҙән ашыу ғилми хеҙмәт, ете китап һәм егерме биш уйлап табылған асыштар авторы. Ун алты фән кандидаты әҙерләп сығара. Рәсәй тәбиғәт фәндәре академияһының почетлы академигы, РФ Яғыулыҡ-энергетика министрлығының атҡаҙанған хеҙмәткәре, Башҡортостандың атҡаҙанған фән һәм техника эшмәкәре. “БашНИПИнефть” һәм “Геофизика” фәнни-производство берекмәһе янындағы докторлыҡ диссертацияһы советтарының рәйесе (2000–2003), Өфө нефть техник университетының Дәүләт аттестация комиссияһы рәйесе (2006 – 2013)…

Ябайлыҡтан – бөйөклөккә
 
Ябай ғына ауыл малайы ошо бейеклектәргә нисек өлгәште икән?! Уйлап ҡараһаң, ғәжәпләнерлек тә бит. Бала сағы хәтәр һуғыш осорона тура килгән, 1941 йылда уҡ атайһыҙ тороп ҡалған малай биш йылға һуҙылған афәттән нисек иҫән ҡала алды икән әле? Был ауыр йылдар хаҡында Вил Ғайса улы үҙе бына нимәләр яҙа: “Әсәй Асҡарҙа ете класты тамамлағас, уны Әлмөхәмәт ауылына уҡытыусы итеп эшкә ебәрәләр. Бында ул Ҡазандан хәрби хеҙмәттән ҡайтҡан Ғайса Өмөтбаев (1910 йылда тыуған) менән осраша. Улар 1936 йылда өйләнешә. Бер йылдан һуң Ғайсаны Көнбайыш Украинаға хәрби хеҙмәткә ебәрәләр. Әсәй Асҡарҙа ҡала, ә 1938 йылдың яҙында улы Вил менән ире янына килә. Каменец-Подольский һәм Станислав (хәҙерге Ивано-Франковский) ҡалаларында 1941 йылдың 22 июненә тиклем йәшәгәнбеҙ, әйткәндәй, был ваҡытта минең Лена исемле бер йәшлек һеңлем дә була. Һуғыштың беренсе көнөндә атайыбыҙ илебеҙҙең көнбайыш сигендә дошманға ҡаршы торған ғәскәр араһында була. Уҡсылар дивизияһының өлкән политругы дәрәжәһендә ул утлы мәхшәрҙә хәбәрһеҙ юғала. Әсәй, ике балаһы менән күп ауырлыҡтар кисереп, бер айҙан һуң Асҡарға ҡайтып етә…” (В. Өмөтбаев. “Ғүмер юлдары”. Өфө, 2017. - 42-се бит).
Бындағы һәм китаптағы арта­банғы яҙмаларҙан күренеүенсә, әле өс йәшлек малай ғына сағында уҡ Вил әсе һуғыш һөрөмөн татыған…
Ниҙәр күрмәнең һин?!
Өс йәшеңдән
Еҫкәгәнһең һуғыш төтөнөн,
Баҫыу башаҡтары һине ҡосоп,
Эйелгәндәр уттан өтөлөп.
Ирендәргә тейә яҙып тора
Һынып ауған арыш башағы.
Өҙөп кенә шуны, уста ыуып,
Эх, килә бит сәйнәп ашағы!
Бала бала инде,
һуғыш тимәй,
Ризыҡ һорай йә һыу таптыра…
Әсә сыҙам! Әммә маҡсатына
Ынтылышына һин аптыра!..
Атайыңдың: “Балаларҙы һаҡла!” –
Тигән һүҙе йәнгә үтерлек.
Балаларҙы һаҡлар өсөн әле
Һаҡлар кәрәк башта үҙеңде.
Атайыңдың һуңғы шул һүҙҙәре
Әсәң өсөн булды васыяттай.
Васыят ҡына микән?! –
Әсәң өсөн
Ил алдында биргән саф анттай!
Һәм әсәйең
Мөхәббәт хаҡына
Үтенесен үтәп иренең,
Балалары өсөн мең ҡат туңһа,
Улар өсөн мең ҡат ирене…
Вил Ғайса улының яҙмаларын артабан уҡыһаң, атаһы тураһында йәнә шул асыҡлана: “Атайымдан ҡәләм менән яҙылған ике генә хат килгән. 1941 йылдың авгусында әсәйем уның һәләк булыуы тура­һында хәбәр ала. Атайыма 31 генә йәш була. Бик һөйкөмлө, йыйнаҡ, баҫалҡы кеше булған ул. Уның ҡыҫҡа, әммә сағыу ғүмере үҙ халҡына, Ватанына намыҫлы хеҙмәт итеүгә бағышланған”.
 
Өмөтбайҙар шәжәрәһе
 
Әлмөхәмәт – Вил Ғайса улының төп атай-олатайҙары ауылы. Ырыу­ҙаш-нәҫелдәштәренең күбеһенә фамилия биргән Өмөтбай Яйҡаров бабаларының төйәге. Ә Өмөтбай олаталары ревизия (перепись, халыҡ иҫәбен алыу) ҡағыҙҙары буйынса 1768 – 1840 йылдарҙа йәшә­гән. 1812 – 1814 йылғы Ватан һуғышында ғәскәрҙә муллалыҡ хеҙмәтен дә атҡарған тип иҫкә ала торған булғандар ауыл ҡарттары. Ғаиләһендә дүрт ир бала (Әхмәтйән, Мөхәмәтйән, Мөхәмәт­вәли, Омор­ҙаҡ) һәм дүрт ҡыҙ тыуған. Ошо балаларҙан таралған да инде Өмөтбайҙар заты. Әлмөхәмәт ауылы кешеләренең күпселеге – бөрйән ырыуы башҡорттары.
Өмөтбай нәҫеленән тыуған ир-егеттәребеҙҙең ике быуаттан ашыу дәүерҙә илгә һәм халыҡҡа (дингә, мәғрифәткә) тоғро хеҙмәт иткәнлеге билдәле. 1812 – 1814 йылдарҙағы Ватан һуғышында, рус-төрөк, рус-япон яуҙарында, 1914 – 1918 йылдарҙағы Беренсе Бөтә донъя һуғышында ҡатнашалар. Ә Бөйөк Ватан һуғышында бер Өмөтбайҙар затынан ғына ике тиҫтәгә яҡын ир-ат, илебеҙҙе фашист илбаҫарҙа­рынан һаҡлап, яу ҡырҙарында баштарын һала.
Вил Өмөтбаев, нефтсе-инженер булараҡ, ғилми эшмәкәрлектән тыш, ял һәм буш ваҡытын күберәк Асҡар, Әлмөхәмәт, Мөхәмәт, Абҙаҡ ауылдарында туғандары, яҡындары, дуҫтары менән күрешеүгә, ырыу тарихын өйрәнеүгә, ағайы Рамаҙан Ғимран улы төҙөгән Өмөтбаевтар шәжәрәһен тулыландырыу һәм камиллаштырыуға сарыф итә.
2010 йылда Өфө ҡалаһының Совет районы хакимиәте ойошторған Шәжәрә байрамында профессор Вил Өмөтбаев ҡатнаша, бай тарихи мәғлүмәттәр йәлеп итеп, республикабыҙға күренекле шәхестәр биргән “Өмөтбаевтар шәжәрәһе” тураһында һөйләй.
В. Өмөтбаевтың юғарыла телгә алынған китабындағы яҙмаларында иң ҡәҙерле кешеләре – атаһы менән әсәһе, ҡатыны Наиләнән башҡа үҙенең яҡындары араһындағы күп арҙаҡлы шәхестәргә арналған ихлас юлдар бар. Ким Әхмәтйәнов һәм уның хәләл ефете Рәйфә Әхмәт­йәнова (Ҡудашева), Рамаҙан Өмөт­баев, Рафиҡ Ғибәҙәтов, Сәлимә Өмөтбаева, Лира Шәйхуллина (Өмөтбаева), Мостафа Өмөтбаев, Лена Өмөтбаева, Рәфҡәт Ишҡы­уатов, Марат Миянов, Рауил Өмөтбаев, Әсхәт Өмөтбаев, Марат Сәйфиев, Арсен Ғүмәров һәм башҡалар хаҡында ихтирамлы, рәхмәтле, йөрәк түренән сыҡҡан һүҙҙәр. Айырыуса Рамаҙан Ғимран улы Өмөтбаев тураһында ул күп яҙған. Бына шул арнауҙарҙың бер нисәүһе генә: “…Шәжәрә буйынса Рамаҙан Ғимран улы менән атайым Ғайса Әхмәтйәр улы дүрт туған булалар. Бынан сығып, ошо юлдарҙың авторы (йәғни Вил Ғайса улы – Ҡ.А.) Рамаҙан ағайға бишенсе быуындағы туған булып сыға, ләкин беҙҙең үҙ-ара мөнәсәбәт бер туғандарҙыҡы кеүек ине…
Ул бөтә яҡтан һәләтле кеше ине. Беҙҙең менән фән, мәҙәниәт һәм әҙәбиәт, көндәлек тормош тураһында ябай ғына, үҙенең фекерҙәре менән бүлешкән кеүек әңгәмәләшә ине. Хәҙер уларҙы баһалап бөткөһөҙ тормош дәрестәре булған икән тип иҫкә алабыҙ…
Рамаҙан Ғимран улы бер ваҡытта ла төшөнкөлөккә бирелеп йөрөмәне. Уның тормош юлы еңел булманы, бик күп һикәлтәләрҙе осратты ул үҙенең 73 йыллыҡ ғүмерендә. Ләкин береһенә лә бирешмәне, һәр ваҡыт үҙ йөҙө, намыҫы менән ҡала килде… Үҙ милләтен яратты, уның өсөн янып йәшәне, ғүмере буйы халҡына хеҙмәт итте…”
Китабында исемдәре мәңгеләш­терелгән туғандары һәм яҡташтары кеүек Вил Ғайса улы үҙе лә һоҡ­ланғыс шәхес ине. Кеше менән һөйләшкәндә бик әҙәпле, үҙен бик кеселекле тота, эреләнеүҙең, һауа­ланыуҙың әҫәре лә юҡ. Берәй сәфәрҙә булһынмы йәки берәй эш менән мәшғүл сағыңа тура килһенме – ул һәр ваҡыт итәғәтле, ярҙам итергә әҙер, хәл-әхүәл һорашыр, бер ҡасан да һине тормош мәшә­ҡәттәрендә йәки сетерекле хәлдә яңғыҙыңды ҡалдырмаҫ. Ҡыҫҡаһы, ул ғүмере буйына кеше йәнле кеше булып ҡалды.
 
Башҡаларға юл яҡтыртыусы
 
Вил Ғайса улы тураһында уйла­ғанда уның тормош иптәше Наилә Хажиәхмәт ҡыҙы ла гел иҫтә тора. Улар ярты быуаттан ашыу ғүмер бергә йәшәү дәүерендә бер бөтөн, бер донъя булып, бер-береһен тулыландырып йәшәнеләр. Наилә – улдары Вадим менән Мараттың әсәләре, уларҙың балаларына өләсәй-ҡартәсәй ҙә, шул уҡ ваҡытта ире Вилгә ысын мәғәнәһендә ғүмер юлдашы ла ине.
Был хаҡта Вил ағай үҙенең иҫтәлектәрендә иң мөҡәддәс һүҙҙә­рен яҙып ҡалдырған: “Халыҡта шундай әйтем бар: ваҡыт үткән һайын ҡайғылар яйлап уңала бара, һәм ысынбарлыҡ менән килешәһең, яҙмышыңа буйһонаһың. Беҙҙең ғаиләлә, киреһенсә, мин – һөйгә­немде, балалар – әсәһен, ейәнсәр­ҙәр – өләсәһен, бүлә-бүләсәрҙәр ҡартәсәһен юҡһына. Иҫтәлектә­ремде Наиләнең һүҙҙәре менән тамамлағы килә: “Башҡаларға яҡтылыҡ өләшеү өсөн үҙем янам, тиҙәр. Ләкин мин ундайҙарҙың янмайынса, башҡаларға оҙаҡ-оҙаҡ юл яҡтыртыуын теләр инем” (2016 йыл, 27 май).
 
Яңы яҡтан астым
 
2012 йылда башҡорт әҙәбиә­тенең мәшһүр ғалимы, респуб­ликаның Салауат Юлаев исемен­дәге дәүләт премияһы лауреаты Ким Әбүзәр улы Әхмәтйәновтың тыуыуына 80 йыл тулыу айҡанлы Әбйәлилгә килеп төштөк.
Рәсми саҡырылған ҡунаҡтар араһында хеҙмәт ветераны, Ким ағайҙың йәмәғәте Рәйфә Шәйгәрҙән ҡыҙы, уларҙың өлкән ҡыҙҙары Гөлшат Ғәбитова, Ким Әбүзәр улының ырыуҙаш туғаны Вил Ғайса улы Өмөтбаев, яҙыусылар төркө­мөндә Башҡортостандың яҙыусылар берлеге идаралығы рәйесе урын­баҫары, әҙибә һәм педагог Фәрзәнә Ғөбәйҙуллина, прозаик Фәрзәнә Аҡбулатова һәм ошо юлдарҙың авторы бар ине.
Район үҙәге Асҡарҙа, тыуған ауылы Әлмөхәмәттә уҡыусылар һәм әҙәбиәт һөйөүселәр менән осра­шыуҙар бик йылы, ихлас шарттарҙа үтте, хәтирәләргә бай булды. Әл­мөхәмәт урта мәктәбендә Әбйәлил районының арҙаҡлы өс әҙибенә – яугир яҙыусы Рамаҙан Өмөтбаевҡа, ғалим һәм педагог Ким Әхмәтйә­новҡа, шағир һәм драматург Рәмил Ҡол-Дәүләткә – музей асҡанда мин үҙемә Вил Ғайса улы Өмөтбаевты “астым”. Быға ҡәҙәр мин уны өҫтән-мөҫтән генә, башҡалар һөйләгәндән ишетеп кенә белгәнмен икән. Әбйәлилдә бергә йөрөп ҡайтҡан ошо сәфәрҙән һуң Вил ағай менән йыш аралаштым (йәшәгән урында­рыбыҙ ҙа бер-береһенән алыҫ түгел!), әҙәби-мәҙәни сараларға бергә йөрөнөк. Фатирында ла бер нисә тапҡыр булдым, уның бай рухи донъяһы менән яҡындан таныштым. Миңә ғалимдың киң офоҡтары тағы ла ҡоласлыраҡ асылғандай булды, нефтсе инженерҙың, техник фәндәр докторының башҡорт әҙәбиәтен яратыуы, әсә һөтө менән һеңгән туған теле менән йәшәүе уғата һоҡлан­дырҙы.
Уның һөйләгәндәренә нигеҙ­ләнеп, ата-әсәһенә һәм тормош юлдарына бәйле төрлө хәл-ваҡиғалар солғанышы тәьҫирендә мин “Мөхәм­мәттә тыуған мөхәббәт” тигән поэма ижад итеп баҫтырҙым (“Ватандаш” журналы, 2018 йыл, № 12).
Халҡыбыҙҙың арҙаҡлы улдары­ның береһе, күренекле ғалим һәм йәмәғәт эшмәкәре Вил Ғайса улы Өмөтбаев (1938 – 2021) ғилми хеҙмәттәрендә генә түгел, ә замандаштары тураһындағы яҙмала­рында ла тәрән аналитик фекерле, телгә һиҙгер, күҙәтеүсән, тәжрибәле олпат ғалим, ил ағаһы булып беҙҙең хәтерҙәрҙә оҙаҡ һаҡланыр.

- Ҡәҙим АРАЛБАЙ","17 Февраль , 12:38",Шәхестәр,Na
https://bashgazet.ru/articles/sh-khest-r/2023-02-10/atnabay-y-shi-yry-izhevski-a-3139599,Атнабайҙың шиғыры – Ижевскиҙа,,"Әсәй миңә, ҡара икмәк сәйнәп,
Имеҙлеккә һалып биргән дә,
Үҙе киткән ураҡ урырға,
Илағанмын, ләкин сыҙағанмын,
Икмәк менән була торорға...
 
Әҙәбиәт һөйөүселәр күңеленә тап ошо шиғыры менән килеп ингәндер Башҡортостандың халыҡ шағиры Әнғәм Атнабаев. Яңыраҡ Удмурт Республикаһының баш ҡалаһы Ижевскиҙа уның тыуыуына 95 йыл тулыу уңайынан әҙәби кисә булды. Сараны ойоштороу­сылар – “Ҡурай” башҡорт йәмәғәт ойошмаһы етәксеһе Шәһит Ишаев менән Халыҡтар дуҫлығы йорто методисы Алия Абдуллина.
Шәһит Октябрь улы башта сарала ҡатнашыусыларҙы Ә. Атна­баевтың биографияһы менән та­ныштырҙы. Аҙаҡ һәр кем шағир­ҙың шиғырҙарын башҡорт теленең төньяҡ-көнбайыш диалектында, рус телендә һөйләне. Әҙәбиәт һө­йөүселәр бик үҙ итә уның шиғриәтен.
Сараны Әнғәм Атнабаев ши­ғыр­ҙарына яҙылған йырҙар дауам итте. “Еҙ ҡыңғырау моңдары” әҫәрен сарала ҡатнашҡан һәр кем яттан белә булып сыҡты. Сығышы менән Яңауыл районынан Илгизәр Шакиров, баянда уйнап, күптәрҙе тыуған яҡ моңдарына сорнаны. Шулай уҡ сығышы менән Яңауыл вәкиле Флера Латипова “Еҙ ҡың­ғырау” йырының тыуыу тарихын һөйләне. Уны Әнғәм Атнабаев үҙе яҡташтарына һөйләгән булған. Әйткәндәй, сарала шағирҙың  92 йәшлек ике туған һеңлеһенең ҡыҙы Дарина Гәрәева ла ҡат­нашты. Ул шулай уҡ алсаҡ күңел­ле, донъяға тәрән фәлсәфә, нескә юмор аша баҡҡан шағир тура­һында хәтирәләрен уртаҡлашты.
Сара Халыҡтар дуҫлығы йортонда уҙҙы, шуға ла унда башҡа милләттәр ҙә ҡатнашты. Корей милләте вәкилдәре шағирҙың рус телендәге йыйынтыҡтары менән ҡыҙыҡһынды.
Байрам аҙағында Шәһит Октябрь улы шағир Әнғәт Атна­баев­тың ырыуы, тамғаһы, ораны, ҡошо һәм ағасы менән таныштырҙы. Ирәкте ырыуы башҡорто, Баш­ҡорт­остандың халыҡ шағиры Әнғәм Атнабаев халҡына уҡып туй­маҫлыҡ әҙәби мираҫ ҡалдыр­ған. Башҡортостандың төньяҡ-көн­байышында йәшәгән башҡорт­тар бик күп Удмурт Республи­ка­һында. Улар араһында өлкән быуын вәкилдәре генә түгел, йәштәр ҙә етәрлек. Киләсәктә тағы ла уларҙы бергә туплаған саралар ҙа ойошторорбоҙ тип торабыҙ.

- Шәһит ИШАЕВ
Ижевск ҡалаһы","10 Февраль , 23:56",Шәхестәр,Na
https://bashgazet.ru/articles/sh-khest-r/2023-02-10/ul-handar-n-elen-n-3139575,Ул хандар нәҫеленән  ,Үлемһеҙ ҡомартҡы ижад иткән.,"Ҡол Ғәли – Волга-Урал төбәгендә йәшәгән халыҡтарҙың мәшһүр шағиры, мәғрифәтсеһе, аҡыл эйәһе. Күп халыҡтың ҡулдан-ҡулға йөрөтөп уҡыған, үҙенең рухи донъяһын шуға ҡарап һөйләгән, шуға эйәреп ижад иткән  үлемһеҙ боронғо ҡомартҡы – “Ҡисса-и Йософ” (“Йософ китабы”ның) авторы.
Сығышы менән башҡорт­тар­ҙың Әйле ырыуынан булған, Вол­га буйы Болғарының Бүләр (Би­ләр) һәм Кәшәнә ҡалаларында торған. Ул “Ҡисса-и Йософ” поэма­һын 1233 йылда яҙған.
Ҡол Ғә­ли – башҡорт­тар һәм татарҙар ара­һында тел­дән дә, ҡулъяҙма хәлендә лә киң таралған, күп быуаттар буйы быуындан-быуынға, ҡулдан-ҡулға тапшырыла килгән, уҙған быуаттың 30-сы йылдары аҙағынан Ҡазан типографияларында айырым баҫма булып сыҡҡан, халыҡ араһында киң танылыу яулаған һоҡланғыс һәм илаһи мөхәббәт дастаны – “Ҡисса-и Йософ” әҫәренең (йә иһә “Йософ китабы”, “Йософ үә Зөләйха”) авторы.
Ҡол Ғәли – боронғо башҡорт һәм боронғо болғар шағиры, Әйле ырыуы башҡорто. Шағирҙың тормошо һәм ижады хаҡында үҙе йәшәгән дәүерҙә теркәлгән тарихи сығанаҡтар һаҡланмаған. Уның исемен, затын аныҡ ҡына күрһәткән мәғлүмәттәр күренекле башҡорт уҡымышлыһы, шағир һәм ғалим Тажетдин Ялсығол әл-Башҡор­ди­ҙың XVIII быуат аҙағын­да – XIX быуат баштарында яҙылған “Тәуарихе Болғариә” тигән киң билдәле тарихи-әҙәби хеҙмәтендә Әйле ҡәүеме башҡорттарының шәжәрәһе рәүешендә урын алған. Был әҫәрҙә Тажетдин Ялсығолов, Әйле ырыуы башҡорттарының шәжәрәһен килтереп, үҙенең ун һигеҙенсе быуын боронғо нәҫеллек ебе Ҡол Ғәлигә барып тоташҡанлығын раҫлай. “Тәуарихе Болғариә”гә индерелгән был шәжәрәне үҙ ваҡытында (1897 йыл) Мөхәммәтсәлим Өмөтбаев “Әй башҡорттарының нәсәбнамәһе” тигән исем менән  үҙенең атаҡлы “Йәдкәр” тигән йыйынтығында баҫтырып сығарған. Беҙ уны “Йәдкәр”ҙең 1984 йылғы баҫмаһы буйынса килтереп үтмәксебеҙ. Иң әүәл – Әйле башҡорттарының Ҡол Ғәлигә тиклемге быуындарының ил башы, башҡорт ханы Иштәктән (йә иһә Истәктән) башланған өлөшөн күрһәтәйек: Иштәк – (уның улы) Бәкатун – Әйле – Туҡый хан – Айҙар хан – Сәйет хан – Әмир хан – Солтанморат хан – Сәлим хан – Илһам хан – Ғабдулла хан – Ғәлим бәк – Мирхажи – Ҡол Ғәли. Шә­жәрәнең был өлөшөнән күрене­үенсә, Ҡол Ғәлиҙең ата-баба­ларының Туҡый хандан алып Ғәлим бәккә тиклем туғыҙ быуыны Болғар дәүләтендә арҙаҡлы хандар династияһын билдәләй. “Нәсәб­намә”лә боронғо Иштәк хан тура­һын­дағы мәғлүмәттәр иғтибарҙы йәлеп итә.
Бер ыңғай шуны ла билдәләйек: Иштәктең “суҡ улдары”, йәғни ете улының исемдәре һәммәһе лә башҡорттоң киң билдәле ырыу-ҡәбилә атамалары менән тап килә. Шул ете улдың бишенсеһе Сарт тип аталыуы иһә айырым бер әһәмиәткә эйә, сөнки башҡорт араһындағы һарттарҙы тарихсы һәм этнографтарҙың, исеменең һәм элек йәшәгән ерҙәренең уртаҡлығына ҡарап, үзбәктәр менән бутап йөрөтөүҙәренә тәнҡит күҙлегенән ҡарарға мөмкинлек бирә. Шәжәрә буйынса, Иштәктең төп йорто Аму даръяһында булып, уның улдары Уралда мәҡам тотмоштар, һарт башҡорттары иһә, Урта Азияла ҡалып, үзбәк менән аралашып, һуңғы быуаттарҙа Уралға, үҙ туғандары араһына килеп һыйынған булып сыға. Тимәк, артабан һарт тигәндә, башҡорттоң үҙенең Һарт тигән ырыуы тураһында һүҙ алып барыласаҡ. Әйле ҡәүемен Иштәктең дүртенсе улы Бәкатундан тыуған Әйле башлап ебәргән, тип күрһәтелә. “…Әйле. Атаһы (Бәкатун) йортонда, Миәс даръяһында, атаһы урынында илле йыл шаһ булып, туҡһан йыл ғүмере булып, Миәс даръяһында дәфен булынмыш”. Ҡол Ғәлиҙең үҙе һәм үҙенән һуңғы нәҫел-нәсәплек ебе тураһында түбәндәгеләр билдәле. Ҡол Ғәлиҙең атаһы Мирхажи, уның атаһы Ғәлим бәк, уның атаһы Ғабдулла хан булған.
Ғабдулла хан Болғарҙа илле йыл ханлыҡ ҡылған. Әммә Ғәлим бәк заманында ханлыҡ һәләкәткә осрай. Болғар дәүләтен татар-монгол яуы баҫып ала. Ғәлим бәк тә, уның улы Мирхажи ҙа Кәшан ҡалаһында береһе мөҙәрис, икенсеһе имам булып тора. Вафа­ты – ул замандың Башҡорт йортона ҡараған Зәй тамағында. “…Ҡол Ғәли. Харәзмдә ҡырҡ биш йыл мөҙәрис булып, Ҡытай ғәскәренән ҡасып, Үргәнескә килеп, унан Ҡырғыҙға, унан атай йортона, Зәй тамағына килеп, Бүләр ҡалаһын бина ҡылмыштар”.
Ҡол Ғәлиҙән Тажетдин Ялсы­ғоловҡа тиклемге быуындар: Ҡол Ғәлиҙең улы Мирғәли (“Үргәнестә мөҙәрис булмыш, шунда вафат”), Мирғәлиҙең улы Миршәриф (“Үргәнестә үә Хиуала алтмыш йыл мөҙәрис булып, Хиуала вафат булды”). Уның улы Мирсәйет (“дәүерендә унан ғалим һәм фазил әҙәм булманы, һис бер фән ҡалманы, һәр беренә бер хашийә әйтте”. Уның улы Нурсәйет (“Үргәнес, Хиуа үә Ҡонғратҡа егерме өс йыл хан булып, ҡыҙылбаштар шаһы Наҙир шаһтың улдары үлтерҙеләр”).
…Сәйҙәш ибн Нурсәйет (“Әй һыуының башында, Сәйҙәш тигән түбәлә, йорт яһап, ханлыҡ тотто, башҡорт хандары үлтерҙеләр”). “Сәйҙәштең бер улы Ҡоштаймаҫ. Бынан Ҡоштаймаҫ әйлеһе булалыр.
Тенеш (Тыныш). Бының ике улы: Көҙөй, Ҡошсо. Былар дәхи башҡорт хандары. Көҙөй. Бынан Өфө өйәҙе Көҙөй-Әйле башҡорттары”. Артабан: Яныш – Бабыш – Үлмәҫ хажи ибн Бабыш – Ғәбдерахман хажи – Ялынбай мулла – Ҡотлобулат мулла – Ейәнсура – Йәнтимер – Мәметҡол – Ялсығол хажи. “Хәҙрәт Тажетдин бин хажи Ялсығол. “Ҫөбәтел ғажизин” исемле китапҡа “Рисаләи Ғәзизә” намында шәрех яҙмыш. Башҡорт йортонда дәстгир китаптыр”.
Тажетдин Ялсығолов үҙ ыры­уының, йәғни Әйле башҡорт­тарының нәсәбнамәһен ошондай һүҙҙәр менән тамамлай: “Беҙ ижтиһадыбыҙҙы сарыф әйләп, Әҙәм ғәләйһум заманынан алып был заманғаса тамам, һикһән бишенсе баба беҙ булдыҡ. Әй уландарым, һеҙ һәм яҙығыҙ!” Ҡол Ғәли, тимәк, башҡорттоң кешелек донъяһында меңәрләгән йыллыҡ тарих төпкөлдәренән килгән ырыу тармағының затлы уҡымышлылар һәм арҙаҡлы хандар динас­тияһының мәшһүр бер вәкиле. “Ҡисса-и Йософ” дастаны – башҡорт даһийының төрки ха­лыҡтар һәм, ғөмүмән, Шәреҡ рухи мәҙәниәте үҫешенә индергән үлемһеҙ әҫәре. Поэма 1212 – 1233 йылдарҙа яҙылып, Урал-Волга буйҙарын татар-монголдар баҫып алыр алдынан (1236 йыл) тамамланған, тип фараз ителә. Авторҙың 45 йыл Хәрәзмдә мөҙәрис булып тороуы, яу ваҡытында ҡырғыҙҙарға ҡасып, аҙаҡ атай йортона – Зәй тамағына ҡайтыуы тураһындағы мәғлүмәт­тәрҙе, ул йәшәгән дәүерҙәге башҡа ҡайһы бер исемдәр, ваҡиғалар менән сағыштырып ҡарағанда, уның тыуған ваҡыты 1174 йылдан алдараҡ булырға мөмкин, тигән фараз ышаныслыраҡ күренә. “Ҡисса-и Йософ” поэмаһы – башҡорт, татарҙар араһында бөгөн дә  иң танылған әҫәрҙәрҙең береһе. Ҡол Ғәли 1236 йылда монгол яуында Бүләр (Биләр)  ҡалаһында вафат була.","10 Февраль , 23:33",Шәхестәр,Na
https://bashgazet.ru/articles/bash-ort-donya-y/2023-10-28/h-ybullala-r-himov-u-yu-ary-tte-3496870,"Хәйбуллала ""Рәхимов уҡыуҙары"" үтте ","Сара район тыуған яҡты өйрәнеүселәр,  китапханасылар, музей хеҙмәткәрҙәре менән берлектә ойошторолдо.","Хәйбулла районында матур сара – тарихсы, тыуған яҡты өйрәнеүсе, педагог Рафаил Сәләхетдин улы Рәхимовтың 90 йыллыҡ юбилейына арналған “Рәхимов уҡыуҙары” район тыуған яҡты өйрәнеүселәр конференцияһы үтте.
Сара район тыуған яҡты өйрәнеүселәр,  китапханасылар, музей хеҙмәткәрҙәре менән берлектә ойошторолдо.
Конференцияла Рафаил Сәләхетдин хеҙмәттәштәре, яҡындары, уҡыусылары, тыуған яҡты өйрәнеүселәр ҡатнашты. Сарала ҡатнашыусылар тарихсы исеме менән бәйле иҫтәлекле урындарҙа булдылар, ул йәшәгән йорт янындағы таҡтаташҡа сәскә һалдылар һәм митингта бер минутҡа тын ҡалып, яҡташыбыҙҙы иҫкә алдылар. Артабан сара Район мәҙәниәт йортонда дауам итте.
Конференцияла Рәхимовтың класташы, яҡын дуҫы Айҙар Ҡоҙабаев, ҡыҙы Рәсимә Туғыҙбаева, райондың тыуған яҡты өйрәнеүселәре сығыш яһаны. Сарала Ырымбур өлкәһе Гай районы Ишбирҙе ауылынан тыуған яҡты өйрәнеүсе Фирҙәүес Фәхретдиновнаның сығышы  конференцияны төбәк-ара статусына күтәрҙе.
Фото һәм текст сығанағы: Сәлимә Байгилдина","28 Октябрь , 14:30",Башҡорт донъяһы,Na
https://bashgazet.ru/articles/bash-ort-donya-y/2023-10-28/m-zh-ir-h-r-tte-kitaby-a-lana-3496863,Мөжәүир хәҙрәттең китабы һаҡлана,"Мәлифә Сибаеваның коллекцияһында бик уникаль экспонат - ҡәҙерле ҡомартҡы бар. Уны беҙгә лә күреү, тотоп ҡарау бәхете тейҙе. ","Хәбәр итеүебеҙсә, күптән түгел Әбйәлил, Баймаҡ райондарында һәм Сибай ҡалаһында ""Башҡортостан"" гәзите хеҙмәткәрҙәре осрашыуҙарҙа ҡатнашты. Сираттағы осрашыуҙарҙың береһе Баймаҡ районының Иҫке Сибай ауылындағы өр-яңы белем усағында уҙҙы. Бында беҙ география уҡытыусыһы Мәлифә Сибаеваның таштар коллекцияһы менән дә таныштыҡ. Экспонаттар араһында әүлиә һәм халыҡ табибы Мөжәүир хәҙрәт Сиражетдиновтың география дәреслеген күреү, хатта уны тотоп ҡарау бәхетенә өлгәштек.
— Оҙаҡ йылдар Сибай ҡалаһында уҡытыусы булып эшләгәндән һуң, тыуған ауылымда яңы мәктәп төҙөлә башлағас, бында эшкә ҡайттым. Ә таштарҙы йыя башлауым балаларҙы беҙҙең төбәктә табылған файҙалы ҡаҙылма байлыҡтарҙы танырға өйрәтеү теләгенән башланды. Уларҙы республикабыҙҙың төрлө төбәктәренә экспедицияға йөрөгәндә йыйып алып ҡайта инем. Бынан тыш, таныш геологтар, балаларға бер нимә лә йәл түгел тип, үҙҙәренең коллекциялары менән бүлеште. Шулай уҡ интернет-магазин аша ла яҙҙыртып һатып алам. Бына шулай байтаҡ йыйылып китте. Был минең яратҡан шөғөлөмә әүерелде. Уларҙан төрлө композициялар эшләйем. Иң мөһиме – был таштарҙы  дәрестә файҙаланам. Биш минут ваҡытты ошоға бүлеп, таштарҙы күрһәтеп, уҡыусыларға  улар хаҡында һөйләйем. Балалар үҙҙәре күреп, тотоп ҡарап өйрәнгәндә күҙҙәре янып китә. Ҡыҙыҡһыныуҙары барлыҡҡа килде, хатта берәй ят таш күрһәләр, алып килеп миңә күрһәтәләр. Мөжәүир олатайҙың был китабына килгәндә, уны миңә улы тапшырҙы. Бөгөн был ҡомартҡыны мин бик ҡәҙерләп һаҡлайым, ғәрәп яҙыуын белеүселәр был дәреслекте уҡып бирҙе, – ти Мәлифә Шәйәхмәт ҡыҙы.
Бына шундай изге ҡомартҡы һаҡлана Мәлифә Сибаеваның шәхси коллекцияһында.
Әйткәндәй, һеҙҙең йортоғоҙҙа ла ошондай иҫтәлекле әйберҙәр юҡмы?
Автор фотолары.","28 Октябрь , 13:00",Башҡорт донъяһы,Na
https://bashgazet.ru/articles/bash-ort-donya-y/2023-10-27/bary-y-y-la-uyyndar-a-k-t-be-3496574,Барығыҙҙы ла уйындарҙа көтәбеҙ! ,2 ноябрҙә 19:00 сәғәттә «Торатау» конгресс-холында Башҡорт асыҡ КВН лигаһының VII миҙгеленең ярымфиналы уҙа.,"2 ноябрҙә 19:00 сәғәттә «Торатау» конгресс-холында Башҡорт асыҡ КВН лигаһының VII миҙгеленең ярымфиналы уҙа. Миҙгел февралдә ҙур фестиваль менән башлана, һуңынан май айында 1/4 финал уйындары үтә, һәм хәҙер 7 команда декабрҙә финалда кемдең көрәшәсәген билдәләй.
2 команда - Сибайҙан, береһе - Стәрлетамаҡтан, ҡалғандары республикабыҙҙың баш ҡалаһынан. Башҡортостан асыҡ КВН лигаһы уйындары БР Йәштәр сәйәсәте буйынса дәүләт комитеты булышлығында үтә. Барығыҙҙы ла уйындарҙа көтәбеҙ!
Сығанаҡ: vk.com/uralkarimo","27 Октябрь , 19:30",Башҡорт донъяһы,Na
https://bashgazet.ru/articles/bash-ort-donya-y/2023-10-27/ar-a-ly-m-rif-tse-sha-ir-y-i-k-aldylar-3495392,Арҙаҡлы мәғрифәтсе-шағирҙы иҫкә алдылар,"Мейәс ҡалаһында  ""Аҡмулла уҡыуҙары"" төбәк-ара конференцияһы үтте","Мифтахетдин Аҡмулла исеме, шәхесе күптән инде республикабыҙ сиктәрен үтеп, донъяны иңләй. Уға арналған саралар төрлө төбәктәрҙә, илдәрҙә үткәрелә.
Ошо көндәрҙә башҡорт халҡының арҙаҡлы улының һуңғы төйәге - Мейәс ҡалаһында өсөнсө ""Аҡмулла уҡыуҙары"" төбәк-ара конференцияһы үтте. Ғилми форумға ғалимдар, дин әһелдәре, яҙыусылар һәм Мифтахетдин Аҡмулла исемендәге Башҡорт дәүләт педагогия университеты студенттары саҡырылған ине. Сара Мейәс ҡалаһынының мосолман зыяратында мәғрифәтсе-шағир ҡәберенә сәскәләр һалыу менән тамамланды.
Фотолар сығанағы: Зәки Әлибаев.","27 Октябрь , 14:00",Башҡорт донъяһы,Na
https://bashgazet.ru/articles/bash-ort-donya-y/2023-10-27/afarin-mill-ttsht-r-3495253,"Афарин, милләттәштәр!","Ошо көндәрҙә Силәбе ҡалаһында ""Инәй - милләт алтыны"" башҡорт мәҙәниәте конкурсының һайлап алыу туры үткән, унда өлкәнең төрлө төбәктәренән рухлы һәм маҡсатлы әсәй-өләсәйҙәр ҡатнашҡан. Асыҡланыуынса финалға....","“Силәбе өлкәһе башҡорттары” төрөкөмөндә хәбәр итеүҙәренсә, ошо көндәрҙә Силәбе ҡалаһында ""Инәй - милләт алтыны"" башҡорт мәҙәниәте конкурсының һайлап алыу туры үткән.
Конкурста әсәйҙәр һәм өләсәйҙәр ҡатнаша. Маҡсаты - быуындар бәйләнешен нығытыу, балалар күңеленә туған мәҙәниәтте бейеүҙәр, йырҙар, шиғырҙар аша еткереү.
Һайлап алыу туры байрам рухында үтте, тип яҙа ойоштороусылар.
“Бөтәһе 14 ҡатнашыусы көс һынашты: һәр йәш категорияһында 7 әсәй һәм өләсәй. Беҙҙе ҡатнашыусылар үҙҙәренең рухлы булыуы, матурлығы менән таң ҡалдырҙы, һәләтле балалаҙы ла ғорурлыҡ менән таныштырҙылар. Жюри ағзалары ҡатнашыусыларҙың костюмдарына, ижади номерҙарҙың үҙенсәлегенә һоҡланыу белдерҙе.
Шулай итеп, бәйге йомғаҡтары буйынса финалға түбәндәге әсәйҙәр сыҡты:

Гүзәл Милләт ҡыҙы Кәримова, Силәбе өлкәһе, Ҡоншаҡ районы Ҡунаҡбай ауылынан.
Айгөл Әлфрит ҡыҙы Моратова, Силәбе өлкәһе, Сосновский районы Әлеш ауылынан.
Румия Нурғәли ҡыҙы Рыҫмөхәмәтова, Силәбе өлкәһе, Ҡоншаҡ районы, Бәләкәй Ҡаҙаҡбай ауылынан.
Айгөл Әлфрид ҡыҙы Хәйруллина, Мансуров а. Силәбе өлкәһе, Ҡоншаҡ районы, Мансур ауылынан.

 
Өләсәйҙәр араһында финалға үтеүселәр:

Әнфизә Шарап ҡыҙы Абдрахманова, Силәбе өлкәһе, Арғаяш районы, Мәрйенбай ауылынан.
Мәүлиҙә Ғәлләм ҡыҙы Мостафина, Башҡортостан Республикаһы, Балаҡатай районы, Әбсәләм ауылынан.
Сәлиә Мөғин ҡыҙы Хәкимова, Силәбе өлкәһе, Ҡоншаҡ районы, Хәлит ауылынан.
Зөләйха Шакамал ҡыҙы Шәйхисламова, Силәбе өлкәһе Арғаяш район, Әбдер ауылынан.

Финалсыларҙы ҡотлайбыҙ! Алда уларҙы оҫталыҡ дәрестәре, кулинария этабы һәм финалға әҙерлек көтә. Һәр ҡатнашыусыға рәхмәтебеҙҙе еткерәбеҙ һәм уңыштар теләйбеҙ!, - тип яҙа ойоштороусылар.
Фото: ""Силәбе өлкәһе башҡорттары"" төркөмөнән.","27 Октябрь , 10:15",Башҡорт донъяһы,Na
https://bashgazet.ru/articles/bash-ort-donya-y/2023-10-25/zarif-bay-us-arov-m-ry-m-bura-aeva-men-n-osrash-an-3492003,Зариф Байғусҡаров Мәрйәм Бураҡаева менән осрашҡан ,"""Күптән түгел Мәрйәм апай шылтыратып, мөмкинлек булһа, килеүҙе һораны"", ти депутат. Ул тағы нимәләр тураһында яҙған? ","Дәүләт Думаһы депутаты Зариф Байғусҡаров яңыраҡ халҡыбыҙҙың абруйлы ҡатын-ҡыҙҙарының береһе Мәрйәм Бураҡаева менән осрашҡан. Зариф Закир улы был осрашыуҙан алған тәьҫораттары менән уртаҡлашты.
“Халыҡҡа ысын хеҙмәт өсөн мин хөрмәт иткән кешеләр бар. Мәрйәм Сабирйән ҡыҙы Бураҡаева - уларҙың береһе.
Ул 1943 йылда, ауыр һуғыш йылдарында, Ейәнсура районының Иҫәнғол ауылында тыуған.
Бөтә аңлы ғүмерен балалар тәрбиәләүгә бағышлаған: башҡорт теле уҡытыусыһы булып эшләй, Иҫәнғол ауылында башҡорт гимназияһын асыуҙы ойоштора, Башҡортостандың Мәғариф министрлығында эшләй.
Ул бөгөн уҡыу әсбабы булараҡ ҡулланылған “Арғымаҡ”, “Тормош һабаҡтары” һәм башҡа бик күп китаптар авторы.
Мәрйәм апай башланғысы менән “Йәйләү” балалар йәйге лагеры асыла, унда уның уникаль программаһы буйынса балалар ял итә һәм әҙерлек үтә. Был лагерҙарға балаларҙы республиканан ғына түгел, башҡа төбәктәрҙән дә алып киләләр.
Мәрйәм Бураҡаева - бөгөн уҡыу әсбабы булараҡ ҡулланылған ""Арғымаҡ"", ""Тормош һабаҡтары"" һәм башҡа бик күп китаптар авторы.
Әлеге ваҡытта, йәйге осорҙа,  Мәрйәм апай Ейәнсура районының әсәйе тыуған Ибрай ауылында ижад менән шөғөлләнә.
Беҙ бер нисә тапҡыр унда ҡунаҡта булдыҡ. Күптән түгел Мәрйәм апай шылтыратып, мөмкинлек булһа, килеүҙе һораны.
Урал аръяғынан ҡайтып килгәндә, һуңға ҡалыуға ҡарамаҫтан, Ибрайҙағы Мәрйәм апай янына барҙым.
Уның менән осрашыу һәр ваҡыттағыса бик күңелле һәм йөкмәткеле булды.
Ул ысын, халыҡ ил инәһе! Бындай кешеләр һирәк осрай.
Мәрйәм апайҙың аҡыллы кәңәштәре, уның теләктәре балалар өсөн дә, өлкәндәр өсөн дә бик мөһим. Беҙ кешеләрҙе тере саҡта ҡәҙерләргә тейешбеҙ.
Мәрйәм апайға һаулыҡ һәм артабанғы ижади уңыштар теләйбеҙ!” – тип яҙған Зариф Байғусҡаров социаль селтәрҙәге сәхифәһендә.
Фото: Зариф Байғусҡаровтың социаль селтәрҙәге сәхифәһенән алынды.","25 Октябрь , 18:00",Башҡорт донъяһы,Na
https://bashgazet.ru/articles/bash-ort-donya-y/2023-10-24/s-geld-k-e-e-yaulany-3491430,“Сәңгелдәк” еңеү яуланы! ,Мәктәпкәсә йәштәге балалар өсөн мәғлүмәти тапшырыу 32 йыл дауамында һәр кис эфирға сыға. ,"Кисә Мәскәүҙә балалар, үҫмерҙәр, ғаилә киноһы һәм телевидениеһы өлкәһендә Бөтә Рәсәй “ТЭФИ-Kids” милли телевизион премияһының финалы үтте. Мәғлүм булыуынса. “Тамыр” телеканалының “Сәңгелдәк” тапшырыуы “Балалар өсөн көндәлек мәғлүмәт-күңел асыу программаһы” номинацияһында еңеүсе булған.
Мәктәпкәсә йәштәге балалар өсөн мәғлүмәти тапшырыу 32 йыл дауамында һәр кис эфирға сыға. Программа геройҙары бәләкәй тамашасыларҙы төрлө матур ғәмәлдәргә өйрәтә, шулай уҡ башҡорт халҡының тарихы һәм мәҙәниәте менән таныштыра.
“Ижади команданы ихлас күңелдән ҡотлайым! Гөлназ Фәрит ҡыҙы, балалар һеҙҙе бик ярата һәм улар барыһы ла “Сәңгелдәк”тең һәр ваҡыт ҡыҙыҡлы булыуын һәм белем таратыуын яҡшы белә. Ижади команданы ихлас күңелдән ҡотлайым! Был лайыҡлы награда! Телевизор ҡараусыларығыҙҙы шатландырыуығыҙҙы дауам итегеҙ, ижади идеялар һәм илһам, ижади уңыштар һәм ҙур киләсәк теләйем!”, - тип ҡотлау һүҙҙәрен яҙған ""Бәйләнештә"" төркөмөндәге сәхифәһендә Матбуғат һәм киң мәғлүмәт саралары агентлығы етәксеһе Максим Ульчев.
“Башҡортостан” гәзите лә “Тамыр” коллективын сираттағы ҙур еңеүе менән ҡотлай һәм ижади үрҙәр, яңы ҡаҙаныштар теләй! Афарин!
Фото: vk.com/maximulchev","24 Октябрь , 16:30",Башҡорт донъяһы,Na
https://bashgazet.ru/articles/bash-ort-donya-y/2023-10-23/yomash-a-in-yen-n-muyylly-orot-3488603,Йомаш ағинәйенән - муйыллы ҡорот,"Муйыллы, ҡарағатлы, еләкле, сейәле май яратаһығыҙмы?","Баймаҡ районының Йомаш ауылынан Шәһиҙә Барлыбаева аш-һыуға, ҡул эштәренә бик уңған. Йәй көнө урмандан емеш - еләген йыйып та һата, төрлө ҡайнатмалар эшләргә лә өлгөрә. Бигерәк тә ағинәйҙең емеш-еләктән әҙерләнгән муйыллы, ҡарағатлы, сейәле майҙары тәмле һәм файҙалы булыуы менән айырылып тора.
Уны нисек эшләү серҙәре менән Йомаш ағинәйе түбәндәге видеояҙмала бүлешә.
Ә һеҙ муйыллы май эшләйһегеҙме?
Автор фотоһы һәм видеоһы.","23 Октябрь , 09:00",Башҡорт донъяһы,Na
https://bashgazet.ru/articles/bash-ort-donya-y/2023-10-22/t-ps-n-o-ta-y-alabash-ala-y-k-yyu-ys-erl-y-3488315,"Төпсән оҫтаһы һалабаш һала, йүкә йыуғыс әҙерләй",Илшат Иҙрисов боронғо кәсепте тергеҙеп ебәргән.,"Халҡыбыҙың онотола барған шөғөлдәренең ҡайтанан тергеҙелеүе, уның менән шөғөлләнгән оҫталарҙың булыуы ҡыуаныслы. Күгәрсен районының Төпсән ауылында йәшәгән Илшат Иҙрисов  һалабаш һалып, йүкә йыуғыс әҙерләй.
-Экологик яҡтан таҙа булған йүкә йыуғысты әсәйҙәр ҡашығаяҡ тирәһендә, мунса ингәндә ҡулландылар. Мейес, өй аҡларға бумала ла шул йүкәнән булды. Атайҙар иһә йүкәне һуғым һуйғанда, ит түшкәләрен бәйләү өсөн ҡулландылар. Септә үреп алыр инеләр. Ата-бабаларыбыҙ һөнәре онотолмаһын! - тип хәбәр итә Төпсән ауылы мәҙәниәт йорто төркөмөнән.
Афарин, Төпсән ауылы оҫтаһы!
Фото: Төпсән ауылы мәҙәниәт йорто төркөмө.","22 Октябрь , 20:00",Башҡорт донъяһы,Na
https://bashgazet.ru/articles/bash-ort-donya-y/2023-10-20/is-ken-l-tik-ultyrmay-3486067,Һис кенә лә тик ултырмай...,"Әйтерһең дә, Фәриҙә Ибәеваның ҡулынан нурҙар һибелә","Күптәр бәйләү, сигеү, тегеү, ағас эше менән булышҡан саҡта үҙен мәшәҡәттәрҙән арынғандай тоя. Күңел тартҡан шөғөл кешене тынысландыра, сетерекле мәсьәләләрҙе хәл итеүҙә лә ярҙамы бар. Ижад ярҙамында дауалау, йәғни арт-терапия, психологияла һәм психотерапияла киң ҡулланыла.
Был фекер менән ҡул эштәре менән шөғөлләнеүселәрҙең барыһы ла килешә. Яратҡан шөғөлдәре - уларға оло ҡыуаныс килтерә, бер аҙ табыш сығанығы ла. Алтын ҡуллы оҫталарҙың күбеһе хаҡлы ялға сыҡҡас, яратҡан эштәренә тотона. Шундай оҫта ҡуллы ҡатын-ҡыҙҙарҙың береһе Баймаҡ районы Йомаш ауылында йәшәй. Фәриҙә Ибәева башҡорт ҡатын-ҡыҙҙары биҙәүестәрен, селтәр, ҡашмау эшләй. Күҙ нурҙарын түгеп тыуҙырған матурлыҡ өлгөләрен ауылдаштары һатып ала, туғандарына бүләк итә. 
-Һис кенә лә тик ултырырға яратмайым, буш ваҡытым булдымы, ҡулыма бәйләм йәиһә сигеү тотам. Төрлө сигеүҙәр һалып, нағышлап мендәр, диван япмалары эшләнем, бәйләп ултырғыс ябыуҙары, иҙәнгә төрлө түшәктәр түшәп һалдым. Шулай уҡ биҙәүестәр, селтәр, ҡашмау эшләү менән булышам. Ҡул эше күңелемә йыуаныс бирә, кәйефте күтәрә, - ти Фәриҙә Ғимал ҡыҙы.
Әйткәндәй, уңған ханым гөлдәр үҫтерә, баҡсасылыҡ менән дә булыша. Йорто ла балҡып ултыра, йөҙө лә ҡояштай яҡты.
Фәриҙә Әбәева хаҡында тулыраҡ яҙманы гәзитебеҙҙең алдағы һандарында таныштырырбыҙ.
Автор фотолары
 ","20 Октябрь , 15:00",Башҡорт донъяһы,Na
https://bashgazet.ru/articles/bash-ort-donya-y/2023-10-18/bash-ortostanda-38-b-peste-iseme-radiy-3482211,Башҡортостанда 38 бәпестең исеме - Радий,2018 йылға тиклем бындай исем ҡулланылмаған тиерлек.,"Башҡортостандың Юстиция эштәре буйынса дәүләт комитеты мәғлүмәте буйынса, һуңғы биш йылда Башҡортостанда донъяға килгән  38 малай Республика Башлығы Радий Хәбировтың аҙашы булып киткән. Уларҙың бишәүһенә 2018 йылда, Радий Хәбиров вазифа биләгәндә исем бирелә, ә 2023 йылда был исем менән өс яңы тыуған бала теркәлә. 2018 йылға тиклем бындай исем ҡулланылмаған тиерлек, тип өҫтәнеләр дәүләт комитетында.
Сығанаҡ: vk.com/allufa
Фото: ""Башинформ"". ","18 Октябрь , 09:00",Башҡорт донъяһы,Na
https://bashgazet.ru/articles/bash-ort-donya-y/2023-10-15/ash-ar-a-atay-ar-alleya-y-3478952,"Ҡашҡарҙа ""Атайҙар аллеяһы"" ","Ҡартатай һәм ейән, атай һәм ул, ағай һәм ҡустыларҙың изге теләктәр теләп ултыртылған ағастары гөрләп үҫһен!","15 октябрҙә Рәсәйҙә иң йәш байрамдарҙың береһе – Атай көнө билдәләнде. Уға ни бары ике йыл. 2021 йылдың 15 октябрендә Владимир Путин «Ғаилә институтын нығытыу һәм балалар тәрбиәләүҙә аталыҡтың әһәмиәтен арттырыу маҡсатында» махсус көн тураһында указға ҡул ҡуйҙы.
Йылайыр районының Ҡашҡар урта мәктәбендә был көндө билдәп үткәндәр. Уҡыусылар аталары менән аллея ултыртҡан.
- Был байрам йәмғиәттә, ғаиләлә атай абруйын күтәреү маҡсаты менән булдырылған. Аталы бала - арҡалы, тип юҡҡа ғына әйтмәгән боронғолар. Ғаиләлә үҫкән һәр бала атаһынан көс-ҡеүәт, үрнәк, терәк алып йәшәй. Атайҙар көнөнә ҡарата Ҡашҡар мәктәбе уҡыусылары, коллективы ""Атайҙар аллеяһы"" н булдырҙы. Көҙгө көндөң һалҡын булыуына ҡарамаҫтан ҡартатайҙар, атайҙар, ағайҙар уҡыусылар менән мәктәп эргәһенә ҡарағай үҫентеләре ултыртты. Ҡартатай һәм ейән, атай һәм ул, ағай һәм ҡустыларҙың изге теләктәренә манып ултыртылған ағастар гөрләп үҫһен! Улдарыбыҙҙың киләсәктә тыуған илебеҙҙең ныҡлы терәге, ышаныслы ғаилә башлыҡтары, хәстәрлекле атайҙар булып үҫеүҙәрен теләйбеҙ! – тип яҙҙылар мәктәп төркөмөндә.
Сығанаҡ: https://vk.com/public186439277","15 Октябрь , 14:00",Башҡорт донъяһы,Na
https://bashgazet.ru/articles/bash-ort-donya-y/2023-10-15/t-sh-md-l-orama-yr-am-3478917,"""Төшөмдә лә ҡорама ҡырҡам...""","Әбйәлил районы Ҡырҙас ауылында йәшәгән Фәриҙә Сәлимйәнова ҡул эштәренә лә, баҡса үҫтереүгә лә бик оҫта.","Элек-электән һәр ауылдың ҡо­рама ҡорау оҫталары булған, улар күрше-кү­ләнгә, һораусыларға, күп осраҡта ҡыҙ­ҙарын кейәүгә оҙатыу­сыларға күҙ­ҙең яуын алыр сағыу юрғандар эшләп бир­гән. Бигерәк тә был шөғөл менән ҡыш­ҡы оҙон кистәрҙә булышҡандар, кис ултырып, бер-береһенә ярҙам итешер булғандар. Өләсәйҙәр иҫтәлеген һаҡ­лаған арҡыры һәм буй юрғандарҙы, диван һәм ултырғыс япмаларын, иҙән тү­шәктәрен күп өйҙәрҙә осратырға була.
Шуныһы ҡыуаныслы: бөгөн дә һәр ауылда оҫта ҡуллы ҡатын-ҡыҙ­ҙарыбыҙ ҡорама ҡорау, улар­ҙан төрлө әйберҙәр эшләү менән шөғөлләнә. Шундай оҫта­ларҙың береһе Әбйәлил районының Ҡыр­ҙас ауылында йәшәй. Фәриҙә Сә­лим­йәнова районда ғына түгел, тирә-яҡ­тарҙа ҡул эштәре оҫтаһы булып та­ныл­ған. Ғүмере буйы ауыл­даштарының сәләмәтлеге һағында торған ханым – 40 йылға яҡын фельдшер-акушерлыҡ пунктында эшләп, хаҡлы ялға сыҡҡан хөрмәтле хеҙмәт ветераны. Әйткән­дәй, ул Башҡортостандың халыҡ артисы Вахит Хызыровтың бер туған апайы ла.
Фәриҙә Ғәлебай ҡыҙы ҡул эштә­ренә йәштән маһир була, әммә һө­нәре генә был шөғөлгә тотонорға ваҡыт ҡалдырмай. Балалары бер аҙ үҫә төшкәс, ҡыҙҙарын суҡтай ке­йендерергә теләп, уларға матур-матур күлдәктәр тегә, улына ла салбарҙар тегеп кейҙерә. Ҡыҙ­ҙары кейәүгә сығыр мәл яҡынлаш­ҡас, Фәриҙә ханым үҙ ҡул­дары ме­нән уларға бирнә әҙерләү теләге менән яна. Ҡорама ҡырҡып, заман­са биҙәктәр өҫтәп, күңел йылыһын һалып арҡыры-буй юрғандар эш­ләй, диван, карауат япмалары, мен­дәр тыштары, ултырғыс ябыу­ҙа­ры әҙерләй, хатта юрғанды ла үҙ ҡулдары менән күбеп ҡуя. Өс ҡыҙын да үҙе эшләгән ҡорамалары менән хан ҡыҙҙарындай итеп кейәү йортона оҙата, улы Айсыуаҡҡа ла йылы һәм сифатлы юрған, джинсыларҙан торған заманса диван япмаһы әҙерләп ҡуйған.
– Ҡорама яһағанда иң мөһим талаптарҙың береһе – төҫтәрҙе дөрөҫ һайлау һәм урынлаштырыу. Улар тап килеп, бер-береһен тулыландырып то­рорға тейеш. Композицияны дөрөҫ тө­ҙө­гәндә генә эшләгән әйберең матур ҙа, сағыу ҙа була. Икенсенән, туҡы­ма­ларҙың бер-береһенә тап килеүе кәрәк. Ситен бер төрлөнән тегеп, урта­һына икенсенән һайлағанда, ул сифатлы бул­маясаҡ. Ҡорама тек­кәндә туҡыма­ның күпселек өлөшө өсмөйөш, шаҡмаҡ, ромб, буй рәүе­шендә ҡырҡыла. Һуңғы йыл­дарҙа ошо уҡ ҡорама ҡорауҙың яңы­са алымдары ла үҫешә. Мәҫә­лән, күп ҡорамасылар хәҙер эштә­рен, инглиз теленән ингән терминға эйә­реп, “пэчворк” тип атай (“ямау­лыҡ” һәм “эш” һүҙҙәренән). Иғтибар итһә­геҙ, минең ҡорамаларымда сәскәләр бөтөнләй юҡ, мин күберәк биҙәктәрҙе үҙем уйлап сығарып, үҙемсә эшләйем. Һуңғы йылдарҙа ҡорама менән эш итеү буйынса интернетта төрлө кәңәштәрҙе, хатта нисек эшләү буйынса оҫталыҡ дәрестәрен дә осратырға мөмкин. Ҡасандыр Алһыу ҡыҙым бүләк иткән “Лоскутное шитье” китабынан башланған шөғөл бөгөн күңел булмышына ғына түгел, хатта ниндәй­ҙер кимәлдә бер “сир”гә лә әүере­леп китте. Хатта төшөмдә лә ҡора­ма ҡырҡам... – ти Фәриҙә Ғәлебай ҡыҙы.
Ә уның йорто үҙе бер әкиәт донъя­һын хәтерләтә. Өй эсендәге бөтә әйбер­ҙәргә уның ҡул йылыһы һәм күҙ нур­ҙары һалынған. Иҙәнгә джинсы туҡы­манан (хатта салбар­ҙарҙың кеҫәлә­ренән генә торғаны ла бар) эшләнгән түшәктәр тиһең­ме, диван һәм карауат япмалары, ултырғыстар өсөн түшәктәр, төрлө арҡыры-буй ҡорамалар – барыһы ла иҫ киткес ижад өлгөләре!
Мәҫәлән, “Көҙгө вальс” тип атал­ған ҡорама япмаһын бер ай сама­һы эшлә­гән. Ҙурлығы 200х220 сантиметр, ул барлығы 1250 шаҡ­маҡ, өсмөйөш һәм һыҙаттарҙан то­ра. Сағыу һәм күҙҙең яуын алыр япма тотош йоҡо бүлмәһенә нин­дәй­ҙер бер йәм һәм биҙәк биреп тора.
Шулай уҡ 3D тип аталған ҡора­малары ла күптәрҙең күңелдәренә хуш килер. Һуңғы ваҡытта Фәриҙә Сәлим­йәнова шулай уҡ джинсель техникаһы менән сумкалар тегә. Уларҙы иң беренсе булып ҡыҙҙары  Алһыу, Ләйсән һәм Нәркәс баһалай, әсәләренең һәр эшен хуплап, ҡеүәтләп кенә торалар. Шулай булмайса, был сумкаларға һорау бик ҙур, хатта ҡыҙҙарымдан күреп, заказ биргән әхирәттәре лә табыла, ти алтын ҡуллы оҫта.
Алтынай ейәнсәре, Илнур, Илсур һәм Руслан ейәндәренә бик матур әйберҙәр эшләп, уларҙы ла ҡыуандырырға ваҡыт таба. Тормош иптәше Айҙар Сәлимйәнов та ҡатынының был шөғөлөн хуплай һәм уға бар яҡлап ярҙамлаша.
Күптәр ҡул эше менән шөғөл­лә­неүселәргә ҡарап, эш еңел, ваҡыты күп булғанға булышалыр тиһә, тәрән яңылыша. Матурлыҡты тыуҙырыу өсөн дә байтаҡ сығым­дар түгергә тура килә. Үҙенә кәрәкле тауар, фурнитураны оҫтабикә Асҡар, Магнитогорскиҙан һайлап, һатып ала, артабан күңелендә барлыҡҡа килгән эште нисек башҡарып сығыу планы төҙөлә, төҫтәр һайлана, биҙәктәр күҙ алдына баҫтырыла һәм шунан һуң ғына ныҡлап эшкә тотона. Көн һайын тиерлек теген машинаһы янына ултырып, кискә, хатта таңға тиклем эшләгән Ҡырҙас ауылы оҫтаһына бары һоҡланырға ҡала.
Фәриҙә Сәлимйәнова төрлө ҡора­маларҙан күкрәксә тегеп кей­гән. Киләсәктә оҫтаның был эше лә киң танылыу табасағына иманым камил, сөнки ҡулдан эшләнгән әйберҙәр матурлыҡты тоя белгән, уны ҡәҙерләгән һәм аңлаған кешеләр араһында һәр саҡ ҙур һорау менән файҙалана.
Әйткәндәй, Фәриҙә ханым бик оҫта баҡсасы ла. Уның баҡсаһында ниндәй генә емеш-еләк, йәшелсәләр һәм сәскәләр үҫмәй. Уңған хужабикә махсус хәрби операция биләмәһендә ҡатнашҡан яҡташтарына үҙ баҡсаһында үҫтерелгән төрлө емеш-еләктәрҙән тыуған яҡ тәме аңҡып торған бик тәмле ҡаҡтар эшләп оҙатҡан.
Автор фотоһы.","15 Октябрь , 12:00",Башҡорт донъяһы,Na
https://bashgazet.ru/articles/bash-ort-donya-y/2023-10-13/r-mil-yzullin-a-ma-tauly-isem-birelde-3478161,Рәмил Ғәйзуллинға маҡтаулы исем бирелде,"Яңыраҡ ул Белорет районында ""Башҡортостан"" гәзите ойошторған концертта сығыш яһап, яҡташтарын ҡыуандырҙы. ","Республика көнө алдынан инструменталь музыка өлкәһендәге ҙур ҡаҙаныштары һәм Башҡортостан Республикаһы һәм Иҙел башы мәҙәниәтен үҫтереүгә ҙур шәхси өлөш индергәне өсөн Рәсәйҙең атҡаҙанған артисы, Башҡортостандың халыҡ артисы Рәмил Ғәйзуллинға “Белорет районының һәм Белорет ҡалаһының Почетлы гражданы” тигән маҡтаулы исем бирелде.
Әйткәндәй, Рәмил Ғәйзуллин “Башҡортостан” гәзитен таратыуға ла тос өлөш индерә. Яңыраҡ ул гәзитебеҙ уҙғарған “Иң яҡшы ауыл билмәһе” конкурсы еңеүсеһен - Белорет районының Инйәр ауыл биләмәһен ҡотлау йәһәтенән ойошторолған концертта сығыш яһап, яҡташтарын ҡыуандырҙы.
Рәмил Мәүлит улына киләсәктә лә башҡорт моңон, милли музыка ҡоралын үҫтереү йүнәлешендә уңыштар, яңы ижади үрҙәр теләйбеҙ.
Фото: vk.com/ivaniutaandrei
Автор видеояҙмаһы.","13 Октябрь , 20:00",Башҡорт донъяһы,Na
https://bashgazet.ru/articles/bash-ort-donya-y/2023-10-12/i-sh-p-auyl-bil-m-e-n-otlany-3475199,"""Иң шәп ауыл биләмәһе""н ҡотланыҡ ","""Башҡортостан"" гәзите инйәрҙәргә шәп концерт бүләк итте. ","Кисә, Республика көнөндә, ""Башҡортостан"" гәзите Белорет районының Инйәр ауылы халҡына концерт бүләк итте. Был ауыл биләмәһе гәзиттең социаль селтәрҙәге төркөмөндә ойошторолған ""Иң шәп ауыл биләмәһе"" конкурсында еңеп сыҡҡайны. Конкурс шарттары буйынса беҙ вәғәҙә иткән концертты ҡуйҙыҡ.
Республика көнө айҡанлы Инйәр ауылындағы район мәҙәниәт һарайында шөғөлләнгән һәүәҫкәр артистар, ансамблдәр сағыу сығыштары менән ҡыуандырҙы. Һуңынан ""Башҡортостан"" гәзитенең дуҫтары - Рәсәйҙең атҡаҙанған артисы, Башҡортостандың халыҡ артисы Рәмил Ғәйзуллин, Башҡортостандың атҡаҙанған артисы Венера Юлгилдина, Башҡортостандың атҡаҙанған мәҙәниәт хеҙмәткәре Ранис Алтынбаев һәм Рәсәй конкурстары лауреаты Зарифа Янбаева сығыш яһаны. 
Сара барышында ""Башҡортостан"" гәзитенә яҙылыу ҙа ойошторолдо. 
Автор фотолары. 
 ","12 Октябрь , 10:00",Башҡорт донъяһы,Na
https://bashgazet.ru/articles/bash-ort-donya-y/2023-10-11/shunday-matur-otkrytkalar-3474207,Шундай матур открыткалар!  ,Уларҙы ҡайҙан табырға була? ,"Бына ошондай матур, мәғәнәле, үҙенсәлекле открыткаларҙы Башҡорт телен һаҡлау һәм үҫтереү ойошмаһы булдырған. “Төрлө саралар өсөн матур открыткаларҙың һүрәттәрен әҙерләнек һәм һеҙгә лә тәҡдим итәбеҙ!” - ти улар. Ижади эштәр Республика Башлығы гранты проекты сиктәрендә төшөрөлгән.
Әле һеҙҙең иғтибарға бөгөн – 11 октябрҙә билдәләнгән ҙур һәм мөһим байрамыбыҙ – Республика көнө айҡанлы ижад ителгән открыткаларҙы тәҡдим итәбеҙ, ә башҡалары менән Башҡорт телен һаҡлау һәм үҫтереү ойошмаһының “Бәйләнештә” сайтындағы альбомында таныша алаһығыҙ. Һылтанма: https://vk.com/album-182678571_296922359 
Фото һәм сығанаҡ: Башҡорт телен һаҡлау һәм үҫтереү фонды. ","11 Октябрь , 09:00",Башҡорт донъяһы,Na
https://bashgazet.ru/articles/bash-ort-donya-y/2023-10-10/bash-ort-telen-n-olimpiadala-atnashyr-a-sa-yralar-3473897,Башҡорт теленән олимпиадала ҡатнашырға саҡыралар ,"11-15 октябрҙә Башҡорт телен һаҡлау һәм үҫтереү ойошмаһы һәм ""УМАЙ"" этномәҙәни мираҫты һаҡлау һәм үҫтереү буйынса ойошма башҡорт теле буйынса олимпиада үткәрә. ","11-15 октябрҙә Башҡорт телен һаҡлау һәм үҫтереү ойошмаһы һәм ""УМАЙ"" этномәҙәни мираҫты һаҡлау һәм үҫтереү буйынса ойошма башҡорт теле буйынса олимпиада үткәрә. Был проект Башҡортостан Республикаһының Граждандар йәмғиәтенә булышлыҡ итеү фонды ярҙамында тормошҡа ашырыла.
Олимпиадала ҡатнашыусылар өсөн төрлө ҡатмарлыҡтағы һорауҙар менән онлайн-тест формаһында эштәр әҙерләнгән:

Башланғыс кимәл - башҡорт телен яңы өйрәнә башлаған ҡатнашыусылар өсөн;
Ирекле кимәл - башҡорт телендә иркен аралашҡан ҡатнашыусылар өсөн;
Башҡорт теле диалекттары менән ҡыҙыҡһынған ҡатнашыусылар өсөн диалекттар темаһына һорауҙар.

Ҡатнашыу өсөн:

11-15 октябрҙә олимпиаданың сайтына http://basholimpiada.ru/ инергә;
Теркәлеү үтергә – олимпиадала теркәлгән ҡулланыусылар ғына ҡатнаша ала;
Өс кимәлдең береһен һайларға һәм 45 минут эсендә 30 һорауға яуап бирергә;
Тест тамамланғас, йыйылған балдар менән сертификат алырға.

Олимпиада тамамланғас, сайтта белемде үҙаллы тикшереү өсөн һорауҙарға дөрөҫ яуаптар баҫыласаҡ. Әгәр һеҙҙә теркәү, тест үтеүҙең техник аспекттары йәки сертификат алыу менән ауырлыҡтар тыуһа, Башҡорт телен һаҡлау һәм үҫтереү ойошмаһы телефонына мөрәжәғәт итегеҙ: 7(3472) 46-58-24.
Фото:  Башҡорт телен һаҡлау һәм үҫтереү ойошмаһы.  ","10 Октябрь , 17:45",Башҡорт донъяһы,Na
https://bashgazet.ru/articles/bash-ort-donya-y/2023-10-09/respublika-zhurnalistary-sh-it-ho-aybir-inde-i-k-aldy-3471438,Республика журналистары Шәһит Хоҙайбирҙинде иҫкә алды,Журналистар Матбуғат йортоноң беренсе ҡатында махсус хәрби операцияға бағышланған һәм беҙҙең журналистарҙың ундағы эшмәкәрлеген фотокүргәҙмә менән танышты,"Бөгөн Башҡортостан Республикаһына нигеҙ һалыусыларҙың береһе, дәүләт һәм йәмәғәт эшмәкәре, публицист, журналист Шәһит Хоҙайбирҙиндең тыуыуына 127 йыл.
Ошо айҡанлы Өфөләге Матбуғат йорто алдында Шәһит Хоҙайбирҙиндең һәйкәле алдында тантаналы сара уҙҙы. Унда республика матбуғаты журналистары, ветерандар ҡатнашты.
Шәһит Хоҙайбирҙиндең тормош юлы, уның Башҡортостан Республикаһын үҫтереүгә индергән тос өлөшө тураһында Башҡортостандың Матбуғат һәм киң мәғлүмәт саралары агентлығы етәксеһе урынбаҫары Марат Ғәзизов, Башҡортостан Журналистар союзы рәйесе, “Башҡортостан” гәзитенең баш мөхәррире Вәдүт Исхаҡов, “Аҡбуҙат” журналының баш мөхәррире Лариса Абдуллина сығыш яһаны. Шулай уҡ йола буйынса был көндә Рәсәй һәм Башҡортостан Журналистар союзына яңы ағзалар ҡабул ителде.
Быйыл Шәһит Хоҙайбирҙиндең тыуған көнөнә арналған сарала традицион сәскә һалыу һәм сығыштарҙан тыш, халыҡ батыры, махсус хәрби операцияла ҡатнашҡан ҡыйыу йөрәкле Фәнис Хөсәйеновты иҫкә алдылар. Уның батырлығы тураһында  “Ағиҙел” журналы мөхәррире Мөнир Ҡунафин, исемен мәңгеләштереү буйынса эш алып барыуҙа ҡатнашҡан Лариса Абдуллина һөйләне.
Артабан журналистар Матбуғат йортоноң беренсе ҡатында махсус хәрби операцияға бағышланған фотокүргәҙмә менән танышты. Был фотокүргәҙмә быйыл сентябрҙә Сочи ҡалаһында уҙған “Бөтә Рәсәй-2023” XXVII заманса журналистика форумында күрһәтелде. 
Әйткәндәй, ул аҙна дауамында эшләйәсәк, теләгән һәр кеше Матбуғат йортона килеп, уның менән таныша ала.
Марат ҒӘЗИЗОВ, Башҡортостандың Матбуғат һәм киң мәғлүмәт саралары  агентлығы етәксеһе урынбаҫары:
– Бөгөн беҙ мәртәбәле сара – Башҡорт журналистикаһына нигеҙ һалған Шәһит Хоҙайбирҙиндең тыуған көнө айҡанлы йыйылдыҡ. 
Шулай уҡ бөгөн журналистарҙың фиҙаҡәр хеҙмәтен баһалайбыҙ. Әлеге күргәҙмә еңел булмаған шарттарҙа эшләгән һәм алғы һыҙыҡта беҙҙең яҡташтарыбыҙҙың батырлығын яҡтыртҡан заман журналистарының эшмәкәрлегенә бағышланған.  Уны Сочи ҡалаһында уҙған “Бөтә Рәсәй-2023” XXVII заманса журналистика форумында Рәсәй журналистары ла күрҙе. Унда беҙҙең республика Башлығы Радий Хәбиров та ҡатнашты.
Был хеҙмәт ҙур хөрмәткә лайыҡ. Был эш айырым ауырлыҡтар һәм хәүеф менән дә бәйле, әммә беҙҙең журналистар, ҡулдарына ҡорал алып тыуған илебеҙҙе һаҡлаған яҡташтарыбыҙ кеүек үк, ҡаһарманлыҡ, юғары һөнәри оҫталыҡ күрһәтә, яҡташтарыбыҙға ярҙам итеү, йәмғиәтебеҙҙә берҙәм булыу, Еңеү беҙҙеке буласағына ышанысты нығытыу өсөн үҙ өлөшөн индерә.
  Вәдүт ИСХАҠОВ, Башҡортостан Журналистар союзы рәйесе, “Башҡортостан” гәзитенең баш мөхәррире:
– Шәһит Хоҙайбирҙин - үҙенең ҡыҫҡа ғына 28 йәшлек ғүмерендә Башҡортостан өсөн иң күп эшләгән кешеләрҙең береһе. Беҙҙең республикабыҙҙың дәүләтселеген булдырыуҙа, телебеҙҙе һаҡлауҙа уның роле бик ҙур. Ул дәүләт эшмәкәре генә түгел, ғөмүмән, Башҡортостан Республикаһының журналистикаһына нигеҙ һалған шәхестәрҙең береһе.
Бөгөнгө күргәҙмә менән Шәһит Хоҙайбирҙиндең тормошон сағыштырып ҡарарға мөмкин. Ул да, беҙҙең егеттәр ҙә илебеҙ, республикабыҙ өсөн янып йәшәй. Айырыуса махсус хәрби биләмәгә барып ҡайтҡан журналистарҙы әйтер инем – улар үҙҙәренең өлөшөн индергән кешеләр. Ул ғына түгел, Радий Фәрит улы ошондай  журналистарҙы төрлө льготалар менән яҡларға тәҡдим итте, “Хәрби журналист” статусын булдырыу тураһында һүҙ бара.
Был күргәҙмәлә махсус хәрби операцияла булып ҡайтҡан егеттәрҙең эштәре – фотолары. Улар окоптарҙа нимә күргәндәр, кемдәр менән һөйләшкән, шул турала тәьҫораттарын ошо фотоларҙа сағылдырған. Унда яугирҙәребеҙҙең батырлыҡтары ла күрһәтелә. Әйткәндәй, был күргәҙмә артабан да тулыландырып тороласаҡ, сөнки беҙҙең журналистар даими рәүештә Донбасс ерҙәренә барып тора.
Тарихи белешмә: Башҡорт халҡының билдәле улы Шәһит Әхмәт улы Хоҙайбирҙин 1896 йылдың 9 октябрендә Күгәрсен районының Хоҙайбирҙин (элекке исеме Бесәнсе) ауылында тыуған. Ул рус-башҡорт башланғыс мәктәбендә уҡый. Артабан белем алыу теләге көслө була, шуға ла 13 йәшендә Ырымбурға юллана. Унда 1909 – 1914 йылдарҙа “Хөсәйениә” мәҙрәсәһендә белем ала. Беренсе донъя һуғышы башланғас, фельдшерҙар курсын тамамлап, һуғышҡа китә. 1916 йылда яраланғас, Башҡортостанға ҡайта. 1917 йылда ул Өфөлә була һәм һалдаттар араһында агитация эшен алып бара. 1917 йылдың майында уны Өфө мосолмандар хәрби советы башҡарма комитетына һәм президиумына һайлайҙар, һуңынан Өфө эшселәр һәм һалдаттар советы булып китә. “Һалдат теләге” гәзитен сығара. Шулай итеп, Шәһит Хоҙайбирҙин республиканың сәйәси-ижтимағи тормошонда әүҙем ҡатнаша, ваҡиғалар уртаһында була.
1918 йылда ул большевиктар партияһы сафына инә.  1919 йылда совет органдарының етәксеһе булып таныла: РКП(б) өлкә комитетының беренсе секретары, ер эштәре халыҡ комиссары урынбаҫары, эске эштәр халыҡ комиссары булып эшләй.
Шәһит Хоҙайбирҙин 1924 йылдың 21 декабрендә ҡаты ауырыуҙан Мәскәүҙә вафат була.
Айрат Нурмөхәмәтов фотолары.","9 Октябрь , 12:30",Башҡорт донъяһы,Na
https://bashgazet.ru/articles/bash-ort-donya-y/2023-10-07/ya-y-ba-ma-don-ya-k-r-e-3469852,Яңы баҫма донъя күрҙе,"Башҡорт профессиональ музыка мәҙәниәтенә нигеҙ һалыусылар ниндәй булған, нимә тураһында хыялланған, ниндәй эштәр башҡарған? Милли сәнғәтебеҙ өсөн олуғ көс түгеп, фиҙакәр хеҙмәт иткәндә илһам һәм ҡомарҙы ҡайҙан алғандар, ниҙәр илһамландырған? Миләүшә Иҙрисованың яңы баҫмаһында ошо һәм башҡа һорауҙарға яуаптар бар.","5 октябрҙә Ә. Вәлиди исемендәге Милли китапхананың Нота-музыка бүлегендә музыка белгесе, сәнғәт ғилеме кандидаты, Башҡортостандың атҡаҙанған сәнғәт эшмәкәре Миләүшә Иҙрисованың «1920-1940 йылдарҙа башҡорт композиторҙарының вокаль ижады. Профессионализмдың барлыҡҡа килеүе» китабының исем туйы үтте.
Монография милли мәҙәниәтебеҙ тарихындағы иң ҡатмарлы һәм ҡаршылыҡлы осорға бағышланған. Бер үк ваҡытта ул уңышлы мәлдәрҙе һәм СССР республикаларында “социалистик мәҙәниәт төҙөлөшө” барышындағы әсенеүле юғалтыуҙарҙы ла сағылдыра. Төплө һәм күләмле хеҙмәттә башҡорт халҡының халыҡ-йыр сәнғәте үҫешенең күп быуатлыҡ юлы этаптары; ХХ быуаттың тәүге яртыһында милли музыкаль элита формалашҡанда донъяуи ҡараш нигеҙҙәре; башҡорт сәнғәтенә нигеҙ һалыусы Ғәзиз Әлмөхәмәтов менән Иван Салтыковтың музыкаль-эстетик ҡараштары ла урын алған.  Шулай уҡ тәүге башҡорт композиторҙары Ғәзиз Әлмөхәмәтов, Хәбибулла Ибраһимов, Мәсәлим Вәлиев, Камил Рәхимов һәм Таһир Кәримовтың вокаль ижады өлгөһөндә автор республикала башҡорт профессиональ музыка мәҙәниәте барлыҡҡа килеүҙең ҡануни нигеҙҙәрен билдәләй.
Сара барышында Өфөләге Музыка техникумына (хәҙерге Өфө сәнғәт училищеһы) нигеҙ һалыусы, тәүге этномузыколог, музыка белгесе И.В.Салтыковтың тыуыуына 130 йыл тулыуға арнап, «Иван Салтыков: Мин рәссам инем» документаль фильмы  (сценарий авторы М. Иҙрисова, режиссеры Н.Принцева) күрһәтелде.  
Презентацияла Башҡортостандың халыҡ артисы, С. Юлаев исемендәге дәүләт премияһы, композитор Ләйлә Исмәғилева, Рәсәйҙең һәм Башҡортостандың атҡаҙанған сәнғәт эшмәкәре, сәнғәт фәндәре докторы Евгения Скурко, Башҡортостандың атҡаҙанған сәнғәт эшмәкәре Гөлназ Ғәлина, Башҡортостандың атҡаҙанған мәҙәниәт хеҙмәткәре, журналист, яҙыусы Луиза Фархшатова, Рәсәйҙең һәм Башҡортостандың халыҡ артисы, С. Юлаев исемендәге дәүләт премияһы лауреаты Флүрә Килдейәрова ҡатнашты.
Фойела Миләүшә Иҙрисованың шәхси архивынан фотокүргәҙмә, шулай уҡ китапхана фондынан башҡорт композиторҙарына арналған китаптар экспозицияһы ойошторолдо. Автор билдәләүенсә, был уникаль хеҙмәт  тәүге сиратта башҡорт музыкаһын яратҡан, уның тарихы менән ҡыҙыҡһыныусылар өсөн.  Бигерәк тә был беренсе быуын композиторҙары –  Ғәзиз Әлмөхәмәтов, Хәбибулла Ибраһимов, Мәсәлим Вәлиев, Камил Рәхимов, Таһир Кәримовтың ижады һәм яҙмышы менән ҡыҙыҡһыныусылар өсөн әһәмиәтле. Башҡорт профессиональ музыка мәҙәниәтенә нигеҙ һалыусылар ниндәй булған, нимә тураһында хыялланған, ниндәй эштәр башҡарған? Милли сәнғәтебеҙ өсөн олуғ көс түгеп, фиҙакәр хеҙмәт иткәндә илһам һәм ҡомарҙы ҡайҙан алғандар, ниҙәр илһамландырған?
Автор китапта, тәүге композиторҙарҙың йырҙары һәм романстары, халыҡ көйҙәрен эшкәртеү нигеҙендә, шулай уҡ ошо шәхестәрҙең ҡулъяҙмалары һәм уларҙың матбуғатта әйтелгән һүҙҙәре һәм баҫылмаған ҡулъяҙмалары буйынса, был һорауҙарға ла яуап биргән. Ғөмүмән, нигеҙен милли музыка сәнғәтенә төплө, киң даирәле анализ тәшкил иткән, башҡорт композиторҙарының ижади мираҫы, бик күп уникаль мәғлүмәттәр менән таныштырған был баҫма, һис шикһеҙ,  белгестәр өсөн дә, киң уҡыусылар өсөн дә ҡыҙыҡ һәм файҙалы буласаҡ.
Унан тыш, исем туйы барышында сәнғәт әһелдәре үҙенсәлекле тәҡдим яһаны: Башҡортостанда милли музыкаль мәҙәниәт музейы ойошторолорға тейеш. Миләүшә Абрар ҡыҙы был ниәттең бик тә урынлы һәм ваҡытлы булыуын билдәләй:
 – Был ижади майҙан үҙ эсенә быуаттарҙан-быуаттарға күсә килгән милли мираҫыбыҙҙы – халыҡ йыр-моңдарын һәм профессиональ йыр һәм музыка сәнғәте өлгөләрен, уларға ҡағылышлы матди һәм матди булмаған ғәмәлдәрҙе үҙ эсенә алырға тейеш. Хәҙерге заман технлогиялары музей экспозицияларын ҡыҙыҡһыныусылар өсөн һәр яҡтан уңайлы итеп ойоштороу мөмкинлеген бирә. Мәҫәлән, милли мәҙәниәт музейына килеүселәр ҡайһы бер мәғлүмәттәр менән виртуаль рәүештә йә электрон вариантта таныша алыр, йыр өлгөләрен тыңлар ине. Унан тыш, бихисап композиторҙарҙың, сәнғәт әһелдәренең архивтары, ҡулъяҙмалары шәхси ҡулдарҙа һәм уларҙың артабан һаҡланыуы  йәһәтенән бер ниндәй ҙә гарантия юҡ. Ошондай музей милли музыкаль мираҫыбыҙға ҡағылышлы бихисап проблемаларҙы бер юлы хәл итер ине. Әлбиттә, быны тормошҡа ашырыу өсөн теләктән тыш, байтаҡ ойоштороу эштәре һәм матди сығымдар ҙа талап ителә. Әммә донъяла мөмкин булмаған ғәмәлдәр юҡ. Халҡыбыҙҙың музыкаль мәҙәниәте, йыр-моң мираҫы артабан да түгелмәй-сәселмәй һаҡланһын һәм милләтебеҙ үҙбилдәләнешенең бер сағылышы булһын тиһәк, был эш тормошҡа ашырылырға тейеш, - ти Миләүшә Абрар ҡыҙы.
 
Фотолар геройҙың шәхси архивынан.","7 Октябрь , 12:00",Башҡорт донъяһы,Na
https://bashgazet.ru/articles/bash-ort-donya-y/2023-10-04/bauyr-a-y-y-u-yp-besh-en-3464034,Бауырһағығыҙ уңып бешһен!,Былай эшләр өсөн туңған йомортҡалар алына.,"Рецепт яҙыр алдынан әйтеп үтәһем килә, йомортҡалар туңған булырға тейеш. Улар ни тиклем оҙаҡ торһалар, шул тиклем яҡшы. Тыҡтың, ҡатты, иртәгә бешереп алыу тигән һүҙ түгел. Минең айҙар буйы морозильникта ята. Икенсенән, ҡамыр бүлмәләге елде яратмай, ҡамырҙың өҫкө өлөшө кибә, бауырһаҡты майға һалғас ҡабара алмайса ярыласаҡ.
Бауырһаҡ бешеп еткәс, майҙа оҙаҡ тотмаҫҡа, ҡамыр майҙы бик тиҙ һеңдереүсән. Тағы бер кәңәш, өс-дүрт өлөш бешергәндән һуң майҙы алыштырыу, был ваҡытта ла ҡамырға май еҫе инә. Бешергән ризығыбыҙҙы әрәм итеү генә була. Ҡайнар майға һалмайбыҙ, бары тик йылымыс майға ғына.
Кисә туңдырғыстан биш йомортҡаны алдым, ҡабығынан таҙаланым, йомортҡа ҡабығы ҡалмаһын тип йыуып алдым. Шул килеш төн сыҡты, иртә менән эштән ҡайттым, миксерҙы алдым, һауытына биш йомортҡамды һалдым, әйләндерергә ҡуйҙым. Йомортҡа таралып бөткәнен күргәс, ике туңмаған һарыһын ғына һалдым. Ҡамырым бик матур, ап аҡ төҫкә керҙе, ҡабарҙы, оҙаҡ әйләндереү шарт.
Хәҙер инде ҡамырға бер аш ҡалағы көнбағыш майы ҡуштым, сәй ҡалағының осона сәй содаһы алып, туғыҙ процентлы аш һеркәһе (уксус) менән һүндерәбеҙ ҙә ҡамырға һалабыҙ, болғатабыҙ. Сәй содаһын күп һалып ҡуймағыҙ, куп һалынған осраҡта ҡамыр бешкәс эсе йәшкелт кеүек була.
Сама менән генә әҙ-әҙләп иләнгән он һалабыҙ, болғата барабыҙ. Ҡамыр бик ҡаты булмаһын, ҡамыр ҡалаҡтан айырылғанға тиклем болғатабыҙ. Ҡамыр үҙенә бер төрлө тауыш бирә, йырлай тиһәк тә була.
Ҡамырҙы ял иттерергә ҡуябыҙ, өҫтөн ашъяулыҡ менән ябып, ел уйнамаҫлыҡ ерҙә тотабыҙ. Ял иткән ҡамырҙы берәр ҡалаҡ ҡына алып онло таҡтаға төшөрәбеҙ, ҡулды онға мансып, ҡамырҙан бауҙар тәгәрәтәбеҙ. Тәгәрәтеп бөтөргәс, бер үк оҙонлоҡта киҫеп сығабыҙ.
Газ плитәһендә бешереүсе һауытыбыҙға көнбағыш майы һалабыҙ, утты һүлпән генә тотабыҙ, майыбыҙ йылы ғына була. Хәҙер инде киҫкән бауырһаҡтарҙы берәмләп һала барабыҙ. Күркәм булһын өсөн, майға һалған бауырһаҡтарҙы бер-бер артлы тәгәрәтеп алып, һалып барҙым.
Бауырһаҡтар һалынып бөттө, газды әҙ генә асабыҙ ҙа, майға ярты стакандың яртыһы һыуыҡ һыу һалабыҙ. Хәҙер инде утты көсәйтәбеҙ, әҙерәк табабыҙҙы һелкетеп тә алабыҙ, һалған һыу таралһын. Матур итеп ҡыҙарғас, бер-бер артлы бауырһаҡты алып ҡарайбыҙ, шиңмәй икән, уларҙы алырға була.
Икенсе ҡатҡа бауырһаҡтар һалыр алдынан, майымды икенсе бер һауытҡа бушатам, төбөн түгәм, табағымды сайҡап алам, тағы ла шул майҙы һалам, төбөнә ултырғаны һалынмай ҡала. Ни өсөн шулай эшләйһең тиерһегеҙ, майым күбекләнеп ташмаһын өсөн. Тағы йылы майға бауырһаҡтар һалына, шулай ук тағы һыу һалына, бешереп алына.
Баллау өлөшө. Мин ҙур бауырһаҡтар күп йәбешеп торған, балға ҡатырғанды яратмайым. Шуға күрә ярты стакан һыуға бер стакан шәкәр һалып ҡайнатырға ҡуйҙым. Өс-дүрт минут ҡайнағас, өс аш ҡалағы бал һалып ҡайнаттым. Бешкән сиропты бармаҡҡа бармаҡ тейҙереп ҡарайым, үҙенсә бер төрлө йәбешеп торһа, башҡа ҡайнатмайым.
Ҡатырғанда, табаҡты газға ҡуйып йылытып алам да, бауырһаҡтарҙы һалам, эҫе сиропты ҡоям, тиҙ генә болғатып, ҡулды һыуға мансып алам да өйәм. Ҡатырыуҙы ике-өс өлөштә эшләйем. Ҡатырған һайын табағымды йылытып алам, шулай уҡ сиропты ла. Ни өсөнмө, улай эшләгәндә сироп матур ҡата. Татлы булһын, уңып бешһен!
Мәрйәм Миңлеғолова рецебы.
Фото: za-edoy, vk.com/public217094369","4 Октябрь , 13:00",Башҡорт донъяһы,Na
https://bashgazet.ru/articles/telgen-m-bergen-m/2023-10-05/f-l-r-s-y-e-t-p-haly-tary-teld-ren-a-lau-buyynsa-kompleksly-saralar-tamamlandy-3467767,Өфөлә Рәсәйҙең төп халыҡтары телдәрен һаҡлау буйынса комплекслы саралар тамамланды,3-4 октябрҙә Өфөлә «Минең туған телем» программаһы сиктәрендә Башҡортостан Республикаһының ЮНЕСКО эштәре буйынса комитеты ойошторған Рәсәйҙең төп халыҡтары телдәрен һаҡлау буйынса комплекслы саралар үтте.,"3-4 октябрҙә Өфөлә «Минең туған телем» программаһы сиктәрендә Башҡортостан Республикаһының ЮНЕСКО эштәре буйынса комитеты ойошторған Рәсәйҙең төп халыҡтары телдәрен һаҡлау буйынса комплекслы саралар үтте.
Ике көн дауамында Рәсәйҙең ете төбәгенән һәм Һиндостандан ҡатнашыусылар полилингваль белем биреү, телдәрҙе һаҡлау, заманса мәктәп шарттарында туған телде өйрәнеү һәм үҫтереү өсөн һанлы технологияларҙы ҡулланыу, туған телдәрҙе уҡытыуҙың көнүҙәк проблемалары һәм балаларҙы ғаиләлә туған телгә йәлеп итеү мәсьәләләрен тикшерҙе.
Конференцияның абруйлы ҡунаҡтары - Рәсәй Сит ил эштәре министрлығының Кеше хоҡуҡтары буйынса күп яҡлы хеҙмәттәшлек департаменты директоры урынбаҫары Сергей Чумарев, Милләттәр эштәре буйынса федераль агентлыҡтың милләт-ара мөнәсәбәттәр өлкәһендә дәүләт сәйәсәте идаралығы начальнигы Тимур Цыбиков, Дәүләт Думаһы депутаты, Мәғариф буйынса комитет ағзаһы һәм Бөтә донъя башҡорттары ҡоролтайы Президиумы рәйесе Эльвира Айытҡолова, ЮНЕСКО-ның «Бөтәһе өсөн мәғлүмәт» программаһының Рәсәй комитеты рәйесе, генераль төбәк-ара китапхана хеҙмәттәшлеге үҙәге директоры Сергей Бакейкин, Удмурт Республикаһы Дәүләт Советы Рәйесе урынбаҫары Удмурт Республикаһының фән, мәғариф һәм граждандар йәмғиәте институттарын үҫтереүгә булышлыҡ итеү буйынса даими комиссияһы етәксеһе Татьяна Ишматова.
Сығышында Сергей Бакейкин Башҡортостан Республикаһы Башлығы Р.Ф. Хәбировҡа Башҡортостан халыҡтарының телдәрен, тарихын һәм мәҙәниәтен һаҡлауға ҙур өлөш индергәне һәм ошо тематикаға иғтибар иткәне өсөн рәхмәт белдерҙе.
""Тел мөхитен һәм туған телдәрҙе һаҡлауға йүнәлтелгән был мөһим сараның Өфөлә үтеүе ҡыуаныслы. Башҡортостан Республикаһында республиканың дәүләт һәм туған телдәрен өйрәнеү һәм туған телдәрҙә белем биреүҙе үҫтереү тәьмин ителә, 8 полилингваль мәктәп асылған», – тип билдәләне Башҡортостан Республикаһының мәғариф һәм фән министры вазифаһын башҡарыусы Илдар Мәүлетбирҙин.
“Беҙҙең майҙансыҡ туған телдәрҙе, мәҙәниәтте һәм йолаларҙы һаҡлау хаҡында борсолған битараф булмаған кешеләрҙе берләштереүенә шатбыҙ"", - тип билдәләне Элина Ғатауллина.
Саралар программаһы сиктәрендә «Башҡортостан Республикаһында Тел сәйәсәте төбәктең тотороҡло үҫеш факторы булараҡ"" халыҡ-ара ҡатнашлығындағы төбәк-ара ғилми-ғәмәли конференция, «Рәсәй Федерацияһының төп халыҡтары телдәрен һаҡлау"" төбәк-ара телдәр форум-фестивале, оҫталыҡ дәрестәре: «Мәғәнәле уҡыуҙың ике телле технологиялары», «Рәсәй телдәрен һанлаштырыу һәм урындағы телсе-әүҙемселәр» һәм «Башҡортостан Республикаһының дәүләт һәм урындағы рәсми телдәренең милли коммуникатив мөхите өсөн күп телле «ПараТайп» шрифттарын ҡулланыу» һәм Башҡортостан Республикаһының Юнесконың Ассоциацияланған мәктәптәренең координация советы ултырышы нимә менән ярҙам итә ала?
Ҡатнашыусылар йәнле дискуссиялар барышында ерле халыҡтарҙың телдәрен һаҡлауҙың мөмкин булған ысулдарын атаны һәм милләт-ара үҙ-ара эш итеүҙең яңы йүнәлештәрен һәм ысулдарын формалаштырҙы, шулай уҡ визуаль коммуникация мөхитендә Рәсәй шрифттарын ҡулланыуҙың мөһимлеген билдәләне.","5 Октябрь , 21:10",Телгенәм - бергенәм,Na
https://bashgazet.ru/articles/telgen-m-bergen-m/2023-02-21/f-l-tu-an-teld-r-buyynsa-d-reslekt-r-prezentatsiya-y-tte-3151036,Өфөлә туған телдәр буйынса дәреслектәр презентацияһы үтте ,"Авторҙар яҡын арала республиканың белем биреү ойошмаларына килтереләсәк яңы әсбаптар, шулай уҡ уҡыу процесына индерелгән дәреслектәр хаҡында һөйләне.","Халыҡ-ара туған тел көнө сиктәрендә Башҡортостан Республикаһының Әхмәтзәки Вәлиди исемендәге милли китапханала түңәрәк өҫтәл үтте. Унда туған телдәр буйынса дәреслектәрҙең барлыҡҡа килеү тарихы һәм көнүҙәк мәсьәләләр ҡаралды. Китапхананың ҡулъяҙмалар һәм һирәк баҫмалар бүлеге хеҙмәткәрҙәре тематик күргәҙмә ойошторған, унда һирәк осрай торған дәреслектәр, уҡыу әсбаптары һәм 1920-1940 йылдарҙа нәшер ителгән әлифбалар тәҡдим ителгән.
Сәләмләү һүҙе менән Башҡортостан Республикаһының мәғариф һәм фән министры урынбаҫары Әлфиә Ғәлиева һәм Әхмәтзәки Вәлиди исемендәге Милли китапхана директоры Люциә Ильясова сығыш яһаны.
Сарала Башҡортостан Республикаһы Мәғариф һәм фән министрлығының милли мәғариф идаралығы начальнигы Илдус Ҡаһарманов сығыш яһаны. ""Йәмғиәтебеҙҙә республикала йәшәгән халыҡтарҙың этномәҙәни үҙенсәлектәрен иҫәпкә алыусы әсбаптар менән белем биреү ойошмаларын методик яҡтан тәьмин итеүгә бәйле проблемалар әүҙем һәм ҡыҙыҡһынып тикшерелә. Беҙҙең алда мәктәпкәсә кимәлдән башлап полилингваль белем биреү системаһының эшләүен һәм үҫешен тәьмин итеүсе шарттар булдырыу өсөн үҙебеҙгә бәйле булғандың барыһын да эшләү бурысы тора”, – тип билдәләне идаралыҡ начальнигы.
Филология фәндәре кандидаты, доцент, Милли китапхананың ҡулъяҙмалар һәм һирәк баҫмалар бүлеге мөдире Флүр Сибәғәтов үҙ сығышында Башҡортостан Республикаһында туған телдәр буйынса дәреслектәрҙең барлыҡҡа килеү тарихына ҡағылды. Авторҙар яҡын арала республиканың белем биреү ойошмаларына килтереләсәк яңы әсбаптар, шулай уҡ уҡыу процесына индерелгән дәреслектәр хаҡында һөйләне.
Сығанаҡ: www.bashnl.ru/novosti/22527/
 ","21 Февраль , 08:30",Телгенәм - бергенәм,Na
https://bashgazet.ru/articles/telgen-m-bergen-m/2023-02-21/haly-ara-tu-an-teld-r-k-n-men-n-3150646,Халыҡ-ара туған телдәр көнө менән!,Төрлө милләт вәкилдәренең үҙ телендә ҡотлауын тәҡдим итәбеҙ. ,"21 февраль ­– Халыҡ-ара туған телдәр көнө. Ошо уңайҙан төрлө милләт вәкилдәренең үҙ телендә ҡотлауын тәҡдим итәбеҙ.
Халыҡ-ара туған тел көнө ЮНЕСКО Генераль конференцияһының 30-сы сессияһы ҡарары менән 1999 йылдың ноябрендә тел һәм мәҙәни төрлөлөктө һаҡлау маҡсатында булдырыла. Был көн тәү сиратта юғалыу хәүефе янаған телдәрҙе һаҡлауға иғтибарҙы йүнәлтергә тейеш. Белгестәр фекеренсә, әлеге ваҡытта телдәрҙең 40 проценты юҡҡа сығыу сигендә. 
“Үҙенең әсә теленә булған мөхәббәтенә ҡарап, һәр бер кешенең мәҙәниәт кимәленә генә түгел, бәлки, уның гражданлыҡ ҡиммәтенә лә баһа бирергә мөмкин. Үҙеңдең илеңә ҡарата булған ысын мөхәббәтте туған телеңә ҡарата булған мөхәббәттән тыш күҙ алдына килтереү мөмкин түгел. Үҙенең теленә вайымһыҙ ҡараған кеше - ул ҡырағай кеше. Ул - үҙенең асылы менән зарарлы кеше, сөнки әсә теленә ҡарата уның ғәмһеҙлеге үҙ халҡының үткәненә, хәҙерге хәленә һәм киләсәгенә ғәмһеҙ ҡарауҙан килә”. (К. Паустовский)
Мәғлүмәт: vk.com/topic-90379629_33716559
Фото: irzs.ru/events/news/detail.php?ID=19225","21 Февраль , 06:00",Телгенәм - бергенәм,Na
https://bashgazet.ru/articles/telgen-m-bergen-m/2023-02-20/saralar-an-sitt-alma-y-3149629,Сараларҙан ситтә ҡалмағыҙ ,Радий Хәбиров туған тел көнөнән ситтә ҡалмауҙы һораны,"Иртәгә, 21 февралдә Халыҡ-ара туған тел көнө билдәләнә. Башҡортостан Башлығы бөгөн Хөкүмәттең аҙналыҡ оператив кәңәшмәһендә иртәгә республикала ошо датаға арналған бик күп саралар уҙғарыласағын билдәләне һәм коллегаларын уларҙа әүҙем ҡатнашырға саҡырҙы.
Халыҡ-ара туған тел көнө 1999 йылдың 17 ноябрендә Берләшкән Милләттәр Ойошмаһының мәғариф, фән һәм мәҙәниәт мәсьәләләре (ЮНЕСКО) буйынса 30-сы генераль конференцияһында тел һәм мәҙәни төрлөлөктө һаҡлау һәм үҫтереү, күп телле белем биреүгә ярҙам итеү маҡсатында билдәләнә.
Был көндө республика мәктәптәрендә линейкалар, биш минутлыҡтар, шулай уҡ кластан тыш саралар, милли кейемдәрҙә балаларҙы һәм уҡытыусыларҙы туған телдәге иртәнге сәләмләүҙәр ойошторола.
21 февралдә “Торатау” конгресс-холында “Әҙәбиәттә туған тел бөйөклөгө” әҙәби осрашыуы ойошторола.
Фото: скрин-шот. ","20 Февраль , 12:15",Телгенәм - бергенәм,Na
https://bashgazet.ru/articles/telgen-m-bergen-m/2022-10-28/f-l-ge-timer-yuly-vokzalynda-bash-ortsa-i-lan-yu-3008277,Өфөләге тимер юлы вокзалында... башҡортса иғлан юҡ ,"“Был дөрөҫ түгел”, – тине Радий Фәрит улы.","Кисә Башҡортостан Башлығы Радий Хәбиров республика халҡы менән аралашты, бының өсөн тура бәйләнеш ойошторолдо. Һорауҙар алдан да әҙерләп ебәрелгәйне, шулай уҡ социаль селтәрҙәр аша тура эфирға ла килде. Шундай һорауҙарҙың береһе Илнур Рамазанов тигән кешенән булды. Ул Өфө тимер юлы вокзалында башҡортса иғландар булмауы, иҫкәртеү тик рус һәм инглиз телендә алып барылыуы тураһында хәбәр итте.
Радий Хәбиров шунда уҡ бының уның өсөн яңылыҡ булыуын билдәләне.
– Мин был турала беренсе тапҡыр ишетәм, эштең нимәлә икәнлеген асыҡлаясаҡмын. Беҙҙең аэропортта башҡорт һәм рус телендә иғлан итәләр. Быны шәхсән тикшергәнем бар. Әгәр тимер юлы вокзалында был юҡ икән, тимәк дөрөҫ түгел, – тине ул.
Фото: grain-prof.ru
 ","28 Октябрь 2022, 17:00",Телгенәм - бергенәм,Na
https://bashgazet.ru/articles/telgen-m-bergen-m/2022-07-21/kemd-r-grant-a-ey-2881772, Кемдәр грантҡа эйә?,"Телдәрҙе үҫтереү, һаҡлау буйынса яңы эштәр көтөлә. 
 ","Башҡортостан халыҡтары телдәрен һәм республиканың дәүләт телдәрен һаҡлау һәм үҫтереүгә Башҡортостан Республикаһы Башлығы грантын алыуға конкурсҡа йомғаҡ яһалды. Еңеүселәр иҫәбенә 28 коммерцияға ҡарамаған ойошма инде. 
Еңеүсе проекттар араһында иң танылған конкурс йүнәлештәре:
*Башҡортостан биләмәһендә мәҙәниәт, мәғариф, фән, киң мәғлүмәт саралары, йәштәр сәйәсәте һәм спорт өлкәһендә Башҡортостан Республикаһы халыҡтары телдәрен һәм дәүләт телдәрен, шулай уҡ Башҡортостандан ситтә Рәсәй Федерацияһы биләмәһендә башҡорт телен пропагандалау һәм артабан үҫтереү – 10 проект;
* Башҡортостан халыҡтары телдәрен һәм дәүләт телдәрен, шулай уҡ Башҡортостандан ситтә Рәсәй Федерацияһы биләмәһендә башҡорт телен һаҡлау, үҫтереү, популярлаштырыуға йүнәлтелгән яңы мәҙәни, белем биреү, фәнни проекттарҙы булдырыу һәм тормошҡа ашырыу - 7 проект.
* Башҡортостан халыҡтары телдәрен һәм дәүләт телдәрен, шулай уҡ Башҡортостандан ситтә  башҡорт телен һанлы продукттар,  фото-видео, аудио ресурстар, электрон майҙансыҡтар ҡулланып популярлаштырыу буйынса проекттарға ярҙам – 5 проект.
Еңеүсе проекттар географияһы республикабыҙҙың өс муниципалитеты тарафынан күрһәтелгән: Өфө - 18 берәмек, Сибай ҡалаһы һәм Иглин районы – берешәр. Шулай уҡ Рәсәйҙең әүҙем ҡатнашҡан төбәктәре: Свердловск өлкәһе - 4, Силәбе - 2, Ханты-Манси автономлы округы һәм Пермь крайы берәр проект тәҡдим иткән.
“Был гранттар конкурсы Башҡортостан халыҡтары телдәрен яңы кимәлдә  үҫтерергә булышлыҡ  итә. Йыл һайын республика Башлығының туған телдәр үҫешенә ярҙам итеүгә йүнәлтелгән гранттары ярҙамында яңы мобиль ҡушымталар, балалар уйындары барлыҡҡа килеүен күрәбеҙ, муниципалитеттарҙа мәктәп телестудиялары һәм милли театрҙар һәм башҡалар асыла. Һәр еңеүсе проект туған телдәргә яңы үҫеш бирә, уларҙы өйрәнеү ҡыҙыҡһыныуын тыуҙыра. 2022 йылдың грант конкурсы еңеүселәре туған телдәрҙе өйрәнеүҙе популярлаштырыуға ҙур өлөш индереүенә ышанам”, - тине Фондтың генераль директоры Люция Сәйфуллина.
 Проекттарҙы тормошҡа ашырыу быйыл 1 сентябрҙән башлана.
 
 
 
 ","21 Июль 2022, 19:30",Телгенәм - бергенәм,Na
https://bashgazet.ru/articles/telgen-m-bergen-m/2022-07-19/erem-telem-ilem-bash-ortostanym-2878831,"Ерем, телем, илем – Башҡортостаным",Ил тамырын баҙар балтаһы өҙөргә тейеш түгел.,"Маҡтанып түгел, һоҡланып әйткән борондан беҙҙең ата-бабалар:
Ергенәйем алтын, һыуы һалҡын,
Башҡорт ере кеүек ер ҡайҙа?
Бары тик әкиәттәрҙәге күктә, болоттар араһындағы аҫылмалы хыял иленә генә тиңләп була еребеҙҙе. Дөрөҫөн әйткәндә, тиңләп булған. Ә хәҙер?
Башҡорт ерҙәре ниндәй генә бай булмаһын, ул байлыҡ мәңгелек түгел. Башҡорт ерҙәре ни тиклем ҙур булмаһын, сикһеҙ түгел. Кешене кеше иткән дә – ошо бәрәкәтле ер. Һутлы емеш, гәрәбәләй иген биргән ҡара ыуылдырыҡтай тупраҡты, шағир әйтмешләй, тот та икмәккә һыла инде! Ере, иле өсөн халыҡ күпме тир түккән, ҡан ҡойған!
Борон бер ырыу башлығынан: “Ерегеҙ икһеҙ-сикһеҙ: ул тау-урманы, ялан-туғайы, йылға-күле... Ниңә һеҙгә шул саҡлы, кәрәгенән артығы?” – тип һорағандар, ти. “Еребеҙ икһеҙ-сикһеҙ, тик уның һис артығы юҡ. Төрлөлөгө менән ул бөтөн, ырыуға яҙмыш төйәк булыуы менән ғәзиз”, –тип яуап биргән башлыҡ. Бына шулай. Ер бер ваҡытта ла артыҡ була алмай.
Ил тамырын баҙар балтаһы өҙөргә тейеш түгел. Халҡыбыҙҙың киләсәге яҡты булһын өсөн, бөгөн донъяға айыҡ аҡыл менән ҡарарға, хаталарҙы ҡабатламаҫҡа кәрәк. Милләтебеҙҙең киләсәге – беҙҙең ҡулда. Тыуған ерен һөйгән кеше туған телен дә һөйә. Был төшөнсәне айырып ҡарап булмай. Әсә телендә бала донъяны танып белә. Туған теле әсә һөтө менән бергә сабыйҙың ҡанына һеңә. Ке­шеләр менән аралаштырған – тел-белем, ғилем биргән – тел. Туған тел – үҙ байлығыбыҙ, яҙмышыбыҙ. Тел­дең, илдең йәшәүе лә – үҙебеҙҙең ҡул­да. Беҙҙең генә түгел, киләсәк бы­уындың һөйләшеүендә лә мәңге шулай ғорур яңғыраһын ине башҡорт те­ле.
Туған тел аша кеше туған халҡы­ның мәҙәниәте, йолалары менән таныша, уның рухын күңеленә һеңдерә. Беҙҙә киләсәк быуынды тәрбиәләрлек бай халыҡ ижады, әҙәбиәтебеҙ бар. Мәҫәлән, Сәғит Агиштың “Фәтхи һал­дат” әҫәрен уҡыған һайын, халыҡтың ни тиклем аҡыллы, йор һүҙле икәненә һоҡланаһың. Йәмғәли ҡарттың халыҡ алдында Фәтхигә әйткән һүҙҙәре генә лә алтынға тиң: “Кеше сыҡҡан юлынан кире ҡайтыр булһа, батыр түгел, бахыр булыр. Дуҫты дошмандан айыра бел. Телеңә баш бул, йөрәгең аҡылыңдан алда йөрөмәһен. Егет кешенең эсендә еҙ эйәрле ат ятыр. Егет үлһә, яманат түгел, мәңге һөйләрлек дан ҡайтһын”.
Һөйгәне Зөлхизә Фәтхиҙе алып китер алдынан былай тип йырлай:
Алтын-көмөш тә генә сөйгә
ҡыҙмай,
Баҡыр ҙа ғына сөйҙө үҙеңә тарт.
Ошо кинәйәле йыр арҡаһында Фәт­хи бығауҙың айышына төшөнөп ҡаса.
Тағы ла бер әҫәр – Назар Нәж­миҙең “Урал” поэмаһын алайыҡ. Сит илдә йәшәгән яҡташын осратҡан Ишмулла уны башҡорт тип танырға теләмәй. Был сит кеше, башҡорт икә­нен иҫбатларға теләп, уға бөтә кисерештәрен, уйҙарын, хис-тойғо­ларын асып һала. Тыуған ерен иҫенә төшөргәндә уның күҙҙәренән йәш атылып сыға. “Урал”ды йырлағас, Ишмулла: “Тик башҡорт ҡына ошолай йырлай ала, ләкин һин барыбер башҡорт түгелһең”, – ти. Бер ҡараһаң, Ишмулланың фекерендә дөрөҫлөк тә бар кеүек, әммә сит ерҙә йәшә­гәненә ҡарамаҫтан, башҡорт­лоғон юғалт­маған кеше, башҡорттоң сифат­тарын аңлап, һаҡлап ҡалған кеше башҡорт исеменә лайыҡ, минеңсә. Ә үҙ илендә, атай-олатайҙар төйәгендә, йәшәп тә, үҙен сит милләт вәкиле итеп күрһә­тергә теләп, бүтән телдә генә һөйләшеп йөрөүселәр аҙмы ни?!
Эйе, республикабыҙ күп милләтле. Һәр милләт кешеһе үҙ телендә, үҙ халҡының ғөрөф-ғәҙәттәрендә тәрбиә­лә­нергә хаҡлы. Һәр кем үҙенең миллә­те менән ғорурланырға тейеш.
Һүҙемде Розалия Солтангә­рәе­ва­ның “Башҡорт иленә ҡобайыр”ынан өҙөк менән тамамлайым:
Һаҡлағыҙ башҡорт илен –
Батыр илен, дан илен,
Ҡояш илен, заң илен,
Башҡорт илен!..

Зөһрә КАШАПОВА
Әбйәлил районы.","19 Июль 2022, 15:55",Телгенәм - бергенәм,Na
https://bashgazet.ru/articles/telgen-m-bergen-m/2022-07-12/yl-sh-e-ine-bash-ortsa-2870736,Һөйләшәһе ине башҡортса...,Туған телде өйрәнеү – изге бурыс.,"Бөгөн ошо темаға фекерҙәремде яҙырға булдым. Мин – башҡорт егете. Һикһәненсе йылдарҙа Силәбе ҡалаһында ябай эшсе ғаиләһендә тыуып үҫкәнмен. Ҡышын ҡалала, йәйен ауылда була инек.
Атай-әсәйем эшһөйәр итеп үҫтерҙе. Башҡорт йолаларын өйрәтте, әммә туған телде белмәй үҫтек. Ғөмүмән, бындай миҫал күптәргә таныш. Би­герәк тә йәштәштәремә, яҡташтарға. Атай-әсәйебеҙҙең бында ғәйебе юҡ. Улар ең һыҙ­ға­нып беҙҙе кейендерергә, ашатырға, уҡы­тыр­ға тип, заводтарҙа тир түкте. Ниндәй генә ауыр хеҙмәт булмаһын, милли йолаларҙы үтәргә улар ваҡыт таба ине.
Бала тыуһа, исем ҡушыу йолаһы үтәлә, ғаилә тормошо никахтан башлана ине. Бигерәк тә кешене һуңғы юлға оҙатыу бурысын улар еренә еткереп башҡарҙы. Төн йоҡоларын ҡалдырып, ерләү йолаһында ҡатнашалар ине. Беҙҙе лә йәлеп иттеләр. Мин атайым менән бергә ҡәбер ҡаҙыша  инем.
Беренсе тапҡыр был ауыр, әммә мөһим йоланы ун бер йәшемдә күрҙем. Ҡартатайымды һуңғы юлға оҙаттыҡ. Ололар, беҙҙе өйрәнә торһон тип, вағыраҡ йомош ҡушты. Мәҫәлән, көрәкте алып килергә, мәрхүмдең исем-фамилияһын яҙырға һәм башҡа әҙерлек эштәрен башҡарырға.
Ҡатын-ҡыҙҙар ҙа был сараларҙан ситтә ҡалманы. Инәйем башҡа апайҙар менән бергә табын әҙерләне. Мәрхүмдең етеһен, ҡырҡын уҡыттылар. Әсәйем йыш ҡына:
– Ниндәй генә кеше булмаһын, мәрхүмде һуңғы юлға хөрмәт менән оҙатырға кәрәк. Шул ваҡытта уның күңеле тыныслыҡ менән китә, – тип ҡабатларға яратты.
Әле атайым өлкән йәштә. Мин уның менән ауылдаштарҙы, таныштарҙы, туғандарҙы ерләү йолаһында ҡатнашырға тырышам. Ололарҙан “йәштәр хәҙер зыяратҡа ваҡыт тапмай” тигән һүҙҙәрҙе йыш ишетәм. Был хәл, беренсенән, махсус ерләү буйынса эшләгән ойошмалар барлығы менән бәйле, икенсенән, йәштәр ваҡыт тарлығына зарлана, кемгәлер был йола хаҡында бала саҡтан аңлатмағандар.
Күптән түгел бер мәрхүмде ерләүҙә ҡат­наш­тым. Бер нисә  кеше ҡәбер ҡаҙҙыҡ: өс ур­та йәштәге ир, дүрт аҡһаҡал. Уларҙың береһе мулла ине. Ул үҙе менән көрәген дә алып кил­гән. Мәрхүм менән хушлашырға күптәр мәсет­кә килде, бер нисә генә кеше зыяратҡа тиклем барҙы.
Бөгөнгө ваҡытта үлем тураһындағы хәбәр­ҙәрҙе йыш ишетәбеҙ. Үкенескә ҡаршы, йола­лар­ҙы белгән өлкәндәребеҙ бер-бер артлы китә. Йәштәштәремде ғөрөф-ғәҙәттәребеҙҙе өйрәнеп ҡалырға саҡырам.
Ике ай элек инәйемде ерләнем. Ул бик әү­ҙем, йәшәү көсө ташып тора ине, үлеме көтмә­гән­дә килде. Ейән-ейәнсәрҙәрен ҡарауҙа, ха­лыҡҡа файҙалы милли саралар ойоштороуҙа “ҡайнап” йәшәне. Һуңғы юл тураһында ул бер ҡасан да онотманы, яйлап әҙерләнеп йөрөнө. Беҙгә лә һүҙ араһында иҫебеҙгә төшөрә ине. Инәйемде ерләгәндән һуң атайым: “Барыһы ла яҡшы үтте, инәйең күрһә, ҡыуаныр ине”, – тигәс, юғалтыу ҡайғыһы баҫыла төштө. Тик хушлашыу һүҙҙәрен башҡортса әйтмәгәнемә генә үкенәм.
Әсәйемдең вафатынан һуң бер аҙна үткәс, Силәбелә башҡорт теле курсы үткәрелеүе тураһында мәғлүмәт таптым. Шулай итеп, туған тел серҙәренә төшөнә башланым. Бала саҡтан күп һүҙҙәр башҡа һеңеп ҡалған икән, уҡытыусыбыҙ мине маҡтап та алды.
Әйтеп үтергә кәрәк, курс йәмәғәт эшмәкәр­ҙәренең тырышлығы менән алып барыла. Улар килем алмай, күптәренең үҙ эше, ғаиләһе бар. Шулай ҙа изге ғәмәл өсөн ваҡыт табалар. Уларҙы дәүер геройҙары тип атар инем.
Мин барыһын да, әлеге  тормошоғоҙҙо таш­лағыҙ ҙа, башҡорт теленә генә күсегеҙ, ­ти­мәйем. Күптәрҙең ғаиләһе бар. Кемдер ипотека түләй, балалар үҫтерә, ата-әсәһенә ярҙам итә... Йәштәштәрем тәгәрмәстә әйләнгән тейен кеүек ҡайҙалыр саба. Аҙға ғына туҡтап, “Мин ҡайҙа барам?” тигән һорауға яуап биреү тураһында уйланырға саҡырам, милләттәш­тәрем. Үҙебеҙ өсөн мөһим булған ғәмәлдәр өсөн ваҡыт табыла ул. Мәҫәлән, туйға саҡыр­һалар, эштән дә һорайбыҙ, бүләккә аҡса ла таба­быҙ. Тик ерләү йолаһын бер ҙә ярат­май­быҙ. Тормош тураһында уйланырға сәбәп булып тора шул.
Мәңгелек ҡиммәттәр ҙә үҙгәреп тора. Хәҙер күптәрҙе кешенең изге ғәмәлдәренең һаны түгел, ә аҡсаһының күләме ҡыҙыҡһындыра. Ғәҙеллек кеүек сифаттар юғалып бара. Тарихты белмәйбеҙ, нәҫелебеҙҙең үткәненә лә битарафбыҙ.
Ҡартатайымдың атаһы 20-се быуаттың егерменсе йылдарында поляктарға ҡаршы һуғышҡан, Бөйөк Ватан һуғышында алтын приискыһында  эшләгән. Яҙмышы шундай ауыр булыуға ҡарамаҫтан, ул алты бала тәрбиәләп үҫтергән. Ҡартатайым да рәхәт тормош күрмәгән. Ул ун ете йәшендә хеҙмәт итә башлаған, Ҡыҙыл Йондоҙ ордены менән бү­ләк­ләнгән. Һуғыштан ғәрип булып ҡайтҡан яугир тормошта ла юғалып ҡалмаған. Алты ба­лаға ғүмер биргән. Атайым да күп һынау үткән: Чернобыль һәләкәте эҙемтәләрен бөтөрөүҙә ҡатнашҡан, 90-сы йылдар ауырлығын кисергән. Шуға ҡарамаҫтан, ике баланы аяҡҡа баҫтырған.
Мин миҫалға килтергән өс быуындың яҙмы­шы ла, заманы ла башҡа булған, тиерһегеҙ. Уның ҡарауы, милли йолалар уларҙың тормошоноң бер өлөшө булып торған. Телдәре башҡортса асылған, урыҫса белмәгәндәр  йәки насар һөйләшкәндәр.
Атай-әсәйҙәр беҙгә балаларҙы балалар баҡсаһынан алырға, мәктәпкә оҙатырға, төрлө түңәрәктәргә йөрөтөргә ярҙам итә. Теге йәки был йүнәлеш буйынса кескәйҙәр өсөн өҫтәмә дәрестәр арзан  тормай. Ни өсөн һуң  башҡорт теле уҡытыусыһының юл сығымдарын ҡапларлыҡ ҡына  аҡсаға туған тел серҙәренә төшөнөү мөмкинлегенән ситтә ҡалабыҙ?! Ғалимдарҙың билдәләүенсә, телде өйрәнеү мейенең эшмәкәрлеген яҡшырта: икенсе эшкә тиҙ генә күсеп китеү, иғтибарлы булыу кеүек һә­ләттәрҙе үҫтерә. Туған телдең яҡындар ара­һындағы бәйләнештәрҙе нығытыу көсөнә эйә булыуын айырым билдәләп үтәйек. Ата-әсәләр балаларыбыҙға туған тел серҙәрен еткергәндә, үҙҙәрен быуындар араһындағы ептәрҙе нығытыусы булараҡ хис итә.
Атайым мәҡәл-әйтемдәргә таянып һөйләргә ярата. Уларҙың күбеһен туранан-тура тәржемә итеп тә булмай. Әйҙәгеҙ, дуҫтарым, башҡорт те­лен, йолаһын еткереүсе өлкәндәребеҙгә был изге бурысты тапшырыуға мөмкинлек бирәйек.
Тик бер теләгем бар: мине һуңғы юлға оҙатыу милли йолаларҙан торһа ине. Барыһына ла сәләмәтлек, оҙон ғүмер насип булһын. Яҡындарығыҙҙы ҡәҙерләгеҙ. Эх, инәйем менән бер генә ултырып сәй табынында һөйләшергә ине. Әлегә маҡсатым – туған тел­де өйрәнеп, атайым иҫән сағында уның менән рәхәтләнеп башҡортса һөйләшеп ҡалыу.
Башҡорт теле курсы Силәбе ҡалаһының Ха­лыҡтар берҙәмлеге үҙәгендә ойошторола. Ад­ресы: Силәбе ҡалаһы, Салют урамы, 22-се  йорт. Һәр шишәмбе һәм шәмбе уҙғарыла. Ту­лы­­раҡ мәғлүмәт өсөн телефон: 8-951-474-27-45.

Мәҡәлә авторы исем-шәрифен күрһәтмәүҙе хуп күрҙе.
Нурия ИҠСАНОВА тәржемәһе","12 Июль 2022, 13:43",Телгенәм - бергенәм,Na
https://bashgazet.ru/articles/telgen-m-bergen-m/2022-06-29/terminologiya-he-m-te-a-zalaryna-tanytma-tapshyryldy-2858296,Терминология хеҙмәте ағзаларына танытма тапшырылды,"Улар араһында беҙҙең ""Башҡортостан""дың тәжрибәле тәржемәсеһе Лилиә Дәүләтбәкова ла бар. Хеҙмәттәшебеҙҙе ихлас күңелдән ҡотлап, эшендә артабан да уңыштар теләйбеҙ!","Башҡортостан Хөкүмәте Премьер-министрҙың беренсе урынбаҫары Азат Бадранов “Башҡортостан Республикаһы халыҡтары телдәре тураһында”ғы закондың үтәлеше буйынса Башҡортостан Хөкүмәте ҡарамағындағы комиссияның Терминология хеҙмәте ултырышын үткәрҙе. Сара аҙағында ул Терминология хеҙмәте ағзаларына танытмалар тапшырҙы.
Азат Бадранов Терминология хеҙмәтенең Башҡортостан Республикаһы өсөн бик мөһим булыуын билдәләне. Уның эше башҡорт телен дәүләт теле булараҡ һаҡлауҙа һәм үҫтереүҙә, терминологияны, әҙәби башҡорт телен тәртипкә килтереүҙә ҙур роль уйнай.
“Ҡыҙғанысҡа ҡаршы, урындарҙағы төрлө учреждениелар биналарында тупаҫ хаталар күҙәтелә. Комиссияға ошо йүнәлештә эште әүҙемләштереү мөһим”, - тине Премьер-министр урынбаҫары.
Ошо айҡанлы “Башҡортостан Республикаһы халыҡтарының телдәре тураһында”ғы закондың үтәлеше буйынса республика Хөкүмәте ҡарамағындағы комиссияның Терминология хеҙмәте ағзаларына танытмалар әҙерләнгән – был уларға эштәрҙе ҡаршылыҡһыҙ үтәргә булышлыҡ итәсәк.
Билдәле булыуынса, Терминология хеҙмәте составында беҙҙең ""Башҡортостан"" редакцияһында оҙаҡ йылдар хеҙмәт иткән тәжрибәле тәржемәсебеҙ Лилиә Дәүләтбәкова ла бар. Танытма тапшырылыу уңайынан уны ихлас күңелдән ҡотлап, эшендә артабан да уңыштар теләйбеҙ. 
Сығанаҡ: Башҡортостан Хөкүмәте.","29 Июнь 2022, 22:15",Телгенәм - бергенәм,Na
https://bashgazet.ru/articles/telgen-m-bergen-m/2022-06-09/r-s-y-e-k-rm-k-tyryshyu-m-mkin-t-gel-2836061,Рәсәйҙе күрмәҫкә тырышыу мөмкин түгел,Сара 6 июндә – Рус теле көнөндә – осраҡлы үткәрелмәне.,"Ошо көндәрҙә “Башҡортостан рустары соборы” төбәк йәмәғәт ойошмаһының киңәйтелгән төбәк конференцияһы үтте. Уның эшендә Башҡортостан Хөкүмәте Премьер-министрының беренсе урынбаҫары Азат Бадранов, Башҡортостан Башлығы Хакимиәте етәксеһе Максим Забелин, видеобәйләнеш аша Рәсәй Дәүләт Думаһы депутаты Эльвира Айытҡолова һәм башҡалар ҡатнашты.
Сара 6 июндә – Рус теле көнөндә – осраҡлы үткәрелмәне. “Рустар соборы” рус теле һағында тора. Максим Забелин конференцияла ҡатнашыусыларға Башҡортостан Башлығы Радий Хәбировтың ҡотлауын уҡып ишеттерҙе.
Азат Бадранов белдереүенсә, Рәсәй күп милләтле дәүләт булараҡ барлыҡҡа килгән һәм быуаттар буйына үҫешкән. Унда халыҡтар араһында бер-береңде мәҙәни яҡтан байытыу, хеҙмәттәшлекте үҫтереү һәм үҙ-ара дуҫлыҡты нығытыу процесы даими барған.
– Быуаттар буйына йөҙәрләгән этнос бергә йәшәй. Бында берҙәмлек һәм соборлыҡ – халыҡтарҙың рухи кимәлдә емерелмәҫ бер бөтөнгә берләшеүе сағыла. Был берҙәм территориаль һәм рухи киңлекте беҙ “Рәсәй” һәм “рус халҡы” тип атайбыҙ. Бөгөн рус теле аныҡ этносҡа ҡарауҙан да күберәкте аңлата. Ул бөтә Рәсәй халыҡтарын билдәләгән ҡиммәттәргә һәм нормаларға тәрән шәхси ынтылыу менән бәйле күңел торошо, берҙәйлек. Шуның менән бергә бөгөн рус мәҙәниәтен ситләштереүгә маташыу күҙәтелә. Рус мәҙәниәте һәм теле бойкотҡа дусар ителә, ә рус тарихы боҙоп күрһәтелә. Әммә тотош илде, етмәһә, Рәсәйҙең дөйөм кешелек тарихына индергән өлөшөн “кире ҡағыу” мөмкин түгел, – тине ул.
Беренсе вице-премьер, Рәсәйҙең күп милләтле субъекты булараҡ тарихи үҫешкән Башҡортостанда республиканың бөтә халыҡтары өсөн уңайлы йәшәү һәм үҫешеү өсөн кәрәкле шарттар булдырылған, тип билдәләне.
Фото: Башҡортостан Хөкүмәте сайты.
 ","9 Июнь 2022, 12:45",Телгенәм - бергенәм,Na
https://bashgazet.ru/articles/telgen-m-bergen-m/2022-06-02/iyul-a-a-ynda-e-e-sel-r-asy-lana-2826414,Июль аҙағында еңеүселәр асыҡлана,Башҡортостан Республикаһы Башлығы гранты конкурсына ғаризалар ҡабул итеү тамамланды.,"Башҡортостан Башлығы гранты фонды Башҡортостан Республикаһының дәүләт телдәрен һәм республиканың халыҡ телдәрен  һаҡлау һәм үҫтереүгә йүнәлтелгән грант конкурсына ғаризалар ҡабул итеүҙе тамамланы. Конкурсҡа ғаризалар быйыл 28 апрелдән 30 майға тиклем ҡабул ителде.
Конкурс мәҙәниәт, белем биреү, фән, киң мәғлүмәт саралары, йәштәр сәйәсәте һәм спорт өлкәһендә Башҡортостан халыҡтарының дәүләт телдәрен, шулай уҡ Башҡортостандан ситтә башҡорт телен һаҡлау һәм үҫтереү йүнәлеше буйынса  уҙғарылды. Коммерцияға ҡарамаған ойошмаларҙан конкурсҡа 138 ғариза ҡабул ителде. Иң күп ғаризалар түбәндәге йүнәлештәргә тура килә:

Башҡортостан Республикаһында  дәүләт телдәрен һәм мәҙәниәт, мәғариф, фән, киң мәғлүмәт саралары, йәштәр сәйәсәте һәм спорт өлкәһендә Башҡортостан халыҡтарының  телдәрен, шулай уҡ Башҡортостандан ситтә Рәсәй биләмәһендә башҡорт телен пропагандалау, үҫтереү йүнәлеше. (54 ғариза).
Башҡортостан Республикаһының дәүләт телдәрен һәм республика халыҡтары телдәрен, Башҡортостандан ситтә Рәсәй биләмәһендә башҡорт телен  һаҡлау, үҫтереү, популярлаштырыуға йүнәлтелгән яңы мәҙәни, белем биреү һәм фәнни проекттарҙы булдырыу һәм тормошҡа ашырыу. (43 ғариза)      

 Республика муниципалитеттары араһында тапшырылған ғаризалар һанына күҙ һалғанда хәл түбәндәгесә: Өфө (69 ғариза), Сибай (7 ғариза), Стәрлетамаҡ (4 ғариза), Шишмә районы (3 ғариза).
 Башҡортостан ойошмаларынан тыш,  гранттар  конкурсында  Рәсәйҙең башҡа төбәктәренән коммерцияға ҡарамаған ойошмалар ҙа  ҡатнаша алды, уларҙың проекттары Башҡортостандан ситтә башҡорт телен һаҡлау һәм үҫтереүгә маҡсатланған. Рәсәйҙең башҡа төбәктәренән - Свердловск өлкәһенән (4 ғариза), Силәбе өлкәһенән (4 ғариза), Пермь крайынан (1 ғариза), Краснодар крайынан (1 ғариза), Мәскәү ҡалаһынан (1 ғариза), Ханты-Манси автономиялы округынан (1 ғариза) ғаризалар килде.
 Әлеге көндә фонд тарафынан ҡатнашыусыларҙың конкурс талаптарына тап килеүгә ғаризалары тикшерелә. Тикшереүҙе үткән ғаризалар тураһында мәғлүмәт  грантыглавы102.рф. сайтында урын аласаҡ. Еңеүселәр июль аҙағында билдәле буласаҡ.
 ","2 Июнь 2022, 14:15",Телгенәм - бергенәм,Na
https://bashgazet.ru/articles/telgen-m-bergen-m/2022-05-31/ultyryshtar-tu-an-teld-2824361,Ултырыштар – туған телдә,Дүртөйлө районында туған телде һаҡлау маҡсатында ниҙәр эшләнә? ,"Бөгөн Дүртөйлө районы хакимиәте башлығы Риф Йосопов “Бәйләнештә” селтәренә район хакимиәтендә туған телдә үткән кәңәшмә тураһында яҙма ҡуйҙы.
“Беҙ оператив кәңәшмәләрҙе туған телдә үткәреүҙе дауам итәбеҙ. Бөгөн урындағы башҡорттар ҡоролтайы рәйесе Гөлшат Хөсәйенова халҡыбыҙҙың мәҙәни-рухи мираҫы тураһында һөйләне.
Телде, йолаларыбыҙҙы һаҡлау, уларҙы киләсәк быуындарға тапшырыу – төп бурысыбыҙ. Был юҫыҡта райондағы ваҡиғаларҙы ҡыҙыҡлы осрашыуҙар, халыҡ байрамдары, милли фестивалдәр менән байытырға тырышабыҙ.
Күптән түгел “Айыҡ ауыл” конкурсына ярашлы Мәскәү ауылында “Мәскәү кистәре” тигән байрам үтте, унда төрлө халыҡтарҙың йолалары ҡатышты. Әле һабантуйҙар башланды. Бер майҙанда райондан сыҡҡан вәкилдәр, яҡташтар, илдең төрлө тарафтарынан ҡунаҡтар йыйыла. Был беҙҙе берләштерә, социаль һәм рухи яҡтан байыта”, – тип яҙҙы район башлығы һәм оператив кәңәшмәнән фотоһүрәттәр менән бүлеште.
Фото: vk.com/yusupovrif","31 Май 2022, 23:15",Телгенәм - бергенәм,Na
https://bashgazet.ru/articles/telgen-m-bergen-m/2022-05-17/30-may-a-tiklem-ariza-birerg-lg-r-g-2807927,30 майға тиклем ғариза бирергә өлгөрөгөҙ,Конкурста республиканың коммерцияға ҡарамаған ойошмалары ҡатнаша ала.,"28 апрелдән башлап 2022 йылға Башҡортостан Башлығы грантына икенсе конкурсҡа ғаризалар ҡабул ителә башланы. Был “Мәҙәниәт, белем биреү, фән, киң мәғлүмәт саралары, йәштәр сәйәсәте һәм спорт өлкәһендә Башҡортостан халыҡтарының дәүләт телдәрен һаҡлау һәм үҫтереү, шулай уҡ Башҡортостандан ситтә башҡорт телен һаҡлау һәм үҫтереү” йүнәлешенә ҡағыла. 
Конкурста республиканың коммерцияға ҡарамаған ойошмалары ҡатнаша ала. Шулай уҡ был мөмкинлектән Башҡортостандан ситтә башҡорт телен һаҡлау һәм үҫтереүҙе хәстәрләгән проекттар менән Рәсәйҙең башҡа төбәктәренән дә коммерцияға ҡарамаған ойошмалар файҙаланыуға хоҡуҡлы. Конкурс бюджеты 50 миллион һум тәшкил итә. Бер проектта гранттың иң ҙур күләме - өс миллион һум. Конкурста ҡатнашыу өсөн грантыглавы102.рф сайтында 30 май 17.00 сәғәткә тиклем ғаризалар тапшырып ҡуйыу мөһим. Проектты тормошҡа ашырыу ваҡыты - быйыл 1 сентябрҙән киләһе йыл 31 авгусҡа тиклем. Конкурста ҡатнашыусыларға талаптар, грант алыу шарттары тураһында тулыраҡ мәғлүмәт менән грантыглавы102.рф сайтында “докуметтар” бүлегендә танышырға мөмкин.
Үткән йылдағы миҫалдарҙан проекттарын уңышлы башҡарыусылар ҙа күренә. Уларҙың береһе - “Ҡаршылыҡтарҙы ватып” социаль технологиялар үҙәге коммерцияға ҡарамаған автономиялы ойошмаһы етәксеһе Алина Хәбированан башҡарылған эштәре менән ҡыҙыҡһындыҡ. Улар былтыр туғыҙ ай дауамында “Әкиәттә ҡунаҡта: һаулыҡ мөмкинлеге сикле балалар менән анимация фильмдары төшөрөү” проекты өҫтөндә эшләй. Маҡсат - анимация фильмдары ярҙамында башҡорт телен һаҡлау, үҫтереү. Фильмды эшләүҙә 21 бала ҡатнаша, улар тауыш режиссеры етәкселегендә тауыш яҙҙырыуға ла йәлеп ителә, вокал һәм башҡорт телен өйрәнеү буйынса өҫтәмә дәрестәр  ала. Барлығы биш анимация фильмы эшләнә, уларҙың барыһы ла башҡорт легендаларына нигеҙләнә. Фильм ике вариантта - башҡорт һәм рус титрҙары менән башҡорт телендә әҙерләнә. Төрлө техника ярҙамында төшөрөлөүен дә билдәләү мөһим: пластилинография, аппликация, пиксель һәм ҡом анимацияһы. ""Балалар ҙур теләк менән фильм эшләүҙә ҡатнашты. Беҙҙең маҡсат – ижад аша йәш быуынды башҡорт халҡының эпостары менән таныштырыу"", - тине Алина Хәбирова.
Проектты йомғаҡлап, иң аҙаҡтан булдырылған анимация фильмдары тантаналы рәүештә күрһәтелә, уларҙы социаль селтәрҙәр аша таратыу бурысы ҡуйыла.
Фото: “Ҡаршылыҡтары ватып” үҙәге архивы.","17 Май 2022, 23:45",Телгенәм - бергенәм,Na
https://bashgazet.ru/articles/telgen-m-bergen-m/2022-03-18/k-pme-telde-bel-e-shunsa-keshe-e-2733332,"“Күпме телде беләһең,  шунса кешеһең”  ",Халҡың тауышын сит тарафҡа ла тарат.,"Был һүҙҙәрҙе Чехословакияның тәүге президенты Г.Т. Масарик әйткән, бер үк ваҡытта оло ғалим булған был шәхес үҙе күп телдәрҙә һөйләшкән. Ысынлап та, бөгөнгө глобалләшеү осоронда күп телдәрҙе белеү мотлаҡ.
Минеңсә, ошо юҫыҡта артабан да эшләргә кәрәк, сөнки сит ил әҙәбиәтендә, айырыуса Көнбайыш Европала башҡорттар, башҡорт иле һәм башҡа халыҡтар тураһы­нда әллә күпме мәғлүмәт бар. Тик сит телдәрҙе өйрәнеп, ошо яҙмаларҙы уҡырға һәм халыҡҡа ҡайтарырға ғына кәрәк. Үҙ миҫа­лымдан сығып әйтһәм, чех, словак телдәрен өйрәнеп, Башҡорт­останды Европаға танытҡан халҡыбыҙҙың геройҙары Даян Мурзин менән Вафа Әхмәҙуллин тураһында әллә күпме мәғлүмәт таптым, әле лә табыла. Уларҙы бөртөкләп йыйып, халҡыбыҙға ҡайтарыуҙы гражданлыҡ бурысым тип һанайым.
Байтаҡ республика гәзит һәм журналдарын уҡып барам, Рәсәй, сит ил әҙәбиәтенә лә күҙ һалырға өлгөрәм. Мәҫәлән, уҙған йыл аҙағында интернет селтәрендә туған тел хаҡында шиғыр һөйләү конкурстары уҙғарылыуы һәм унда республикабыҙҙың байтаҡ шәхес­тә­ренең ҡатнашыуы шатландырҙы. Конкурста төрлө һөнәр кешеләре менән бергә мәктәп уҡыусылары ла ҡатнашты һәм туған тел хаҡында тулҡынландырғыс, уйландырғыс шиғырҙар уҡыны. Унда мин дә ҡатнаштым.
Ниндәй генә телде алһаң да, әсә телен һаҡларға кәрәклекте аңлатҡан әллә күпме мәҡәл-әйтемдәр һәм ҡанатлы саҡырыуҙар бар. Мәғәнәһе бер төрлө был мәҡәлдәр һәр халыҡта борондан килә. Һәр халыҡтың телендә үҙенсә яңғырай. Уйлап ҡараһаң, донъя кимәлендә туған телде яҡлап ҡанатлы, һоҡланғыс һүҙҙәр әйтеп ҡалдырған чех педагогы Ян Коменский ҙа чех милләтенән бит, шуға ҡарамаҫтан, уның “Бала донъя ҡаҙаныштарына туған теле аша ғына өлгәшә ала” тигән һүҙен бар халыҡтар ҙа ҡуллана.
Рус ғалимы һәм педагогы Василий Сухомлинскийҙың да “Мәктәп – ул китап, һүҙ, кеше һәм Тыуған илде яратырға өйрәтә торған дүрт культ үҙәге”, Константин Ушинскийҙың “Тыуған ил туған телгә ихтирамдан башлана. Тел кешене, халыҡты аҡыл алырға, аң-белемгә, мәҙәниәтлелеккә саҡыра, баланы аҡты – ҡаранан, изгелекте яманлыҡтан айырырға өйрәтә. Халыҡтың бар нәмәһен тартып ал, ул тереләсәк, әммә телен киҫһәң – үләсәк” тигән һүҙҙәре – үҙе бер мәктәп!
 
Матбуғат менән дуҫлаш
 
Бөгөн мәктәптәрҙә “Эй, туған тел, эй, матур тел! Атам-әсәмдең теле, донъяла күп нәмә белдем һин, туған тел, арҡылы!” йәки Рәми Ғариповтың “Әсәм теле – миңә сәсән теле, унан башҡа телем юҡ. Телен һөймәҫ кенә илен һөймәҫ, теле юҡтың ғына – иле юҡ!” тигән утлы юлдарын ятламаған берәй бала бармы икән?
Мәктәптәрҙә туған телгә һөйөү тәрбиәләүҙә әҙәби түңәрәктәр ҙә ҙур роль уйнай, шуға был мөмкинлекте лә ҡулдан ысҡындырмаһаҡ ине! Ни өсөн шулай тим, сөнки үҙем дә башҡорт теле уҡытҡан йылдарҙа белем биреү эшен әҙәби ижад түңәрәктәре менән бергә үрелдереп алып барҙым. Миҫал өсөн Ф. Мостафина исемендәге 20-се башҡорт гимназияһында уҡыған балаларҙың нәшер ителгән ижади эштәре тупланған “Шаңдау” йыйынтығын асып ҡарайыҡ.
Әсәм теле минең башҡорт теле –
Ул булмаһа, гөлдәй һулырмын.
Башҡорт тигән ғорур милләттән мин,
Телем булһа, мин дә булырмын.
Был юлдарҙың авторы элекке 5-се класс уҡыусыһы, бөгөн танылған журналист Ләйсән Сөләймәнованыҡы.
Туған телде онотмайыҡ,
Йәшәһен әсә теле!
Тел белмәһәң, халыҡ үлә,
Халыҡ үлһә, ни ҡалыр? – ошо юлдарҙың авторы – бөгөн вуз уҡытыусыһы булып эшләгән Йәмилә Йомағужина.
Ә бына 5-се класс уҡыусыһы Юнир Сәйфуллин туған телгә булған һөйөүен:
Башҡорт телендә уйлайым,
Ошо телдә йырлайым.
Үҙ телемдә моңаям мин,
Үҙ телемдә илайым, – тип белдерә.
Әҙәби-ижад түңәрәге эшен алып барыу еңел түгел, әлбиттә, сөнки яҙышырға өйрәнергә тип килгән уҡыусылар менән даими шөғөлләнергә, әйберҙәрен ҡат-ҡат төҙәтергә, телгә иғтибарлы булырға, “Аманат”, “Йәншишмә”, “Аҡбуҙат” кеүек баҫмаларға, Башҡортостан телевидениеһының “Артылыш”, “Сәңгелдәк” программалары менән хеҙмәттәшлек итергә, урта һәм юғары класс уҡыусылары менән “Башҡортостан”, “Йәшлек” гәзиттәре журналистары менән дуҫлашырға, гәзит-журналдарға ла  яҙылып, уҡып-алдырып барырға кәрәк.
 
Инглизсә уйлаған тотош быуын үҫеп сыҡты
 
Беҙҙең түңәрәк “Иман” тип атала ине, унда уҡыусылар менән гәзит жанрҙарына айырыуса иғтибар булды. Күптәр ошо түңәрәктән журналист һөнәрен яратырға өйрәнеп үҫте. Шуны иҫәпкә алып, етди шөғөлләнергә теләгән уҡыусылар менән республикала нәшер ителгән баҫмаларҙы даими уҡып барырға тырыштыҡ, үҙебеҙ барып алыу шартында тотош класс менән яҙылдыҡ. Шунлыҡтан иртән балалар мәктәпкә килгәс тә, артҡы парталарҙа ятҡан баҫмаларҙы уҡып, республика яңылыҡтары менән танышып, һөйләшеүгә әүҙем ҡушыла торғайны. Ябай ғына мәктәп түңәрәгендә, шулай итеп, республикабыҙҙың киләсәген ҡайғыртыр элита тәрбиәләүгә, киләсәктә өлкәндәрҙе алмаштырыр журналистар, уҡытыусылар, яҙыусылар, дикторҙар, драматургтар  үҫеп сығыуға ижад түңәрәктәре үҙ өлөшөн индерергә мөмкин. Ә был эштәрҙең төбөндә, әлбиттә, ниндәй генә туған телдә уҡытмаһындар, рус, башҡорт, татар теле булһынмы, Башҡортостандың киләсәге, алдағы быуындарҙың телле һәм милли рухлы булыуында туған тел уҡытыусыларының роле баһалап бөткөһөҙ.
 Берәү ҙә күп тел белеп тыумай, телгә ғаилә, мәктәп һәм  тормош өйрәтә. Әгәр бала туған телен яҡшы үҙләштерә икән, тел дә, халыҡ  тарихы ла йәшәй. Әммә, алда әйткәнсә, инглиз телен дә яҡшы үҙләштергәндә, халҡың тауышын сит тарафтарға ла танытырға мөмкин.
Туған телде сит телдәр менән сағыштырып уҡытыу ҙа телдең ҡулланыу даирәһен дә, телдәр өйрәнеүсе баланың офоҡтарын да киңәйтәсәк. Тимәк, бөгөнгө быуын өс телле булып үҫергә тейеш. Йылдам үҙгәреүсән, туризм үҫешкән ҡатмарлы заманда донъялағы бер халыҡ та, башҡаларҙан айырылып, үҙ ҡаҙанында ҡайнап йәшәй алмай. Бөгөн донъяның  ниндәй генә төбәгенә барһаң да, инглиз теле кәрәк. Ниндәй генә һөнәр кешеһе булмаһын, журналисмы ул, һатыусы, гид, отель хеҙмәткәре, уҡытыусы, вуз ғалимы булһынмы – сит телде белеү һәр ваҡыт кәрәк. Теләге булғандар француз, немец телдәрендә лә аралаша ала.
Ә халыҡ-ара аралашыу теле булған рус теленә бәйле хәлдәр нисек тора һуң? Әгәр тотош Европаны һәм шул иҫәптән элекке социалистик илдәрҙе алһаҡ, үкенескә ҡаршы, туҡһанынсы йылдарҙан һуң  рус теленә иғтибар кәмегән, хәҙер ул теләк буйынса уҡытыла. Асыҡлап әйткәндә, уның урынын инглиз теле  яуланы. Улай ғына ла түгел, бөгөн инглизсә уйлаған һәм ошо телдә генә һөйләшкән тотош бер быуын үҫеп сыҡты. Быға асыҡ миҫал – Европа  ғалимдары һәм тележурналистарының, төрлө һөнәр кешеләренең бер ниндәй тәржемәсеһеҙ Америка, Австралия, Ҡытай йәки Яңы Зеландия илдәренә сығып китеп эшләй, космонавтар, табиптар, сәйәхәтселәр интернет селтәрендә, тележурналистар туранан-тура сит ҡитғала йәшәгән һәм эшләгән кешеләр менән  инглизсә аралаша, интервью ала...
Шулай булғас, нисек инде сит телде белеү – тағы ла бер донъяны белеү тип әйтмәйһең инде?! Ғалимдар яҙыуынса, күп телдәрҙе белгән полиглоттар ҙа башланғысты туған теленән ала – шуны онотмайыҡ!
 
Миләүшә ГОДБОДЬ.","18 Март 2022, 10:50",Телгенәм - бергенәм,Na
https://bashgazet.ru/articles/telgen-m-bergen-m/2022-02-21/y-y-ly-m-bay-y-km-tkele-yyl-k-t-2701484,Ҡыҙыҡлы һәм бай йөкмәткеле йыл көтә ,Азат Бадранов Рәсәй халыҡтарының мәҙәни мираҫы йылын үткәреү һәм Халыҡ-ара туған телдәр көнөн билдәләү уңайынан үткәрелгән саралар тураһында һөйләне. ,"Бөгөн бар донъяла Халыҡ-ара туған көндәр көнө билдәләнә. Ошо айҡанлы Хөкүмәттә үткән оператив кәңәшмәлә Башҡортостан Хөкүмәте Премер-министры урынбаҫары Азат Бадранов Рәсәй халыҡтарының мәҙәни мираҫы йылын үткәреү һәм туған телдәр көнөн билдәләү уңайынан үткәрелгән саралар тураһында сығыш яһаны. Әйткәндәй, уның сығышы башҡорт телендә булды.
– Халыҡ сәнғәтен киң таратыу һәм Рәсәй халыҡтарының этно-мәҙәни төрлөлөгөн һаҡлау маҡсатында, Президент Указы менән, 2022 йыл Рәсәй халыҡтарының мәҙәни мираҫы йылы тип иғлан ителде. Был тематик йылда Башҡортостанда үткәреләсәк саралар сиктәрендә бөгөн беҙҙең Милли музейҙа ""Евразия халыҡтарының эпик ҡомартҡылары"" күргәҙмәһе асылды, – тип башланы Азат Бадранов.
Бында тәүге тапҡыр бер күргәҙмә эсендә Евразия халыҡтарының эпостарын һәм фольклорын сағылдырған матди һәм рухи мәҙәниәт ҡомартҡылары тупланған. Шул иҫәптән, музейҙа башҡорт халҡының иң күләмле һәм иң боронғо ""Урал батыр"" эпик ҡомартҡыһы, ҡырғыҙҙарҙың ""Манас"" эпосы, яҡуттарҙың ""Олонхо""һы, ҡалмыҡтарҙың ""Джангар""ы, үзбәктәрҙең ""Алпамыша"" әҫәре, карел менән финдарҙың ""Калевала""һы һәм башҡа халыҡ ижады өлгөләре менән танышырға мөмкин.
Күргәҙмәне асыу Халыҡ-ара туған телдәр көнөнә бағышланған.
– Туған телдәр – һәр халыҡтың мәҙәни ҡаҙанышы. Бында классигыбыҙҙың ""Теле барҙың – иле бар"" тигән үлемһеҙ һүҙҙәрен иҫкә алып китеү  урынлы булыр. Эпидимиологик хәл арҡаһында Туған телдәр көнөнөң байтаҡ саралары онлайн йәки ҡатнаш рәүештә үтә. Был – флешмоб, викториналар, конкурстар, спектакль һәм концерттарҙың онлайн күрһәтелеүе. Социаль селтәрҙәрҙә Рәми Ғариповтың шиғырҙарын яттан һөйләү флешмобы башланып китте. Башҡортостан юлдаш телевидениеһында ""Минең Рәми"" проекты старт алды – ул Рәми Ғариповтың ""Туған тел"" шиғырының республика халыҡтарының телдәрендә яңғыраған видеояҙмалары, – тине ул.
Туған телдәрҙе пропагандалауҙа интернет-ресурстарҙың әһәмиәтен иҫәпкә алып, төбәктә Башҡорт википедистарының форумы ойошторола. Бөгөн Конгресс-холл бинаһында ""Урал батыр"" эпосын өйрәнеү буйынса төбәк-ара конференция, ә республика мәктәптәрендә тематик асыҡ дәрестәр үтә. Республика халҡын ошо сараларға ылыҡтырыу өсөн, сауҙа үҙәктәрендә, йәмәғәт транспортында махсус аудио һәм видео материалдар урынлаштырылған.
Рәсәй халыҡтарының мәҙәни мираҫы йылы сиктәрендә Башҡортостан Хөкүмәте бар ведомстволар ҡатнашлығында 60-тан  ашыу сара туплаған план ҡабул иткән. Был план  муниципаль райондар һәм ҡала округтарының хакимиәттәренә  еткерелгән.
– Иғлан ителгән Йыл саралары республиканың бар муниципаль берәмектәрендә лә әүҙем үтергә тейеш, тип һанайым, шуның өсөн райондар һәм ҡалалар башлыҡтарына урындағы пландарҙы әҙерләүен һәм ҡабул итеүен һорайым. Мәҙәни мираҫ йылында республика халыҡтарының традицион милли-мәҙәни байрамдары, йола байрамдары уҙасаҡ, – тине вице-премьер. – Был йүнәлештә Республика халыҡ ижады үҙәге, Халыҡтар дуҫлығы йорто һәм уның филиалдары – тарихи-мәҙәни үҙәктәре менән әүҙем эш алып барыла. Республикала бындай үҙәктәр – 25, Рәсәй төбәктәрендә  – алтау.
Халыҡтың тарихи-мәҙәни мираҫын, мәҙәни кодын һаҡлауҙың  һөҙөмтәле ысулы – ул төбәк брендтары. Был эш 2018 йылда, Башҡортостан Республикаһы “Ҡурай” тауарының ерлеген теркәүҙән башланды. Бөгөн патент алыу өсөн солоҡсолоҡ, башҡорт орнаменты, башҡорттарҙың милли эш костюмы, дебет шәл һәм башҡа өлгөләр әҙерләнә. Патент алыу уникаль брендтарҙы тауарҙың ерлегендә киң таратыуға юл аса. Халыҡ ижадын илдең мәҙәни донъяһында танытыуға өлгәшә.
“Киләһе йыл башҡорт сәсәндәренең үҙенсәлекле сәнғәтен йәйелдереү буйынса эште көсәйтергә ниәтләйбеҙ. Беҙ сәсәндәр мәктәбен булдырҙыҡ, улар республиканың рәсми документтарына индерелде һәм  “Халыҡ сәсәне” тигән почетлы исем бирелә башланы. Шуныһы һөйөнөслө – онотолоп  барған сәсәнлек йолаһы тергеҙелә, сәсәндәр мәктәптәренең бише муниципалитеттарҙа эшләп килә, унда уҡытыу эше алып барыла, – тине Азат Бадранов. – Киләсәктә халыҡ кәсептәрен һаҡлау, үҫтереү һәм киң таратыу менән бәйле фестиваль хәрәкәтен дә яңы кимәлгә сығарыу бурысы тора. Боронғо халыҡ кәсептәре һәм һөнәрҙәре (халыҡ уйын ҡоралдарын яһау, ҡорама ҡорау, балаҫ һуғыу, башҡорт шәле бәйләү һәм башҡа һөнәрҙәр) мотлаҡ үҫеш алырға тейеш.
Мәҙәни мираҫ йылы сиктәрендә Мәғариф һәм фән министрлығы, Архив эштәре буйынса идаралыҡ, Мәҙәни мираҫ объекттарын дәүләт кимәлендә һаҡлау буйынса идаралыҡ һәм башҡа учреждениелар буйынса бер нисә фәнни-ғәмәли конференция үткәреү ҡаралған. Халыҡ йырҙарын һәм бейеүҙәрен башҡарыусылар конкурстары, милли мәҙәниәттәр фестивалдәрен үткәреү ҙә күҙ уңында тотола.
Вице-премьер белдереүенсә, 2022 йылда ла Башҡортостандың матди булмаған мәҙәни мираҫ Законын бойомға ашырыу буйынса эҙмә-эҙлекле эш дауам итәсәк. Бөгөн 77 уникаль өлгөнө туплаған матди булмаған мәҙәни мираҫ объекттары Реестрын ныҡлы тулыландырырға уйлайҙар. Матди булмаған мәҙәни объекттарҙы теркәү өсөн республиканың муниципаль берәмектәренә сығыу күҙаллана. Республикабыҙҙың тәүгеләрҙән булып ошо өлкәне яйға һалыу өсөн норматив акт ҡабул иткәнен, бөгөнгө көндә был параметрҙар Федерация Советы кимәлендә ҡаралғанын Азат Шамил улы айырым әйтте.
“Башҡортостан Республикаһының халыҡтары иҫ китмәле бай мәҙәни мираҫҡа эйә, һәм тематик йыл  ошо байлыҡтарҙы һаҡлау өсөн тағы ла әүҙемерәк эшләргә бер этәргес буласаҡ”, – тип тамамланы ул сығышын.
Фото: ""Бәйләнештә"". ","21 Февраль 2022, 16:00",Телгенәм - бергенәм,Na
https://bashgazet.ru/articles/telgen-m-bergen-m/2022-02-21/t-rl-ild-r-t-rl-teld-r-2701210,"Төрлө илдәр, төрлө телдәр...",Башҡорт теле – Рәсәйҙә киң таралған телдәрҙең береһе,"-Бөгөн донъяла 7 меңгә яҡын тел иҫәпләнә. Глобалләшеү һәм миграция процестары арҡаһында, ХХI быуат уртаһында уларҙың яртыһы юғалыуы ихтимал, тип фараз ителә. Шулай уҡ инглиз, рус, ҡытай  кеүек телдәрҙең аҙ һанлы телдәрҙе ҡыҫырыҡлауы күҙәтелә;
- Иң күп таралған ҡытай телендә 1,3 миллиард кеше һөйләшә. 400 тел юҡҡа сығыу өҫтөндә тип танылған, уларҙың һәр береһендә 50-ләп кенә кеше аралаша;
- Ғалимдар фекеренсә, тел юғалмаһын өсөн миллион кеше ошо телдә аралашырға тейеш;
- Иврит теле юҡҡа сығыу өҫтөндә тип таныла, әммә ул тергеҙелә. Бөгөн был телә 9 миллион кеше аралаша, уларҙың 6 миллионы иврит телен туған теле тип һанай;
- Инглиз теле 410 миллион халыҡтың туған теле булып һанала, 700 миллион кеше уны өҫтәмә тел булараҡ өйрәнә. Донъяның 53 илендә инглиз теле дәүләт теле булып иҫәпләнә. Инглиз алфавитында ни бары 26 хәреф иҫәпләнә, әммә донъяла иң күп һүҙ запасы тап ошо телдә;
- Уильям Шекспир 24000 һүҙ белгән, шуларҙың 1700-ен ул үҙе уйлап тапҡан. Бөгөн 700 һүҙ һөйләштә киң ҡулланыла;
-Тымыҡ океанда урынлашҡан ҙур булмаған Папуа-Яңы Гвинея дәүләтендә 820 телдә аралашалар;
-Һөйләшеүселәр һаны буйынса рус теле донъяла алтынсы урынды биләй, өйрәнеү өсөн ул ауыр тел булараҡ иҫәпләнә;
-Рус телендә “Ф” хәрефенә башланған күп һүҙҙәр сит телдәрҙән килгән, “Й” хәрефенә башланған 74 кенә һүҙ иҫәпләнә, ә “Ы” хәрефенә башланған бар һүҙҙәр ҡала йәки йылғалар атамаһы;
- Башҡорт теле – Рәсәйҙә киң таралған телдәрҙең береһе. 1,15 миллион кеше башҡорт телендә аралаша, шуларҙың 977-һе – Башҡортостанда йәшәй.
- 130 мең татар, 20 мең рус, 6 мең сыуаш башҡорт телендә һөйләшә, шулай уҡ марый, удмурт, ҡаҙаҡ, үзбәк милләттәрендә лә башҡорт телендә аралашыусылар байтаҡ.
Фото: tourjournal.ru","21 Февраль 2022, 12:45",Телгенәм - бергенәм,Na
https://bashgazet.ru/articles/telgen-m-bergen-m/2022-02-19/bash-ort-vikipediya-y-a-anyshtar-m-borso-an-m-s-l-l-r-2699838,Башҡорт википедияһы: ҡаҙаныштар һәм борсоған мәсьәләләр,Беҙҙең википедиясыларҙың дүртенсе форумында ниҙәр хаҡында һөйләшеү булды?,"Халыҡ-ара туған телдәр көнөнә арнап, бөгөн Башҡорт википедияһы ирекмәндәре сираттағы асыҡ сара уҙғарҙы. Йыйын ""Викимедиа РУ"" коммерцияға ҡарамаған партнерлығы, Башҡорт телен һаҡлау һәм үҫтереү фонды, Бөтә донъя башҡорттары ҡоролтайы, республиканың Мәғариф һәм фән министрлығы ярҙамында ойошторолдо.
Үткән йылдарҙан айырмалы, иҫәп буйынса дүртенсе йыйын онлайн тәртибендә уҙҙы. Виртуаль конференция залында барлыҡ республиканан утыҙ тирәһе әүҙемсе йыйылды, шул уҡ ваҡытта YouTube-каналда сараның тура эфиры барҙы.
Администратор, Башҡорт википедияһын ойоштороусыларҙың һәм үҫтереүселәрҙең береһе Рөстәм Нуриев билдәләүенсә, һуңғы ике йылда википедиясыларға ла яҡындан осрашыу мөмкинлеге юҡ, пандемияға тиклем иһә йыш күрешеп торғандар.
""Ә йыйылған мәсьәләләр буйынса фекер алышыу, ирекмәндәр эшмәкәрлеген киң йәмәғәтселекте йәлеп итеп планлаштырыу мохтажлығы ҙур. 2015 йылда Башҡорт дәүләт университетында уҙған тәүге ҙур конференция Башҡорт википедияһы үҫешенә ныҡлы этәргес бирҙе. Быйыл да форум эшенә ҡыҙыҡһынған кешеләрҙе күберәк ылыҡтыра алырбыҙ тип ышанам. Планлаштырыу этабында уҡ доклад менән сығыш яһарға теләк белдергәндәр тейешле күләмдә йыйылды. Дөйөм белем биреү учреждениелары уҡытыусылары дәрестәрҙә онлайн-энциклопедия материалдарын файҙаланыу тәжрибәһе менән уртаҡлашырға теләй, мөхәррир-википедиясылар кластан, мәктәптән тыш эшмәкәрлек өсөн тикшеренеүҙәрҙең яңы йүнәлештәрен тәҡдим итә. Шулай уҡ беҙ Stepik мәғариф платформаһында ""Википедияға инеш"" бушлай онлайн-курсы һәм «Рәсәй ирекмәндәре» порталы тураһында белдерҙек, уларҙа ирекмәндең электрон китабында Википедия материалдарын мөхәррирләүгә киткән ваҡытты иҫәпкә алырға мөмкин"", — тине Рустәм Нуриев.
Форумда ҡатнашыусыларҙы Рәсәй Дәүләт Думаһы депутаты, Бөтә донъя башҡорттары ҡоролтайы Президиумы рәйесе Эльвира Айытҡолова тәбрикләне.
""Беренсе сиратта Башҡорт википедияһын ойошторған, булдырған кешеләргә ҙур рәхмәт белдерәм. Рөстәм Нуриев, Гүзәл Ситдиҡова, Зәйтүнә Ниғмәтйәнова, Зөфәр Сәлихов, Ансар Нуретдинов һәм башҡа бик күптәр – нәҡ улар виртуаль энциклопедия эшен алып барған энтузиастар, – тине Эльвира Ринат ҡыҙы. – Һуңғы йылдарҙа Башҡорт википедияһы менән бөтә донъя башҡорттары ҡоролтайы араһында хеҙмәттәшлек, бәйләнеш һиҙелерлек әүҙемләште. Былтыр, Башҡорт тарихы йылында, башҡорт телендәге контенттың сифатын арттырыу, вики-проектҡа республиканың төрлө район-ҡалаларынан ғына түгел, Рәсәй төбәктәренән, башҡа илдәрҙән дә әүҙем кешеләрҙе йәлеп итеү маҡсатында викимарафон ойошторолдо.
Конкурстарҙы күп үткәрҙек, мәҫәлән, ""Башҡорттар"", ""Тарихи Башҡортостан топонимияһы"", ""112-се Башҡорт кавалерия дивизияһы яугирҙәре"", ""Башҡорт википедияһының белешмә биттәре"" һәм башҡалар. Шулай уҡ Рөстәм Нуриев бер нисә тапҡыр ""Википедия: ҡыҫҡа таныштырыу курсы"" онлайн сараларын уҙғарҙы.
Ағымдағы йыл Бөтә донъя башҡорттары ҡоролтайы тарафынан Башҡорт мәҙәниәте һәм рухи мираҫ йылы тип иғлан ителде. Уның методик белешмәләрендә Википедия тураһында ла мәғлүмәт бар: беҙ район-ҡала ҡоролтайҙарын виртуаль энциклопедия эшендә әүҙем ҡатнашырға саҡырабыҙ, ошо фактор йылды йомғаҡлағанда иҫәпкә алынасаҡ.
Виртуаль энциклопедияны туған башҡорт телендә мәғлүмәт менән тулыландырыу буйынса эште артабан да әүҙемләштерергә, яңы авторҙарҙы йәлеп итергә кәрәк. Бөтә донъя башҡорттары ҡоролтайы ярҙам итәсәк"".
""Викимедиа РУ"" коммерцияға ҡарамаған предприятиеһы директоры Владимир Медейко (Мәскәү) үҙ сығышында билдәләүенсә, донъя халыҡтары телдәрен, мәҙәниәтен һаҡлау мөһим һәм Берләшкән Милләттәр Ойошмаһы ағымдағы ун йыллыҡты ""Донъя халыҡтары телдәре ун йыллығы"" тип иғлан иткән. Төрлө телдәрҙәге википедиялар, шул иҫәптән башҡорт телендәгеһе лә, донъя халыҡтары мәҙәниәтен һаҡлау һәм үҫтереүгә ҙур өлөш индерә.
Башҡорт википедияһының иң әүҙем авторҙарының береһе, билдәле шағирә, журналист һәм йәмәғәт эшмәкәре Гүзәл Ситдиҡова был йүнәлештә үҙ эшмәкәрлеге тураһында һөйләне.
– Мин виртуаль энциклопедияла ун йыл элек теркәлдем. Ошо арауыҡта 22 756 статья ҡуйҙым. Ә унда башҡортса яҙмаларҙың дөйөм һаны алтмыш мең тирәһе. 4487 бит булдырҙым, 359 фото һалдым, 41 меңдән ашыу төҙәтмә индерҙем. Әүҙем хеҙмәттәшлек өсөн Википедия проектынан 32 тапҡыр рәхмәт белдерелде, – тип ҡыҫҡаса мәғлүмәттәр менән таныштырҙы Гүзәл Рамазан ҡыҙы.
Һис һүҙһеҙ, ул әүҙем генә түгел, иң грамоталы, яуаплы авторҙарҙың береһе. Көсөн, ваҡытын йәлләмәйенсә, проекттың яңы авторҙары менән төрлө мәғлүмәт ресурстарында тәжрибә уртаҡлашыуын дауам итә.
Күгәрсен районының Тәүәкән ауылы мәктәбе уҡытыусыһы Гөлназ Сәлихова Википедия материалдарын дәрестәрҙә ҡулланыу тәжрибәһе менән уртаҡлашты. ""Ул – уҡыусыларға мәғлүмәт еткереүҙең иң заманса, һөҙөмтәле алымы"", – тип билдәләне педагог.
Бөрйән районынан уҡытыусы Әбделвәхит Мөхәмәтов та Башҡорт википедияһының әүҙем авторы булып тора. Ул айырым темалар буйынса статьяларҙың бүлектәрен киңәйтеү кәрәклеген әйтте, шулай уҡ әүҙемселәр араһында йәш авторҙар аҙлығына борсолоуын белдерҙе.
Башҡорт википедияһы тарихына килгәндә, 2005 йылдың апрелендә Википедияла билдәһеҙ автор-ирекмән тарафынан статья яҙыла. Ул «Башҡортостан» тип атала. Нәҡ ошо тәүге яҙманан башлана башҡорт телендәге бүлек тарихы. Хәҙер инде ул беренсе статья 118 телгә тәржемә ителгән. Ә Башҡорт википедияһы иң йылдам үҫешкән проекттарҙың береһе булып тора, 300 бүлек араһында тәүге 100-ө иҫәбендә. Башҡорт телендәге яҙмаларҙы ике миллиондан күберәк тапҡыр уҡығандар.
Ошо йылдарҙа ирекмәндәр йөҙгә ҡәҙәр етте. Башҡорт википедиясылары берләшмәһе ҡеүәтлелеге, әүҙемлеге менән айырылып тора, лидерлыҡ позицияһын биләй.
Былтыр ирекмәндәр республика Башлығы Грантына сараларҙы тормошҡа ашырыу буйынса ҙур эш башҡарҙы. Был аҡса Башҡортостандың Граждандар башланғыстарына булышлыҡ итеү фонды тарафынан республиканың дәүләт һәм халыҡтар телдәрен һаҡлауға, үҫтереүгә йүнәлтелеп, субсидия формаһында бүленде. Статьяларға тематик конкурстар, яңы эш башлаған википедиясыларҙы уҡытыу ойошторолдо.
Әлеге форумда шулай уҡ Википедияның сифатлы һәм һанлы контентының, тематик бүлектәрҙең көнүҙәк проблемалары буйынса фекер алышыу булды, илдең төрлө төбәктәренән авторҙарҙы йәлеп итеү, республикалағы киң мәғлүмәт саралары менән бәйләнеште көсәйтеү мәсьәләләре ҡаралды.
Фото: ""Башинформ"".","19 Февраль 2022, 22:30",Телгенәм - бергенәм,Na
https://bashgazet.ru/articles/telgen-m-bergen-m/2022-02-18/telde-k-rke-2697531,Телдең күрке – һүҙ,"Уның таҙалығы, сафлығы өсөн көрәш бер ваҡытта ла туҡталмаған.","Тел – тере организм кеүек, һәр ваҡыт үҫешә, тормоштағы күренештәргә яраҡлаша, һөҙөмтәлә яңы һүҙҙәр барлыҡҡа килә, иҫкеләренең мәғәнәһе үҙгәрә. Теләйбеҙме-юҡмы, беҙ был процесҡа ҡаршы тора алмайбыҙ, әммә шул уҡ ваҡытта телдең таҙалығы, сафлығы өсөн көрәш бер ваҡытта ла туҡталмаған. Был шулай булырға тейештер ҙә.
Уҙған быуатты ғына алып ҡараһаҡ та, революция, коллективлаштырыу йылдарында, артабан совет осороноң йәшәйешендә рус теленә лә, шуның менән бергә беҙҙең башҡорт теленә лә бихисап яңы һүҙҙәр килеп инеп, ныҡлы урынлашыуын, көндәлек телмәргә инеүен беләбеҙ. Әле күптән түгел генә “культура”, “промышленность”, “работник”, “политика” һәм башҡа шуның ише һүҙҙәр рәсми телмәрҙә лә, матбуғатта ла, хатта әҙәбиәттә лә ныҡлы ҡулланыла ине. Бына, мәҫәлән, “Совет Башҡортостаны” гәзитенең 1986 йылдың 27 майында донъя күргән һанындағы бер мәҡәләнән өҙөк: “Партия работнигы үҙенең күп ваҡытын хеҙмәт коллективтарында үткәрергә, кешеләрҙең кәйефен белергә, кәрәк саҡта шәхси өлгө күрһәтергә тейеш”. Тағы ла миҫалдар: “Культураһыҙ муллыҡ – яланғас ул, яланғас” (Баязит Бикбай); “Күгәрсендәрем, ниндәй матур яҙалар бит. Ундай матур һүҙҙәрҙе ҡайҙан һайлағандар! Хәйер, культура шул, культура” (Дауыт Юлтый).
Уҙған быуаттың 90-сы йылдарындағы үҙгәртеп ҡороуҙар еле илебеҙҙәге күп халыҡтарҙың рухи-мәҙәни үҫешенә ыңғай йоғонто яһаны. Һөҙөмтәлә төрлө милләт вәкилдәре рухи тамырҙарына, тарихына йөҙ менән боролдо, асылын барланы. Был үҙгәрештәр телдә лә сағылыш тапмай ҡалманы. Тап ошо осорҙа туған телдәрҙең яҙмышы, уларҙы һаҡлау һәм статусын дәүләт кимәлендәге ҡануниәт менән нығытыу, тел сафлығы өсөн көрәшеү көнүҙәккә әйләнде. Был йылдарҙа башҡорт теленә алдараҡ миҫал булараҡ килтерелгән “культура”, “промышленность”, “политика” урынына “мәҙәниәт”, “сәнәғәт”, “сәйәсәт” тигән ҡасандыр ҡулланылып та, онотолоуға дусар булған бихисап һүҙҙәр килеп инде һәм телмәребеҙҙә нығынды. Шулай уҡ телебеҙҙә сәйәсмән, көйәрмән, көнәркәшлек (конкуренция), табип, иттифаҡ, мөхәррир, мөхәрририәт һәм башҡа һүҙҙәр ныҡлы урын алды. Һуңғы йылдарҙа гәзит-журналдарҙа “жюри”ҙы – “баһалама”, “снегоход”ты “ҡаргиҙәр” тип тәржемәләү ҙә – телебеҙҙең байлығын, сафлығын тәьмин итеү ул.
Шулай ҙа һәр ғәмәлдә сама ла кәрәктер. Мәҫәлән, шул уҡ 90-сы йылдар башында мәктәптә класс урынына “синыф” (5-се синыф уҡыусыһы), юғары уҡыу йорттарында “студент” урынына “талип” (Башҡорт дәүләт университеты талибы) һәм башҡа һүҙҙәр бер ни тиклем ҡулланылышта булып алды, әммә дөйөм телмәргә ныҡлы үтеп инмәне. 
Былар инде үткән быуатта ҡалған миҫалдарҙы барлау булды. Мәҡәләнең башында уҡ билдәләүебеҙсә, тел һәр ваҡыт үҙгәрә, үҫешә. Һуңғы бер-ике йыл эсендә, мәҫәлән, шул уҡ коронавирусҡа бәйле генә лә телебеҙгә байтаҡ яңы һүҙҙәр килеп инде: локдаун, плато, антитела, ИВЛ, дистант, санитайзер һәм башҡалар. Әлбиттә, заман күренешенә ярашлы үҙләштерелгән һәр һүҙҙе башҡортсаға тәржемәләү мөмкин дә түгелдер, шулай ҙа күпселек милли баҫмалар алтын урталыҡты һаҡларға тырыша. Мәҫәлән, беҙҙең “Башҡортостан” гәзитендә “самоизоляция” – “үҙҡурсаланыу”, “ИВЛ” – “үпкәне яһалма елләтеү”, “антитела” “антиесем” тип алына. Милли баҫмаларҙа “коронавирус” һүҙен башҡортсалаштырып “тажзәхмәт” тип яҙыу ҙа йыш осрай.
Тел сафлығы өсөн көрәште туған телен яратҡан, хөрмәт иткән һәр журналист, әҙип, уҡытыусы һәм башҡа һөнәр эйәһе алып бара ала. Халыҡ күңеленә ятҡан һүҙ, ғәҙәттә, үҙенән-үҙе ҡулланылышҡа инеп китеүсән. Был йәһәттән бөгөн интернет селтәре лә ҙур ярҙамсы, йәғни интернетта, социаль селтәрҙәрҙә башҡорт телмәре ни тиклем нығыраҡ урын алһа, ҡулланылһа, туған телебеҙҙәге контент киңәйһә, телебеҙҙе һаҡлау, үҫтереү йәһәтенән шул тиклем яҡшыраҡ.
Ғөмүмән, был йәһәттән эш һәр ваҡыт дауам итергә тейеш. Мәҫәлән, һуңғы бер нисә йылда рус теленә бик күп сит ил һүҙҙәре үтеп инеүен күрәбеҙ, һәм улар әкренләп башҡа телдәргә лә күсә. Ундай миҫалдарҙы бихисап килтерергә мөмкин: “коворкинг”, “каршеринг”, “вебинар”, “лайк”, “хештег”, “фейк”, “коуч”, “батл”, “хедлайнер”, “челлендж” һәм башҡалар. Бындай һүҙҙәрҙе телмәрҙә, яҙмала ҡулланыу заманса булыуҙы аңлата, тигән ҡараш та бар. Бигерәк тә йәштәр шулай уйлай. Ә шуларҙы ябай ғына итеп, мәҫәлән, “хедлайнер”ҙы – “тамашаның махсус ҡунағы”, “челлендж”ды мәғәнәһенә ҡарап “башланғыс” йәки “саҡырыу” тип алырға ла мөмкин бит.
Эйе, һәр телгә, ул нисек кенә бай тарихлы, киң ҡулланылышлы булмаһын, заман үҙ заңын һала, үҙ ипкенен ҡағылдыра. Әммә заманға һылтанып, һәр яңылыҡты хәҡиҡәт тип ҡабул итергә ярамайҙыр. “Инжил”дәге (“Яңы Ғәһет”тәге) “Иң тәүҙә һүҙ булған...” тигән юлдар ҺҮҘҙең ни тиклем оло көскә, мәғәнәгә эйә булыуын һөйләй. Быны үҙ халҡыбыҙҙың ауыҙ-тел ижадында ла асыҡ күрәбеҙ: “Йылы һүҙ – йән аҙығы, яман һүҙ – баш ҡаҙығы”, “Йөҙҙөң күрке – күҙ, уйҙың күрке – тел, телдең күрке – һүҙ”, “Һөйҙөргән дә – тел, көйҙөргән дә – тел” һәм башҡалар. Телебеҙҙең сафлығы, байлығы, таҙа килеш һаҡланыуы беҙҙән – көн һайын һүҙ менән эшләгән журналистарҙан, яҙыусыларҙан, зыялыларҙан да тора.
 
Гөлфирә Риф ҡыҙы АБДУЛЛИНА, Башҡорт дәүләт университетының башҡорт филологияһы, журналистика һәм шәрҡиәт факультеты деканы, филология фәндәре докторы, профессор:
 
– Әлбиттә, йәмғиәттә йәшәп, йәмғиәттән азат булып булмай. Донъя алға бара икән, тимәк, телдә теге йәки йәмғиәт күренешен билдәләү өсөн яңы һүҙҙәр барлыҡҡа килеп торасаҡ. Ошо һүҙҙәр беҙҙең телгә тәржемә ителгәнсе, йә булмаһа отошло ғына термин менән алмаштырылғансы, байтаҡ ҡына ваҡыт үтә, шуға ла ҡайһы берҙә интернациональ һүҙҙе ҡулланыу үҙен аҡлайҙыр. Был – тәбиғи күренеш. Шулай ҙа, минеңсә, һәр осраҡта ла алтын урталыҡты һаҡлау зарур. Туған телебеҙҙә сит телдән ингән һүҙҙең мәғәнәһен тулыһынса аса алырлыҡ термин бар икән, мотлаҡ үҙ ерлегебеҙҙә барлыҡҡа килгән, бихисап кешегә аңлайышлы терминға өҫтөнлөк бирергә тейешбеҙ.

Гөлдәр ЯҠШЫҒОЛОВА.","18 Февраль 2022, 08:47",Телгенәм - бергенәм,Na
https://bashgazet.ru/articles/telgen-m-bergen-m/2022-02-18/bash-lingua-ny-ya-ty-ma-sattary-2697523,“BASH.LINGUA”-ның яҡты маҡсаттары  ,Ике телдә иркен аралашҡан йәштәребеҙ бүтән халыҡ вәкилдәрен милли мәҙәниәтебеҙ менән таныштыра.,"Туған телгә битараф булмаған бер төркөм башҡорт йәштәре башҡорт теле, мәҙәниәте менән ҡыҙыҡһындырыуға арналған бик тә ҡыҙыҡлы проект уйлап тапҡан. “Bash.lingua” тип атала ул. Бында төрлө милләт йәштәре йыйылышып, үҙ-ара башҡорт һәм инглиз телдәрендә аралаша, милли мәҙәниәттәре менән уртаҡлаша. Социаль селтәрҙәрҙә төркөмдәрен дә асҡан улар. Башҡорт мәҙәниәтен һаҡлауға үҙ өлөшөн индергән рухлы йәштәрҙе туплаған берләшмәне ойоштороусы – Хәйбулла һылыуы Гөлназ ДИЛМӨХӘМӘТОВА менән әңгәмәләштек.
 
– Гөлназ, проект ниндәй маҡсаттарға таянып барлыҡҡа килде?
– “BASH.LINGUA” – билингвизмды (ике телдә һөйләшә алыуҙы – Р.Ғ.) үҫтереүгә тәғәйенләнгән йәштәр майҙансығы. Был проект башҡорт телен һәм мәҙәниәтен ха­лыҡ-ара кимәлгә сығарыуға йүнәл­телгән. Беҙ башҡорт йәштәренең тарихи тамырҙарын онотмауын, башҡортса дөрөҫ һәм иркен аралашыуын, милли аңға эйә булыуын ғына түгел, ә үҙҙәренең шәхси, ижади һәм профессиональ үҫеше өсөн яңы перспективалар эҙләүен теләйбеҙ. Атап әйткәндә, инглиз телен белгәнгә күрә, күп төрлө һөнәргә эйә булыу, сит илдәрҙә стажировка үтеү һәм уҡыу мөмкинлеген эҙләү маҡсатын күҙ уңында тотабыҙ. Беҙ иркен фекер йөрөткән, башҡорт һәм инглиз телдәрендә таҙа һөйләшкән йәштәр тенденцияһын барлыҡҡа килтерергә теләйбеҙ. Нигеҙендә башҡорт мәҙәниәте ятҡан ныҡлы мәҙәни арауыҡ һәм зыялы халыҡ-ара берләшмә булдырғыбыҙ килә.
Әлеге ваҡытта, үҙ идеяла­рыбыҙға таянып, беҙ проекттың бер өлөшө булып торған ике сара үткәрҙек. Ул “Lingua сәғәт” башҡорт йәштәренең халыҡ-ара аралашыу клубы” исемен йөрөтә.
 
– Клуб ойоштороу идеяһы ҡасан яралды? Башланыу тарихын һөйлә әле.
– Проектты булдырыу идеяһы 2020 йылда Ырымбур ҡалаһында “Евразия Глобал” халыҡ-ара йәштәр форумында ҡатнашҡанда башыма килде. Төрлө халыҡтар араһына һин үҙ милләтеңдең вәкиле булып бараһың.
Был сарала инглиз телендә һөй­ләү телмәрен нығытыу өсөн ғәмәли күнекмәләр күп булды. Миңә, башҡорт булараҡ, үҙемде милли яҡтан сағылдырыу ҡыйыныраҡ ине. 2021 йылда форумға икенсе тап­ҡыр барып ҡайтҡас һәм, ҡатна­шыусыларға үҙҙәренең ойоштороу оҫталығын күрһәтеү мөмкинлеге биргән “2.0 Программаһы”нда  ҡатнашҡандан һуң, миндә республикабыҙҙа башҡорт-инглиз теле арауығын булдырыу идеяһы тыуҙы. Ике идеяны берләштергәс, түбәндәгеләр барлыҡҡа килде.
Мин Хәйбулла районы йәштәре берле­генең әүҙемселәрен һәм БДУ-ның башҡорт филологияһы, шәрҡиәт һәм журналистика факультетының ҡайһы бер студенттарын йыйҙым. Иптәштәремә сара программаһын тәҡдим иттем, улар хуплап ҡаршы алды.
3 декабрҙә, бер аҙна ғына әҙерләнгәндән һуң, тәүге сарабыҙҙы үткәрҙек. Унда барлығы 30 кеше ҡатнашты: 15 башҡорт һәм 15 башҡа ил һәм милләт вәкиле (БДУ-ла белем алған сит ил студенттары). Инглизсә һәм үҙебеҙҙең туған телдәребеҙҙә аралаштыҡ. Халыҡ-ара дуҫлыҡ күпере төҙөнөк, тиергә лә була. Бер-беребеҙгә милли бейеү-йырҙарыбыҙҙы күрһәттек. Үҙ сығыштарын башҡорт һәм инглиз телдәрендә синхрон рәүештә алып барған спикерҙарҙы саҡырыу ҙа мөһим ине. Улар сифатында Әсғәт Йәһүҙин, Гөлнур Ҡарабулатова, Яҙгөл Моратова, Камилла Чувашаевалар ҡатнашты. Улар үҙҙәренең тәжрибәһе, төрлө мәҙәни һәм ғилми өлкәләрҙәге белеме менән уртаҡлашты. Икенсе сараны беҙ 24 декабрҙә үткәрҙек, һөйләшеү “Экология” һәм “Милли мәҙәниәт” темаларына ярашлы барҙы.
 
– Фекерҙәштәрең, йәғни командағыҙ һәм үҙең менән дә таныштырып китһәң ине.
– Проект командаһы ул, алда әйтә биргәнемсә, Хәйбулла районы йәштәре берлегенең әүҙем ағзала­ры һәм БДУ-ның башҡорт филоло­гияһы, шәрҡиәт һәм журналистика факультетының ҡайһы бер студенттары. Етәксеһе – мин. Шул уҡ факультет­тың 3-сө курс студентымын. “Ватан филологияһы” (башҡорт теле һәм әҙәбиәте, сит телдәр) йүнәлеше буйынса белем алам. 2020 һәм 2021 йылдарҙа Ырымбур ҡалаһында үткән ЮНЕСКО ҡарамағындағы бишенсе һәм алтынсы “Евразия GLOBAL” халыҡ-ара йәштәр форумынан тыш, 2021 йылда “Таврида” йәш мәҙәниәт һәм сәнғәт эшмәкәрҙәре форумының “Видеохостинг һәм диджитал-сервистар” сығышына ярашлы, Бөтә Рәсәй йәштәр проекттары конкурсында ҡатнаштым. “Мәҙәниәт” мәҙәни-йәштәр медиа-журналы” проектының авторымын. Командала координатор ролен башҡарам, сараларҙың программа һәм сценарийҙарын яҙыу,  инглиз телендә алып барыу ҙа – минең өҫтә.
Ойоштороусыларҙың тағы береһе – Гөлсәсәк Шәрипова – сараны башҡорт телендә алып бара. Ул – “Тамыр” телеканалы хеҙмәт­кә­ре, “Юлдаш плюс” радио­һының алып барыусыһы. 2-се курста уҡып йөрөй.
Фәһим Ҡырғыҙбаев – ӨДНТУ-ның 2-се курс студенты, беҙҙең SMM-менеджер, программаның логистикаһын үткәреүсе. Ул – талантлы ҡурайсы ла. Программаның музыкаль өлөшө өсөн яуап биргән ойоштороусыларҙың береһе.
Нәркәс Байбулдина – башҡорт-инглиз теле йүнәлешендә 3-сө курс, Зөлфиә Салауатова – шәрҡиәт бүлегенең 2-се курсы студенттары. Ҡыҙҙар сараның музыкаль биҙәлеше өсөн яуап бирә, башҡорт һәм инглиз телендә йырҙар һайлай.
Наҙгөл Исхаҡова, Юлиә Алтынғужина – БДУ-ның “Сикварули” Кавказ бейеүҙәре хореография ансамбле бейеү­селәре. Улар сарала төрлө халыҡтарҙың милли бейеүҙәрен башҡара.
Киләсәктә проектыбыҙҙы артабан үҫтерергә, масштаблыраҡ итергә, халыҡ-ара форум үткәрергә ниәтләйбеҙ. Бының өсөн Бөтә Рәсәй йәштәр проекттары конкурсында ҡатнашырға иҫәп тотабыҙ.
Халыҡ-ара телдәр көнөнә ҡарата 21 февралдә сарабыҙҙы Бөтә донъя баш­ҡорт­тары ҡоролтайы менән берлектә үткәреүҙе планлаштырабыҙ. Эпидемиологик шарттарға бәйле, ҡатнашыусыларҙың һаны самалы. Киләсәктә хәлдәр яҡшы яҡҡа үҙгәрер, тип ышанабыҙ.
 
– Проектығыҙ алдына ҡуйған бу­рыстарҙы ла аныҡлаһаң ине.
– Бурыстар байтаҡ ҡына. Аныҡ миҫалдар аша билингвизмдың үҙенсәлектәрен еткерергә; ҡатна­шыусыларҙы сараның тел мөхи­тенә индереп ебәрергә; әүҙем аралашыр, әңгәмәләшер өсөн майҙансыҡ эшләргә; интерактив уйындар үткәрергә – бер тема алып, шуға ярашлы бер-берең менән әңгәмә ҡорорға, йәғни комьюнити-нетворкинг; йәштәребеҙҙе сит телдәрҙе өйрәнеүгә илһам­ландырырға; башҡа милләт вәкил­дәре алдында башҡорт мәҙәниәтен пропаган­даларға, шуға күрә бәләкәй генә ижади майҙансыҡ асырға; сит илдәрҙән булған ҡатнашыусыларға халҡыбыҙ мәҙәниәтенең эстетик зауығын еткерергә. Халыҡтар мәҙәниәттәре диалогы ла булырға тейеш: үткән сараларҙа беҙ, башҡорт йәштәре, халҡыбыҙ йырҙарын ишеттерҙек, бейеүҙәрен дә күрһәттек, ә сит ил ҡатнашыусылары, үҙ сиратында, үҙҙәренең милли бейеүҙәре менән таныштырҙы.
 
– Сит илдекеләр башҡорт теле менән ҡыҙыҡһынамы?
– Әлбиттә! Саранан һуң күбеһе: “Ниндәй мобиль ҡушымталар аша телде өйрәнергә була?” – тип ҡы­ҙыҡһынды. Ҡайһылары башҡорт-рус, башҡорт-инглиз-рус һүҙлек­тә­рен һатып алған, әлегә алмаған­дары мотлаҡ эйә буласаҡтарын әйтте.
 
– Ошоно ла асыҡлаһаңсы: һеҙҙең араға теләгән бер йәш кеше килә, төрлө милләт вәкилдәре лә сараларҙа ҡатнаша ала булып сығамы?
– Эйе, теләгән берәү килә ала, тик улар башҡорт, инглиз телдәрен әҙ булһа ла белергә тейеш. Сара башланыр алдынан афишаны, тер­кәлер өсөн гугл-форманы ебәрәбеҙ, унда ике телде белеү кимәлен асыҡлау буйынса һораулама үткәрәбеҙ. Башҡортса ярайһы ғына һөйләшә, инглизсә бер-ике һөйләм төҙөй алаһың икән, сарала үҙеңде иркен тойорға мөмкин.
Беҙгә башлыса Башҡортос­тан­дың Йәштәр яҡташлыҡтары ассо­циацияһы ағзалары, БДУ-ның атап кителгән һәм башҡа факультеттары, БДПУ-ның башҡорт филоло­гияһы студенттары килә. Ҡабатлау булһа ла әйтәйем: сараның маҡ­саты – башҡорт һәм инглиз телендә аралашыр өсөн уңайлы мөхит тыуҙырыу. Милләттәштәребеҙҙе халыҡ-ара телдәрҙе өйрәнеүгә дәртлән­дерергә теләйбеҙ, сөнки был уңышлы киләсәк, һөнәри үҫеш өсөн үтә мөһим.
Үткәрелгән сараларҙа төрлө милләттән тиҫтерҙәребеҙ ҡатнаш­ты: башҡорт йәштә­ренән тыш, татарҙар, рустар, ҡаҙаҡтар, колумбиялылар, француздар, Афғанстан, Ираҡ, Фәләстиндән килеп уҡып йө­рөгән студенттар. Милли мәҙә­ниә­тебеҙҙең матур­лығын күберәк сит ил вәкилдәренә күрһәтә алыуыбыҙ ҡыуан­дыра. Ни өсөн тигәндә, улар республи­кабыҙға килгән саҡта башҡорт еренә аяҡ баҫыуҙарын белмәй ҙә, аңламай ҙа, тик рус мө­хи­тенә иҫәп тота... Улар­ҙы ошо күҙаллауҙан арындырып, телебеҙ, бейеү-йырҙарыбыҙ, ши­ғри­әтебеҙ аша мәҙәниәтебеҙ менән таныштырып, башҡорт этника­һы­ның гүзәллегенә таң ҡалдырабыҙ! Ошонан да мөһимерәге юҡ.
 
– Һиндәй, дуҫтарыңдай илһө­йәр ҙә, телһөйәр ҙә йәштә­ребеҙгә тик матур киләсәк насип булыуын теләйбеҙ, Гөлназ! Ҡыҙыҡлы, фәһемле һөйләшеү өсөн рәхмәт.
 
Рәүилә ҒАТАУЛЛИНА әңгәмәләште.","18 Февраль 2022, 08:42",Телгенәм - бергенәм,Na
https://bashgazet.ru/articles/telgen-m-bergen-m/2022-02-11/r-smi-saralar-a-bash-ort-tele-yyshyra-ya-yra-yn-2690096,"""Рәсми сараларҙа башҡорт теле йышыраҡ яңғыраһын""",Район Советы ултырышында Совет секретары Зариф Ғарипов башҡорт телендә сығыш яһаған.,"Бөгөн, 10 февралдә, Учалы районы Советының 17-се ултырышы үткән. Пандемия сәбәпле, ул онлайн тәртибендә ойошторолған. Хакимиәт залында Совет рәйесе Руслан Ғайсин менән Совет секретары Зариф Ғарипов ҡына булған, башҡалар ултырышта дистанцияла ҡатнашҡан.
Әммә регламент теүәл күҙәтелгән, шул иҫәптән гимндар яңғырағанда барыһы ла аяғүрә баҫҡан. Былтырҙан файҙаланыла башлаған был алым ултырыштың эшлеклелеген арттырҙы ғына, ти депутаттар, алдан бөтә материалдар менән танышҡас, оҙон докладтар уҡыуҙың кәрәге юҡ.
Сарала бихисап һорау ҡаралған, урындағы норматив акттар раҫланған. Әйтәйек, Урындағы башланғыстарға булышлыҡ итеү программаһында ҡатнашыу тәртибенә үҙгәрештәр индерелгән, сөнки, коронавирус сәбәпле йыйылыштарға 30-ҙан ашыу кешене йыйыу тыйылғас, ҙур ауылдарҙа йыйылыштарҙы ҡат-ҡат үткәрергә тура килә.
Шуны айырып әйтергә кәрәк: әлеге ултырышта район Советының 2022 йылға пландары тураһында доклад менән Зариф Ғадинан улы башҡорт телендә сығыш яһаған.
""Был бик мөһим башланғыс, – тип һуңынан тәьҫораттары менән уртаҡлашты район Советы депутаты, Учалы районы башҡорттары ҡоролтайы Башҡарма комитеты рәйесе Мозафар Ҡадиров. – Аңлашыла, бөтә ултырыштарҙы ла башҡорт телендә үткәреп булмай – бөтөнләй аңламағандар ҙа бар. Әммә ошондай рәсми сараларҙа туған телебеҙҙе мөмкин тиклем йышыраҡ яңғыратырға кәрәк. Республикабыҙҙың дәүләт статусындағы башҡорт телен популярлаштырыуҙың әһәмиәтле алымы был"".
Фото: Учалы районы хакимиәте.","11 Февраль 2022, 21:45",Телгенәм - бергенәм,Na
https://bashgazet.ru/articles/veteran/2023-10-27/ya-y-k-n-k-re-re-yyyn-3496642,Яңғыҙ көн күреүҙәре ҡыйын... ,Хәҙер ололарҙың осрашыр урыны бар! ,"Хаҡлы ялға сыҡҡас, кемдер рәхәтләнеп ял итеүгә тотонһа, икенселәренә көн дә барған эшендәге хеҙмәттәштәре менән аралашыу етмәй. Бигерәк тә өйҙәрендә яңғыҙ йәшәгәндәргә ҡыйыныраҡҡа тура килә. Хәҙер Әбйәлил инәй һәм олатайҙарына һис тә аптырайһы түгел, күңелдәрен бушатырға, дуҫтары менән аралашырға урын бар. Ошо көндәрҙә Асҡарҙа Социаль фонд бинаһында өлкән быуын өсөн аралашыу үҙәге асылды.
Тантанала абруйлы ҡунаҡтар - район хакимиәте башлығы Илдар Нафиҡов, Пенсия һәм социаль страховкалау фонды етәксеһе Фәнил Вәхитов, район ветерандар советы рәйесе Ансар Төлкөбаев ҡатнашты. Илдар Таһир улы яңы асылған үҙәккә термопот бүләк итте, компьютер алып бирергә вәғәҙәләне.Хәҙер хаҡлы ялдағылар үҙәктә ваҡыттарын файҙа менән ҡыҙыҡлы үткәрә аласаҡ. 
Фото: ""Осҡон"" гәзите.","27 Октябрь , 23:10",Ветеран,Na
https://bashgazet.ru/articles/veteran/2023-10-19/veteran-y-y-shen-bild-l-ne-3483765,Ветеран  йөҙ йәшен билдәләне,"Юбилярҙы яҡташтары ихлас күңелдән тыуған көнө менән ҡотлап, иҫәнлек-һаулыҡ теләне.","Фәйзулла Арыҫланбәк улы Биктимеров – Стәрлебаш  районында билдәле шәхес. Ул – төбәктә  иҫән ҡалған  ике  һуғыш ветеранының  береһе. Ғүмеренең күп өлөшөн урман тармағына арнаған шәхестең 100 йыллыҡ юбилейын яҡташтары тантаналы шарттарҙа, ҡәҙерле ҡунаҡтар һәм туғандар солғанышында  район Мәҙәниәт йортонда үткәрҙе.
Юбилярҙы район хакимиәте, Урман хужалығы министрлығы, Стәрлетамаҡ һәм Стәрлебаш урман хужалыҡтары, ветерандар советы етәкселәре, йәш шайморатовсылар ихлас күңелдән ҡотлап, иң матур теләктәрен еткерҙе. Үҙешмәкәр артистар кисәне йыр-моң менән биҙәне.  Күңелле әңгәмә сәй табыны артында дауам итте. Юбилярҙың балалары һәм ейәндәре иҫтәлекле кисәне  бик матур итеп үткәргәндәре өсөн ойоштороусыларға ҙур рәхмәт белдерҙе. Аҙаҡ күмәкләп  юбиляр менән иҫтәлеккә фотоға төштөләр, тип яҙа “Стәрлебаш шишмәләре”.
 Р. Йәғәфәров фотоһы.","19 Октябрь , 08:00",Ветеран,Na
https://bashgazet.ru/articles/veteran/2023-10-04/92-y-shlek-in-y-toratau-a-k-t-relg-n-3464024,92 йәшлек инәй Торатауға күтәрелгән,"Тау башында үҙемде яңынан тыуғандай хис иттем, тигән ул.","Дыуан районының Ҡаракүл ауылындағы ""Нур-ислам"" мәсете руханиҙары Башҡортостанды арҡырыға-буйға киҫкән. Мәҫәлән, ошо көндәрҙә улар тағы ла оҙайлы сәфәрҙән ҡайтты. Уларға башҡорттар, ғөмүмән, бөтә мосолмандар өсөн изге урын – Торатауға сәйәхәт ҡылыу оҡшаған.
Диндарҙар араһында 92 йәшлек Фәриҙә Йәрмөхәмәтоваға ла бар.
– Төрлө иҫтәлекле урындарҙа булыу, әлеге шикелле йөрөп ятыу файҙаға ғына, – тип һөйләй ул. – Тотатауға менеү күптәнге хыялым ине, ниһайәт, ул тормошҡа ашты. Торатауҙың башында үҙемде яңынан тыуғандай хис иттем.
Фото: Гөлнара Мөфлихунова.","4 Октябрь , 08:00",Ветеран,Na
https://bashgazet.ru/articles/veteran/2023-10-01/ba-a-bit-3461090,Өҙә баҫа бит...,Оло йәштә булыуына ҡарамаҫтан...,"Бөгөн - Ололар көнө! Байрам иртәһен Хәйбулла районының Сиҙәм ауылынан Ринат Аслаевтың дәртле бейеүе менән башлап ебәрәйек, дуҫтар! Йәштәрсә өҙҙөрә бит... Афарин, Ринат олатай!
Видео: Әлфидә Ултыраҡова.","1 Октябрь , 20:00",Ветеран,Na
https://bashgazet.ru/articles/veteran/2023-10-01/d-rt-yl-rayony-bashly-ynan-yyrly-s-l-m-3461024,Дүртөйлө районы башлығынан йырлы сәләм!,"Ололар көнө айҡанлы Дүртөйлө районы башлығы Риф Йосопов барыһын да ҡотлап, үҙе башҡарыуында йыр бүләк итә.","""Күңел ун һигеҙҙә булһа, тимәк ҡартайырға беҙгә иртә әле. Ололар көнө менән түгел, йәшлекте һағыныу көнө менән һеҙҙе, дуҫтар! Байрам менән ҡотлап, үҙемдең башҡарыуымда йыр бүләк итәм.
Дүртөйлөләрем өсөн! Рәхим итеп тыңлағыҙ!""- тип яҙған Риф Йосопов үҙенең ""Бәйләнештә""ге сәхифәһендә.
Байрам менән!
Фото һәм видео: Риф Йосоповтың ""Бәйләнештә""ге сәхифәһенән","1 Октябрь , 16:00",Ветеран,Na
https://bashgazet.ru/articles/veteran/2023-10-01/ololar-k-n-n-layy-ly-arshylay-ar-3460841,Ололар көнөн лайыҡлы ҡаршылайҙар,Бөгөн - Халыҡ-ара оло йәштәгеләр көнө," Стәрлебаш районы Баҡый ауылынан Роза һәм Рәсүл Вилдановтар оло йәшкә етһәләр ҙә йәштәргә өлгө булырҙай итеп матур донъя көтә. Ғүмерҙәренең тырыш хеҙмәттә үтеүе менән айырыуса ихтирамлы улар.  Заманында Стәрлетамаҡ дәүләт педагогия институтының физика һәм математика факультетын тамамлаған пар, барлыҡ ғүмерҙәрен ошо фәндәрҙе  уҡытыуға арнай. Икеһенә бергә 73 йыл ғүмерҙәре уҡытыусылыҡ менән бәйле. Рәсүл Ғибаҙулла улына 35 йыл мәктәп директоры вазифаһын да башҡарырға тура килә. Оло йәштә лә күңелдәре менән йәш, рухлы булып ҡала белгән Вилдановтарға ҡартлыҡтарының именлектә үтеүен теләйбеҙ.
 Рәсәйҙә 1 октябрҙә Оло йәштәгеләр көнө  1992 йылдан алып билдәләнә. Көҙҙөң бай, емешле сағында был байрамды үткәреү урынлы ла. Сөнки ҡартлығында һәр кем үҙенең ғүмеренә йомғаҡ яһай, емештәрен татый. Барлыҡ оло йәштәгеләрҙе байрамдары менән ҡотлап, һаулыҡ һәм бәрәкәтле тормош теләйбеҙ.
Автор фотоһы.","1 Октябрь , 12:00",Ветеран,Na
https://bashgazet.ru/articles/veteran/2023-09-30/a-yl-ayy-yuy-asan-bashlana-3460100,Оло кешелә аҡыл һайығыуы ҡасан башлана?,"Аҡылынан яҙмай ғына үлеп китеү бәхете 20 процент кешегә генә бирелә икән. Улар араһына инеп китеү өсөн нимә эшләргә була? Әйҙәгеҙ, беллгестәрҙең кәңәшенә ҡолаҡ һалайыҡ. ","Академик Бехтерев әйткәнсә, ғүмер юлдарында аҡылыңды төрлө яҡҡа таратып ташламай ғына үлеп китеү бәхете 20 процент кешегә генә бирелә, ҡалған 80 проценты ҡартайғас та был донъянан зәһәр холоҡло йәки үтә бер ҡатлы “маразматик”тар булып китеп барасаҡ. Ошо 20 процент араһына инеп китеү өсөн нимәләр эшләргә кәрәк һуң?
Бер ҡараһаң, ғәжәп: йәш саҡта беҙ ҡартайғас та тыныс йәшәү, бер проблемаһыҙ көн күреү өсөн көнө-төнө эшләйбеҙ, ғәмәлдә киреһенсә килеп сыға – эшебеҙ аҙайған һәм көсөргәнешлек кәмегән һайын үҙебеҙгә үҙебеҙ зыян килтерә башлайбыҙ. Тәмле ашарға, туйғансы йоҡларға... Аҡыл эше кроссвордтар сисеүгә генә ҡайтып ҡала... Шул уҡ ваҡытта тирә-яҡтағыларға талаптарҙы арттырғандан-арттырабыҙ, туҡтауһыҙ мыжыйбыҙ... Шәхес менән ысынбарлыҡ араһындағы упҡын тәрәнәйә бара. Хәтер насарая, фекер йөрөтөү һәләте көсһөҙләнә.
Аҡыл һайығыуы кинәт кенә килмәй, ул аҡрынлап башлана. Уның башланыуының билдәләре түбәндәгесә:

Тәнҡитте ауыр ҡабул итәһегеҙ, шул уҡ ваҡытта башҡаларҙы тәнҡитләү – һеҙҙең өсөн көндәлек эш.
Яңыны ҡабул итергә яратмайһығыҙ. Заманса телефон моделен өйрәнеүгә ҡарағанда, иҫкеһен ремонтлатып алырға тырышаһығыҙ.
“Ә элек шулай ине...” тип ҡабатларға яратаһығыҙ, элекке замандарҙы һағынаһығыҙ.
Әңгәмәсегеҙҙең һеҙҙе тыңларға бик үк теләге булмаһа ла, үҙегеҙ өсөн ҡыҙыҡлы күренгән хәл-ваҡиғаны һөйләп ҡалырға ынтылаһығыҙ.
Етди йәки ғилми әҙәбиәтте уҡығанда уның йөкмәткеһенә үтеп инеүе ауыр, текстың уртаһына еткәндә, башын онотаһығыҙ.
Үҙегеҙ бер ҡасан да ҡатнашмаған йәки элек өйрәнмәгән темаларға фәлсәфә һатырға яратаһығыҙ, шул иҫәптән – сәйәсәт, иҡтисад, шиғриәт...
Башҡалар һеҙ һөйләгән менән мотлаҡ килешергә тейеш тип иҫәпләйһегеҙ.

Шуныһы билдәле: ҡартайғас та аҡыл һәләте ярайһы уҡ юғары килеш һаҡланған кешеләр – фән һәм сәнғәт әһелдәре. Икенсе төрлө әйткәндә, хеҙмәт бурыстарына ярашлы, туҡтауһыҙ аҡыл хеҙмәте менән шөғөлләнергә тейеш булғандар. Улар тормоштан артта ҡалмаҫҡа, һәр саҡ хәбәрҙар булырға ынтыла, башҡаса йәшәй ҙә алмайҙар. Кәңәштәр ҙә улар өлгөһөндә бирелә:

Һәр ике-өс йыл һайын ниндәйҙер яңы нәмәгә өйрәнергә тырышығыҙ.
Йәштәр менән күберәк аралашырға ынтылығыҙ. Уларҙың һеҙҙән нимәлер өйрәнергә тырышыуы – уларҙың эше, ә бына һеҙ ҙә уларҙан заманса әйберҙәрҙе отоп ала барырға тейешһегеҙ.
Интернеттан йәки башҡа сығанаҡтарҙан интеллектуаль мәсьәлә, тест табырға һәм уларҙы сисергә ынтылығыҙ.
Спорт менән шөғөлләнегеҙ. Физик күнекмәләр аҡылға һайығырға форсат бирмәй.
Хәтерләү һәләтен юғалтмаҫҡа кәрәк: элек белгән шиғырҙарҙы иҫкә төшөрөргә, таныш-белештең телефон номерҙарын яттан белергә һәм онотмаҫҡа тырышығыҙ һ.б.
Бер үк ғәҙәттәргә йәбешеп ятмаҫҡа тырышығыҙ. Бөгөнгө көнөгөҙ кисәгенән саҡ ҡына булһа ла айырылып торорға тейеш.

Фото: асыҡ сығанаҡтарҙан.","30 Сентябрь , 09:00",Ветеран,Na
https://bashgazet.ru/articles/veteran/2023-09-29/vitse-premier-geroy-a-e-bayanda-uyna-an-3458937,Вице-премьер Геройға үҙе баянда уйнаған   ,"Әнүзә Дәүләтҡолованы ҡотлаған һәм баянда уйнап, бик матур йыр бүләк иткән ул.","Республикала Өлкән йәштәге кешеләр көнө уңайынан төрлө байрам саралары башланды. Кисә Башҡортостан Хөкүмәте Премьер-министры урынбаҫары Ирек Сәғитов Социалистик Хеҙмәт Геройы Әнүзә Дәүләтҡолованы ошо иҫтәлекле көн менән ҡотлаған һәм баянда уйнап, бик матур йыр бүләк иткән. 
Әнүзә Шәрифулла ҡыҙы ошо көндәрҙә 88 йәшен тултырған. Шуларҙың 35 йылын ул почтала хеҙмәт итеүгә бағышлаған. Ул алты почтальондың ташыу бүлегендә бригадир булып хеҙмәт итә. Дәүләтҡолова бригадаһы 1100-ҙән ашыу йортто хеҙмәтләндерә.
Ул Өфө почтамтында бригада хеҙмәтен ойоштороу һәм түләү формаһын индерә, был иһә почтальондарҙың эшен һөҙөмтәлерәк яһай. Һуңғы 15 йылда Әнүзә Дәүләтҡолова хаҡлы ялға сығыр алдынан Өфө почтамты ҡарамағындағы элемтә бүлексәһендә иң ҙур транспорт участкаһы бригадиры булып эшләй.
Үҙенең оҙаҡ йылдар хеҙмәт эшмәкәрлеге осоронда Әнүзә Шәрифулла ҡыҙы күп һанлы дәүләт наградаларына һәм һөнәри исемдәргә, шул иҫәптән Ленин һәм Хеҙмәт Ҡыҙыл Байраҡ ордендарына лайыҡ булған. Әммә төп награда уға 1976 йылда бирелә - Социалистик Хеҙмәт Геройы. Был - республикала почта тарихында хат ташыусы шундай юғары исемгә лайыҡ булған берҙән-бер осраҡ.
Беҙ ҙә Әнүзә Дәүләтҡолованы Өлкән йәштәгеләр көнө менән ҡотлайбыҙ һәм һаулыҡ-сәләмәтлек теләйбеҙ!
Фото һәм видео: Ирек Сәғитовтың ""Бәйләнештә""ге сәхифәһенән.","29 Сентябрь , 12:30",Ветеран,Na
https://bashgazet.ru/articles/veteran/2023-09-29/85-y-shlek-pensioner-y-sht-r-e-tanauyna-sirtk-n-3458418,"85 йәшлек пенсионер йәштәрҙең ""танауына сирткән""","Туймазынан Зөлфәт Фәттәхов аптыратты, вәт аптыратты!","Оло йәштә булыуына ҡарамаҫтан, Туймазыла йәшәгән Зөлфәт Фәттәхов әле булһа спорт менән дуҫ.
Ул үҙенең тормошон спортһыҙ күҙ алдына ла килтерә алмай. Шулай булмаһа, 85 йәшлек пенсионер ГТО нормативтарын юғары күрһәткестәргә тапшыра алыр инеме?!
Зөлфәт Фәхретдин улы бассейнда йөҙә, велосипедта һәм конькиҙа йөрөй, һис кенә лә тик ултыра белмәй. Йәштәргә өлгө күрһәтә, күптәрҙә һоҡланыу уята.
Афарин, Зөлфәт бабай!
Фото: асыҡ сығанаҡтан.","29 Сентябрь , 08:00",Ветеран,Na
https://bashgazet.ru/articles/veteran/2023-09-13/u-ysh-veteranyn-yuandyr-ylar-3433268,Һуғыш ветеранын ҡыуандырҙылар,100 йәшлек Бөйөк Ватан һуғышы ветераны Фәтхулла Юламановҡа почетлы исем бирелде.,"Фәтхулла Әһлиулла улы Юламановҡа «Аҡъяр ауыл биләмәһенең почетлы гражданы» исеме бирелде. Бүләкте уға Аҡъяр ауыл биләмәһе башлығы Ришат Рәхмәтуллин һәм райондың ветерандар ойошмаһы рәйесе Ырыҫбикә Аллағолова тапшырҙы.
Фәтхулла Аҡъярҙа 7-се класты тамамлап, колхоздың төрлө эштәрен башҡарып, бил нығытып йөрөгәндә мәкерле Гитлер фашистары Советтар Союзына вәхшиҙәрсә баҫып инә. 1942 йылда 1923 йылда тыуғандар фронтҡа саҡырыла башлай. Фәтхулла Юламанов та Шишмә, Дәүләкән райондарында хәрби әҙерлек үткәндән һуң 776-сы пехота дивизияһы составында Сталинград өсөн барған һуғышҡа юллана.
– Сталинградҡа табан беҙҙе йәйәү алып барҙылар. Бөтә нәмә емерек, ерҙең аҫты өҫкә әйләнгәйне. Донды борамдарға тейәлеп аша сығып, оборона тоттоҡ. Көстәр тигеҙ түгел, дошман ут яуҙыра, беҙҙекеләр ҙә бирешмәй. Ҡаты бәрелештәрҙең береһендә аяғым яраланды, башыма ла бомба ярсығы эләкте, - тип күҙ йәштәре аша хәтерләй ул мәхшәрле мәлдәрҙе ҡарт һалдат. - Шулай бер мәл, ал-ял белмәй һуғышҡан саҡта, беҙҙекеләр нисектер алға китеп, дошман беҙҙе урап үткәнме, 100-ҙән ашыу кеше ҡамауҙа ҡалып, әсирлеккә эләктек...
Немецтар совет һалдаттарын ике-өс ай тирәһе сусҡа һарайында бикләп тота. Суровикино станцияһында уларҙы ҡайҙалыр алып китергә йыйынғандарында совет ғәскәре был ергә күпләп бомба ырғыта. Мәхшәр мәлендә күптәр ҡаса, Фәтхулла ла ике рус егете менән бер машинаға ултырып китә.
Русса йүнле һөйләшә лә белмәгән ипле башҡорт егетен юлдаштары ярты юлда ташлай ҙа китә. Украина еренә барып сығып, шунда көндөҙ соҡорҙа йәшенеп ятып, төндә генә йөрөп, серек алма менән тамағын туйҙырған ваҡыттары аҙ булмай уның. Ябығып, йонсоп киткән егетте кешеләр күрһә, шикләнеп ситкә китә.
Унан уны румын һалдаттары шәйләп алып, самолеттан төшөрөлгән диверсант тип, бер килке яфалай, туҡтауһыҙ һорау ала. Тамам хәле бөткән Фәтхулланы бәҙрәф кеүек урында бикләп тоталар. Көнө-төнө иҫтән яҙҙырғансы туҡмайҙар. Румындар, нисек кенә туҡмалһа ла, ауыҙынан бер тыны сыҡмаған совет һалдатының ныҡлығына аптырай.
Шунан уны Польшалағы лагерға оҙаталар. Унда эргә-тирәләге илдәрҙән кешеләр килеп, тотҡондарҙы үҙҙәренә эшкә һайлап алып йөрөгән. Ат менән эш итә белгән Фәтхулланы итальяндар алып ҡайтып китә. Шулай итеп, ул эшләп тамаҡ туйҙыра, бер аҙҙан партизандарға эләгеп китә, унан өс-дүрт ай үтеүгә кеше яҙмыштарын пыран-заран килтергән ҡәһәрле һуғыш та тамамлана.
Яу бөткәс, шул тирәләге лагерҙарҙа тотҡонда булған 25 меңләп кешене бер урынға йыялар. Шуларҙың меңдән ашыуы ғына Тыуған илгә ҡайтырға теләге булыуын белдерә. Ҡалғандарының да үҙ ерҙәренә бик ҡайтҡыһы килә лә ул, әммә улар, Иосиф Сталиндың ""Хәрбиҙәрҙең әсирлеккә эләгеүе һәм дошманға ҡорал ҡалдырыу яуаплылығы тураһында""ғы 270-се бойороғо менән яҡшы таныш булғанлыҡтан, был уйҙарынан кире ҡайта. Ул мәлдә тотҡонлоҡҡа эләгеү Тыуған илгә хыянат итеүгә тиңләнә.
Ниндәй генә михнәт күрһә лә, Фәтхулла, ҡайтыу яғын ҡарай. Ул бер нимәне яҡшы белә: үҙ теләге менән дошман яғына сыҡманы, бер ваҡытта ла һатылып, илебеҙгә ҡаршы эш алып барманы. Әсирлеккә хәрби алыш мәлендә, яраланып, ҡанһырап, иҫһеҙ ятҡанында эләкте.
Уларҙы Австрияға оҙаталар. Артабан Фәтхулла Чехословакия, Венгрия ерендә хеҙмәт итә. 1947 йылда инде уларҙы Литваға алып киләләр һәм, тотҡонлоҡҡа эләккәне өсөн яза биреп, тағы ете йылға Себер тарафтарына ауыр эшкә оҙаталар.
Мәңгелек боҙ ятҡан төбәктә ир ҡорона инеп, ҡылмаған гонаһтары өсөн тулы яза алып, 1953 йылда ғына Аҡъярға ҡайтып төшә. Фәтхулла Юламанов ҡайтып ингәндә илебеҙ һуғыш михнәттәренән арынып, емереклектәр тергеҙелеп, тормош матурланып килгән саҡ була.
Күрше ҡыҙы Гәүһәргә өйләнеп, матур итеп йәшәп китәләр, бер-бер артлы биш балалары тыуа. Колхозда ең һыҙғанып эшләп йөрөгән мәлдә, 1961 йылда, һуғыш яралары үҙҙәрен һиҙҙертә башлай. Аяғы шешеп китеп, оҙаҡ дауаханала ята. Табиптар һул аяғын ҡырҡырға ҡуша. Түҙемлеге, ныҡлығы менән сит ерҙәрҙә лә үлем тырнағынан ҡотолоп ҡалған башҡорт ир-егете был юлы ла, даими гимнастика яһап, дауалау физкультураһы менән шөғөлләнеп, аяғын һаҡлап ҡала.
Ветеран сәләмәт йәшәү рәүеше алып бара. Көн дә яйлап ҡына тыуған ауылы Аҡъяр буйлап йәйәү йөрөй. Гәүһәр инәй (ул хәҙер мәрхүмә инде) менән улар 60 йыл бергә татыу ғүмер итә. Әлеге ваҡытта уҙаман Бөйөк Ватан һуғышы ветераны булараҡ алған иркен фатирҙа ҡыҙы Гөлшат менән йәшәй. Башҡа бар балалары ла - улдары, ҡыҙҙары, ейән-ейәнсәрҙәре, бүләләре Фәтхулла Әһлиулла улы янына гел ҡайтып тора. 
Был - Аҡъяр ауылының өсөнсө оҙон ғүмерлеһе, урындағы депутаттар советы ҡарары менән «Хәйбулла районы муниципаль районының Аҡъяр ауыл биләмәһенең почетлы гражданы» исеменә тәүгеләрҙән булып Ғибат Зәйнулла улы Аллабирҙин һәм Факил Саҙрый улы Хәкимов лайыҡ булды.
Фото: Хәйбулла районы хакимиәте сайтынан.","13 Сентябрь , 10:30",Ветеран,Na
https://bashgazet.ru/articles/veteran/2023-09-05/m-k-r-m-in-yg-100-y-sh-3419176,Мөкәрәмә инәйгә - 100 йәш!,Бер быуатлыҡ юбилейын билдәләгән Мөкәрәмә Уразбахтинаны ҡотлайбыҙ.,"Ошо көндәрҙә Салауат ҡалаһында йәшәгән Мөкәрәмә Уразбахтина бер быуатлыҡ юбилейын билдәләгән. Инәй әйтеүенсә, уның олатаһы ла 107 йәшкә тиклем ғүмер иткән.
Мөкәрәмә Ғилметдин ҡыҙы Саҡмағош районында тыуған. Һуғыш башланғас, апалары менән Өфөгә күсенгән. Республиканың баш ҡалаһында хәрби заводта эшләгән.
Артабан уны яҙмышы Салауат ҡалаһы менән бәйләгән, унда нефть комбинатына эшкә урынлашҡан. Дөйөм ятаҡта вахтер булып та эшләгән.
Мөкәрәмә инәйҙе 100 йәшлек юбилейы менән ихлас ҡотлайбыҙ. Уға яҡындары менән бәхетле ғүмер кисереүен теләйбеҙ!
Фото һәм текст сығанағы: ""Башҡортостаным. Яңылыҡтар"" төркөмөнән.","5 Сентябрь , 09:00",Ветеран,Na
https://bashgazet.ru/articles/veteran/2023-08-28/geroy-s-g-mi-al-tapshyryldy-3407922,Герой-әсәгә миҙал тапшырылды,"Әлеге көндә ул 27 ейән-ейәнсәргә, 43 бүлә-бүләсәргә бәхетле өләсәй һәм ҡәртәсәй.","Баймаҡ районының Таулыҡай ауылында йәшәгән Герой-әсә Хөмәйрә инәй Дәрминеваға ""Ҡатын ҡыҙ - милләт әсәһе"" миҙалы тапшырылды. Уны БР Дәүләт Йыйылышы - Ҡоролтай депутаты Гөлнур Ҡолһарина тапшырҙы. Хөмәйрә Вәли ҡыҙы 3 августа үҙенең олпат юбилейын - 90 йәшен билдәләне.Ул тормош иптәше (хәҙер инде гүр эйәһе булған )Базарбай олатай менән 65 йыл татыу, матур ғүмер юлы кисерәләр. 11 балаға ғүмер бүләк итеп, оло тормош юлына аяҡ баҫтыралар.Хөмәйрә инәй 14 йәшендә колхозға һауынсы булып эшкә төшә һәм 40 йыл ғүмерен һыйыр һауыуға бағышлай.Әлеге көндә ул 27 ейән-ейәнсәргә, 43 бүлә-бүләсәргә бәхетле өләсәй һәм ҡәртәсәй.Ағинәйгә алдағы көндәрҙә лә ныҡлы һаулыҡ, бәхетле ҡартлыҡ теләйбеҙ. Артабан да балалар, ейән - ейәнсәрҙәр ҡыуанысына төрөнөп, бәхетле йәшәргә яҙһын!
Фото һәм текст сығанағы: ""Баймаҡ ТВ"". ","28 Август , 08:40",Ветеран,Na
https://bashgazet.ru/articles/veteran/2023-08-19/uldary-yau-a-bul-an-s-l-rg-b-l-k-ya-a-andar-3394588,Улдары яуҙа булған әсәләргә бүләк яһағандар,Бындай турҙы үткәреү теләген улы махсус хәрби операцияла булған әсә белдергән.,"Бөгөн республиканың һәр ауыл-ҡалаһында улдары махсус хәрби операцияла ҡатнашҡан әсәләр күп. Уларҙың һәр береһе төн йоҡоларын ҡалдырып, улдарының имен-һау ҡайтып инеүҙәре өсөн доға ҡыла, изге теләктәр теләй. Шул уҡ ваҡытта үҙҙәре кеүек әсәләр менән аралашып, һәр саҡ бер-береһенә ҡарата яҡшы мөнәсәбәттә, бер уйҙа һәм бер теләктә ҡала.
Хәйбулла районынан махсус хәрби операцияға киткән егеттәрҙең әсәләре берләшеп, Шүлгәнташ мәмерйәһенә барырға, Бөрйән районының матур тәбиғәте менән танышып ҡайтырға теләк белдергән. Әсәләрҙең береһе был һорау менән район башлығы Рөстәм Шәриповҡа мөрәжәғәт иткәс, Бөрйән районына сәйәхәтте район етәкселеге шунда уҡ хуплаған һәм ярҙам күрһәткән.
Яугир әсәләре бер көнгә булһа ла хозур тәбиғәтле Бөрйән еренә сәфәр ҡылған, Ағиҙелдә һыу ингән, Шүлгәнташ мәмерйәһендә булған.
Фото: Хәйбулла районы хакимиәте сайтынан.","19 Август , 08:00",Ветеран,Na
https://bashgazet.ru/articles/veteran/2023-08-17/a-in-y-90-y-shen-bild-l-ne-3391341,Ағинәй 90 йәшен билдәләне,"Уның 12 ейән-ейәнсәре, 18 бүлә-бүләсәре бар.","Йылайыр районының Яманһаҙ ауылынан Мәстүрә инәй Таҡалова 90 йәшлек күркәм юбилейын билдәләне. Уны оло байрамы айҡанлы балалары, ейән-ейәнсәрҙәре, туғандары һәм Йылайыр районы хакимиәте башлығы Борис Мелкоедов ҡотланы. 
""Ошо көндәрҙә Яманһаҙ ауылында йәшәүсе Мәстүрә инәй Таҡалова 90 йәшлек юбилейын билдәләне. Мәстүрә инәй, һеҙҙе матур, күркәм юбилейығыҙ менән ҡотлайым. Һеҙгә ныҡлы һаулыҡ, бәхетле оҙон ғүмер, шатлыҡ-ҡыуаныстар теләйем!"" - тип яҙған ул үҙенең ""Бәйләнештә""ге сәхифәһендә.
Мәстүрә Сәйфулла ҡыҙы бәләкәйҙән эшләй. Бала сағы ауыр осорға тура килеүгә ҡарамаҫтан,  үҙенең 90 йәшендә ул иҫ киткес оптимизм һәм тормош һөйөүсәнлекте һаҡлап ҡалған. Бөгөн дә эшһеҙ ултырмай, баҡсала булыша, йорт эштәре менән шөғөлләнә, яңылыҡтар ҡарарға ярата. Мәстүрә инәй ҡыҙҙары һәм улдарының хәстәрлекле иғтибарында һәм яҡлауында,  12 ейән-ейәнсәре һәм 18 бүлә-бүләсәре  янында бәхетле ҡартлығын кисерә. 
Юбилярға беҙ ҙә бәхетле ҡартлыҡ теләйбеҙ!
Фото: Борис Мелкоедовтың ""Бәйләнештә""ге сәхифәһенән.","17 Август , 08:00",Ветеран,Na
https://bashgazet.ru/articles/veteran/2023-08-13/auyrly-tar-a-bireshm-nege-3385621,Ауырлыҡтарға бирешмәнегеҙ!,Бөгөн үҙенең бер быуатлыҡ юбилейын билдәләүсене ҡотлайбыҙ.,"Республикала йөҙйәшәрҙәр һанының артыуы ҡыуаныслы. Бөгөн Баймаҡ ҡалаһында йәшәгән  Анна Семеновна Запольская үҙенең бер быуатлыҡ юбилейын билдәләй. Ошо уңайҙан юбилярҙы район хакимиәте башлығы Фәнис Әминев ҡотланы.
""Хөрмәтле Анна Семеновна! Һеҙ үҙегеҙҙең быуатығыҙҙы лайыҡлы йәшәнегеҙ, ғәҙәти йәшәү рәүешен тулыһынса үҙгәрткән байтаҡ тарихи ваҡиғаларҙың шаһиты һәм ҡатнашыусыһы булдығыҙ.
Шул уҡ ваҡытта һеҙ көслө кеше булып ҡалдығыҙ, ул тормош һәм фәлсәфәүи яҙмыштағы бөтә ҡаршылыҡтарға ла шатлана белдегеҙ, ауырлыҡтарға бирешмәнегеҙ.
Һеҙҙе яратҡан һәм һеҙҙе яратҡан ҙур ғаиләгеҙ менән бергә тағы ла күп йылдар бергә йәшәүегеҙҙе теләйбеҙ. Юбилей менән!""- тип яҙған ул үҙенең ""Бәйләнештә""ге сәхифәһендә.
Беҙ ҙә йөҙйәшәр инәйҙе оло юбилейы менән ҡотлайбыҙ һәм бәхетле ҡартлыҡ теләйбеҙ!
Фото: Фәнис Әминевтың ""Бәйләнештә""ге сәхифәһенән","13 Август , 08:00",Ветеран,Na
https://bashgazet.ru/articles/veteran/2023-07-26/va-yt-men-n-i-pl-shm-nem-3356122,“Ваҡыт менән иҫәпләшмәнем”,"""Гөлнара атай ҡыҙы инде ул, бәләкәйҙән уның эргәһендә өйөрөлөп, трактор йөрөтөргә өйрәнде...""","Айҙарәле ауылында донъя көткән, ярты быуат ғүмерен ауыл хужалығына арнаған, ә яңыраҡ етмеш йыллыҡ юбилейын билдәләгән Валерик Зәки улы Әхмәтовты Стәрлебаш районында яҡшы беләләр. Хаҡлы ялда булыуына ҡарамаҫтан, ул әле лә сафта, ҡатыны менән мал-тыуар аҫрай, мал аҙығы әҙерләй. Был хужалыҡ эштәрендә пенсияға сыҡҡас һатып алған шәхси МТЗ-80 тракторы ярҙамға килә.
Хеҙмәт һөйөүсән ишле ғаиләлә тыуып үҫкән егет алты ир-баланың өсөнсөһө була. Арыҫлан урта мәктәбендә уҡығанда водитель һөнәрен ала.
– Уҡытыусыбыҙ Ғәфүр Арыҫланов ағай техника менән яҡындан танышырға ярҙам итте. Бик талапсан кеше ине, күбебеҙҙә үҙенең һөнәренә һөйөү уятты. Шуға күрә, күп уйлап тормаҫтан, мәктәпте тамамлағас, колхозда ҡалырға ҡарар иттем, – ти хеҙмәт ветераны. Валерик Зәки улы, илле йыл үтһә лә, тәүге техникаһын яҡшы хәтерләй. “Гусеницалы ДТ-75” тракторы ине, аҙаҡ башҡалары ҡулдан үтте. Төрлө культуралар иктем, һөрҙөм, сәстем, сәсеүлектәрҙе тәрбиәләнем, бесән, һалам, силос әҙерләнем. Нигеҙҙә көнбағыш һәм кукуруз үҫтерҙем, – ти ул. – Иртәнге алтыла тораһың. Тракторҙарҙы әҙерләйһең һәм баҫыуҙарға йүнәләһең. Беҙ ваҡыт менән иҫәпләшмәй, намыҫ менән эшләнек тә эшләнек. Крәҫтиән эше һуңлағанды яратмай, ҡайһы саҡ бер көн тотош йылды туйҙыра. Йылдарҙың да төрлөһө булды, уңышлыһы ла, ҡоролоҡло уңышһыҙ йылдары ла”.
 1975 йыл айырыуса хәтеренә уйылып ҡалған ветерандың. Ҡот осҡос эҫелек бөтә сәсеүлектәрҙе тамырынан көйҙөргән. Башҡортостандың техника колонналары Ҡаҙағстанға, Краснодар крайына, Украинаға һалам әҙерләү өсөн юлға сыҡҡан. Валерик Зәки улын Ҡаҙағстанға ебәргәндәр.
–Үҙебеҙ һаламды преслайбыҙ, үҙебеҙ тейәйбеҙ һәм Башҡортостанға оҙатабыҙ. Ҡышын аҙыҡ етмәһә, бөтөнләй малһыҙ ҡалыу ҡурҡынысы барлығын яҡшы аңлайбыҙ. Ул саҡта хеҙмәт кешеһенә ихтирам ҙур ине. Бер нисә тапҡыр шифаханаларға путевкалар, Почет грамоталары, иҫтәлекле бүләктәр тапшырып, хеҙмәтебеҙҙе баһаланылар, – тип иҫкә ала хеҙмәт йылдарын ветеран.  
Был йылдарҙа ете хужалыҡ рәйесе етәкселегендә эшләргә тура килә. “Барыһы ла талапсан, эшлекле шәхестәр ине. Айырыуса Минетдин Шафиҡовтың яҡшы ойоштороусы, шәп етәксе булыуын билдәләгем килә. Һәр кемгә ғәҙел, хәстәрлекле,  иғтибарлы булды,  халыҡ араһында ҙур хөрмәт ҡаҙанды. Бөтә ерҙә тәртип хакимлек итте, яңы техника алынды, уңыш та, күрһәткестәр ҙә  юғары булды. Эш хаҡы лайыҡлы түләнде, иң мөһиме, яҡшы эшләгән хеҙмәт кешеһенә хөрмәт ҙур ине. Ҡатыным менән йыш ҡына йылы һүҙҙәр менән уны иҫкә алабыҙ, – ти Валерик  Зәки улы.
Хәләл ефете Тәғзимә Фәсхетдин ҡыҙы менән татыулыҡта 49 йыл бергә йәшәп, тормош ауырлыҡтарын еңеп, алтын юбилейҙарына яҡынлашҡан парға һоҡланмау мөмкин түгел. Заманында һауынсы, һөт йыйыусы булып эшләгән уңған, етеҙ Тәғзимә Фәсхетдин ҡыҙын ауыл Советы депутаты итеп һайлап, ҙур ышаныс күрһәткәндәр, тип яҙа “Стәрлебаш шишмәләре” гәзите хәбәрсеһе Рәйсә Мусина.
–Ирем иртәнән кискә тиклем колхозда эшләгәс, бөтә йорт-хужалыҡ мәшәҡәттәрен үҙемә һәм ҡыҙҙарым Светлана менән Гөлнараға башҡарырға тура килде. Хәҙер улар үҙаллы тормош көтә, беҙҙе ейән-ейәнсәрҙәре, хатта бүләләре менән һөйөндөрҙө. Гөлнара атай ҡыҙы инде ул, бәләкәйҙән уның эргәһендә өйөрөлөп, трактор йөрөтөргә өйрәнде, – ти Тәғзимә ханым.
Ғаилә тормошонда иң мөһиме нимә? Был һорауға ветерандарҙың яуабы бер: “Сабырлыҡ. Тормошта төрлө хәлдәр тыуып ҡына тора. Бер-береңде аңларға тырышырға кәрәк. Тәбиғәт тә гел генә ҡояшлы көндәрҙән тормай, йәшенле ямғыры ла, үҙәккә үткес һыуығы ла йыш алмашына. Ғәфү итә, яраша белергә кәрәк”.Ярты быуат ғүмерен ауыл хужалығына арнаған хеҙмәт ветеранын оло юбилейы менән ҡотлап, һаулыҡ һәм уңыштар теләйбеҙ!
Р. Йәғәфәров фотоһы.
 ","26 Июль , 10:00",Ветеран,Na
https://bashgazet.ru/articles/veteran/2023-07-25/b-y-k-vatan-u-yshy-veteranyna-100-y-sh-3353246,Бөйөк Ватан һуғышы ветеранына - 100 йәш!,Хәйбулла районының берҙән-бер Бөйөк Ватан һуғышы ветераны бер быуатлыҡ юбилейын билдәләне,"Ошо көндәрҙә Хәйбулла районының берҙән-бер Бөйөк Ватан һуғышы ветераны Фәтхулла Юламановҡа 100 йәш тулды. 18 генә йәшендә Ватанын фашист илбаҫарҙарынан яҡларға фронтҡа алынған йәш һалдат сал далалы тыуған еренә 30 йәшендә генә кире әйләнеп ҡайта ала.
Фәтхулла Аҡъярҙа 7-се класты бөтөп, колхоздың төрлө эшендә эшләп, бил нығытып йөрөгәнендә мәкерле Гитлер фашистары Советтар Союзына вәхшиҙәрсә баҫып инә. 1942 йылда 1923 йылда тыуғандар фронтҡа саҡыртыла башлай. Фәтхулла Юламанов та, Шишмә, Дәүләкән райондарында хәрби әҙерлек үткәндән һуң 776-сы пехота дивизияһы составында Сталинград өсөн барған һуғышҡа ташлана.
– Сталинградҡа табан беҙҙе йәйәүләп алып барҙылар. Бөтә нәмә емерек, ерҙең аҫты өҫкә әйләнгәйне. Донды борамдарға тейәлеп аша сығып, оборона тоттоҡ. Көстәр тигеҙ түгел, дошман ут яуҙыра, беҙҙекеләр ҙә бирешмәй. Ҡаты бәрелештәрҙең береһендә аяғым яраланды, башыма ла бомба ярсығы эләкте,- тип күҙ йәштәре аша хәтерләй ул мәхшәр мәлдәрҙе ҡарт һалдат. - Шулай бер мәл, ал-ял белмәй һуғышҡан саҡта, беҙҙекеләр нисектер алға китеп, дошман беҙҙе урап үткәнме, 100-ҙән ашыу кеше ҡамауҙа ҡалып, пленға эләктек. 
Немецтар совет һалдаттарын 2-3 ай тирәһе сусҡа һарайында бикләп тота. Суровикино станцияһында уларҙы ҡайҙалыр алып китергә йыйынғандарында совет ғәскәре был ергә күпләп бомба ырғыта. Мәхшәр мәлендә күптәр ҡаса, Фәтхулла ла ике рус егете менән бер машинаға ултырып китә. Русса йүнле һөйләшә лә белмәгән ипле башҡорт егетен юлаусылары ярты юлда ташлай ҙа китә. Украина еренә барып сығып, шунда көндөҙ соҡорҙа йәшенеп ятып, төндә генә йөрөп, серек алма менән тамағын туйҙырған ваҡыттары аҙ булмай уның. Ябығып, йонсоп киткән ир-егетте кешеләр күрһә, ҡоттары осоп ҡаса башлай. Унан уны румын һалдаттары шәйләп алып, самолеттан төшөрөлгән диверсант тип, бер килке яфалай, бер туҡтауһыҙ һорау ала. Тамам хәле бөткән Фәтхулланы бәҙрәф кеүек урында бикләп тоталар. Көнө-төнө иҫтән яҙҙырғансы туҡмайҙар. Румындар, нисек кенә туҡмалһа ла, ауыҙынан бер тыны сыҡмаған совет һалдатының ныҡлығына аптырай. Шунан уны Польшалағы лагерға оҙаталар. Унда эргә-тирәләге илдәрҙән кешеләр килеп, тотҡондарҙы үҙҙәренә эшкә һайлап алып йөрөгән. Ат менән эш итә белгән Фәтхулланы итальяндар алып ҡайтып китә. Шулай итеп, ул эшләп тамаҡ туйҙыра, шул мәлдә партизандарға эләгеп китеп, шулар менән 3-4 ай үтеүгә кеше яҙмыштарын пыран-заран килтергән ҡәһәрле һуғыш та тамамлана. Һуғыш бөткәс, шул тирәләге лагерҙарҙа тотҡонда булған 25 меңләп кешене бер урынға йыялар. Шуларҙың меңдән ашыуы ғына Тыуған илгә ҡайтырға теләге булыуын белдерә. Ҡалғандарының да үҙ ерҙәренә бик ҡайтҡыһы килә лә ул, әммә улар, Иосиф Сталиндың «Хәрбиҙәрҙең пленға эләгеүе һәм дошманға ҡорал ҡалдырыу яуаплылығы тураһында»ғы 270-се бойороғо менән яҡшы таныш булғанлыҡтан, был уйҙарынан кире ҡайта. Сөнки ул мәлдә тотҡонлоҡҡа эләгеү Тыуған илгә хыянат итеүгә тиңләнә. Ниндәй генә михнәт күрһә лә, бындай аҙымға бармаған Фәтхулла, ни булһа ла булһын ти ҙә, ҡайтыу яғын ҡарай. Ул бер нәмәне яҡшы белә: үҙ теләге менән дошман яғына сыҡманы, бер ваҡытта ла һатылып, илебеҙгә ҡаршы эш алып барманы. Пленға хәрби алыш мәлендә, яраланып, ҡанһырап, иҫһеҙ ятҡанында эләкте. Уларҙы Австрияға оҙаталар. Артабан Фәтхулла Чехословакия, Венгрия ерендә хеҙмәт итә. 1947 йылда инде уларҙы Литваға алып киләләр һәм тотҡонға эләккәне өсөн яза биреп, тағы ете йылға Себер тарафтарына ауыр эшкә оҙаталар. Мәңгелек боҙ ятҡан төбәктә ир ҡорона инеп, ҡылмаған гонаһтары өсөн тулы яза алып, Сталин үлгәс кенә - 1953 йылда ғына Аҡъярға ҡайтып төшә. Фәтхулла Юламанов ҡайтып ингәндә илебеҙ һуғыш михнәттәренән арынып, емереклектәр тергеҙелеп, тормош матурланып килгән саҡ була. Күрше ҡыҙы Гәүһәргә өйләнеп, матур итеп йәшәп китәләр, бер-бер артлы биш балалары тыуа. Колхозда ең һыҙғанып эшләп йөрөгән мәлдә - 1961 йылда һуғыш яралары үҙҙәрен һиҙҙертә башлай. Аяғы шешеп китеп, оҙаҡ дауаханала ята. Табиптар һул аяғын ҡырҡырға ҡуша. Түҙемлеге, ныҡлығы менән сит ерҙәрҙә лә үлем тырнағынан ҡотолоп ҡалған башҡорт ир-егете был юлы ла, даими гимнастика яһап, дауалау физкультураһы менән шөғөлләнеп, аяғын һаҡлап ҡала.
Хаҡлы ялға сыҡҡанса, ауыл хужалығы тармағында эшләй. Бөгөн дә ветеран сафта, ул үҙен яҡшы тоя, әле булһа физкультура эшләй, сәләмәт тормош алып бара. Бер быуатлыҡ ил ағаһын беҙ ҙә оло юбилейы менән ҡотлайбыҙ!
Фото: Рөстәм Шәриповтың ""Бәйләнештә""ге сәхифәһенән.","25 Июль , 07:00",Ветеран,Na
https://bashgazet.ru/articles/veteran/2023-07-20/k-eld-re-y-sh-grantyna-konkursta-atnashy-y-3349014,"""Күңелдәре йәш"" грантына конкурста ҡатнашығыҙ!",Заявкалар 24 июлгә тиклем ҡабул ителә.,"2023 йылдың 6 июненән Ирекмәндәр үҙәктәре ассоциацияһы ""Күңелдәре йәш"" Бөтә Рәсәй грант конкурсын үткәрә. Заявка кампанияһы 2023 йылдың 24 июленә тиклем дауам итә. 
Конкурс оло йәштәге граждандарҙың социаль проекттарына ярҙам итеүгә (55 йәштән алып) һәм Рәсәй төбәктәрендә өлкәндәр менән эшләүсе Йәмәғәт үҙәктәрен асыуға йүнәлтелгән.
Конкурс Йәштәр эштәре буйынса федераль агентлыҡ, Рәсәй Хеҙмәт һәм социаль яҡлау министрлығы, ""Быуындар хәтере"" хәйриә фонды, ""Милли өҫтөнлөктәр"" коммерцияға ҡарамаған автономиялы ойошмаһы һәм Финанс ғилемен үҫтереү ассоциацияһы ярҙамында ""Күңелдәре йәш"" федераль программаһы сиктәрендә ғәмәлгә ашырыла.
2022 йылда конкурста ""көмөш"" ирекмәнлекте үҫтереүгә йүнәлтелгән 19 ойошма һәм 70 проект еңеүсе булды. Конкурс ике йүнәлеш буйына үткәрелә: ""Изгелек. “Күңелдәре йәш”  һәм ""Социаль проекттар"" үҙәктәре, конкурста коммерцияға ҡарамаған ойошмалар ҙа, физик берәмектәр ҙә ҡатнаша ала. Дөйөм гранттар фонды 40 миллион һум тәшкил итә.
Конкурс еңеүселәре Бөтә Рәсәй ""көмөш"" ирекмәндәр форумы сиктәрендә 2023 йылдың 1-2 октябрендә иғлан ителә.
Фото: ""Башинформ"".","20 Июль , 18:00",Ветеран,Na
https://bashgazet.ru/articles/veteran/2023-07-17/almashtyr-y-y-key-buldy-3343352,“Алмаштырғыһыҙ кейәү булды...”,"“Әйткән һүҙем бар ине” тип, күптәнге ниәтен тормошҡа ашырып ҡуя...","Ҡырҡ йылдан ашыу ғүмер кисереп, бөгөн дә бер-береһенә хөрмәт һәм йылы мөнәсәбәт һаҡлап йәшәгән ғаиләләр һоҡланыу һәм ихтирам тыуҙыра. Үләй  ауылында  йәшәгән  Зариповтар тап шундай күркәм ғаиләләрҙең береһе, тип яҙа “Алға” гәзите.
“Гөл-сәскәгә күмелгән йорттоң ихатаһынан уҡ бында эшсән, һәйбәт күңелле кешеләр йәшәгәнлеге күренә. Хужабикә Райхана апай ире Данис ағайҙы маҡтап ҡына телгә алды.
Шөкөр,  ҡырҡ йылдан ашыу килешеп ғүмер кисерәбеҙ, Данисты минән дә нығыраҡ әсәйем яратҡандыр,моғайын, ирем  алмаштырғыһыҙ кейәү булды уның өсөн, – тип йылмая хужабикә. –Ҡулынан килмәгән эше юҡ, эсмәй, тартмай, юҡҡа-барға тауыш сығарып йөрөмәй, тормош көткәндә бөтә тырышлығын һалып эшләне”.
Данис ағай ике йәш ярымлыҡ сағында ғына әсәйһеҙ ҡала, атаһына дүрт баланы аяҡҡа баҫтырырға кәрәк булғас, Берләс ауылында йәшәгән туғандары Данисты үҙҙәренә  тәрбиәгә ала.  Малайға һигеҙ йәш тулғанда, үгәй атаһы ла сирләп вафат була.
Етемлек һурпаһын күп татырға тура килә үҫмергә. Алтынсы кластан уҡ һабансы булып эшләй. 18 йәше тулғанда әсәһе менән  тырышып өй һалып инәләр. Егет Бөрө ҡалаһында иретеп йәбештереүсе һәм тракторсы һөнәрҙәрен үҙләштерә.
Тормош ҡорғандан һуң Зариповтар ғаиләһе Ҡаҙағстан далаларына сығып китә. Шулай ҙа, 17 йыл йәшәгәндән һуң, тыуған яҡтарын һағынып әйләнеп ҡайталар. Бөтә ғүмерен ауыл хужалығына арнаған Данис Зариповтың хеҙмәт стажы илле йылға яҡын.
Иренә бер һүҙ тейҙермәй, маҡтап ҡына торған Райхана апай үҙе лә - бик булдыҡлы, тиктормаҫ етеҙ хужабикә. Ғүмер буйы уҡыусыларға белем биреп, улар өсөн янып-көйөп йәшәгән уҡытыусыны ата-әсәләр ҙә, балалар ҙа хөрмәт итә.
Данис ағай менән бергә өс ҡыҙ тәрбиәләп үҫтереп, белем биреп, оло тормош юлына сығаралар. Биш ейәндәренә өлгөлө олатай-өләсәй булып, шатлыҡтарын уртаҡлашып, аралашып йәшәй улар.
Хаҡлы ялға сыҡҡас та эштән бушамайҙар: мал-тыуар аҫрайҙар, баҡса тултырып, еләк-емеш үҫтерәләр. Данис ағай тыуған төйәге өсөн йән атып йәшәгән уҙамандарҙың береһе. Үләй ауылы зыяратын евроштакетник һәм тимер ҡойма менән уратып алыуға көс һала. Ауылдаштар ярҙамында аҡса туплап, материалдар алып, ҙур эште башҡарып сығалар. Иретеп йәбештереү эштәре менән ауыл хужалығы ярҙам итә.
Данис Зарипов “әйткән һүҙем бар ине”, тип, күптәнге ниәтен тормошҡа ашырып, зыяратҡа өс тимер ҡапҡа яһатып ҡуя. Татыу ғаиләнең ауыл биләмәһендә үткәрелгән өмәләрҙән дә ҡалғаны юҡ. Күптәргә өлгө, балалары һәм ейәндәренә терәк булып йәшәгән хеҙмәт ветерандарына һаулыҡ, оҙайлы ғүмер теләйбеҙ”.
Лира Юрасова фотоһы.","17 Июль , 18:00",Ветеран,Na
https://bashgazet.ru/articles/veteran/2023-07-09/min-s-ymen-3333075,"""Мин - әсәймен!""",Әбйәлил районының Рәхмәт ауылынан 95 йәшлек Нурлығаян Мансурова барлыҡ әсәйҙәргә бағышланған шиғыр һөйләй.,"Әбйәлил районының Рәхмәт ауылында йәшәгән сәсән телле, оҫта ҡуллы, оптимистик рухлы Нурлығаян инәй Мансуроваға 1 июндә 95 йәш тулған. Әйткәндәй, инәй үҙенең исемен Нурылғаян тип һанай, сөнки Нурлығаян - ул ирҙәр исеме, ти.Күңеленә ятҡан шиғырҙарҙы ятлауына, хәтеренең шәплегенә, ҡулының оҫталығына һоҡланып ҡарамау мөмкин түгел, күҙ теймәһен. Уның был һәләттәренә балалары, таныштары, ауылдаштары ла күнегеп бөткән, ғәҙәти хәл кеүек ҡабул итә.
Күптән түгел сәсән телле, шәп зиһенле инәйҙең үҙе сығарған шиғырын ятлаған видеояҙмаһы күп гәзит уҡыусыларҙы һоҡландырған ине, был юлы инәй шиғырын барлыҡ әсәйҙәргә бағышлай. ""Мин - әсәймен"" тип атала.
Фото һәм видео: Баныу Ҡаһарманова.","9 Июль , 18:00",Ветеран,Na
https://bashgazet.ru/articles/m-kh-bb-t-ba-sa-y/2023-10-19/sibay-a-500-s-sabyy-terk-lg-n-3483766,Сибайҙа 500-сө сабый теркәлгән!,Был түңәрәк һан аҫтында тыуыу тураһында таныҡлыҡ алған бәләкәскә Алина тип исем ҡушҡандар.,"Сибай ҡалаһының ЗАГС бүлегендә быйылғы йылдың 500-сө сабыйы тыуыу тураһында акт теркәлде. Бәләкәскә Алина тип исем ҡушҡандар. Ҡыҙыҡай  Олеся һәм Фаил Әхмәтшиндарҙың икенсе балалары. Өлкән ҡыҙҙары Эмилия 2021 йылдың 6 октябрендә донъяға килгән.
ЗАГС бүлеге хеҙмәткәрҙәре бәхетле ата-әсәне сабыйҙары тыуыу менән ҡотлап, Башҡортостан Республикаһының Дәүләт Йыйылышы-Ҡоролтай депутаты Денис Назаров исеменән фотоальбом һәм ""Беҙҙең сабыйға"" бүләк йыйылмаһы тапшырған.
Әхмәтшиндарҙы ҡыҙҙары тыуыуы менән ҡотлайбыҙ һәм сабыйҙың һау-сәләмәт үҫеүен теләйбеҙ!
Фото:"" Сибай ЗАГСы"" төркөмөнән","19 Октябрь , 09:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-10-09/atay-y-al-as-3472155,Атайһыҙ ҡалғас...,"Юҡ, тимәне Ләйсән. Эшенә әүрәп, онотолоп китеп, һуң ғына сығып йүгерҙе…","Ләйсәнде әсәһе генә тәрбиәләп үҫтергән. Ете йәше тулғанда атайһыҙ ҡалған ҡыҙ. Уның күңел янсығында ҡәҙерле атаһы менән нисек беренсе тапҡыр мәктәпкә барыуы ғына яҡшы уйылып ҡалған. Ә ҡалған ваҡытта атаһының бәләкәсе менән бергә үткәреү өсөн ваҡытты бик аҙ бүлгән шул. Ул, атаһы кеүек үк, янғын һүндереүсе булып эшләп, ғәҙәттән тыш хәлдә кеше ғүмерҙәрен ҡотҡарыу өсөн үҙен аямаған. Ә Ләйсән ошо мәктәпкә барған көндө йыш ҡына хәтеренә төшөрөүсән, был ваҡытты кире ҡайтарғыһы килгән сағы ла хәтһеҙ, яҡын кешеһенең үҙенең терәк-таянысына әйләнеүен теләй.
Ләйсәндең әсәһе лә иренең бик иртә яҡты донъянан китеүенә ныҡ ҡайғырҙы, йыш ҡына илап алыр ине. Тик Зифа икенсе тапҡыр кейәүгә сыҡманы, ире кеүек хәстәрлекле, яҡшы кешене таба алмаҫына инанғайны. Был хәлгә хатта үкенмәне лә, тик икенсе балаларының тыуып өлгөрмәүенә йөрәге өҙгөләнде: үҙенән дә бигерәк ҡыҙы Ләйсәнгә иш-иптәш булып үҫеү өсөн кәрәк ине, тип йыш уйланды әсә. Зифаның берҙән-бер һеңлеһе Зәлифә иһә туғандарына бик һирәк килде. Унда ла апалы-һеңленең осрашыуы ығы-зығы менән тамамланыр ине: Зәлифә Зифаны ҡыҙын артыҡ иркәләп үҫтереүҙә ғәйепләргә, үҙ кәңәштәрен бирергә маташты.
Мәктәпте уңышлы ғына тамамлаған Ләйсәндең педагогия институтына уҡырға инергә теләүен әсәй кеше башта һис өнәмәне. “Үҙем уҡытыусы булып эшләгән еткән. Төнгә тиклем дәфтәр тикшереү, мәктәптәге тауыҡ сүпләһә лә бөтмәҫ мәшәҡәттәр – быларҙың барыһы ла ҡыҙым өсөн түгел. Баламдың шәхси тормошо өсөн ваҡыты ла ҡалмаясаҡ бит”,  – тип борсола ине Зифа. Аҙаҡ ҡыҙының инглиз теле белгесе булырға теләүе хаҡында белгәс,  бер аҙ тынысланды ҡатын. “Сит тел белгестәре ҡайҙа булһа ла кәрәк, эшһеҙ ҡалмаҫ, – тип уйланы. – Һис юғында күрше ҡыҙы кеүек туристик фирмала булһа ла эш табыр әле”.
Түләүле түгел, бюджет төркөмгә уҡырға инде ҡыҙ. Лекциялар, семинарҙар, тыуған көндәр, кафе... Бишенсе курсҡа барып еткәндә ҡыҙҙың төркөмдәштәренең күбеһенең бармағында никах балдағы күренһә, Ләйсән яңғыҙ ине, ише табылмағайны. Артабан ҡулына диплом алып, тәржемәсе булып эшкә төшкәс, хеҙмәт мәшәҡәттәренә башкөллө сумды. Бер аҙ ваҡыт үткәс, Ләйсән, бәлки, әсәһенең шәхси тормошо көйләнер тип, айырым йәшәр өсөн бер фатирҙы ҡуртымға алды. Тик эше командировкалар менән бәйле булғас, торлағында ул бик һирәк ҡунды. Үҙенә ошондай тормош, сәйәхәттәр оҡшай ине. Шулай итеп, йылдар үтте, командировкалар ҙа тамам ялҡытты. Ярай әле ошо ваҡыт эсендә ҡала уртаһындағы иҫке булһа ла йорттан бер бүлмәле фатир һатып алып өлгөргәйне. Шуға был хәҙер инде ялҡытып өлгөргән эшенән китергә тигән ҡарарҙы тиҙ ҡабул итте Ләйсән.
...Ике-өс ай үткәс, интернетта соҡсоноп ултыра торғас, бер нәшриәттә эш барлығы хаҡындағы иғланды күреп ҡала Ләйсән. “Барырғамы, юҡмы? Кем менән кәңәшләшергә? Әсәйгә әйтһәң, оҡшатмаясаҡ...” Ошолай уйҙарҙан һуң үҙ яҙмышын үҙе хәл итергә булып, ойошмаға юлланды ҡыҙ.   
Бер нисә ай эсендә ҡыҙ яңы эшенә өйрәнде, хеҙмәттәштәре лә уны бик ихлас ҡабул итте, уларҙың берәүһе хатта яҡын әхирәтенә әйләнде. Шулай эше көйлө генә барҙы Ләйсәндең. Бер көндө хеҙмәттәше – Зәйнәп исемле ҡатын –  Ләйсәндән ҡыҙын балалар баҡсаһынан барып алыуҙа ярҙам һораны. Юҡ, тимәне Ләйсән. Тик эшенә әүрәп, онотолоп китеп, һуң ғына сығып йүгерҙе. Автобусҡа ингәс кенә кәшелүген эш өҫтәле тартмаһында онотоуын аңланы. “Нимә эшләргә? Автобустан сығыр инең, тегендә бала көтә. Юл хаҡын түләмәй ҙә булмай. Бергә китеп барған анау ҡыҙҙарҙан һәм егеттәрҙән билетлыҡ аҡса һорайым әле. Моғайын, юҡ тимәҫтәр”, –  тип ысынлап һорағанын һиҙмәй ҙә ҡалды. Был ҡылығынан үҙе хатта оялып ҡуйҙы. “Ярай, түләрмен, – тине бер шуҡ егет. – Исемеңде генә әйтһәң?” “Исемем – Ләйсән. Бурысымды түләрмен, онотмам”, –  тине лә ҡыҙ үҙ туҡталҡаһында төшөп ҡалды...
Был ваҡиға күптән онотолғайны инде. Бер көндө эшендәге әхирәте Ләйсәнде туйына саҡырҙы. Бик ихлас ризалашты ҡыҙ. Бүләген тотоп, тәғәйен кафеға килде. Мәжлес бик шәп кенә бара ине. Бер мәл кейәү кеше: “Булат, ҡара әле? Теге ваҡыт һин билет алып биргән ҡыҙ бит был”,  –  тип йылмайҙы. Тегенеһе: “Бурысыңды түләйһеңме, Ләйсән?” – тип шаяртып көлөп ебәрҙе. Ҡыҙ ҡып-ҡыҙыл булып оялды. Тик шау-шыулы туй, ҡунаҡтар барыһы ла был хәлде тиҙ генә онотторҙо...
Бер йыл үткәс, Ләйсән үҙе әхирәте менән уның ирен туйына саҡырҙы. Ә кейәүе теге ҡасандыр билет һатып алып биргән Булат ине. “Хәтәр бит! Ләйсән, егет бит һиңә бәхет билетын һатып алып биргән”, – тип көлөштө йәштәр. Шулай, осраҡлы ғына, уйламағанда булған хәлдең оло бәхеткә асҡысҡа әйләнеүе ихтимал...
Фото:  wallhere.com","9 Октябрь , 22:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-10-02/tanyshtar-a-k-r-terg-l-oyalam-3462596,“Таныштарға күрһәтергә лә оялам”,"...Туйҙан һуң тәүге тапҡыр улар көтмәгәндә бер уртаҡ табында осрашты. Дуҫы эргәһендә һис тә ул өйләнгән ҡыҙ түгел, ә дәрт-дарманы ташып, күҙ-башы уйнап торған сибәркәй бар ине...","...Камилды күптән, бик күптән күргәне юҡ ине Мараттың. Баштараҡ, бер ҡалала йәшәп, бер үк урамдарҙан йөрөһәләр ҙә, донъя мәшәҡәттәре араһында бер һөйләшеп ултырыу түгел, сәләмләшергә лә ваҡыттары етмәне. Хәйер, яртышар йыл вахтанан ҡайтып инмәгән ирҙәрҙең тормошо башҡаса нисек булһын?
Ә ҡасандыр Марат ул саҡта дуҫ тип иҫәпләп йөрөгән Камилдың туйында ла булғайны бит. Хәйер, “туй” тип әйтерлеге бармы икән... Яҡын туғандарҙан һәм бер нисә дуҫ-иштән торған, тыныс, тиҙ үткән ҡәҙимге табын ине ул. Йәштәргә күҙ ташлау ҙа етә: был тиклем дә ҡапма-ҡаршылыҡлы, бер-береһенә тамсы ла тап килмәгән пар артабан бергә йәшәп китеүе ихтималмы? Хәйер, был икәүҙең уртаҡ киләсәгенә шикләнгән кеше бер Марат ҡына булмағандыр.
...Дөрөҫөн әйткәндә, Камилды өйләндерҙеләр. Ҡыҙҙарҙы туҡтауһыҙ алмаштырып, буйҙаҡ тормошҡа бөтөнләй күнегеп китә башлағас, дәрт-дарманлы туғандары уға ныҡлап тотондо. Тәүҙә димләнеләр, үҙҙәренә ҡалһа, һәр яҡтан килгән ҡыҙ менән таныштырҙылар, егет тәүҙә ыңғайламаҫтай булғас, кире һәм ыңғай яҡтарҙы асыҡтан-асыҡ баһалап, аҡыл бизмәнендә үлсәп, барыбер маҡсатҡа өлгәштеләр. Һөҙөмтәлә егет баш ҡалала фатирлы-йыһазлы һәм, әлбиттә, уның ҡарамағына, шәптән булмаһа ла, кәләшле булды.
Эш шунда: бай бирнәле ҡыҙ ир-ат иғтибарынан мәхрүм, сибәрлеге самалы, ҡыйыуһыҙ ғына бер зат һәм ике яҡтың туғандары тырышмаһа, бындай ""бәхет”, бәлки, уға йылмаймаҫ та ине...
Шулай итеп, ҡыҙҙың иң ҙур хыялы тормошҡа ашты: бынамын тигән күркәм егеткә кейәүгә сыҡты, уға шунда уҡ өҙөлөп ғашиҡ булды, өмөтһөҙлөккә һуғарылған ғазаплы көндәре хәтер томандары артында төш кеүек кенә юғалып ҡалды. Киләсәге, әлбиттә, болотһоҙ, ҡояшлы, яҡты булып күҙалланды.
Камил иһә, гүзәл заттарҙың башын әйләндереп өйрәнгән ирекле ҡош, тәүҙә төшөнкөлөккә бирелде. Ҡыҙҙар иғтибарынан туйып бөткән типһә тимер өҙөрҙәй һөйкөмлө ир, бөгөн килеп, ҡатынын таныштарына күрһәтергә лә оялды; элек дуҫтарһыҙ йәшәй алмаған әҙәм осрашыуҙарҙан ҡасты, бойоҡто, үҙенә үҙе йомолдо. Уның ҡарауы, ҡасан­дыр хыялланғанса, бер матди ҡыйынлыҡ кисермәйенсә донъя көтә башланы.
Ә ҡатын, киреһенсә, яҙын тәүге ҡояш нурҙарына табан ынтылған сибек кенә умырзая төҫлө, баш ҡалҡытты, мөхәббәт нурында ҡой­ондо, хыял тулҡындарында йөҙҙө. Янды, көйҙө, үҙенсә өҙөлөп һөйҙө. Эргәһендә яратҡан кешеһе булғанға сәскә атты - бәхет кисереү өсөн уға үҙ тойғолары ла хаттин ашҡан ине. Уны күптән белгәндәр таныманы: ҡатындың үҙ-үҙенә ышанысы артты, һыны турайҙы, аҙым­дары ныҡлыраҡ була барҙы. Иң ғәжәбе шунда: ул иренә сат йәбешеп ятманы, сабыр һөйөү менән ярата белде, сикләү-тыйыуҙарҙан азат булды.
...Марат менән Камил иһә туйҙан һуң тәүге тапҡыр көтмәгәндә бер уртаҡ табында осрашты. Дуҫы эргәһендә һис тә ул өйләнгән ҡыҙ түгел, ә дәрт-дарманы ташып, күҙ-башы уйнап торған сибәркәй бар ине. Ҡосаҡлашып бер булалар, бер-береһенең күҙҙәренә генә ҡарап торалар...
Тәмәке көйрәтергә сыҡҡан ыңғайы түҙмәне Марат, һорай ҡуйҙы: “Айырылыштыңмы әллә?” Камил йәшереп торманы: бушты һөйләмә, айырылышырға уйында ла юҡ, барыһы ла яҡшы, ике балаһы үҫеп килә, әле иһә ул былай ғына күңел аса... Марат бот сапты – барыһы ла шулай ябай һәм асыҡ эшләнәме? Ә бисәһе? Камил ҡул ғына һелтәне.
...Марат  ғаиләһе менән күптән башҡа төбәккә күсеп төпләнгәйне инде. Бихисап йылдар үткәс, ул тағы йәшлек йылдары үткән ҡалаға килде. Был юлы Камилды фәҡәт эш буйынса эҙләп тапты ул. Ит ҡунған, олпатланған ир-ат шатланып күреште. Камилдың өйөнә барҙылар, мул ғына табын артында гәпләшеп ултырҙылар. Бик тә күркәм, мул йәшәй булып сыҡты дуҫы.
...Ә ҡатыны һаман шул икән: тып-тыныс, иренең ауыҙына ҡарап, йылмайып ҡына тора, сабыр. Булмаған сибәрлек кенә ҡайҙан булһын: бер аҙ һөйкөмлөлөк кенә өҫтәлгәндер, бәлки. Хәйер, был тыныслыҡ һәм һиллек артында ниндәй уй-кисерештәр йәшеренгәнен кем белә? Әллә ҡулына эләккән бәхет ҡошон, мөхәббәтен бер ниндәй ҡаршылыҡтарға ҡарамай тотоп ҡала алдым тип иҫәпләйме икән был ҡатын?
Ҡасандыр матди байлыҡҡа ҡыҙығып, димселәрҙең тәҡдименә риза булған Камил иһә бәхетле лотерея билетын тартып сығарҙымы йәки тормошо нисек барһа ла барһын тип ҡул һелтәп йәшәйме? Донъяның бар матди шатлыҡтарын татып та, ғүмер буйы күңел тыныслығына, остоҡ ҡына йөрәк йылыһына ла мохтаж­лыҡ кисереп, ғүмер ебен һүтә бит бәғзеләр...
Хәйер, нисәмә кеше – шунса яҙмыш. Был тормошто аҡҡа һәм ҡараға ғына айырып ҡараған, ҡасандыр яратҡан ҡыҙына өйләнгән, үҙен бик бәхетле кешегә һанаған Марат Камилдың  йәшәйеш серен бер нисек тә төшөнә лә, аңлай ҙа алманы: башҡаларҙың күңелендә ни ятҡанын белмәҫһең – ҡуйы урман, сиселмәҫ сер шул...
Фото: avatars.dzeninfra.ru","2 Октябрь , 22:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-09-30/bala-y-n-m-hr-mbe-3460668,Бала һөйөүҙән мәхрүмбеҙ ,Үҙем менән булған ҡурҡыныс хәл тураһында яҙып китәйем әле...,"Үҙем менән булған ҡурҡыныс хәл тураһында яҙып китәйем әле... Кейәүгә сыҡҡас, ирем матур ғына алтын сылбыр бүләк итте. Әлбиттә, ҡыуанып ҡабул иттем hәм муйыныма тағып, йоҡлап киткәнмен... Төнөн ҡапыл муйынымды берәү hыҡҡанға уяндым. Күҙемде асhам, hылыу ғына, hары оҙон сәсле ҡыҙыҡай тора, ап-аҡ туй күлдәгендә. Һыға ла hыға муйынымды сылбыр менән, мин ҡурҡып ҡысҡырам, тауышым сыҡмай, иремде ҡарайым - юҡ. Шунан эстән белгән генә доғаларымды уҡый башланым, сөнки тауышым сыҡмай ҡысҡырырға. Доғанан уҡығандан hуң, мине ебәрҙе лә теге ҡыҙ юҡ булды, иртәнсәк торғас, сылбырымды сисеп hалдым hәм башҡаса таҡманым.
Тик төн еткәс, тағы ла шул хәл ҡабатланды, теге ҡыҙ сылбырҙы алып, мине тағы hыға башланы, шул мәлдә гел ирем тышҡа сыҡҡан була. Ҡурҡып, иремә hөйләп бирҙем, төнөн ҡурҡып йоҡламай башланым, тик ҡайҙа ғына сылбырҙы йәшерhәм дә, теге ҡыҙ уны табып ала ла мине hыға... Психиатрға ла барып ҡараным, йөрөмәгән мулла, күрәҙәсе ҡалманы! Сылбырҙы ҡәйнәмә алып барып, хәлде hөйләп бирҙем. Ул бер иремә, бер миңә ҡарап алғас, шуны һөйләне...
...Ирем ул сылбырҙы йөрөгән ҡыҙына бүләк иткән булған икән. Теге ҡыҙ ауырға ҡалған, ә ҡәйнәм уны алдырмаған, йәнәhе, hинең балаң түгел тип! Ҡыҙ ғәрлегенән аҫылынып үлгән. Уны ерләгәндән hуң, ҡыҙҙың сылбырын әсәһе кире килтереп биргән. Ирем миңә бер нәмә лә hөйләмәне, уны ташлап китер тип ҡурҡҡан инде... Сылбырҙы ҡәйнәмдә ҡалдырҙым, һәм ирем менән алыҫҡа күсеп киттек. Теге мәрхүм ҡыҙға исемләп аят уҡытып, ҡорбан салдырып, ҡәберенә барып, ирем ғәфү үтенеп... күсеп киттек! Шунан башҡа килмәне, ул миңә... 
P. S. Бала hөйөүҙән мәхрүмбеҙ әлегә. Ирем тыумаған бәләкәсен төшөндә күреп hаташып уяна...
Сәйер донъя төркөмөнән.","30 Сентябрь , 22:15",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-09-27/tuy-a-sa-yrylma-an-in-y-b-t-en-d-ilatty-3455085,Туйға саҡырылмаған инәй бөтәһен дә илатты,"Августа интернетта бер видеояҙма таралды. Ай ярым эсендә уны бер генә төркөмдә 8 миллион 200 мең тапҡыр ҡаранылар. Кем һуң был инәй, ҡайҙан? Эҙләнем һәм таптым!","...Ҡала паркында күсмә никах теркәү тантанаһы бара. Автор сараны видеоға теркәй. Әммә уның иғтибары кәләш менән кейәүҙә түгел, ә ситтәрәк торған оло йәштәге өләсәйҙә.
Үҙенең йомошо менән китеп барған мосолман әбейе, туҡтап, тантананы күҙәтә, ҡунаҡтарға ҡушылып ихлас ҡул саба, ә үҙе йәштәргә яратып, һоҡланып ҡарай. Бөхтә күлдәктә, яулығын боронғоса яҙып ябынған, ҡулында – таянған таяғы.
Интернет комментарийҙар менән тулды, видеояҙма пабликтан пабликка осто... Мин тап булған төркөмдә генә уға 180 меңгә яҡын лайк ҡуйғандар, 8 миллион 200 мең тапҡыр ҡарағандар ине.
Комментарийҙар иҫ киткес ихлас, йылы. Барыһы ла оло инәйгә һоҡлана һәм был матур яҙманы төшөргән авторға рәхмәт әйтә. Күптәре ""иланым"", ""рәхмәт"", ""үҙен барып ҡосаҡлағым килде"", ""минең өләсәйемде хәтерләтте"", ""һағынам"" ти. Бер нисә фекерҙе килтерәм.
Гөлнара Әмировна:""Һөйкөмлө. Унан шул тиклем йылылыҡ бөркөлә. 100 тапҡыр ҡараным...""
Наталья Игнаткина: ""Ой, ниндәй тулҡынландырғыс осрашыу... Илап та алдым... Өләсәйгә һаулыҡ һәм оҙон ғүмер теләйем"".
Любовь Бульдикова:""Ниндәй матур өләсәй! Эстән нур сәскән кешеләр була бит!""
Сабина Мөхәмәҙиева:""Өләсәй шундай ихлас ҡыуана. Моғайын, йәштәргә ҡарап, үҙенең йәшлеген, мөхәббәтен, ғөмүмән, барлыҡ ғүмерен иҫкә төшөргәндер. Эстән генә уларға фатихаһын да биргәндер. Ошондай мәлдәр баһалап бөткөһөҙ, беҙ ҡайһы берҙә тормош мәшәҡәттәре араһында шуларҙы күрмәй ҙә ҡалабыҙ. Авторға донъяны күрә белгән өсөн айырым рәхмәт"".
Алексей Федотенко:""Был өләсәйҙең һәм уларҙың быуынының тормошо күпкә ҡатмарлыраҡ булған, бындай туйҙар һирәктәр өлөшөнә тәтегән. Заман биргән мөмкинлектәргә шөкөр итегеҙ!""
Ирина Трефилова:""Йөрәгем өҙөлөп төшә яҙҙы. Ысынлап та, ике донъя: бай тормош тәжрибәһе һәм йәшлек. Бөтәһе лә мөхәббәтле һәм бәхетле булһын, оҙаҡ йәшәһен. Өләсәй иҫ киткес шәп. Унда тотош ғүмер сағыла"".
Рәмил Әхмәҙуллин:""Минең, 40 йәшлек ирҙең дә күҙе йәшләнде. Һоҡланғыс өләсәй. Имен-һау килеш оҙаҡ йәшәһен"".
Денис Тимурович: ""Хәҙер улар айырылышырға тейеш түгел. Өләсәйҙе ҡайғыртырға хаҡтары юҡ"".
Был күҙҙе лә алып булмаған мөләйем инәйҙе башҡорт йә татар өләсәйе тип яҙыуҙары дөп-дөрөҫ. Ә бына ҡайҙан? Кемдер – Башҡортостандан, кемдер Татарстандан, ти.
Баҡһаң, был тантанала булған кешеләр ҙә, өләсәйҙе белгәндәр ҙә бар икән. Луиза Туҡтағолова, видеояҙманы туйҙы ойоштороусы Альбина төшөрҙө, ти. Ул минең шәхсән яҙып һорауыма ҡаланың да Стәрлетамаҡ булыуын раҫланы.
Дэнечка Сафина тантана барған урынды таныны. ""Унда транспорт туҡталышына илткән бәләкәй генә юл бар, ошо паркта күсмә никах теркәүҙәр үтә. Бик матур урын. Ҡайһы берҙә үҙем дә туҡтап, ҡарап торам"", - ти ул.
Деша Денис өләсәйҙе белә: ""Уның исеме Венера. 90 йәше тулып бара инде. Интернетта туғандары уның тураһында бик йылы итеп яҙалар"". Элина Алексеева ла уны таный. ""Был яҡшы күңелле инәйҙе бала саҡтан беләм. Яңыраҡ мәрхүм булған өләсәйемдең иң яҡын әхирәте, оҙаҡ йылдар бер йортта, бер ҡатта йәшәнек. Ул яңғыҙ түгел, балалары һәм ейәндәре бар, бик яраталар үҙен. Венера өләсәйгә Хоҙай һаулыҡ насип итһен"", - тигән ул.
Ысынлап та, бик матур, мәғәнәле ролик. Мин дә уны әллә нисә тапҡыр ҡараным. Венера өләсәйгә бәхетле ҡартлыҡ теләйем!
Видео: https://vk.com/sekret_dnevnik_vam
Фото: https://ru.freepik.com/free-photo/","27 Сентябрь , 08:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-09-16/y-sht-r-ail-imm-tt-ren-ya-lay-3441061,Йәштәр ғаилә ҡиммәттәрен яҡлай,Быйыл 18  йәшен тултырған Гүзәл һәм һөйгәненән ике йәшкә өлкән Айнур  һайлауҙа ла әүҙемлек күрһәтте...,"Гүзәл һәм Айнур Латиповтар алтын көҙ көнөндә Туймазы районының ЗАГС бүлегендә никахтарын теркәне. Быйыл 18 генә йәшен тултырған Гүзәл һәм һөйгәненән ике йәшкә өлкән Айнур 10 сентябрҙә үткән һайлауҙа әүҙемлек күрһәтте. Улар берҙәм рәүештә  ғаилә ҡиммәттәре, ғаиләләрҙе социаль яҡлау өсөн тауыш бирҙе.Йәштәрҙең икеһе лә ишле, татыу ғаиләлә тыуып үҫкән, киләсәктә үҙҙәре лә матур ҡыҙҙар һәм батыр улдар тәрбиәләргә хыяллана.
–Йортобоҙҙан күңелле сабыйҙар тауышы, уйын-көлкө китмәһен ине,– ти йәштәр.– Беҙҙең өсөн мәктәптәр, балалар баҡсалары төҙөлөүе, түңәрәктәр, спорт секциялары һәм предприятиеларҙың гөрләп эшләп тороуы мөһим. Һәр кемдең лайыҡлы хеҙмәт хаҡы алыуын теләйбеҙ. Шуға күрә һайлауға ҙур өмөттәр бағлап килдек. Республика киләсәген  үҙебеҙ һайлайбыҙ.
Оло тормош юлына аяҡ баҫҡан йәштәргә ғаилә бәхете, уңыштар насип итһен!
Фото:Юстиция эштәре буйынса дәүләт комитеты.
 
 ","16 Сентябрь , 22:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-09-05/key-g-16-y-shemd-urlap-bir-el-r-3417133,"""Кейәүгә 16 йәшемдә урлап бирҙеләр""","Мин уның янына барырға ҡурҡам, ул минән оялып тик тора...","Хәҙер йәштәр ҙур сығымдар менән туй гөрләтә лә, холоҡтар килешмәне тип, айырылышырға ла күп һорамай. Мин үҙемдең йәшлегемде иҫкә төшөрәм дә хайран ҡалам.
Мине кейәүгә урлап алып ҡайттылар. Ғинуарҙа 16 тулғайны, февралдә башыма толоп ҡаплап, күрше ауыл егетенә ҡатынлыҡҡа алып ҡайтып, минән ун йәшкә өлкән бер буйҙаҡ егет ҡаршыһына килтереп ҡуйҙылар. Былай минең армияға оҙатып ҡалған егетем дә бар ине ул.
Буласаҡ ирем мине белмәй, минең дә уны беренсегә күреүем. Ул дуҫтары менән нимәгәлер бәхәсләшкән дә, тегеләр быны бөгөн үк өйләндерәбеҙ тигән. Кәләш итеп мин бисараны һайлағандар...
Шулай итеп төндә мине буласаҡ иремдең йортона алып кереп баҫтырҙылар ҙа: ""Наил, бына һинең буласаҡ ҡатының, ҡаршы ал"", - тип икебеҙҙе бер бүлмәлә ҡалдырҙылар.
Мин уның янына барырға ҡурҡам, ул минән оялып тик тора. Шулай бер-беребеҙгә яҡын килергә лә ҡыймайынса төн сыҡтыҡ. Әсәйем, бисараҡайым, төнө буйы керпек тә ҡаҡмайынса ҡышҡы һыуыҡта мине эҙләп йөрөгән...
""Урланған"" тигән даным сыҡҡас, әлбиттә, өйгә ҡайтырға оялдым һәм яҙмышыма күнеп, күрше ауылда ҡалдым. Ул заманда айырылып ҡайтыу ҙур хурлыҡ һанала ине. Атай-әсәйемдең йөҙөнә ҡыҙыллыҡ килтерергә ҡыйманым.
Икенсе көнөнә бер бабайҙы саҡыртып, беҙгә никах уҡынылар һәм бер йыл ҡайны-ҡәйнә менән йәшәнек. Унан үҙебеҙ йорт алып башҡа сыҡтыҡ. 16 йәшемдә шундай тәүәккәл булғанмын бит! 17-лә ҡыҙ бала тапҡас, бәпәйемә алты ай тулғас, фермаға һыйыр һауырға сыҡтым. Ирем иһә көтөүсе ине.
Армиянан егетем ҡайтты ла мине айырылышырға өгөтләп осрашыуҙар эҙләй башланы. Мин быға ҡаршы булдым, сөнки ҡыҙымды етем иткем килмәне.
Икенсе ҡыҙыбыҙ тыуғас та, миңә: ""Әйҙә бергә булайыҡ!"" - тип бәйләнде әле. Ирем көнләшә башлағас, тормошом боҙолмаһын тип, ғаиләм менән ҡалаға күсеп киттек. Унда улыбыҙ тыуҙы.
Эйе, иремде яратып кейәүгә сыҡтым, тип әйтә алмайым, әммә ул тормошта һәйбәт кеше булды. Тора-бара бер-беребеҙгә эйәләштек, һөйөү хисе лә барлыҡҡа килде. Әлдә тормошомда ул осраған тип иҫкә алам үҙен.
Дөрөҫ, ап-аҡ күлдәктән кәләш булып, һый тулы табын түрендә ултырыу насип булманы, әммә көмөш туйыбыҙҙа беҙ аҡ күлдәктәр кейеп, балдаҡтар алмаштыҡ. Был бәхетле миҙгелде беҙгә балалар, ейәндәр бүләк итте. Былар ҙа күңелемдә йылы хәтирә булып һаҡлана.
Инде тормош юлдашымдың баҡыйлыҡҡа күскәненә лә 18 йыл уҙҙы. Уның менән уҙғарған һәр көнөмдө һағынып йәшәйем, урыны ожмах түрҙәрендә булһын!
Гөлдәр БҮЛӘКБАЕВА әҙерләне.
Фото: new-freepik.ruСығанаҡ: https://vk.com/public213168279?w=wall-213168279_44878","5 Сентябрь , 10:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-09-04/tormosh-ular-y-f-l-auyshtyra-3419136,Тормош уларҙы Өфөлә ҡауыштыра, Иң ҡыҙығы – Аязға һуңғы ҡыңғырау шылтыраған байрамда беренсе класс уҡыусыһы Зинира шул ҡыңғырауҙы бирә! ,"Зөһрә Гордиенко үҙенең социаль селтәрҙәрҙәге сәхифәһендә райондың уңған кешеләре тураһында йыш яҙа. Был юлы эш сәфәре менән район буйлап сыҡҡан арала хакимиәт башлығы Нуриевтар ғаиләһенә инеп сыҡҡан. - Аяз менән Зинира бала саҡтан бер-береһен белә. Иң ҡыҙығы – Аязға һуңғы ҡыңғырау шылтыраған байрамда беренсе класс уҡыусыһы Зинира шул ҡыңғырауҙы бирә!
Тиҫтә йылдар үткәс, тормош уларҙы Өфөлә ҡауыштыра. Ғаиләләрен матур көнгә тап иттереп ҡоралар – 07.07.2007- лә өйләнешәләр. Аяз Нефть эшкәртеү заводында, Зинира балалар баҡсаһында эшләп йөрөй, ситтән тороп М. Аҡмулла исемендәге Башҡорт дәүләт педагогия университетында уҡый. Балалары тыуғас, улар Түбәнге Ҡыйғыға ҡайтып төпләнергә була, - тип яҙа Зөһрә Гордиенко.
Ауылға күсеп килгәс, Нуриевтар бал ҡорто тота башлай, мал ишәйтә, йорт һала башлай. Бер-бер артлы ҡыҙҙары тыуа: Эмилия, Эльвира, Асель, Камилла, Сафия – ата – әсәләренең ғорурлығы һәм бәхете.
— Нишләптер йәштәр тик ҡалала ғына етеш тормош ҡорорға мөмкин, тип уйлай. Һәр кем үҙе өсөн уңайлы шарттары үҙе тыуҙыра, ә беҙҙең йәшәйеш ҡаланыҡынын бер ҙә ҡайтыш түгел, тип иҫәпләйем. Бай тәбиғәт, саф һауа, үҙем төҙөгән йорт, ә иң мөһиме — ғаиләм. Ә теләк булғанда, ял көндәрендә ҡалаға барып килергә мөмкин. Мин ауылда иркен тын алам, — ти Аяз Үзбәк улы.
Нуревтар һәр яҡлап өлгөлө ғаилә: спорт менән шөғөлләнәләр, ауылдың мәҙәни һәм йәмәғәт тормошонда әүҙем ҡатнашалар.
 
Фотолар Зөһрә Гордиенконың социаль селтәрҙәрҙәге сәхифәһенән алынды.","4 Сентябрь , 22:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-30/tege-ire-de-balalaryn-ey-rtep-y-r-y-bulma-3411562,“Теге иреңдең балаларын эйәртеп йөрөйһө булма!”,"Мин дә ир бәхете хаҡында хыялланмаған тиһегеҙме?! Әлбиттә, көн һайын бәпесемде һөйөп, иремдең ышығында йәшәргә теләй инем...","Төпкөл ауылдан килеп, баш ҡалала йәшәгән Мәрйәм матди йәһәттән бер нимәгә лә ҡытлыҡ кисермәй. Фатирын да, машинаһын да, ғөмүмән, матур, етеш тормош өсөн барыһын дә хәләл көсө менән тапты. Абруйлы һаналған уҡыу йортона  ингәндә лә ул үҙен өс тапҡыр рәттән һынап ҡараны, шунан ғына студент булды.
 Әммә был ваҡытты ла ул белем алыуға ғына сарыф итмәне, һәр саҡ килем килтерер ниндәй ҙә булһа эш менән мәшғүл ине. “Үҙем генә түгел, минән тыш тағы дүрт ҡустым бар. Уларҙы ла аяҡҡа баҫтырышаһы бар. Ауылда ата-әсәйемә эш хаҡы аҙ түләнә. Өҫтәүенә үҙемә лә ҡулаҡса кәрәк бит”,  – ти торғайны ул.  Шулай йыл артынан йыл үтә башлағас, ул матди йәһәттән үҙенең тормошон ғына түгел, туғандарыныҡын да нығытты. Тик бына төҫкә-башҡа матур, изге күңелле, тырыш ҡатын шәхси тормошонан ғына уңмаған икән...
 “Мин дә ир бәхете хаҡында хыялланмаған тиһегеҙме?! Әлбиттә, көн һайын бәпесемде һөйөп, иремдең ышығында йәшәргә теләй инем. Тик тормош беҙҙеңсә генә барамы? Юҡ шул...” – ти көслө ҡатын күҙ йәше аралаш.
 Ғаяз менән эш урынында танышҡандар.  “Мыҡты кәүҙәле, оҙон буйлы егеткә тәү күреүҙән ғашиҡ булдым. Һүҙҙе лә уйлап һөйләр, тормош мәшәҡәттәрен дә үҙ еңенә һалыр тормош иптәшем булыр, тип уйлағайным. Их, йәш саҡты кире ҡайтарһаң ине лә бит...”  Ул ваҡыт, 2000 йылдарҙа, ярайһы ҙур ғына хеҙмәт хаҡы түләнгән алдынғы предприятиеларҙың береһендә эшләй ине улар. Шуға мул ғына аҡса алған йәштәр туйҙы ла гөрләтеп яһай, торлаҡты ла тиҙ һатып ала.
 Өҫтәүенә күп тә үтмәй,  йәш ғаиләгә бәхет-ырыҫ өҫтәп, бер-бер артлы бына тигән улдары тыуа. Уларҙың бәрәкәтле, матур, мул тормошона таныштары һоҡланып бөтә алмай. Тик бына был бәхет ситтән генә ялтыр, матур, иҫ киткес булып күренгән икән. Ысынбарлыҡта иһә ғаиләлә янъялдар даими ҡуба, һәр тин өсөн ҡатынының йәнен алырға торған ир йыш ғауға сығара, әммә сабыр Мәрйәм бәләкәстәре хаҡына тип барыһына ла түҙә.
 Тик, ҡыҙғанысҡа  ҡаршы, бер мәл Ғаяздың Мәрйәмде икеһе бергәләп алған фатирҙарынан ҡыуып сығарыуы хаҡында ишетеп, шаҡ ҡаттыҡ. Ләкин был ваҡытта ла ҡатын һыр бирмәне:  балалары хаҡына ут йотоп, әсәһе менән бергә йәшәй башланы. Тик ҡайғы ағас башынан түгел, кеше башынан йөрөй шул. Төп терәк-таянысы булған ҡатындың әсәһе лә бик аяныслы, башҡа килмәгән хәл сәбәпле, яҡты донъя менән хушлашып ҡуйҙы...
 “Бына ошо ҡайғы арҡаһында башым аңҡы-тиңке йөрөгән саҡта тормошомда Хәйҙәрҙе осраттым. Уның миңә ҡарата иғтибарлылығына, йылы мөнәсәбәтенә иҫем киткәндер, ахыры. Уның “Никах уҡытайыҡ” тигән һүҙҙәренә ризалығымды биргәнемде һиҙмәй ҙә ҡалдым. Их... шул ваҡытта бик ныҡ хаталанғанымды аҙаҡ ҡына аңланым. Тик бына терһәкте тешләп буламы ни?!” – тип хәтирәләргә бирелә ҡатын.
 Баҡтиһәң, Хәйҙәр бик елғыуар, еңел холоҡло һәм үҙен генә хәстәрләр әҙәм булып сыҡҡан икән. Гүзәл зат вәкилдәренең уңышлы, аҡсалы һәм матди йәһәттән байҙарын һайлап, баш бутаусыларҙың  береһе икәнлеге асыҡланған. “Үҙем етди, яуаплы һәм ярҙамсылмын. Тик бына миңә ҡарата янаған ниндәйҙер хәүеф-хәтәрҙе, яңылыш аҙымды һис күҙаллай белмәйем икән. Был осраҡта бер аҙға ғына булһа ла бәхет татығым килде, ышанырға тырыштым һәм тағы алдандым...”– ти Мәрйәм. 
 “Бер ваҡыт ирем әсәһенә тип йыйына башлағас, мин дә барырға булдым. Ә ул: “Теге иреңдең балаларын алып йөрөйһө булма! Барһаң, үҙең генә бар”, – тип ҡырт киҫте. Ошо ваҡытта минең башыма бер биҙрә һалҡын һыу ҡойҙолармы ни?! Шаҡ ҡаттым, иҫәңгерәнем һәм тиҙ генә аҡылыма килдем. Өҫтәүенә Хәйҙәрҙән бәпес көтә инем. “Әгәр һине йәки улдарымды һайларға тура килһә, белеп ҡуй: балаларым күпкә ҡәҙерлерәк буласаҡ. Үҙең дә, балаларым бар икәнлеген белә тороп, миңә тәҡдим яһаның бит!” тип ҡырт киҫтем...” – ти ул.
 ...Ошо ваҡыттан һуң ир йоратының эҙе лә ҡалмаған. Ә Мәрйәм өсөнсө малайының үҫеп килеүенә һөйөнөп туя алмай. “Әлбиттә, еңел түгел әле минең тормошом. Тик барыбер берәй көн миңә лә бәхет йылмайыр тигән ышаныс менән йәшәйем. Өс улым – өс таянысым. Бер-береһенә терәк булып үҫеп киләләр. Ҡасандыр мине уртаҡ йорттан ҡыуып сығарған беренсе ирем дә, бергә булыуыбыҙҙы теләп, килгәне бар. Ә Хәйҙәрҙән бер хәбәр юҡ. Шул тиклем дә ҡаты бәғерле, үҙ балаһына хатта бер тапҡыр ҙа күҙ һалмаған кешегә нисек ғашиҡ булғанмын икән тип аптырайым хәҙер. Хоҙай миңә ир бәхете бирмәһә лә, шөкөр, бала бәхете татырға насип иткән. Ошо үҙе бәхет бит ул!” – тип һөйләй ҡатын.
 Көслө рухлы, ныҡышмал, тырыш, заман менән бергә атлаған Мәрйәмгә ҡарайһың да тағы таң ҡалаһың. Әйтерһең дә уны яҙмыш ҡыйырһытмаған, әйтерһең дә, барыһы ла уға еңел бирелә...
 Фото:  wallhere.com
 ","30 Август , 11:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-25/ike-atyn-men-n-nisek-k-n-iter-3406000,Ике ҡатын менән нисек көн итер?,"“Аптырама, һеңлем, һиңә һөйләгәнгә. Әйтмәйенсә бер нисек тә булмай, эштә хеҙмәттәштәргә барыһын да белдерергә яраймы ни?! Кәрәкмәй ҙә!"" – тип башланы ул хәбәрен...","Был ҡатын менән йәмәғәт транспортында – “ГАЗель” машинаһында – осрашҡайныҡ. Уға, күрәһең, күңелен күптән өйкәп йөрөгән һүҙҙәрен кемгәлер еткерергә кәрәк булғандыр.
“Аптырама, һеңлем, һиңә һөйләгәнгә. Әйтмәйенсә бер нисек тә булмай, эштә хеҙмәттәштәргә барыһын да белдерергә яраймы ни?! Кәрәкмәй ҙә! – тип башланы хәбәрен йәше инде ете тиҫтәгә етеп барған ҡатын. – Эйе, ни ҡылырға белмәгәнлектән, эшкә әле һаман йөрөйөм, күңел бушлығын хеҙмәт менән баҫам... Үтте инде ғүмерем. Улымды 40 йәшемдә генә таптым. Берҙән-берем, терәгем, таянысым ул ғына. Тик бына Роберт һуңғы ваҡытта бөтөнләй үҙгәрҙе. Ғөмүмән, ғаиләбеҙҙәге тормош пыран-зыран килде...”
Роберт әле икенсе тапҡыр өйләнгән икән. Беренсе ҡатыны менән тормошо барып сыҡмағас, айырылышҡандар. Ә яңы кәләше Әминә - теле телгә йоҡмай тетелдәп торған, зәһәр уңған ҡатын. Заманы шулай, бындайҙар тормошта юғалып ҡалмай, тип тынысланырға мөмкин булыр ине лә... Тик Роберттың әсәһенә килененең улын үҙенең “теҙгене""ндә генә тотоуы оҡшамай.
“Роберт, тегене эшлә, Роберт, быны былай ит!” – тип бойороп тик ултыра килен. Ә улым уның һүҙенән бер ҙә сыҡмай. Бер ни әйтерлек түгел киленгә. Етмәһә, мине ейәнле итергә лә ашыҡмайҙар. Исмаһам, үҙемә 80 йәшкә етергә яҙып, ейән һөйә алһам ине...” – тип юл буйы һөйләне аһ-зарын ҡатын.
Шым ғына тыңлап барҙым уны. Һуңғараҡ ҡатынды ла, улын да йәлләберәк ҡуйҙым. Ир кеше бер ҡыйыҡ аҫтында үҙенә иң яҡын, шул уҡ ваҡытта үҙ-ара аңлаша алмаған ике ҡатын –  әсәһе менән кәләше – менән нисек көн итер? Ә хаҡлы ялдағы ҡатын, күңеленә тыныслыҡ эҙләп, эшләп тик йөрөргә тейешме икән?..
Фото:  ru.wallpaper.mob.org
 ","25 Август , 22:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-22/k-r-ge-ytege-ali-aman-k-t-3398924,"Күрһәгеҙ, әйтегеҙ: Алиһә һаман көтә...","– Ир-аттар менән борсаҡ бешмәй,  –  ти ул әллә үкенеп, әллә ҡыйынһынып. Күҙҙәрендә моңһоулыҡ күләгәһен күрәм, сөнки...","Бер танышым бар. Сибәр, аҡыллы ҡатын-ҡыҙ, баһаһын белеп, үҙен яратып тормош көткәндәрҙән. Эшләгән урыны яҡшы – интеллектуаль хеҙмәт. Тиңдәр араһында тиң: эшен башҡармайынса ҡалғаны юҡ, мәгәр уның һөҙөмтәһе башҡаларҙыҡынан бер ни менән дә айырылмай. Төшөп ҡалғандарҙан да түгел, алға сыҡҡандарҙан да... Үҙенә булған мөхәббәте, бәлки, бар ғәмәлдәрҙән бейегерәк һәм юғарыраҡтыр... Алиһә, ҡыҫҡаһы.
 Бергә бассейнда булдыҡ. Ҡәҙерле тәнен һыу менән сылатып, наҙлы хәрәкәттәр менән зәңгәр тәрәнлекте иңләгәнсе, мин үҙем менән алып килгән баламды йыуындырып, бассейнға төшөрөп ебәрергә, ары-бире йөҙгәнсе, улымды күҙәтеп торорға ла өлгөрәм. Ҡырҡ ваҡ-төйәгебеҙҙе барлап, йыйынғансы-йыуынғансы байтаҡ ваҡыт үтә. Танышым иһә душтан һуң тәнен зиннәтле май менән йомшарта, сәсен киптерә, яйлап кейенә. Һис шикһеҙ, ял шундай булырға тейеш. Минең иһә эстәге ""пружина"" ҡыҫылғандан-ҡыҫыла бара – бассейндан ҡайта һалырға, ашарға бешерергә, иргә, башҡа балаларға иғтибар бүлеп өлгөрөргә кәрәк...
 Бихисап ваҡыт үткәндән һуң танышымды театрҙа осратам. Бына ҡайҙа ул сибәр, буй етмәҫлек бейеклектәге Алиһә! Һәр ваҡыттағыса, яңғыҙ (берәй әхирәтен булһа ла ҡултыҡ аҫтына “ҡыҫтырып” килеп булмаймы икән?). Ипле генә йылмая, итәғәтле һөйләшә. Ҡурсаҡ тиерһең. Бәйләнерлек бер сәбәп тә юҡ. Тағы ла – кейеме. Ундай селтәрле яғалы, ҡатлы-ҡатлы зиннәтле күлдәк менән, үҙемдә булған хәлдә лә, ҡәҙимге көндә бер ҡайҙа ла сыға алмаҫ инем – мәшәҡәт баштан ашҡан, “мәктәп-эш-магазин-йорт” маршруты буйынса “зыр” әйләнеп сыҡҡансы, итәккә уралып, берәй ерҙә рисауай булып, йығылып ятыуың бар. Шуға ла аяҡта – уңайлы аяҡ кейеме, өҫтә еңел кейем. Ә танышым, һис шикһеҙ, шәп – образына хыянат итмәй. Хатта сауҙа үҙәгенә барғанда ла. Быға миҫал – уның менән маршрут автобусында тап булышабыҙ. Кешеләр арып-талып эштән ҡайта, тығылыш. Этәрәләр, төртәләр, терһәк менән ауырттырып үткәндәре лә була. Ә танышыма барыбер. Оҙон итәктәре маршрут автобусының ҡырҡ атайҙың ҡырҡ балаһы тапаған бысраҡ иҙәнен һеперһә лә, башына зауыҡлы итеп салма формаһында ураған шарфының осон тегеләй-былай тартҡылаһа ла... Сөнки ул – Алиһә. Ҡағылмағыҙ, әйтмәгеҙ, ҡарамағыҙ... Ваҡланып тормай, нескә бармаҡтары менән салмаһын төҙәтә, бейек күтәрмәнән яйлап, бәҫен белеп кенә төшә, сауҙа үҙәгенә йүнәлә. Мин иһә, автобустың тынсыу, тар тотҡонлоғонан ысҡынып, саф һауаны тултырып һулайым да, артабан сабам – һуңларға ярамай, балам көтә.
 Танышым менән ҡайһы саҡта тормош тураһында әңгәмәләшеп алабыҙ. Бәхәсләшеп булмай – Алиһәнең күңел төҙөлөшө нескә ғәмәлдән, ауыр һүҙҙәрҙән кителеп ҡуйыуы бар. Элегерәк тәгәрмәс эсендәге тейен кеүек сапҡаныма бер аҙ кинәйә менән баға ине – ни хәл итәһең, күп балалы ғаиләнең тормошо күп яҡлы, туҡтап тын алырға ла ваҡыт юҡ, Аллаға шөкөр (шундай уҡ ғаиләләр алдарға бирмәҫ). Хәҙер иһә Алиһәнең күҙҙәрендә моңһоулыҡ күләгәһен күрәм, сөнки ул япа-яңғыҙ. Белеүебеҙсә, яңғыҙлыҡтан да яман нәмә юҡ.
 – Ир-аттар менән борсаҡ бешмәй, - ти ул әллә үкенеп, әллә ҡыйынһынып.
 – Ябайыраҡ бул матурым.
 – Күңелем нурлы, булмышым ихлас – барыһына ла асыҡмын! - тип ҡаршы төшә Алиһә.
 – Һуң һинең ул ихласлығыңа барып еткәнсе, ҡырҡ ҡаршылыҡты үтергә кәрәк! Ирҙәр бит ябайлыҡты ярата. Иманым камил – уларҙы, тәүге сиратта, башыңдағы ғәләмәт салмаң, бер итәге ҡыҫҡа, береһе оҙон булған модалы, затлы-зиннәтле туның, селтәрле яғаларың ҡурҡыталыр әле.
 – Мин ирҙәр өсөн кейенәмдер шул... Зауыҡ, стиль төшөнсәһе булырға тейеш тә һуң.
 – Тейеш, әлбиттә. Тик һин ҡайһы ваҡытта Алиһә образыңдан сығаһың? Уйындың да, кейемдең дә урыны-тәғәйенләнеше була бит. Ә кешеләр иң тәүҙә кейемгә ҡарап ҡаршы ала. Ҡатындар һинең һәр зауыҡлы сепрәгеңде айырым-айырым күҙлек аша үткәрһә, тауары, хаҡы хаҡында уйлаһа, бәлки, үҙҙәре ошолай иҫ киткес гүзәл була алмағанға үкенес һәм көнләшеү кисерһә, ир-ат бит тулайым образ буйынса фекер йөрөтә! Уларға һинең юбкамы, күлдәкме кейгәнлегең барыбер, күҙ алдына баҫҡан дөйөм образ мөһим. Ә һинең хаҡта: “Был затлы ҡошҡа тешем үтерлек түгел”, – тигәндәр күберәктер... Шуға тағы берҙе ҡабатлайым – ябайыраҡ бул.
 Миңә үпкәләүҙән фәтүә юҡ – Алиһә белә. Сөнки һәр ҡайһыбыҙҙың үҙ тормошо, һәр кемебеҙ үҙенсә йәшәй. Ҡайһы саҡта һуҡмаҡтарыбыҙ киҫешә икән – тимәк, шулай тейеш, шулай кәрәк. Һәм һәр кем бәхетле булырға хаҡлы. Тик бәхет төшөнсәһе шартлы – уны һәр кем үҙ бейеклегенән сығып баһалай. Шулай ҙа һәммәбеҙ өсөн уртаҡ, мәңгелек ҡиммәттәр бар: Хоҙай Тәғәлә барлыҡ кешеләрҙе лә парлы итеп яратҡан, ир-ат – гүзәл затһыҙ, ә ҡатындар уларһыҙ тулы ҡанлы тормош кисерә алмай. Ҡатын-ҡыҙҙың әсәлек хоҡуғы ла – донъяның нигеҙен тәшкил иткән изге, самими төшөнсә... Иң ябай, иң ҡәҙимге ғәмәлдәр кеүек. Мәгәр, ошолар булмаһа, хатта буй етмәҫлек Алиһә лә бәхетһеҙ, китек күңелле... Хәйер, кешене өмөт йәшәтә – уға тигән затлы зат арағыҙҙа йөрөйҙөр, бәлки? Уға тап шундай ҡатмарлы булмышлы, тормош ваҡлыҡтарынан өҫтөн торған нәзәкәтле, гүзәл зат кәрәктер? Күрһәгеҙ, әйтегеҙ уға, зинһар – Алиһә уны һаман көтә...
Фото: i.pinimg.com
 
 ","22 Август , 23:10",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-21/has-s-ye-ik-n-e-3396413,"""Хас әсәйең икәнһең...""","Тәғәйенләнгән көндә йәштәр ЗАГС-ҡа юлланды, тик унан Нәлиә илап ҡайтты...","“Атай, мин кейәүгә сығам!” – тип ҡыуанып шылтыратты бер көндө Нәлиә. Ҡыҙҙың ата-әсәһе күптән айырылышҡан, әммә әсәһе бер ваҡытта ла уға атаһы менән аралашыуҙы тыйманы. Көн һайын булмаһа ла, йыш ҡына телефон аша һөйләшә, һирәк-һаяҡ күрешә ине Нәлиә ҡәҙерле кешеһе менән.
Ғаилә тарҡалғас, ҡыҙлы-әсәле икәү икенсе ҡалаға йәшәргә күскәйне. “Мин һинең өсөн бик шатмын, ҡыҙым. Бәхетле генә бул инде, – тип атай кеше балаһына фатихаһын биреп, изге теләктәрен еткерҙе. – Туйға ҡасан килергә?” ”Атай, ЗАГС-ҡа ғариза биргәс шылтыратырмын әле һиңә”, –  тип яуап бирҙе Нәлиә.
Атаһы менән һөйләшкәндән һуң ҡыҙ иң яҡын әхирәте Альбинаға ла шылтыратты. “Беләһеңме, мин үҙемә туй күлдәге лә һайлап ҡуйҙым инде. Тантана үтәсәк кафены ла ҡараным, туйҙан һуң ҡайҙа барырыбыҙҙы ла хәл иткәнмен...” – тип туҡтауһыҙ тәтелдәне Нәлиә, әхирәтенә ара-тирә һүҙ ҡыҫтырырға ла ирек бирмәйенсә. “Тыуасаҡ балаларыма исем дә әҙерләгәнмен. Ильяс Рәмил улы буласаҡ улым, ҡыҙым – Ләлә Рәмил ҡыҙы. Матур яңғырай иве-е-ет? Рәмил бик яҡшы атай буласаҡ...”.
Тәғәйенләнгән көндә йәштәр ЗАГС-ҡа юлланды, тик унан Нәлиә илап ҡайтты. Тап ошо ваҡытта, балаһының кәйефенең төшөүен һиҙгәндәй, атаһы шылтыратты: “Ҡыҙым, хәлдәрең нисек? – тиеүенә уныһы түгелеп илап ебәрҙе. – Ҡыйырһыттымы әллә? Улай икән, хәҙер килеп кәрәген бирәм...” ""Юҡ. Тик, беләһеңме, атай, мин уға кейәүгә сыҡмайым. Ғариза ҡалдырманыҡ. Рәмил тип яҙылмаған икән паспортында, ә – Рәфил... ""Мине ике төрлө исем менән йөрөтөүҙәренә күнеккәнмен"", – тине...”
""Берәй енәйәтсеме әллә?” – хәүефле тауыш яңғыраны теге остан. “Юҡ. Мин ҡыҙымдың –  Ләлә Рәфил ҡыҙы, малайымдың Ильяс Рәфил улы булыуын теләмәйем. Рәмил түгел, нисек Рә-фил була инде? Миңә был исем бөтөнләй оҡшамай...”
Шул саҡ атай кешенең ҡатыны менән ни өсөн айырылышҡаны иҫенә төштө: “Хас әсәйең икәнһең! – тине аҙаҡ. - Шулай ҙа һин ашыҡма, балам, бәлки, ул бик яҡшы кешелер. Исемдең түгел, ә үҙенең оҡшауы мөһим...”
Бер нисә көндән Нәлиә Рәфилдән исемен алмаштырыуын һораны. Ә тегенеһе үҙгәртеүҙән ҡырҡа баш тартты. “Шул тиклем ҡыйынмы ни?” – тип ныҡышты Нәлиә, тик бирешмәне егет. Был сетерекле хәлгә тағы ике яҡ өсөн дә кире тәьҫорат ҡалдырған ваҡиғалар ҙа өҫтәлде. Әммә ике йәш йөрәккә лә үҙ принциптары ҡәҙерлерәк ине. Һәм икеһе лә үҙ яртыһын эҙләргә төрлө яҡҡа китте, тик әле һаман да береһе лә һөйгәнен тапмаған, тиҙәр...
Фото: ru.wallpaper.mob.org","21 Август , 17:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-18/hyyanatty-f-itm-ge-3393422,“Хыянатты ғәфү итмәгеҙ...”,Төндән алып туҡтауһыҙ яуған өшәнес ямғыр Мәрйәмдең күңелен өйкәгән ауыр уйҙарҙы нығыраҡ ҡуҙғытып ебәрҙе...,"Төндән алып туҡтауһыҙ яуған өшәнес ямғыр Мәрйәмдең күңелен өйкәгән ауыр уйҙарҙы нығыраҡ ҡуҙғытып ебәрҙе. “Егерме йылға яҡын бергә йәшәгәс, тағы шул уҡ хәл... Берҙән-бер ҡыҙын да уйламай бит, исмаһам. Кеше бер ҡасан да үҙгәрмәй, тигәндәре хаҡ икән. Ун йыл элекке хәл йәнә ҡабатланды...” – тип үҙ алдына һөйләнгән ҡатындың һүҙҙәрен ҡеүәтләгәндәй, ямғыр тамсылары тәҙрәгә туҡтауһыҙ бәрелде. “Әгәр шул ваҡытта уҡ араны өҙһәм, тормошом да икенсерәк булыр ине... Юҡ, ғәфү иттем, ышандым һәм тағы алдандым...”.
...Юғары уҡыу йортон тамамлағас, Мәрйәм район үҙәгенә уҡытыусы булып эшкә төшкәйне. Мыҡты кәүҙәле, оҙон буйлы, ҡыйыу Марат менән шунда танышҡайнылар. Яңыраҡ ҡына үҙ эшен асҡан егет ҡыҙҙың күҙен астырманы, артынан ҡалманы: эштән ҡайтырға сыҡҡанда сәскәләр менән ҡаршыларға ғәҙәтләнде. Һуңғараҡ ҡыҙ үҙе лә, аңғармаҫтан, Мараттың һәр саҡ эргәһендә уралыуына күнегеп китте, концерт-фәләнгә лә бергә йөрөй башланылар.
Бер йылдан һуң Марат кейәүгә сығырға тәҡдим яһағас, ризалығын бирҙе.  Был ваҡытта Мәрйәм егеткә  тамам ғашиҡ булғайны, бары уның менән генә ғаилә ҡорорға теләй ине. Гөрләтеп туй үткәрҙеләр, ике яҡтан да ата-әсә, туғандары ҡулынан килгәнсә йәштәргә ярҙам итергә тырышты. Оҙаҡламай йәш ғаилә бына тигән иркен фатирлы булды.
Барыһы ла һәүетемсә генә барған кеүек ине: ғаиләгә йәм, бәхет өҫтәп, ҡыҙҙары тыуҙы. Ҡатын декрет ялында саҡта, бәләкәстәренә ике йәш тулғанда, ир эштән ҡайтырға ашыҡмай йәки дуҫтары менән юғала башланы. Мәрйәмдең әхирәте Гөлйөҙөм “Ирең һул яҡҡа йөрөмәйме?” тип ишара яһаны. Тик Маратына ныҡлы ышанған ҡатын был һүҙҙәргә артыҡ иғтибар итмәне. Ә бына иренең класташтары менән осрашыуынан һуң кафенан өйөнә ашыҡмауы, төндә лә ҡайтмауы, телефонының һүндерелеүе ҡатынды тамам аптыратты.
Иртәгәһенә ҡыҙын күршеһенә ҡалдырып, ҡатын Маратының иң яҡын дуҫының береһенә иренең ҡайҙалығын белешергә йүнәлде. Ә унда асыҡ ишек төбөнән үк фатир тулы шешә, туҙынып ятҡан әйберҙәр күҙенә салынды. Иренең бер ҡатын менән бергә икәнлеген  күреп ҡалып, Мәрйәм ни эшләргә лә белмәне. Бер аҙҙан үҙен ҡулға алды һәм, уларҙы шым ғына фотоға төшөргәс, подъездан кире сығып йүгерҙе. Ә теге икәү бер нимә лә һиҙмәне, бер-береһенә мөкиббән киткәйне...
Марат төштән һуң ғына ҡайтып инде лә класташтары менән оҙаҡ ултырғаны, кафенан һуң бергәләп дуҫына барыуҙары, телефонының һүнеүе хаҡында һөйләй башланы. Тик ҡатыны телефондағы теге фотоны күрһәткәс, ғәфү үтенеп, үҙен  ҡасандыр ташлаған беренсе мөхәббәте Зилиәгә ошолай үс итеүе хаҡында һөйләне.
Мәрйәмдең иренән китергә йыйыныуы тураһында һүҙ сыҡҡас, ҡәйнә менән ҡайныһы ла ғаиләне емермәүҙе үтенә башланы. Башта кейәүенә асыулы булған әсәһе лә, шайтан бутағандыр инде, хәҙер үҙе ҡайғыра, тип был хәл тураһында онотоуҙы һораны. Бәләкәй ҡыҙын ҡосаҡлаған Мәрйәм район үҙәгенән ҡалаға күскән осраҡта ғына ғәфү итәсәге хаҡында әйтте. Икенсе мөхит, йәшәү урынын алмаштырыу аяныслы хәл тураһында бер аҙ оноторға ярҙам итер, тип уйланы. Ире менән уның ата-әсәһе өс ай эсендә ҡаланан ике бүлмәле фатир һатып алды.
...Ун йыл үтеп тә китте. Хәҙер инде ире лә өлгөлө ғаилә башлығы, ҡыҙҙары ла үҫте инде. Тыныс, һәүетемсә генә йәшәргә кәрәк кеүек. Тик бына кисә төш мәлендә ҡала үҙәгендәге супермаркетта күргән хәл был һиллекте йәнә юҡҡа сығарҙы. Унда Мәрйәмдең ире,  бер ханым менән үҙҙәренә кәрәк барлыҡ аҙыҡ-түлекте һатып алып,  магазиндан сыҡҡас, машинаға ҡарай йүнәлде, юл ыңғайы ир ҡатынды үбеп алды.
Был хәлгә иҫе киткән Мәрйәм, йүгереп барып, иренең арҡаһына төртөлдө. Ул боролоп ҡарап, ҡатынын күргәс, иҫе китте, теге ханым да аптырашта ҡалды. Ә ул... теге класташы Зилиә! Мәрйәм йүгереп ҡайтып китте...
Ә ире ҡатынының артынан бер ҙә йүгермәне, кисен генә һуҡмыш ҡайтып инде. “Йәшлекте иҫкә алырға теләгәйнем, уға ҡарата бер ниндәй хис-тойғо юҡ”, –  тип аҡланырға маташты.
“...Хәҙер ирем менән йәшәмәйем. Нисек ун йыл элек уны ғәфү итә алдым? Ниңә ваҡытында ҡаты ғына итеп әйтмәнем? Үҙем ғәйеплемен. Хыянатты ғәфү итмәгеҙ... Ҡыҙым ғына бик йәл. Үҙем дә йәш түгелмен”, – ти Мәрйәм, ни эшләргә белмәйенсә...
Фото: wallhere.com","18 Август , 14:30",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-18/atynymdy-r-m-ittel-r-3393211,"“Ҡатынымды әрәм иттеләр...""",Ярай әле балабыҙ булып өлгөрмәне...,"Мәүлиттең кәйефе бөтөнләй юҡ бөгөн. Ҡулына бер эш тә бармай: тегендә барып һуғыла, бында барып төртөлә, юҡ, барыбер ниәт иткәне килеп сыҡмай. Шикле уйҙар әленән-әле башын туҡтауһыҙ быраулай. Шулай ҙа бер аҙ ваҡыт үткәс: “Ҡарарҙы дөрөҫ ҡабул иттем, башҡаса былай йәшәп булмаҫ ине...” – тип уйлап, ахырҙа баҡсала көслө ел ҡолатҡан кәртәне ипкә килтерә башланы...
Бынан һигеҙ йыл самаһы элек Мәүлит Фәниәһе менән танышҡайны. Бер күреүҙән ғашиҡ булғайны ҡыҙға. Тегеһе лә егетте тиҙ үҙ итте, беренсе тапҡыр киноға саҡырғанда ла “юҡ” тимәне. Шулай һәүетемсә ғаилә ҡороп, матур йәшәп киттеләр. Икеһенең дә яратҡан эше бар. Мул булмаһа ла, ярайһы эш хаҡы алалар, башҡаларҙан ҡалышмай донъя көтәләр. Бәләкәй фатирҙарын – ҙурға, иҫке машиналарын яңыға алмаштыралар. Һәр хәлдә, ситтән барыһы ла яҡшы күренә...
Ләкин ҡатындың яңы әхирәте барлыҡҡа килгәс, барыһы ла үҙгәрҙе. Фәниә төрлө тренингтар, үҙен камиллаштырыу, эҙләү менән мауыға башланы. Уны алмаштырып ҡуйҙылармы ни?! Яңы әхирәтенең “арбаһына” ултырып, уның көйөн көйләй башланы. Ашарға әҙерләү йәһәтенән дә барыһы ла үҙгәрҙе: хатта бер көн ҡыяр менән помидорҙан эшләнгән салаттан башҡа бер ни әҙерләнмәне. Ризаһыҙлыҡ белдергәс, “Һиңә кәрәк, үҙең әҙерлә”, тип кенә ҡуйҙы. “Аҡсаны ҡайҙа итәһең? Ниңә улай аҙ?” – тип тә һөйләнә башланы.
Ахырҙа ир түҙмәне, өйҙән китергә ҡарар итте. Бына шулай хәҙер баҡсала көн күрә. “Ярай әле балабыҙ булып өлгөрмәне, – ти ул. – Бындай юлға баҫҡандар элекке холҡона кире ҡайтмай,  тиҙәр. Әрәм иттеләр ҡатынымды...""
Фото: wallhere.com/ru/","18 Август , 09:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-15/ulyby-tyu-as-irem-esht-n-u-yra-ayta-bashlany-3389319," “Улыбыҙ тыуғас, ирем эштән һуңыраҡ ҡайта башланы...”","“Ярай уятмағыҙ инде Рәмилде”,  – тип хәбәр иткән.","Фәниә бер йәше лә тулмаған малайын кейендерҙе лә, урамға сығырға тип, бәләкәс өсөн кәрәкле әйберҙәрҙе йыйнай башланы. “Паркка барырбыҙ ҙа аҙаҡ магазинға инербеҙ инде, улым. Бөгөн дә атайың эштән һуңлап ҡайтыр, моғайын”,  – тип һөйләнә-һөйләнә ҡатын бәләкәсе менән фатир ишеген бикләне...
Башта Фәниә ире менән бер фирмала эшләгәндәр. Аҙаҡ, кейәүгә сығыр алдынан, ул икенсе ойошмаға эшкә төшкән. Унда бер аҙ эшләй биргәс, Рәмил кейәүгә сығырға тәҡдим яһағас, ҡыуанып ризалашҡан Фәниә. Шулай итеп, йәштәрҙең тормошо көйгә һалынған. Тик бына бәпес тыуғас, ире эштән һуңғараҡ ҡайта, хатта ял көндәрендә һәм йыл һайын бирелә торған айлыҡ ял мәлендә лә эшләй башлаған.
“Барыһын да аңлайым. Тик улыбыҙ тыуғас ҡына иремдең эше күбәйеүе аптырата. Исмаһам, ял көндәрендә лә бушамай. Теге йәки был йомош менән берәй ҡайҙа, шул уҡ магазинға барам тиһәм дә, иремдән башҡа бәпесемде ҡалдырып торор кешем дә юҡ. Атай-әсәйебеҙ ауылда шул”,  – ти Фәниә.
...Бер ваҡыт ай аҙағында, иренең үҙен әллә күпме эш менән өйөүҙәре хаҡында зарланған сағында, ҡатын, бар ҡыйыулығын йыйып, уй-шөбһәһен ситкә ҡуйып, Рәмиленең начальнигына шылтыратырға булған. Тегенеһе үҙенең хеҙмәткәре ҡатынының шылтыратыуына аптырашта ҡалған һәм уның һорауына аҙаҡ шылтыратып яуап бирәсәге хаҡында вәғәҙә иткән. Тик ул аҙаҡ шылтыратмаған, ә ватсап аша Фәниәгә смс-хәбәр ебәргән. Ә унда уның иренең эш бүлмәһендә йоҡлап ултырған килеш төшөрөлгән фотоһы булған. Шуныһы ҡыҙыҡ: ул хатта ботинкаларын да сисеп ситкә ҡуйған икән. Был хәлгә аптырап ҡалған ҡатын иренең етәксеһенә. “Ярай уятмағыҙ инде Рәмилде”,  – тип яҙған. Тегенеһе иһә: “Ярай”,  – тигән яуабын ебәргән...
“Ә минең башыма ниндәй генә уйҙар килмәне. Әллә ирем “һулға”, ситкә йөрөй башланымы икән, тигән уй ҙа булды башымда. Ярай әле минең, бала менән өйҙә ирен көтөп тик ултырған ҡатындың, яҙғанын етәксе кеше лә аңлап ҡабул итте. Мин был хаҡта Рәмилгә өндәшмәнем”,  – ти Фәниә. Ул шулай уҡ иренә эштә лә был хаҡта әйтмәүҙәре хаҡында һөйләне. “Юғиһә өйгә ҡайтҡас, барыбер өндәшер ине. Ошо хәлдән һуң иремдең эштәре “бер аҙ кәмене”. Күрәһең, начальнигы хәлде контролгә алғандыр”,  – тип йылмая ҡатын...
Фото: fotoxcom.ru ","15 Август , 17:30",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-15/in-lg-s-ken-k-l-sh-alam-in-y-3388906,"“Һин үлгәс кенә кәләш алам, инәй”","""Фирүзәмде шул тиклем уны ярата инем, тик бына...""","Үрҙәге һүҙҙәрҙе тиҙҙән 60 йәшен билдәләйәсәк ир үҙенең тормошо хаҡында бәйән иткәндә әйткәйне. Республикабыҙҙың төньяҡ райондарының береһендә йәшәй ул. Ә был яҡтарҙа иң ғәзиз кешеләренә “әсәй” тип түгел, “инәй” тип өндәшәләр.
Әйткәндәй, һүҙебеҙ был хаҡта түгел, ә сәсенә сал төшкән ирҙең яҙмышы тураһында. Дөрөҫөрәге: үҙе был хаҡта яҙыуҙы һораны. “Бәлки, кемгәлер фәһем булыр минең яҙмышым. Минең хатамды, бәлки, йәштәр ҙә, ололар ҙа ҡабатламаҫ”,  – тине ул.
Ысын исемен атамауҙы һорағас, Зәбир тип алайыҡ был ирҙең исемен һәм уның йәшлегенә әйләнеп ҡайтайыҡ. Әлбиттә, тиңдәштәренән бер нимәһе менән кәм дә, артыҡ та булмаған ул. Тик бына егеттең беренсе мөхәббәте һәм уға өйләнергә теләүе хаҡында һүҙ ҡуҙғатылғас, әсәй кеше улына: “Юҡ, ул ҡатынға һин өйләнмәйәсәкһең. Тиң түгел ул һиңә. Өҫтәүенә балаһы ла бар”,  – тип ҡырт киҫкән. Улы бер нисә тапҡыр ошо хаҡта һүҙ ҡуҙғатып ҡараған, әсәһе лә, уның менән бергә  атаһы ла һис ипкә килмәгән һәм никахҡа ризалыҡ-фатихаһын бирмәгән.
“Фирүзәмде шул тиклем ныҡ ярата инем. Уның менән тормош ҡорғом килде. Тик инәйем менән әтейем (ул яҡта атай кешегә шулай тип өндәшәләр – Автор.) риза булманы,  – тип һөйләй Зәбир.  –   Ә миңә уларҙан фатиха алмайынса өйләнеү яҙыҡ ине. Шуға ғәзиз кешеләрем өйләнеүемә, бигерәк тә инәйем был хәлгә ҡырҡа ҡаршылашҡас: “Улайһа, һин үлгәс кенә кәләш алам, инәй!”  – тип ҡырт киҫтем. Ә хәҙерге аҡылым менән ошо яратҡан кешемә өйләнергә, ғаилә ҡорорға кәрәк булғанлығын аңлайым. Тик ул саҡта мин 20 йәшен тултырып уҙған, әрме хеҙмәтенән ҡайтҡан ғына егет инем. Эх, хәҙер терһәкте тешләп булмай...”
Фирүзә Зәбирҙән ике йәшкә оло булған һәм бер йәшлек ҡыҙын яңғыҙы тәрбиәләгән. “Яратҡан кешемдең айырылған ҡатын, өҫтәүенә  балаһы булыуын оҡшатманы инәйем менән әтейем. Фирүзә һуңғараҡ бер иргә кейәүгә сыҡты. Ә минең ғүмерем яңғыҙлыҡта үтте. Инәйем – өс, әтейем бер йыл элек яҡты донъя менән хушлашты инде”, – ти Зәбир.
...Хәҙер ир яңғыҙы көн күрә. Күптән “йәшел йылан” менән дуҫлашҡан. Зәбир тормошо хаҡында тағы түбәндәгеләрҙе һөйләне: “Ул саҡта ғүмеремдең ошолай үтерен һис кенә күҙ алдына килтермәгәйнем. Бәхет өсөн ҡаршылыҡтарҙы үтергә, ауырлыҡтарҙы еңергә һәм көрәшергә кәрәк икән. Мин дә инәйем һәм әтейем менән тиҫкәреләнмәй, үҙһүҙләнмәй генә тағы ошо ҡатынды яратыуым хаҡында яҡшы итеп аңлата алһам, бәлки, тормошом әлеге кеүек булмаҫ, улар ҙа, бәлки, никахҡа фатихаһын бирер ине...”
Ир әйтеүенсә, Фирүзә лә бер нисә йыл элек тол ҡалған. Уның балалары бар икән. “Күрше районда ғына йәшәй минең беренсе мөхәббәтем. Тик хәҙер мин, эскесе, уға кәрәкме ни?! Бәлки, ул минең хаҡта күптән онотҡандыр ҙа. Ә мин дыуамалдың йәш саҡтағы әйткән “өйләнмәйем” тигән һүҙе ғәмәлгә ашты ла ҡуйҙы. Ғүмер хатамды башҡалар ҡабатламаһын ине. Ни тиһәң дә, яңғыҙлыҡтан да ауыр нимә юҡ. Баҡтиһәң, кешенең холҡоноң бар яҙмышын хәл итеүе ихтимал икән...”
Фото: ru.freepik","15 Август , 14:30",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-09/atay-y-k-ng-ler-inde-3378275,“Атайһыҙ үҫкәнгәлер инде...”," Бала тыуғас, иң ҡурҡынысы башланды...","“Барыһы ла бик яҡшы башланғайны. Танышҡан саҡта 18 йәш тә юҡ ине әле миңә. Тыуған көнөмә бер аҙна ваҡыт ҡалғас, мин, илебеҙҙең баш ҡалаһына белем алырға тип килгән ҡыҙ, үҙемдән ун өс йәшкә оло ир менән таныштым. Әллә күпмегә ҙурыраҡ булыуы ла туҡтатманы: ул миңә аҡыллы, көслө, иңемә төшкән бар ауырлыҡтарҙы хәл итерлек һәм үҙемде яҡларлыҡ кеше кеүек тойолдо. Үҙем атайһыҙ үҫкәнгәлер, Альбертҡа тиҙ өйрәндем. Хәҙер уйлайым да, булмаған атай һөйөүен унан эҙләгәнмендер, күрәһең.
 Танышҡандан һуң оҙаҡ ваҡыт та үтмәне, бергә йәшәргә тәҡдим итте Альберт. Мин ни, уға мөккиббән киткән кеше, ризалығымды биргәнемде һиҙмәй ҙә ҡалдым. Ярты йыл арыу ғына торҙоҡ: ул үҙенең “статус”ын һаҡларға тырышты. Бик иртә шатланғанмын икән...
 Бер аҙҙан Альберт “йәшһең әле, әйҙә, аҡсаны үҙем тотам"", ""аҙыҡ-түлекте икәү һатып алайыҡ"", ""был күлдәкте кейергә ярай, ә быныһын юҡ...” ти башланы. Ул ваҡытта иремдең был ҡылыҡтарына артыҡ иғтибар ҙа итмәй, хәстәрлек тип ҡабул итә инем.
 Ә бер көндө балаға уҙғанымды аңланым. Тик иремә был хаҡта бер ҙә әйткем килмәй ине: ялҡҡайным уның даими эҙәрлекләүҙәренән. Шул ваҡыт үҙемдең яңғыҙ икәнлегемде аңланым: баҡтиһәң, әсәйем менән ныҡлап аралашмайым, кейәүгә сыҡҡас, әхирәттәрем менән дә күрешмәгәнмен икән. Шулай итеп, барыбер иң беренсе булып Альбертҡа әйтергә тура килде үҙем өсөн ҡыуаныслы яңылыҡты.
 Бына ошо мәлдән алып туғыҙ ай буйы Альберттың даими күҙәтеүе аҫтында йәшәнем. Ә һуңғараҡ ул, ЗАГСҡа барып, никахыбыҙҙы минһеҙ теркәтеп тә ҡуйҙы.
 Бала тыуғас, иң ҡурҡынысы башланды. Мин хәҙер уның даими контроле аҫтында инем. Нимә ашайым, кейәм. Ҡайҙа барам, кемгә шылтыратам... Уның ризалығынан тыш бер нимә лә эшләй алманым, өҫтәүенә ҡул да күтәрә башланы. Бала бәләкәй булһа ла, эшкә сығырға ҡушты. Аҙаҡ иһә хеҙмәт урынындағы бар ир-егеттән дә мине көнләшә башланы. Ә эшем дә, ҡыҙыҡһыныуым да – бар нимә лә – уға барыбер ине.
 Ошо ваҡытта ниндәй хәлгә ҡалғанымды ныҡлап аңлай башланым. Иремдең һәр бағананан тиерлек көнләшеүе, һәр аҙымымды тиерлек күҙәтеүе, ирекһеҙләүе – барыһы ла тамам ялҡытты. Улым менән урамда саф һауала ла иркенләп йөрөй алмауым йөрәгемде бөтөрҙө. Хәҙер инде уның менән ҡалыуы ла, унан китеүе лә хәүефле ине. Тик ҡалып та булмай, әммә ҡапыл бәләкәй генә бала менән барырлыҡ урыным да юҡ ине...
 Шулай итеп, иремдән бала менән ҡасыу планын ҡора, бының өсөн аҡса йыя, интернет аша элекке дуҫтарым менән дуҫлыҡ ептәрен тергеҙә башланым. Баҡтиһәң, башта уҡ уларҙың ҡайһы берҙәре беҙҙең никахҡа ҡаршы булған икән. Тик мин, ул саҡта иремә мөкиббән ғашиҡ йән, бер нимә лә күрмәгәнмен дә, ишетмәгәнмен икән. Эх, йәш саҡ, иҫәр саҡ...
 Бер көндө Альберт кискә тиклем икенсе ҡалаға сығып киткәйне. Был ваҡытта байтаҡ аҡса туплап өлгөргән инем. Таныш ҡыҙға шылтыраттым. Ул килгәс, тиҙ генә үҙемә һәм балама иң кәрәкле әйберҙәрҙе йыйҙыҡ, фатирҙа телефонды ҡалдырҙыҡ та сығып киттек.
 Икенсе ҡалала бер бүлмәле фатирҙы ҡуртымға алдыҡ. Шулай итеп, тыныс тормош башланды, улым да һаташмай ғына йоҡлай башланы. Башта бер ай буйы таныш ҡыҙ беҙҙең менән бергә йәшәп торҙо. Иң ауыр минуттарымда ул һәр йәһәттән ярҙам итте. Аҙаҡ, ярты йыл үткәс, иремә хат яҙҙым, унда никахты тарҡатыу кәрәклеге хаҡында һораным, тик адресты яҙманым. Ярай әле, ул да беҙҙе эҙләп йөрөмәне. Судҡа ғариза биргәндән һуң ярты йыл үткәс, никахыбыҙ рәсми тарҡалды...
 Үҙеңдең яҡындарыңдың кәңәшенә ҡолаҡ һалырға кәрәк икән: улар барыбер насарҙы кәңәш итмәҫ. Минән дә әсәйем менән яҡындарым Альбертҡа кейәүгә сыҡмауымды үтенгәйне. Ә мин ҡолаҡ та һалманым. Бының һөҙөмтәһе – емерелгән яҙмыштар...”
Стәрлетамаҡтан Радмиланың һөйләгәндәренән.
Фото: ru.freepik.","9 Август , 10:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-08/balalarymdy-aya-a-ba-tyryp-lg-r-m-ine-3377148,“Балаларымды аяҡҡа баҫтырып өлгөрһәм ине...”,"""Әсәйем нисек ыҙалап көн күргән, мин дә хәҙер шулай”.","Әлиә мәктәпте тамамлағандан һуң яратҡан һөнәре буйынса юғары уҡыу йортона уҡырға ингән. Бер көн университетҡа китеп барғанда үҙенән ун йәшкә олораҡ ир менән танышҡан. Оҙаҡламай студент ҡыҙ менән баш ҡалалағы заводтарҙың береһендә эшләгән ир ғаилә ҡорған.
 “Әсәйем тыныс холоҡло. Ул мәктәпте тамамлағандан һуң күп тә үтмәй кейәүгә сыҡҡан. Ә атайымдың уға тиклем ғаиләһе булған, айырылышҡан. Әсәйемдән ун бер йәшкә оло ине. Вазифалы урында эшләһә лә, эсергә яратты, әсәйем менән икебеҙгә ҡул күтәреү ғәҙәти күренеш ине, – тип һөйләй ҡыҙ. – Институтҡа уҡырға еңел генә индем. Тик бына йүнле кейенергә аҡса юҡ ине. Атай беҙгә бер тин дә бирмәне. Ошондай хәлдә булғанлыҡтан, Илназға кейәүгә сыҡҡанмындыр инде. Ул ҡатыны менән айырылған ине. Ике балабыҙ бар хәҙер”.
Әлиә эштән гел һуң ҡайта. Юғары уҡыу йортон тамамлап диплом алһа ла, һөнәре буйынса эш таба алмаған. Шуға магазинда һатыусы һәм йыйыштырыусы булып эшләй. Үҙе әйтеүенсә, өйҙә лә барыһына ла – ашарға бешерергә лә, йыйыштырырға ла – өлгөрөргә тырыша. Ярай әле өлкән ҡыҙы бәләкәй туғанын ҡараша.
“Исмаһам, мин эштән ҡайтҡансы итте газ плитәһенә бешерергә ҡуйһаң ине” тигән үтенесемде лә ирем аңламай. “Эшкинмәгән ҡатынһың”, – тип кенә екереп ҡуя. Ул эш хаҡын минән күпкә яҡшы ала. Туғандарына барһаң да, үҙемде, балаларымды йәберләргә генә торалар, – ти Әлиә. – Иремдең эсеүенә лә күндем инде. Иң ҡурҡынысы - сирләйем. Балаларымды аяҡҡа баҫтырырға өлгөрһәм ине, тип борсолам. Юғиһә уларҙы кем ҡарар? Кәрәкле мәлдә өндәшмәй, үҙемде яҡламай, шым тороп ҡалыуым бәхетһеҙлегемдең бер сәбәбелер инде. Әсәйем нисек ыҙалап көн күргән, мин дә хәҙер шулай...”
Фото: demob.me","8 Август , 14:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-04/mer-buyy-bash-any-yg-n-3372972,Ғүмер буйы башҡаны һөйгән...,"“Апайыма 29 йәш, кейәүгә сыҡмаған, ул ғына түгел, ир-аттар менән оҙайлы, етди мөнәсәбәттәре лә булғаны юҡ.  25 йәшенә тикем кейәүгә сығыу хаҡында ишетәһе лә килмәй ине, хәҙер иһә иҫенә төшкән: ғаилә, балалар тип хыяллана. Тик, беләһегеҙме ...”","Данияға  21 йәш, ул баш ҡала юғары уҡыу йорттарының береһендә  белем ала. Уның тарихын тыңлайыҡ: 
“Тәүге ҡарамаҡҡа минең хәлдәр яҡшы кеүек. Яҡшы уҡыйым, яратҡан кешем бар. Ул да мине бик ярата, хөрмәт итә, артабан  тормош юлы  буйлап бергә атларға йыйынабыҙ.
Тик ярты йылдан ашыу  инде төшөнкөлөккә бирелеп йәшәйем, ниндәйҙер үтмәҫ депрессия яфалай. Тәүҙә быға эшем сәбәпселер тип уйлағайным: уҡыу араһында эшләп тә йөрөйөм, ул мәғлүмәт өлкәһенә бәйле, тынғыһыҙ хеҙмәт. Унан тыш, хеҙмәтемә бәйле тормоштоң икенсе, ҡараңғы яҡтарын да күрергә,  “алһыу күҙлек”те сисергә тура килде. Ошо кире хис-тойғолар миңә насар тәьҫир итә, эшемде алмаштырһам, донъям да яҡтырып китер һымаҡ тойолғайны. Унан фото төшөрөргә тотондом,  дуҫымдан арзан ғына хаҡҡа тәүге профессиональ  фотоаппарат һатып алдым. Был шөғөл  миңә нығыраҡ оҡшай, уға бәйле эш тә яйға һалынды һымаҡ. Ә күңел тыныслығы һаман юҡ.
Уйлана торғас, был хәлдең төбөнә төшкәндәй булдым: ахыры, миңә тулыһынса бәхетле булырға яҡындарымдың һәр саҡ ҡәнәғәтһеҙ, бәхетһеҙ булыуы ҡамасаулай.
Минең әсәйем һәм апайым ғына бар, бер нисә йыл элек яратҡан өләсәйем вафат булды. Апайыма 29 йәш, кейәүгә сыҡмаған, ул ғына түгел, ир-аттар менән оҙайлы, етди мөнәсәбәттәре лә булғаны юҡ. Ғөмүмән, ул һәр нәмәнән ҡурҡа, шул иҫәптән мөнәсәбәттәрҙән дә, торғаны бер комплекстар йомғағы. 25 йәшенә тикем кейәүгә сығыу хаҡында ишетәһе лә килмәй ине, хәҙер иһә иҫенә төшкән: ғаилә, балалар тип хыяллана. Әммә ир булырлыҡ кандидаттар  ғына юҡ.
Әсәй иһә хис-тойғоло кеше, уны яҙа башлаһаң, осона сығырлыҡ түгел. Былтыр осраҡлы ғына уның көндәлектәрен табып алдым һәм оят булһа ла, күҙ һалдым.  Тағы берҙе уның ни тиклем  бәхетһеҙ кеше икәнлегенә инандым. Баҡһаң, ғүмер буйына ул бер кешене һөйгән, тик уларға бергә булырға яҙмаған. Беҙҙең атайыбыҙ менән иһә кейәүгә сығырға кәрәк булғанлыҡтан, башҡа әхирәттәре күҙле-башлы булып бөткәнлектән генә ғаилә ҡорған, имеш. Атайыбыҙға килгәндә, ул оҫта ҡуллы, уңған кеше ине, яҡшы ғаилә башлығы ла булды, әммә аҙаҡ эсә башланы һәм бынан бер нисә йыл элек 50 йәшендә вафат булды. Әсәй хәҙер, үҙе әйтмешләй, фәҡәт беҙҙең өсөн генә йәшәй.
Ә минең ысынлап та, тормошом яҡты, матур. Яратҡан кешем миңә бүләктәр яһай, беҙ ваҡытты ҡыҙыҡлы итеп үткәрәбеҙ. Уҡыуым да яҡшы бара, эшем  күңелгә ятышлы, килем дә килтерә. Әйткәндәй, һөйгәнемдең ата-әсәһе менән таныштыҡ, улар бик алсаҡ кешеләр булып сыҡты. Йорттары  иркен, яҡты, бөхтә, һәр мөйөшөнән нур бөркөлөп торғандай. Унан, әйтерһең дә, ыңғай энергия алып сығаһың.
Ә яҡындарым эргәһенә барып ҡайтһам, күңелем төшә. Апай менән әсәй эштән ҡайталар ҙа, сериал ҡарарға ултыралар. Бер ҡайҙа сыҡмайҙар, аралашҡан кешеләре лә юҡ. “Әйҙәгеҙ бында барайыҡ, әйҙәгеҙ шуны ҡарайыҡ”, –  тип тәҡдим итһәм, асыуланалар, башҡа эшебеҙ юҡмы,  тип кенә ҡуялар.  Апайым үҙ-үҙенә йомолғандан йомола бара, мөхәббәткә лә ышанмай башланы, шуға уның алдында һөйгәнем хаҡында ауыҙ асырға ла уңайһыҙ. Әсәйем дә һурығып, ҡартайып китте... Фатирға ремонт әллә нисә йыл яһалмаған, ундағы бөлгөнлөктө, ҡараңғылыҡты иһә яҡындарым хатта күрмәй ҙә...
Ҡыҫҡаһы, үҙ бәхетемдән үҙем оялам һәм был мине депрессияға этәрә, ҡәнәғәтһеҙлек уята. Яҡындарыма нисектер ярҙам иткем килә, тик нисек? Кейәүгә сығып, ситкә китһәм, был икәү эргәһенә килеп йөрөүсе лә булмаясаҡ.
Бәғзеләр, һәр кемдең үҙ яҙмышы, әсәйең менән апайың күптән бәлиғ булған кешеләр, үҙ йүндәрен үҙҙәре күрһен, рәхәтләнеп йәшә, тиер, әммә мин улай булдыра алмайым. Улар тип бәхетемдән дә баш тартҡым килмәй...”
Бына ошондай  уйҙары менән бүлеште Дания. Уға ни әйтерһегеҙ, дуҫтар?
 
Фото: n1s1.hsmedia.ru","4 Август , 15:00",Мөхәббәт баҡсаһы,Na
https://bashgazet.ru/articles/m-kh-bb-t-ba-sa-y/2023-08-03/iremde-apayym-tartyp-aldy-3372031,“Иремде апайым тартып алды”,"“Бынан ике йыл элек беҙ яңы фатирға күсеп сыҡтыҡ. Ул арала башҡа ҡалала йәшәгән апайым шылтыратты: улым Өфөләге уҡыу йортона уҡырға инә, һеҙҙә йәшәп торһон әле, тип үтенде. Апайыма мин ярҙам итмәй, кем ярҙам итһен? Әммә алда ни булырын кем белгән. Инвалид улым менән ...”","Бөгөн һеҙгә баш ҡалабыҙ  Өфөлә йәшәгән Лүзәнең аяныслы тарихын тәҡдим итәбеҙ. Балалар менән  эшләгән, ихлас, йомшаҡ күңелле ҡатын яҡындары тарафынан бик ҡыйырһытылған, яралы яҙмышлы ханым булып сыҡты. Ул гәзит уҡыусыларына тарихын һөйләп кенә ҡалманы, ә комментарийҙарҙа  фекерҙәрен яҙыуҙы ла үтенде, сөнки әлеге мәлдә уға йылы һүҙ һәм ярҙам бик кәрәк. Лүзәгә һүҙ бирәйек:
“Ирем  менән 14 йыл йәшәнек һәм уға һәр саҡ ышана инем. Дөрөҫөн әйткәндә, ауыр йылдарҙы бергә үткәрҙек, торлаҡ мәсьәләһен хәл иткәнсе кеше фатирында ла,  ятаҡта ла йәшәргә тура килде. Бер-бер артлы балалар тыуҙы, тик бәләкәс улыбыҙ ғына һаулығынан шатлана алманы – ул инвалид. Шулай ҙа бирешмәнек, эшләнек, тырыштыҡ һәм,  ниһайәт,  ипотекаға фатир алып, күсеп сыҡтыҡ.
Был көндө ни тиклем көткәнде аңлатаһы түгел – иң ҙур шатлыҡ шул булғандыр ул! Беҙҙән бигерәк балалар ҡыуанды, сөнки һәр кемдең үҙ мөйөшө, ятыр урыны барлыҡҡа килде.  Бына шулай бәхет-ҡыуаныс менән артабан йәшә лә ят та бит, тик...  Ишегебеҙгә бәлә ҡаҡты. Уныһы ла кемдән сыҡты бит әле – минең иң яратҡан, ышанған, серҙәшем, әхирәтем тип иҫәпләнгән апайымдан.
Ул минән өс йәшкә өлкән. Бығаса ике тапҡыр кейәүгә сыҡты, тик икеһендә лә уңманы. Тәүге иренән бер улы бар. Әлбиттә, күңеленә ауыр ваҡытта мин уға һәр саҡ ярҙам ҡулы һуҙҙым, беҙҙә йәшәп тә алды. Һәм бына һиңә мә – бер көн килеп, ирем уға сыҡты ла китте.  Баҡһаң, улар оҙаҡ ваҡыт минән мөнәсәбәттәрен йәшергән. Ирем ныҡ тынғыһыҙ, агрессив була башлағас, холҡо алмаштырып ҡуйғандай үҙгәргәс кенә ниндәйҙер шик барлыҡҡа килде. Баҡһаң, был саҡта улар күптән түшәк бүлешеп өлгөргән булған...
Ҡыҫҡаһы, бынан ике йыл элек беҙ бая телгә алған яңы фатирға күсеп сыҡтыҡ. Ул арала башҡа ҡалала йәшәгән апайым шылтыратты: 11-се класты тамамлаған улым Өфөләге уҡыу йортона уҡырға инә, һеҙҙә йәшәп торһон әле, тип үтенде. Әлбиттә, бала саҡтан яратып үҫтерешкән ҡустыма ҡаршы тора буламмы – ризалаштым. Апайыма мин ярҙам итмәй, кем ярҙам итһен?
Уҡырға ингәс тә, ҡустым ятаҡҡа ашыҡманы, беҙҙең фатирҙа ҡалды. Беҙҙең балалар менән күңеллерәк тә булғандыр инде. Апайым йыш ҡына шылтыратып хәлен белеп торҙо. Егеттең хәленә инергә тырыштым, сөнки үҙем дә ауыл  балаһы, ҡасандыр баш ҡалаға килеп университетта уҡырға инергә, ятаҡта йәшәргә тура килде.  Ирем, әлбиттә, был хәлгә әллә ни шатланманы, әммә ҡаршылыҡ та белдермәне. Тиҙ  уртаҡ тел таптылар.
Апайым да беҙгә йөрөүен йышайтты: йә таксила, йә автобуста килә лә етә. Ул үҙе йәшәгән ҡала дауаханаһына шәфҡәт туташы булып эшләй ине. Мин ни, асыҡ күңелле кеше, уны йәлләй башланым һәм әйҙә, эшеңде ҡалдыр ҙа, баш ҡалаға күс, бында эш бөткәнме ни, һинең кеүек тәжрибәле кешегә, тип тәҡдим иттем. Фатир мәсьәләһе лә, йәнәһе, яйлап хәл ителер... Ул оҙаҡ та тормай, әйберҙәрен тейәп, беҙгә күсте лә килде. Ирем был хәлгә тағы ҡаршы сыҡманы.
Апайыма беҙҙең йорттан йыраҡ түгел урынлашҡан поликлиникала эш табылды: хеҙмәт стажы ярайһы булған тәжрибәле белгесте ҡуш ҡуллап алдылар.  Бына шулай, бергә матур ғына йәшәп киттек. Әлбиттә, мин апайыма  һәм уның улына ярҙам итә алыуыма ифрат ҡыуана инем.
Өс ай самаһы үткәс, миңә район хакимәтенең социаль бүлегенән шылтыратып, инвалид  улым менән икебеҙгә диңгеҙгә юллама тәҡдим иттеләр. Уҡыу йылы тамамланып бара ине, өлкәндәре  мәктәптә: мин өйҙә уларға күҙ-ҡолаҡ булып торорға апайым бар,  тип шатлана –шатлана диңгеҙгә йыйындым. Ирем иһә көн буйы эштә, уның, йәнәһе,  ашарға бешереп, йорт йыйыштырып ултырырға ваҡыты юҡ.  Шулай итеп, беҙ юлға сыҡтыҡ. Ул саҡта ошо сәйәхәт минең ғаиләмде селпәрәмә килтерер,  тип кем уйлаған? Унан яҡындарға ла ышанмағас, кемгә ышанырға була һуң был донъяла? Йәшәүҙең йәме ҡаламы һуң?
...Һаман бер һорауға яуап таба алмайым: ярай, иргә ышанып булмаһын ти, әммә мин йәнемде бүлеп бирергә әҙер булған, күпме ярҙам ҡулы һуҙған апайым  нисек минең менән, унан да бигерәк , балаларым менән шулай ҡылана алды икән ул? Башыма һыймай.
Ҡасандыр уны ире балаһы менән ҡалдырып,  икенсе ҡатынға ташлап сығып китте. Ул саҡта апайыма ошо хыянатты кисерергә нисек кенә ярҙам итмәнек!  Бөтә ғаиләбеҙ ҡулынан килгәнсә хәстәр ҡулын һуҙҙы,  ата-әсәйем һәм мин бигерәк тә уның бәләһен үҙебеҙҙекеләй  ҡабул иттек. Һәм бына килеп ул үҙе кисергән әрнеүҙәрҙе миңә лә килтерҙе. Мине - ирһеҙ, балаларҙы  атайһыҙ ҡалдырҙы.
Беҙ ирем менән нисә йыл буйы тырышып-тырышып донъябыҙҙы ҡорҙоҡ, унда бәхет ҡошо һайрап торһон, йылы һәм рәхәт булһын өсөн күпме көс түктек! Барыһы ла, әйтерһең дә булмаған – бер мәлдә селпәрәмә килде лә ҡуйҙы. Ваҡыт үтә тора, әммә мин һаман артабан нисек йәшәргә белмәйем. Әлбиттә, әлеге ваҡытта атайым менән әсәйем минең өсөн бик ҙур терәк һәм таяныс, улар апайымдан баш тартты, был ҡылығын ғәфү итмәнеләр. Ғөмүмән, ғәфү итеп, ҡабул итеп буламы ни бындай хәлде?  Кеше ире тип яҡындарыңдан: ата - әсәнән, һеңлең - ҡәрҙәштәрҙән, туғандарыңдан баш тартырға яраймы ни?
...Улар йылға яҡын ҡайҙалыр ҡуртымға фатир яллап йәшәй, күҙгә салынғандары юҡ. Дөрөҫөн әйткәндә, ҡасып йөрөйҙәр, әммә мәңге былай йәшәп булмай бит инде. Йөрәгем тулы нәфрәт, ғәфү итерлек көс табылырмы икән? Кеше бәхетһеҙлегендә бәхет төҙөргә маташыуҙары хәйерле тамамланасағына икеләнәм...
Аллаһы Тәғәләгә йыш ҡына мөрәжәғәт итәм: ошо хәлде миңә һынау итеп бирҙеме икән? Инвалид бала бала тыуғас, бер әрнегәйнем, икеләтә хыянат бөтөнләй ҡанаттарымды ҡайырҙы. Әммә балалар хаҡына йәшәргә кәрәк. Хөрмәтле дуҫтар, ошоға оҡшаш хәлдә ҡалған кешеләр булһа, бик тә уларҙың фкерен ишетегә теләр инем...”
Бына ошондай яҙмыш тарихы менән бүлеште Лүзә. Фекерҙәрегеҙҙе көтөп ҡалабыҙ, дуҫтар.
Фото: n1s1.hsmedia.ru","3 Август , 21:00",Мөхәббәт баҡсаһы,Na
https://bashgazet.ru/articles/iman/2023-10-27/balalaryma-iman-bayly-y-bir-se-3495108,“Балаларыма иман байлығы бирһәңсе...”,Миәкә мәсеттәре берҙәмлек өлгөһө күрһәтә.,"“Беҙҙең Миәкә ерендә элек-электән мәғрифәткә, дингә ынтылыш көслө булған. Ата-бабабыҙҙың ошо хаҡ юлын дауам итергә, йәш быуынға күркәм өлгө күрһәтеп, уларҙы үҙ артыбыҙҙан эйәртергә тырышабыҙ. Тыуған төйәгеңдә иман өләшеп йәшәү – Аллаһ Тәғәләнең оло бәрәкәте ул”, – ти Миәкә районының имам-мөхтәсибе Азамат хәҙрәт Синәкәев. 
Уның атаһы – Өршәкбаш-Ҡарамалынан, әсәһе – Байтимерҙән. “Ике ауылды ла үҙ күреп, яратып үҫтем, – ти Азамат хәҙрәт. – Күберәк Байтимерҙә йәшәргә насип булды, тап шунда мәктәпте тамамланым. Дини тәрбиә нигеҙҙәрен өләсәйем бирҙе. Ул доғаларҙы шул ҡәҙәр матур итеп, ихлас уҡыр, көндәлек биш намаҙын ҡалдырмаҫ ине. “Балаларыма иман байлығы бирһәңсе”, – тип Аллаһ Тәғәләнән һорағандары күңелемә тәрән уйылған. Әл-хәмдү лил-ләһ, доғалары ҡабул булғандыр өләсәйемдең – беҙ иман юлындабыҙ”.
Өйҙә ошондай тәрбиә күреп үҫкән Азамат Синәкәев туғыҙынсы класты тамамлағас уҡ дини ғилем юлынан китә. Тәүҙә Стәрлетамаҡтағы, унан Татарстандың Яр Саллы ҡалаһындағы мәҙрәсәләрҙе тамамлай. Хеҙмәт юлын тыуған районындағы Әнәс ауылында имам булып башлай. Бер аҙҙан Ҡырғыҙ-Миәкәләге үҙәк мәсеткә эшкә саҡыралар. Унда тәүҙә етәксенең ярҙамсыһы булып йөрөй, хәҙер иһә – имам-мөхтәсиб. 
– Мине иң ныҡ һөйөндөргәне: әл-хәмдү лил-ләһ, районыбыҙҙа дин тотҡан йәш ғаиләләр арта. Уларҙың һәммәһе лә күмәк бала үҫтерә, ул-ҡыҙҙарына матур тәрбиә бирә. Башҡалар ҙа ошо күркәм өлгөгә эйәрә, – тип һөйөнә Азамат хәҙрәт. – Бөгөн күрҙегеҙ: мәсеткә йома намаҙына халыҡ күп йөрөй. Айырыуса һуңғы осорҙа шулай артты. Кешеләрҙең дингә килеүе, Аллаһ Тәғәләнән таяныс эҙләүе донъялағы хәл-ваҡиғаларға ла бәйле, әлбиттә. Барыһы ла – Раббыбыҙҙан. Халҡыбыҙ шуны ныҡлы аңлап, хаҡ юлға баҫһын ине тип теләйем.
Азамат хәҙрәт әйтеүенсә, ул һәр ваҡыт йомала һөйләйәсәк вәғәздәренә ныҡлы әҙерләнә. “Теманы һайлағанда көнүҙәк хәл-ваҡиғаларҙы, намаҙға килгән кешеләрҙең йәшен, шөғөлдәрен, миҙгелгә ярашлы эштәрҙе һәм башҡаһын күҙ уңында тотам. Һөйләгәндәрем ҡәрҙәштәребеҙҙе уйландырырмы, йөрәктәренә үтерлек, дөрөҫ итеп әйтә алырмынмы, тип гел тулҡынланыу кисерәм. Һүҙҙең ҡөҙрәте сикһеҙ. Сығыш яһаусы тыңлаусылары алдында оло яуаплылыҡ тота. Яңылышлыҡ булырға тейеш түгел. Шуға ла вәғәздәрҙе, хөтбәләрҙе Ҡөрьәнгә, пәйғәмбәребеҙ Мөхәммәт ғәләйһис-сәләмдең хәҙистәренә таянып, уларҙан миҫал килтереп һөйләү мөһим. Шул саҡта ғына көткән һөҙөмтәгә өлгәшергә мөмкин. Был йәһәттән дини яҡтан дөрөҫ мәғлүмәт биргән гәзит-журналдар ҙа ярҙамға килә. Уларға йыл да яҙылабыҙ, башҡаларға ла тәҡдим итәбеҙ”, – ти имам-мөхтәсиб.
Ғөмүмән, дөрөҫ мәғлүмәттең тормоштағы әһәмиәте баһалап бөткөһөҙ, ти Азамат хәҙрәт. Интернетта, социаль селтәрҙәрҙә һуңғы йылдарҙа динебеҙ тураһында “белем биреүселәр” күбәйеүе халыҡты ҙур хәүеф аҫтына ҡуйҙы. Әҙерлекһеҙ кеше мәғлүмәттәрҙең ҡайһыһы дөрөҫ икәнен нисек айырһын? Һөҙөмтәлә яман уйлыларҙың “ҡапҡан”ына ла эләгеп ҡуялар. Ошондай хәлдәргә тарымаҫ өсөн иң тәүҙә мәсеттәге имамдарға мөрәжәғәт итергә кәрәк, улар дөрөҫ юлды күрһәтәсәк. “Һәр яңылыҡты тикшерергә кәрәк. Был хаҡта динебеҙҙә лә әйтелгән, “кемдән өйрәнгәнеңде бел”, тиелгән. Бер-беребеҙҙе яңылыш юлдарҙан һаҡлайыҡ, дөрөҫ ғилем таратайыҡ”, – тип саҡыра Азамат хәҙрәт.
Райондың иман йорттарында ошо маҡсатта ҙур эштәр алып барыла. Уларҙа йыл да балалар өсөн дәрестәр ойоштороп, Ислам дине нигеҙҙәрен, ғәрәп телен, Ҡөрьәнде дөрөҫ уҡырға өйрәтәләр, шәриғәт ҡанундарын аңлаталар. “Әле Ҡырғыҙ-Миәкәләге үҙәк мәсеттә Гүзәл Илмир ҡыҙы, Айгөл Рәшит ҡыҙы балаларға һабаҡ бирә. Ауылдарға йөрөп белем бирә торған уҡытыусыбыҙ ҙа бар. Өлкәндәрҙе иһә Илфат хәҙрәт менән икәүләп уҡытабыҙ”, – ти имам-мөхтәсиб. 
Район мәсеттәрендә каникул ваҡытында балалар өсөн ҡыҙыҡлы саралар, уйындар даими уҙғарыла. Йәйгеһен лагерь ҙа ойошторола. Балаларҙы йәйәү походҡа алып сығып, үҙҙәрендәге ауылдар буйлатып та йөрөткәндәр. Йәш быуын вәкилдәре һәр урында мәсеттәр менән танышҡан, имам-хатиптар уларға иман йорто тураһында һөйләгән, ашатҡан, ял иттереп оҙатып ҡалған. “Балаларға районыбыҙ буйлап уҙғарылған был сәйәхәт бик оҡшаны. Үҙебеҙҙә лә ғәйәт матур урындар күп икәненә инанып, тыуған төйәгебеҙҙе тағы ла нығыраҡ яратып ҡайттылар. Таҡыр юл буйлап түгел, ә урман-тауҙар аша туранан йөрөгәндә, һуҡмаҡтарҙан йәйәүләп үткәндә еребеҙ матурлығын, ҡәҙерен нығыраҡ тояһың бит”, – ти Азамат хәҙрәт. 
Миәкә мәсеттәрендә кешеләрҙе спортҡа йәлеп итеү маҡсатында ла киң эшмәкәрлек алып барыла. Мәҫәлән, имам-мөхтәсибтең ошо йүнәлеш буйынса урынбаҫары Руслан Ғабдрахманов балаларҙы ирекле көрәш серҙәренә өйрәтә. Бының өсөн махсус бүленгән спорт залында мосолман малайҙары ғына түгел, башҡа халыҡ вәкилдәре лә ихлас шөғөлләнә. Төрлө ярыштарға даими йөрөп, уңышлы сығыш яһайҙар, урындар алалар. 
Көҙ йәшелсә-емеш өләшеп тә күркәм өлгө күрһәтә Миәкә диндарҙары.” Шәриғәт буйынса, ерҙә үҫкәндең ундан бер өлөшөн мохтаждарға бирергә тейешһең. Районыбыҙҙағы хәҙрәттәр менән бергә ошо бурысты йыл да атҡарып киләбеҙ. Йәшелсәне республикабыҙ мәҙрәсәләренә лә бирәбеҙ”, – ти имам-мөхтәсиб.
Мәсеттәрҙә мохтаждарға өҫ һәм аяҡ кейемдәре килтереү ҙә ойошторолған. “Ярҙам күрһәтеү ҙә – Раббыбыҙҙың биргәндәренә шөкөр итеү ул, – ти Азамат хәҙрәт. – “Аллаһ Тәғәләнең юлына хикмәт менән, күркәм ғәмәлдәр аша саҡырығыҙ”, тиелә Ҡөрьәндә. Ошо һүҙҙәр нигеҙендә халҡыбыҙға бөтөн яҡлап матур өлгө күрһәтеп, барыһын да хаҡ юлға әйҙәп йәшәргә ынтылабыҙ”.
Автор фотолары.","27 Октябрь , 00:10",Иман,Na
https://bashgazet.ru/articles/iman/2023-10-26/y-yby-ir-k-yylmaya-3495038,"""Ҡыҙыбыҙ һирәк йылмая...""",Балаһын бәхетле итергә теләгән ата-әсәне һатыусы ниңә ҡыуып сығарып ебәргән?,"Бер ғаилә пары балалар уйынсыҡтары һатылған магазинға ингән. Кәштәләге әйберҙәрҙе оҙаҡ итеп ҡарап йөрөгәндәр. “Илаған”, “көлгән” ҡурсаҡтар, электрон уйынсыҡтар, бәләкәй “мейестәр”... Ир менән ҡатын нимәне һайларға белмәгән.
Уларҙың янына һатыусы килгән.
– Беләһегеҙме, – тип аңлата башлаған ҡатын, – беҙҙең бәләкәй ҡыҙыбыҙ бар, әммә өйҙә көнө буйы яңғыҙы ултыра – үҙебеҙ эштәбеҙ, янында була алмайбыҙ.
– Ҡыҙыбыҙ һирәк йылмая, – тип дауам иткән ир.
– Балабыҙҙы бәхетле итерлек әйбер кәрәк ине, – тигән ҡатын. – Уны ҡыҙыҡһындырырлыҡ, тынысландырырлыҡ, әүрәтерлек...
– Ғәфү итегеҙ, – тип һүҙҙе бүлгән һатыусы һәм ата-әсәне магазиндан ҡыуып тигәндәй сығарып ебәргән. – Был бит уйынсыҡтар магазины. Беҙ атай-әсәй һатмайбыҙ...
Фото: stihi.ru","26 Октябрь , 23:00",Иман,Na
https://bashgazet.ru/articles/iman/2023-10-21/sihyr-an-a-lausy-do-alar-3482149,Сихырҙан һаҡлаусы доғалар,Унан дауаланыу өсөн шулай ук күрәҙәселәргә лә мөрәжәғәт итергә ярамай.,"Иртән һәм кис 3 тапҡыр был доғаны уҡырға кәрәк:""Әғүүҙү бикәлимәәтил-ләәһит-тәәммәәти мин шәрри мәә халәҡ""Аллаһ барлыҡҡа килтергән барлыҡ яманлыҡтарҙан Уның камил һүҙҙәре менән Һыйынам.Был һүҙҙәрҙе юлда һәм берәй өйҙә туҡтағанда ла әйтергә кәрәк. Пәйғәмбәребеҙ ғәләйһис-сәләм әйткән: „Юлда йәки берәй өйҙә туҡтағас, „Аллаһ барлыҡҡа килтергән барлыҡ яманлыҡтарҙан Уның камил һүҙҙәре менән һыйынам“, тип әйткән кешегә юлға ҡуҙғалғансы бер нәмәлә зыян килтерә алмаҫ». Иртән Һәм кисен 3 тапҡыр был доғаны уҡырға кәрәк:Бисмилләәһил- ләҙии ләә йадурру мәғәсмиһи шәй-үн фил- арди үә ләә фис-сәмәәә-и үә һүәс-сәмииғул-ғәлиим.Аллаһ исеме менән, Уның исеме менән ерҙә лә, күктә лә һис нәмә зарар килтерә алмай. Сөнки Ул — һәр нәмәне ишетеүсе, Белеүсе.Был аят һәм зикерҙәр — уларҙы ихластан Аллаһға ышанып һәм тәүәккәл ҡылып уҡыған кешеләр өсөн сихырҙан һаҡланыуҙың иң мөһим саралары. Был шулай уҡ, һәр ваҡыт Аллаһға доға ҡылып һораған осраҡта, сихыр һәм боҙом зарарым бөтөрөү сараһы ла булып тора.Хәбәр ителгәнсә, Пәйғәмбәребеҙ ғәләйһис-сәләм әйткән:Аллаһүммә, Раббән-нәәс, әҙһибил-бәс, үәшфи Әнтәш-шәәфии, ләә шифәә-ә илләә шифәә-үкә шифәә-ән ләә йүғадирү саҡамән. Аллааһүммә ишфи ғәбдәкә йәнкә ләкә ғәдүвән әү йәмшии ләкә иләә саләәһ.""Аллаһым! Эй, инсандарҙың Раббаһы! Ауырыуҙы юҡ итеүсе! Ауырыуҙы бөтөрөүсе шифа бир. Шифа биргән бары тик Һин генә. Һинән башҡа шифа бирәсәк бер кем дз юҡтыр. Алланым! Шул ҡолыңа шифа бир ки, Һинең дошманыңа зарар бирһен йәки Һинең ризалығыңды ҡаҙаныу өсөн намаҙ ҡылып йөрәһен.Әлеге доғаны Джәбраил ғәләйһис-сәләм Пәйғәмбәребеҙ ғәләйһис-сәләмде дауалау өсөн 3 тапҡыр әйткән:“Бисмилләәһи арҡыыкә мин күлли шәй'ин йуъҙиикә мин шәрри күлли нәфсин әү ғәйнин хәәсид. Аллааһүммә йәшфиикә, бисмилләәһи әрҡыыкә. ”Һиңә ҡайғы, язаланыу биргән һәр көнләшкән нәфестән йәки күҙ тейеүҙән Аллаһтың исеме менән һиңә шифа теләйем. Аллаһ һиңә шифа бирһен. Аллаһтың исеме менән һиңә шифа теләйем.Сихырҙы бөтөрөүҙең иң ҡулай сараһы — уның сығанағы (мәҫәлән: мендәр эсенә һалынған сәс, төйөнлө ептәр һ.б.ш.) табыу. Уны табыу, юҡҡа сығарғас, сихыр үҙ көсөн юғалта.
Былар барыһы ла — Ислам тарафынан рөхсәт ителгән сихырҙан һаҡланыу саралары. Ләкин ендәргә ҡорбандар килтереүсе, уларға табыныусы сихырсыларға мөрәжәғәт итеү тыйылған. Сөнки был ширек һәм шайтан ғәмәле. Сихырҙан дауаланыу өсөн шулай ук күрәҙәселәргә лә мөрәжәғәт итергә ярамай. Сөнки улар йәшеренде белеүгә дәғүә итеүсе иманһыҙ ялғансылар ғына. Пәйғәмбәребеҙ ғәләйһиссәләмдең күрәҙәселәргә мөрәжәғәт итеү һәм уларға ышаныуҙан тыйыуы хаҡында беҙ юғарыла иҫкә алған инек инде.
Шулай уҡ сихыр зәхмәтен бөтөрөүҙе һорап һиңә сихырҙы эшләгән сихырсыға йәки башҡа бер сихырсыға мөрәжәғәт итергә лә ярамай. Сихырсыға ҡаршы сихыр ҡулланырға ярамай. Был хаҡта Пәйғәмбәребеҙ ғәләйһис-сәләмдән һорағас, ул: „Был — шайтан ғәмәле"" - тигән. (Имам Әхмәд һәм Әбү Дауыт еткергән)Сихыр зыянынан ҡотолоу өсөн Исламда рөхсәт ителгән доғалар, өшкөрөүҙәр һәм дауалар ҡулланырға мөмкин. Ибн әл-Ҡайим һәм Ғәбдурахман ибн Хәсән (үҙенең „Фәтхүл — Мәжид"" китабында) кеүек мәшһүр ғәлимдәр был хаҡта әйткән.
Аллаһ Тәғәләнән мосолмандарға уңыштар һәм сәләмәтлек биреүен, үҙҙәрен һәм диндәрен яманлыҡтарҙан һаҡлауын һорайбыҙ. Аллаһтың илсеһе Мөхәммәт ғәләйһис-сәләмгә, уның ғаиләһенә һәм сәхәбәләренә Алааһының салауаты һәм сәләме булһын.
Сығанаҡ: vk.com/club214701282
Фото: dzen.ru/a/W20s1rLNjwCr3Zn7","21 Октябрь , 21:00",Иман,Na
https://bashgazet.ru/articles/iman/2023-10-20/ike-m-set-ikel-t-b-het-3492414,Ике мәсет - икеләтә бәхет,"Ҡармыш халҡы, дингә таянып, алға бара.","Әлшәй районының Ҡармыш ауылы борон-борондан мәсетле төйәк булған. Ҡандарына ныҡлы иман һалынған вариҫтары ата-бабаларының юлына бөгөн дә тоғро. Ауылда әле ике мәсет эшләй, элеккеһенең нигеҙе лә һаҡлана.
Ҡармыш район үҙәгенән биш саҡрым ғына алыҫлыҡта ята. Дим, Ҡорһаҡ йылғаларын һыулап, иркен ерҙәрҙең бәрәкәтен күреп, рухын, динен һаҡларға ынтылып йәшәй Мең ырыуы вәкилдәре. Бер ниндәй ауырлыҡтарға ла бирешмәй улар – барыһын да бергәләп еңергә өйрәнгәндәр. Оло йәштәгеләре әйтеүенсә, ауылды шәп, көслө эшҡыуарҙар тотоп тора, уларҙың күбеһе – дин юлында. Мәҫәлән, Фәнил Ғабдуллин, Мораҙым һәм Әбүзәр Кинйәбулатовтар, Илнур Ҡаһарманов, Азамат, Азат һәм Йәмил Йәнгировтар, Илдар Әхмәҙиев, Фәрит Абдрахманов, Фәнис Әғзәмов һәм башҡалар. Йүнселдәрҙең ҡатындары ла ирҙәренә ныҡлы терәк булып, изге башланғыстарын ҡеүәтләп, нәҫел тамырҙарын нығытып, йорт усаҡтарын һүндермәй һаҡлап йәшәй.
Эшҡыуарҙар исемлегендәге Илнур Ҡаһарманов – ауылдағы оло мәсеттең имам-хатибы. Ул Ҡармышта тыуып үҫкән. Үҙаллы тормош юлына аяҡ баҫҡас, тәүҙә ете йыл район үҙәге Раевкала фатирҙа торған. “Тыуған төйәгем һәр саҡ үҙенә тартты. Унан бик алыҫта йәшәмәйем дә бит, шулай ҙа тыным тарыға ине. Яҡында ғына ятҡан йәнтөйәгемдең сикһеҙ иркенлектәрен, саф һауаһын һағыныуым тора-бара әсе һағышҡа әйләнде. “Ниңә мин үҙ еремдән айырылып, ситлектәге кеүек йәшәйем әле? Ауылдаштарым бит ана, тамырҙарын һаҡлайым тип, тырышып-тырмашып ғүмер итә, күңелдәре бөтөн, көр. Һәр эште күмәкләшеп башҡаралар, бер-береһенә ярҙам итәләр. Ә мин...” Ошолай уйланып йөрөп, ныҡлы ҡарарға килеп, Ҡармыштан ер һатып алдым. Унда өс йыл элек йорт төҙөй башланым. Ауылдаштарым, диндәге ҡәрҙәштәрем ныҡ ярҙам итте. Былтыр, әл-хәмдү лил-ләһ, яңы өйөбөҙгә күстек”, – ти Илнур Ҡаһарманов. 
Ул хәҙер, алда әйтелгәнсә, Ҡармыш мәсетендә имам-хатип. Шулай уҡ тимер эше менән шөғөлләнә, күберәк мунса мейестәре яһай, оҫтаға заказ биреүселәр бихисап. Уңған хужа – ишле ғаилә башлығы ла: ҡатыны менән өс бала үҫтерәләр, ошо көндәрҙә дүртенсеһен көтәләр. Тыуған ерендә ошолай дәртләнеп донъя көткән Илнур хәҙрәт быйыл Өфөләге Мәрйәм Солтанова исемендәге Ислам колледжына (“Ғәлиә” мәҙрәсәһе) уҡырға ингән. Әйтеүенсә, оло мәсеттә уға тиклем имам-хатип бурысын үтәгән Мораҙым хәҙрәт, шулай уҡ уның атаһы Әбүзәр ағай Кинйәбулатовтар быйыл ошо дини уҡыу йортон тамамлап, диплом алған. Ауылдағы йәштәр араһында әле мәҙрәсәлә белем алып йөрөгәндәр ҙә бар. 
“Аллаға шөкөр, дини ғилем алырға ынтылғандар күбәйә, – ти имам-хатип. – Белем икһеҙ-сикһеҙ диңгеҙгә тиң, ә әҙәм балаһы уның ярында тамсылап һыу эскән ҡошсоҡ кеүек кенә, тип сағыштыралар бит динебеҙҙә. Белгәндәр менән сикләнеп ҡалмайынса, һәр кем ғилемгә ынтылырға тейеш. Шул уҡ ваҡытта үтә һаҡ булыу мөһим, бигерәк тә дини яҡтан. Интернетта, ҡайһы бер баҫмаларҙа традицион булмаған ағымдар “ау” ҡороп ҡына тора. Уларға эләкмәҫ өсөн үҙебеҙҙең дини уҡыу йорттарында белем алығыҙ, һорауҙарығыҙҙы ғилемле имамдарға, хәҙрәттәргә бирегеҙ, ышаныслы гәзит-журналдарҙы, китаптарҙы уҡығыҙ, тип саҡырам халҡыбыҙҙы. Төрлө яҡҡа тармаҡланмайыҡ, пәйғәмбәребеҙ Мөхәммәт ғәләйһис-сәләмдең аманатына тоғро булайыҡ”.
Ҡармыш мәсетендә лә дини белем биреүгә ҙур иғтибар бүленә. Өфөләге уҡыу йортонда тейешле ғилем туплаған Лилиә Сәлимгәрәева бында күптән инде ҡатын-ҡыҙҙарҙы ғәрәп теленә өйрәтә. Былтырҙан алып иһә балаларға ла һабаҡ бирә башлаған. Ата-әсәләр әйтеүенсә, ул һәм ҡыҙҙарына дини дәрестәр бик оҡшай, күптәре хәҙер ғәрәпсә ижекләп уҡый ҙа белә. 
Ҡармыштың үҙәк осонда, ҡалҡыу ерҙә тағы бер мәсет – “Нуриман” – нур һәм иман сәсеп ултыра. Өр-яңы, бейек, мөһабәт иман йорто ул. Ғибәҙәтхананы республикала билдәле ауылдаштары Рәйес Нуриман улы Һәүбәнов төҙөткән. Ике мәсетте лә берҙәй матур итеп ҡарап, йыйыштырып тота ҡармыштар. Ҙур эштәрҙе өмәләр яһап башҡаралар. Халҡыбыҙҙың ошо матур йолаһын да ихлас дауам итеп, үҫеп килгән быуынға күркәм өлгө күрһәтә улар.
...“Нуриман”дың бейек манараһынан яңғыраған аҙан тауышы әллә ҡайҙарға ҡәҙәр ишетелде. Йома намаҙына йыйылған ундан ашыу ир-егет Аллаһ ҡаршыһында теҙләнде. Изге ғибәҙәттәре, эш-ғәмәлдәре сауап алһын, теләктәре тормошҡа ашһын, иншаллаһ!
Фотоларҙа: 1. Ҡармыш ауылының оло мәсете. 2. Яңы “Нуриман” мәсете.
Автор фотолары.","20 Октябрь , 22:15",Иман,Na
https://bashgazet.ru/articles/iman/2023-10-20/tel-k-tel-sere-3485429,Теләк теләү сере ,Бөгөн изге йома! Бар теләктәребеҙ ҡабул булһын! ,"Бисмил-ләһир-рахмәнир-рахим. Теләк теләү, доға уҡыу – Аллаһты иҫкә алыу, йәғни зекер ҡылыу үҙе бер матур ғибәҙәт. Шулай уҡ оло сауаптарға өлгәшеү юлы ла.Динде башлап өйрәнеүселәргә доға ҡылыу миҫалыЭй, Раббым, Аллам! Һин – ғәләмдәр Раббыһы. Барлыҡ маҡтауҙарыбыҙ Һиңә! Һин ғәфү итеүсе! Һин – мәрхәмәт, шәфҡәт, рәхимлек, миһырбанлыҡтың Үҙе.Аллаҡайым! Ошо көнгә хәтлем миңә, туғандарыма, халҡыма, барлыҡ мосолмандарға биргән бәрәкәтең, киң ризығың, сикһеҙ ниғмәттәрең, һаулыҡ, белем, юғары дәрәжәләр биргәнең, тыныслыҡта, матур тәбиғәттә йәшәткәнең өсөн Һиңә сикһеҙ шөкөр әйтәбеҙ. Ошо биргән бәрәкәттәреңдән киләсәктә лә беҙҙе айырма!Минең, атай-әсәйемдең, туғандарымдың белеп һәм белмәй, йәшерен эшләгән гонаһтарыбыҙҙы, зинһар, ғәфү ит! Мәрхүм булған мөьмин ата-бабаларымдың, нәҫел-нәсәбемдең, халҡымдың һәм бөтә мосолмандарҙың гонаһтарын ғәфү әйлә.Раббым! Аллаһ Тәғәләм! Минең һәм атай-әсәйемдең, туғандарымдың күңелдәренә, йөрәктәребеҙгә иман нуры һал, имандарыбыҙҙы ныҡ ҡыл, беҙҙе тура юлыңдан алып бар, көфөрлөккә төшөрмә!
Фото һәм сығанаҡ: ""Үткәрмә Йәсин"" төркөмө. ","20 Октябрь , 07:00",Иман,Na
https://bashgazet.ru/articles/iman/2023-10-18/u-ysh-kiltere-do-a-y-3482207,Уңыш килтереү доғаһы ,Хәйерле иртә! Көндәребеҙ уңышлы булһын! ,"Әллааһүммә әсълих лии диинии әлләҙии һүүә ғысмәтү әмрии.
Үә әсълих лии дүн'йәйә әлләтии фииһәә мәғәәшии.
Үә әсълих лии әәхыйратии әлләтии фииһәә мәғәәдии. Үәжеғәлил-хәйәәтә зийәәдәтән лии фии күлли хайрин.
Үәжеғалил-мәүтә раахәтән лии мин күлли шәрръ!
Мәғәнәһе:
Йә Аллаһым!
Беҙҙе Үзеңдең камил зикерләреңә өлгәштерһәң ине. Динебеҙҙә тәртип урынлаштырһаң ине.
Ошо фани донъяла бәрәкәт насип әйләһәң ине!
Әхирәттә лә туры юлыңдан айырмаһаң ине.
Барыбыҙ ҙа унда әйләнеп ҡайтасаҡбыҙ!
Тормышыбыҙҙа яҡшылыҡтың хөкөм һөрөүен насип итһәң ине беҙгә!
Үлемебеҙ илә бөтөн насарлыҡтан азат ителһәк ине!
Фото һәм сығанаҡ: ""Үткәрмә Йәсин"" төркөмө. ","18 Октябрь , 07:00",Иман,Na
https://bashgazet.ru/articles/iman/2023-10-17/y-tynysly-bul-yn-s-n-nind-y-do-a-u-yr-a-3480750,Өйҙә тыныслыҡ булһын өсөн ниндәй доға уҡырға? ,"Ул үҙенең бер хәҙисендә: “Рөхсәт ителгән ғәмәлдәр араһында Аллаһы Тәғәлә өсөн иң яратмағаны – ул айырылышыу”, – тигән.","Өй һәм ғаилә һәр кеше өсөн тыныслыҡ, мөхәббәт һәм именлек урыны булырға тейеш.  
Мөхәммәт Пәйғәмбәребеҙ мосолмандарға асыуланышып, һөйләшмәйенсә өс көндән дә артыҡ йөрөмәҫкә ҡушҡан. Ул үҙенең бер хәҙисендә: “Рөхсәт ителгән ғәмәлдәр араһында Аллаһы Тәғәлә өсөн иң яратмағаны – ул айырылышыу”, – тигән.
Ҡөрьәндә ир-ҡатын мөнәсәбәттәре тураһында әйтелгәндә, “никах” һүҙе ҡулланыла. Ул “бер-берең менән килешеү” тигәнде аңлатыу. Әгәр ҙә Аллаһы Тәғәлә һеҙҙе ҡауыштырған икән, тимәк шулай кәрәк булған. Ғаиләне һаҡлап ҡалыу өсөн ҡулығыҙҙан килгәндең барыһын да эшләгеҙ.
Ихлас күңел һәм изге ниәттәр менән ошо доғаны уҡығыҙ:
“Аллаһуммә әллиф бәйнә кулюбинә, вә әсълих зәтә бәйнинә, вәһдинә субуләс-сәләми, вә нәҗҗинә минәз-зулүмәти илән-нур, вә җәнибнәл-фәвәхишә мәә зәхәра минһә вәмә бәтәнә”.
“Йә Раббым! Беҙең араларыбыҙҙы яҡынайт, мөнәсәбәттәребеҙҙе нығыт. Барыбыҙҙы ла тыныслыҡ юлынан алып бар, ҡараңғылыҡтан яҡтылыҡҡа сығар. Беҙҙе асыҡ һәм йәшерен насарлыҡтарҙан һаҡла”.
Фото: triptonkosti.ru","17 Октябрь , 07:00",Иман,Na
https://bashgazet.ru/articles/iman/2023-10-16/yulbary-tar-m-setle-bulasa-3480212,Юлбарыҫтар мәсетле буласаҡ,Тик бының өсөн эшләйһе эштәр ҙә күп әле,"

Хәйбулла районының Юлбарыҫ ауылы халҡы бергәләшеп, бик матур иман йорто төҙөлөшөн атҡара. Ял көндәрендә манараның көмбәҙе һәм айы күтәреп ҡуйылды. Хәҙер бина әллә ҡайҙан уҡ үҙенә саҡырып, балҡып ултыра. Оло эште башлағандан алып һәр саҡ ярҙам итергә әҙер тороусыларҙың булыуы ҡыуаныслы.  Шулай ҙа әле башҡараһы ғәмәлдәр бик күп – бинаның стеналарын штукатурлау, эске биҙәү эштәре һәм башҡалар. 
1900 йылда Юлбарыҫ ауылында мәсет булыуы теркәлгән, әммә уның ҡасан төҙөлөүе билдәһеҙ. Ололар һөйләүенсә,  1920-се йылдар башында яңы мәсет бинаһы төҙөлгән. Бер манараһы ла була. Шул манараны төҙөгән саҡта, уның бағана башына төрлө бүләктәр элеп ярыш үткәрәләр. Бүләктәрҙе Алтынғужа Рамаҙан улы Байғужин менеп алған. Ерәнағас йылғаһы буйлап үрҙәрәк, Яңы Юлбарыҫ ауылына халыҡ күсенә башлағас, 1941 йылда мәсет бинаһын да күсерәләр.  Ләкин Бөйөк Ватан һуғышы башланғас, иҫке мәктәп урынында иман йортон тулыһынса ҡороп өлгөрмәйҙәр. Мәсет оҙаҡ шулай килеш ҡала, ауыл халҡы уның бер генә ағасына ла, таҡтаһына ла теймәй һәм емермәй. Һуңыраҡ аръяҡта (хәҙерге Абдулла Вәхитов урамы) клуб төҙөр өсөн, төҙөүселәр мәсет бинаһының материалдарын ҡулланалар. Яңы клуб төҙөлгәс, иҫкеһе 1990-сы йылдар урталарында һүтелә.
Юлбарыҫта төҙөләсәк яңы мәсет ауыл халҡын иман нурҙарына ҡойондороп, тик тура юл ғына күрһәтеп торасағына өмөт ҙур.
Фото һәм текст сығанағы: ""Хәйбулла хәбәрҙәре"" гәзите




 

 


","16 Октябрь , 17:00",Иман,Na
https://bashgazet.ru/articles/iman/2023-10-15/h-yer-e-ay-y-k-nd-bire-ya-shyra-3478941,Хәйерҙе ҡайһы көндә биреү яҡшыраҡ?,"Саҙаҡаны беҙ төрлө нимәгә ниәтләйбеҙ: үҙебеҙҙең һаулыҡҡа, ғаилә именлегенә, туғандар рухына...","Хәйер биреү - сауаплы ғәмәл. Шулай ҙа нимә өсөн ҡайһы көндә биреү яҡшыраҡ һуң?
Шаршамбы көн - үҙең, малың, балаларың, һаулыҡ өсөн.
Кесе йома көнө - әруахтарға бағышлап.
Йома көнө иртән биреп өлгөрмәһәгеҙ, төшкә табан бирмәгеҙ. Әруахтар Фатима туйында була. Һиңә күстәнәс килгән тиһәләр, туйҙы ташлап сығып китә алмайҙар, илап ҡалалар икән.
Марат Ғафаров фотоһы.
Сығанаҡ: https://vk.com/club148991081","15 Октябрь , 23:00",Иман,Na
https://bashgazet.ru/articles/iman/2023-10-12/h-l-l-kolbasala-sus-a-ite-3476641,Хәләл колбасала... сусҡа ите,Ә беҙ ышанып алабыҙ бит әле...,"Башҡортостанда үҙ тауарҙарын һатҡан өс етештереүсенең “Хәләл” маркаһы менән һатылған колбасаһында сусҡа ДНК-һын тапҡандар. Лаборатор анализдар “Дары Урала” ауыл хужалығы етештереү кооперативы, “Челны-мясо” яуаплылығы сикләнгән йәмғиәте һәм “Царицыно” асыҡ акционерҙар йәмғиәттәре продукцияһында сусҡа итен асыҡлаған, тип хәбәр итә Башҡортостандың Роспотребнадзор идаралығы.
Шул уҡ ваҡытта колбаса этикеткаларында составта йылҡы, һыйыр һәм ҡош ите генә күрһәтелгән. Лаборатор тикшеренеүҙәрҙе Гигиена һәм эпидемиология үҙәге үткәргән. Асыҡланған ҡағиҙә боҙоуҙар “әҙер ит продукцияһын фальсификациялау” тип баһалана. Роспотребнадзор етештереүселәр адресына Рәсәй ҡануниәтенең мотлаҡ талаптарын боҙоуға юл ҡуймау тураһында иҫкәртеү ебәрҙе.
Ә беҙ тышындағы “хәләл” тигән яҙыуға ышанып алған булабыҙ. Гонаһы кемгә булыр икән?..
Фото: ""Башинформ"". ","12 Октябрь , 23:00",Иман,Na
https://bashgazet.ru/articles/iman/2023-10-08/b-het-tel-do-a-y-3470311,Бәхет теләү доғаһы,"Көнөбөҙ уңышлы, файҙалы үтһен, дуҫтар!","Аллаһүммәғ-фир ли үәр-хәмни үәһ-дини үәр-зуҡни.
Мәғәнәһе:
Эй, Раббым! Мине ғәфү ит, миңә рәхимле-шәфҡәтле бул. Тура юлға күндер һәм хәләлдән ризыҡландыр.","8 Октябрь , 07:00",Иман,Na
https://bashgazet.ru/articles/iman/2023-10-01/m-zhiz-me-byl-3460779,Мөғжизәме был...,"Янғында йортта һаҡланған дини китаптар, Мөжәүир хәҙрәттең һүрәте, намаҙлыҡ һәм түбәтәй  шул көйөнсә ҡалған.","БЮТ ""Яңылыҡтар"" төркөмө хәбәр итеүенсә, Әбйәлил районының Ҡужан ауылында ағас йорт янып киткән. Ҡыҙғанысҡа ҡаршы, ут һанаулы минутта йәйге аласыҡты, мунсаны һәм йортто ялмап алған.Шуныһы ғәжәп, йортта һаҡланған дини китаптар, Мөжәүир хәҙрәттең һүрәте, намаҙлыҡ һәм түбәтәй утта янмай, шул көйөнсә ҡалған.Был осраҡлы хәл түгелдер, нисек уйлайһығыҙ?
Фото һәм текст сығанағы: БЮТ ""Яңылыҡтар"" төркөмөнән","1 Октябрь , 11:00",Иман,Na
https://bashgazet.ru/articles/iman/2023-10-01/bik-k-sl-y-ta-arta-tormoshta-yar-am-it-tor-an-do-a-3460730,"Бик көслө, өйҙө таҙарта, тормошта ярҙам итә торған доға","Мәүлид айында һәр көн уҡырға тырышайыҡ, айы тура килә бит. Аллаһы тәғәлә ниәттәребеҙҙе ҡабул итһен!","Был ДОҒА интернеттә күп йөрөй,бик көслө, өйҙө таҙарта, тормошта ярҙам итә тип күсерәләр. Мәүлид айында һәр көн уҡырға тырышайыҡ, айы тура килә бит. Аллаһы тәғәлә ниәттәребеҙҙе ҡабул итһен!
БИК ОЛЫ САЛАВАТ (САЛАВАТИ – КӘБИРӘ)
Бисмилләһир-рахмәнир-рахим.
Аллаһүммә салли үә сәллим гъалә сәййидинә Мүхәммәдин сәййидил мүръсәлин.
Аллаһүммә салли үә сәллим гъалә сәййидинә Мүхәммәдин сәййидил мүҗәһидин.
Аллаһүммә салли үә сәллим гъалә сәййидинә Мүхәммәдин сәййидиш шәһидин.
Аллаһүммә салли үә сәллим гъалә сәййидинә Мүхәммәдин сәййидил хаифин.
Аллаһүммә салли үә сәллим гъалә сәййидинә Мүхәммәдин сәййидил хашигъыйн.
Аллаһүммә салли үә сәллим гъалә сәййидинә Мүхәммәдин сәййидит таййигъыйн.
Аллаһүммә салли үә сәллим гъалә сәййидинә Мүхәммәдин сәййидит тәбигъыйн.
Аллаһүммә салли үә сәллим гъалә сәййидинә Мүхәммәдин сәййидил гъабидин.
Аллаһүммә салли үә сәллим гъалә сәййидинә Мүхәммәдин сәййидил хәмидин.
Аллаһүммә салли үә сәллим гъалә сәййидинә Мүхәммәдин сәййидил салихин.
Аллаһүммә салли үә сәллим гъалә сәййидинә Мүхәммәдин сәййидир ракигъыйн.
Аллаһүммә салли үә сәллим гъалә сәййидинә Мүхәммәдин сәййидис сәҗидин.
Аллаһүммә салли үә сәллим гъалә сәййидинә Мүхәммәдин сәййидил каимин.
Аллаһүммә салли үә сәллим гъалә сәййидинә Мүхәммәдин сәййидил кагъыйдин.
Аллаһүммә салли үә сәллим гъалә сәййидинә Мүхәммәдин сәййидил мүттәкыйн.
Аллаһүммә салли үә сәллим гъалә сәййидинә Мүхәммәдин сәййидил мүстәгфирин.
Аллаһүммә салли үә сәллим гъалә сәййидинә Мүхәммәдин сәййидин нәдимин.
Аллаһүммә салли үә сәллим гъалә сәййидинә Мүхәммәдин сәййидиш шәкирин.
Аллаһүммә салли үә сәллим гъалә сәййидинә Мүхәммәдин сәййидил хәфизыйн.
Аллаһүммә салли үә сәллим гъалә сәййидинә Мүхәммәдин сәййидиз зәкирин.
Аллаһүммә салли үә сәллим гъалә сәййидинә Мүхәммәдин сәййидил гъакыйлин.
Аллаһүммә салли үә сәллим гъалә сәййидинә Мүхәммәдин сәййидил мүхсинин.
Аллаһүммә салли үә сәллим гъалә сәййидинә Мүхәммәдин сәййидил әкрамин.
Аллаһүммә салли үә сәллим гъалә сәййидинә Мүхәммәдин сәййидил мүн-зирин.
Аллаһүммә салли үә сәллим гъалә сәййидинә Мүхәммәдин сәййидил мүбәшширин.
Аллаһүммә салли үә сәллим гъалә сәййидинә Мүхәммәдин сәййидит таййибин.
Аллаһүммә салли үә сәллим гъалә сәййидинә Мүхәммәдин сәййидин нәбййин.
Аллаһүммә салли үә сәллим гъалә сәййидинә Мүхәммәдин сәййидил гъаләмин.
Аллаһүммә салли үә сәллим гъалә сәййидинә Мүхәммәдин ән-нәбиййиз-зәкиййин-нәкыйй.
Аллаһүммә салли үә сәллим гъалә сәййидинә Мүхәммәдин әл-курайшиййил-һәшимийй.
Аллаһүммә салли үә сәллим гъалә сәййидинә Мүхәммәдин әл-мәдәниййил-гъарабиййил-мүкаррами йәүмәл-кыйәмәһ.
Аллаһүммә салли үә сәллим гъалә сәййидинә Мүхәммәдин сәййиди әһлил җәннәһ.
Аллаһүммә салли үә сәллим гъалә сәййидинә Мүхәммәдин сахибил-мәкамил-мәхмүд.
Аллаһүммә салли үә сәллим гъалә сәййидинә Мүхәммәдин сахибис-сыйратиль-мүстәкыйм.
Аллаһүммә салли үә сәллим гъалә сәййидинә Мүхәммәдин үә гъалә җәмигъыйль әнбийәл үәл-мүръсәлин үә гъалә җәмигъыйль-мәләикәтил-мүкаррамин үә гъалә гъыйбәдил-ләһис-салихинә мин әһлис-сәмәүәти үә әһлил әръдыйнә үә гъаләйнә мәгъаһүм әҗмәгыйнә би-рахмәтикә йә әръхәмәр-рахимин үә салләллаһу гъалә сәййидинә Мүхәммәдин үә гъалә әәлиһи үә сахбиһи үә әҗмәгъыйн.
Фото һәм сығанаҡ: ""Үткәрмә йәсин"" төркөмө. ","1 Октябрь , 07:00",Иман,Na
https://bashgazet.ru/articles/iman/2023-09-29/k-teye-ha-3460080,"""Күҙ тейеү хаҡ""",Унан һаҡланыу өсөн ошо ике ҡыҫҡа аятты уҡығыҙ.,"“Күҙ тейеү хаҡ”, – тигән Мөхәммәт ғәләйһис-сәләм үҙенең мөбәрәк хәҙисендә. Ысынлап та, бының дөрөҫ­лөгөн белеп-күреп торабыҙ. 
Ҡаты күҙле кеше­ләрҙең кире көсө әҙәм балаһына ла, малға ла тейеүсән. Был йәһәттән айырыуса сабыйҙар зыян күрә. Шуның өсөн дә ниндәйҙер гүзәллекте, хайран ҡалмалы сафлыҡты күргән ваҡытта “сөбхәналлаһ” тип әйтергә онотмайыҡ. Был “Аллаһ Тәғәләнең матур бер заты”, “Хоҙай тарафынан яралған гүзәллек” тигән төшөнсәне бирә.
Ә күҙ тейеүҙән һаҡланыу өсөн “Әл-Ҡәләм” сүрәһенең аҙаҡҡы 51-се, 52-се аяттарын уҡырға кәрәк, тип өйрәткән Пәйғәм­бәребеҙ.
51-се аят: ""Үә ий-йәкәәдү-лләҙиинә кәфәруу ләйүзлиҡуунәкә биәбсаариһим ләммәә сәмиғүҙҙикра үә йәҡуулүүнә иннәһү ләмәджнүүн"".
52-се аят: ""Үә мәә һүүә илләә ҙикруль-лилғәләмиин"".
Һеҙҙең иғтибарға октябрҙә намаҙ уҡыу ваҡытын тәҡдим итәбеҙ (Башҡортостан мосолмандары Диниә назаратынан алынды).
Фото: vk.com/ufa_barakat","29 Сентябрь , 23:00",Иман,Na
https://bashgazet.ru/articles/iman/2023-09-24/sh-msetdin-mulla-k-sl-imse-bul-an-3451554,Шәмситдин мулла көслө  имсе булған,"Кейәүе Сермәндән 12 саҡрым ятҡан Шығайға ҡайныһын оҙата бара. Ҡалын ҡарағайлыҡ тигән ергә килеп еткәс, юлдарын ҡыйып ҡара йылан үтеп бара, ти. Күҫәк менән һуҡҡыслап үлтерергә уйлап, кейәүе урман ситенән оҙон күҫәк эҙләй башлай. Ҡайныһы йылан эргәһенә килеп, әллә ниндәй доғаларын уҡып, өшкөрөп ебәргән икән, мәхлүгең тартышып ятып үлгән дә ҡуйған. Шул сәғәттән алып Аллаға ышана башлаған кейәүҙәре.","Зәйнулла ишандың Ғәбделрәсүл исемле улы, Кәримә исемле ҡыҙы була. Ҡыҙы отҡор була, ислам динен өйрәнә. Ишан шәкерте Йософ был ҡыҙҙы оҡшата. Ул Әбйәлил районы Тамъян ырыуынан була. Никах уҡытып өйләнешәләр. Имам булып Күсем ауылына ҡайталар. Шәмситдин исемле улдары тыуа. Кәримә ҡаты ауырып китә. Мәрхүмә булып ҡала. Йософ тағы өйләнә. Быныһы татар ҡыҙы була. Шәмситдингә иғтибар кәмей. Зәйнулла ишанға ошондай хәбәрҙе еткерәләр: “Ейәнең һарғая. Әсәһен һағына"". Ишан баланы үҙем тәрбиләп үҫтерәйем, тип ейәнен үҙенә Троицкиға алып ҡайтып китә. Хоҙай Тәғәлә биргән зиһен, аң, аҡыл һәм тормоштан алған белемен ейәненә бирә ул. Бигерәк тә олатаһы Нәҡшбәндиә тәриҡәтен, суфыйсылыҡ нигеҙҙәрен ныҡлап өйрәтә.
Үҫә биргәс, мәҙрәсәгә уҡырға инеп, бөтә фәндәрҙе лә тик яҡшы билдәләргә тапшырып, ҡулына өлгөргәнлек ҡағыҙы ала. Шулай итеп, Шәмситдин үҙаллы тормошҡа аяҡ баҫа. Мәҙрәсәлә алған белемен, бигерәк тә олатаһы биргән кәңәштәрен, белемсе ғүмеренең ахырынаса ҡуллана. Балаларҙы, ололарҙы уҡыта башлай. Үҙе тапҡан хәләл мал йыйып, хажга ла барып ҡайта. Белемле, абруйлы Шәмситдин хәҙрәтте төрлө ергә саҡыралар. Үҙ ғүмерендә күп ерҙәр гиҙеп өлгөргән ул.
1900 йылдарҙа Шәмситдин хәҙрәтте тәҡдире Белорет районы Шығай ауылына алып килә. Ауыл имамы вафат булғас, уның урынын алмаштыра. Бикбай ҡыҙы Бибиәсмәгә күҙе төшә. Бикбай тоҡомдары әле лә бар. Ауылдың уҡымышлы байы Ғәбсәлимов Бикбайҙың Әсмәбикә исемле ҡыҙын кәләш итеп ала.
Ауылдың ҙур ғына мәсетендә үҙе имам, көр тауышлы ҡайныһы Бикбай мөәзин хеҙмәтен башҡара. Шәмситдин хәҙрәт - ир-егеттәрҙе, Әсмәбикә абыстай ҡатын-ҡыҙҙарҙы дини йүнәлештә уҡыта.
Советтар осоронда, динһеҙлек хөкөм һөргән ваҡытта Иҡсановтар (Шәмситдиндең фамилияһы) төрлө ҡаршылыҡтарға, мыҫҡыллы көлөүҙәргә дусар була. Зәйнулла ишан өйрәткән сабырлығы, түҙемлеге ихтыярын һындырмай.
Ҡыҙғанысҡа ҡаршы, шомло 30-сы йылдар беҙҙең ауылды ла урап үтмәй. Шәмситдин хәҙрәтте нахаҡҡа ғәйепләп ҡулға алалар. Өйөн, бар мөлкәтен тартып алалар.
Аллаһы Тәғәләнең ҡөҙрәте, олатаһының доғалары ярҙам иткәндер инде – күптәрҙең һөйәктәре сит- ят ерҙәрҙә ятып ҡалһа ла, хәҙрәт ауыр хәлдә ауылға әйләнеп ҡайта. Ғәҙелһеҙлектә кемде ғәйепләһен инде – ул заманда бөтә ил ошо тамуҡты кисерә.
Шәмситдин хәҙрәт абыстайы менән йәштәр, ауылдаштары араһында әхлаҡи тәрбиә эштәре алып бара. Хоҙай Тәғәлә әүлиәлек көс-ҡөҙрәтен биргәндер: ауырыуҙарҙы дауалай, өшкөрә, төрлө шифалы үләндәр йыя. Дәһшәтле һуғыш башланғас, ауыл халҡы менән бергә хөкүмәтебеҙгә ярҙам күрһәтеүҙә әүҙем ҡатнаша.Түшәктә ятҡан хәлһеҙ ауырыуҙарҙы өшкөрөп аяҡҡа баҫтырғас, күрше ауылдарҙан да килә башлайҙар. һуғыш ваҡытында, унан һун да, йәш балалар үлеме йышая. Беҙҙен яҡта борон-борондан килгән бер йола бар: сабыйҙар үлеп торһа, йәки ауырыу, хәлһеҙ булһа, уларҙы муллаға хәйер итеп биргәндәр. Бер нисә йыл үткәс, атай-әсәйҙәр балаларын кире һатып алғандар.
Беҙҙең ғаиләлә лә шундай хәл булды. Атайым Усман, әсәйем Файза бала ҡайғыһын күп күрә. Атайымдың тәүге ҡатынының һәм әсәйемдең йәмғеһе 7 сабыйы үлгән. Тиф, дизентерия, ҡыҙылса һәм башҡа сирҙәр балаларҙы күп ҡырған, һигеҙенсе бала булып тыуғас, мине лә Шәмситдин әүлиә менән Әсмәбикә абыстайға хәйер итеп биргәндәр. Әсмәбикә абыстай әсәйемдең ҡан ҡәрҙәше - апайы булғас, мине бик яҡшы ҡабул иткәндәр. Атай-әсәйем мине килеп кенә күрә торғайнылар. Хәҙрәт йортона Исхаҡ, Һәйетҡол, Шәрип, Хәмит ауылдарынан да муллалар килерҙәр ине. Йыуаса бешереп, ҡорот менән һыйланы еңгәләр ҡунаҡтарҙы.
1949 йылда ул ваҡытта миңә 5-6 йәш самаһы булғандыр. Шәмситдин хәҙрәттәрҙә йоҡлағанда, бергә ултырып ашғанда доғалар уҡыуын ишетеү, намаҙ уҡығанды күреү минең хәтеремдә яҡшы һаҡлана. Уларҙы мин Хәҙрәт апа (тамъяндарса) һәм инәкәй тип йөрөттөм. Шәмситдин хәҙрәт менән Әсмәбикә абыстайҙың үҙҙәренең балалары ул ваҡыта миңә оло апай- ағайҙар ине.
Оло ҡыҙҙары Нажиә апай оҙаҡ йылдар шәфҡәт туташы булып эшләне. Аяттар белде, динен ташламаны. Кесе ҡыҙҙары Сәүҙә апай – мөғәллимә, балаларға тәрбиә, белем бирҙе. Хәҙрәттең Мөхәммәтфәтих тигән улы тыуа. Роза, Мөнирҙәре донъяға килә. Нажиә Сермәндә йәшәй. Уҡымышлы, кешеләрҙе өшкөрөп дауаланы. Сәүҙәләре пенсияға сыҡҡансы уҡытты. Шәмситдин хәҙрәт өшкөрә, имләй. Нажиә апайҙың ире Әбдрәхим була. Мөнир ағай төрлө эштә эшләп йөрөнө. Әйткәндәй, Мөнир ағай илдә амнистия, реа-билитация булдырылмаҫ элек үк төрлө урындарға ғаризалар яҙып, атаһының нахаҡҡа рәнйетелеүен раҫлай алды һәм үҙҙәренең тартып алынған хәләл өйҙәрен кире ғаиләгә ҡайтарыуға өлгәште. Аҙаҡ был өй медпункт та булды. Шәмситдин хәҙрәттең балалары дини яҡтан уҡымышлы, бик тәрбиәле булдылар.
Доғалары Шәмситдин әүлиәнең бик көслө ине. Хәтеремдә, мин ауырып китһәм, йә берәй хәл булһа, доғаларын уҡып мине өшкөрә, үткәрмәнән үткәрә. Миңә шул ваҡытта еңеллек килә, күкрәккә ниндәйҙер илаһи йылылыҡ кергән һымаҡ; кәүҙәм йөҙөп, күтәрелеп киткәндәй була торғайны. Ҡоролоҡ йылдарында күмәкләп сығып ямғыр яуҙырырға теләк намаҙҙары уҡый торғайнылар. Бер ваҡыт шулай, ҡоролоҡ йылында, ҡаҙандар аҫып, ямғыр теләргә сыҡтыҡ. Шәмситдин хәҙрәт аҙан әйтеп, намаҙ башланылар. Көн ап-аяҙ, бер болот әҫәре лә юҡ. Бер сәғәт үттеме-юҡмы, тау артынан йоҙроҡ дәүмәле генә болот күренде. Күп тә үтмәне, бөтә күкте баҫып алып, шатыр-шотор күк күкрәп, эре күҙле йылы ғына ямғыр яуа ла башланы. Беҙ, малайҙар, ышыҡ урын эҙләй башлағайныҡ, инәйҙәр: “Ҡурҡмағыҙ, балаҡайҙар, был бит рәхмәт ямғырҙары!” – тине. Бына бит мөғжизә!
Әүлиәнең оло ҡыҙы Нажиә апайҙың кейәүе Әбдрәхим Вилданов еҙнәнең һөйләгәнен иҫләйем. Ул Аллаға ышанырға байтаҡ икеләнеп йөрөй. Сермәндән 12 саҡрым ятҡан Шығайға ҡайныһын оҙата бара. Ҡалын ҡарағайлыҡ тигән ергә килеп еткәс, юлдарын ҡыйып ҡара йылан үтеп бара, ти. Күҫәк менән һуҡҡыслап үлтерергә уйлап, кейәүе урман ситенән оҙон күҫәк эҙләй башлай. Ҡайныһы йылан эргәһенә килеп, әллә ниндәй доғаларын уҡып, өшкөрөп ебәргән икән, мәхлүгең тартышып ятып үлгән дә ҡуйған. Шул сәғәттән алып Аллаға ышана башлаған кейәүҙәре. Шәмситдин хәҙрәткә төрлө яҡлап муллалар, дин әһелдәре килә торғайны. Йыйылышып доғалар ҡылалар, йәйгеһен иһә тәбиғәткә сығып намаҙ уҡыйҙар.
Муллаларҙы өйҙәргә аят уҡытырға саҡыра инеләр. Өләсәйемдәрҙең дә саҡырғандарын иҫләйем. Араларында берәүһен Мөжәүир хәҙрәт тиҙәр ине. Беҙҙең ауылда ундай исемле ағайҙар, олатайҙар булмағас, ул исем ят, ҡыҙыҡ һымаҡ тойолдо, шуға ла иҫтә ҡалғандыр. Тимәк, Мөжәүир хәҙрәт тә килгеләп йөрөгән, ахырыһы. Шәмситдин хәҙрәт Мөжәүерҙән байтаҡҡа оло. Шәмситдин тыныс холоҡло ине.
Беҙ әүлиә менән ғорурланабыҙ. Мөжәүир хәҙрәт Баймаҡ яҡтарында ниндәй бөйөк дәрәжәле булһа, Шәмситдин хәҙрәт беҙҙең өсөн шулай уҡ абруйлы. Байтаҡ замандар үтте, Шәмситдин хәҙрәттең ейән-ейәнсәрҙәре, бүлә-бүләсәрҙәре уның васыяттарын үтәп, изге эштәрен дауам итә. Әле бына үткәндәрҙе иҫләп ултырам. Әсәйем алдына ала ла: “Балаҡайым, берәү булдың – берәгәй бул”, – тип доғаларын уҡый торғайны. Хәҙер инде үҙем дә олпат йәштәмен. Бар ғүмеремде балаларға белем-тәрбиә биреүгә бағышланым. Париждың Эйфель башняһында ата-бабаларыбыҙҙың рухына аят уҡыным.
Шөкөр, тормошом гел ыңғай барҙы. Зәйнулла ишандың ейәне Шәмситдингә биргән доғалары, әсәйемдең фатихалары мине төрлө афәттәрҙән һаҡлап, ошо йәшкә еткергәндер, күрәһең. Мең рәхмәт әйтәм ҡәҙерлеләремә! Йәндәрегеҙ йәннәттә булһын!
Әле Ғабдрахманыбыҙ ҙа башҡарған эштәре менән ауылдаштарын ҡыуандырып йәшәй. Хәҙрәттең Шығайҙа йәшәгән өйөн бер кем емермәне, әле лә шул көйө ултыра. Шәмситдин олатай ҡәбере Шығай ауылы зыяратында.
Мөхәммәт Усман улы Түлебаевтың хәтирәләре. Ул 1945 йылдың 25 ғинуарында Белорет районы Түбәнге Сермән ауылында тыуған. Башҡортостандың атҡаҙанған мәҙәниәт хеҙмәткәре, Белорет ҡалаһы һәм районының почетлы ветераны, юғары категориялы ветеран-укытыусы.
Автор: Зөһрә Үтәғолова.  ","24 Сентябрь , 09:00",Иман,Na
https://bashgazet.ru/articles/iman/2023-09-23/be-e-ber-mlekte-byuattar-yna-an-3451642,Беҙҙең берҙәмлекте быуаттар һынаған,"Бөгөн Башҡортостан рухи һәм традицион ҡиммәттәрҙе тергеҙеү осорон кисерә, йәмғиәт йәнә дингә ҡайта...","Башҡортостан Хөкүмәте Премьер-министры Андрей Назаров социаль селтәрҙә Рәсәй мосолмандарының Үҙәк диниә назараты булдырылыуына 235 йыл тулыуы айҡанлы фекерҙәре менән уртаҡлашҡан.
“Күп йылдар элек  батша хөкүмәте тарафынан Өфөнөң Рәсәй исламы үҙәге булараҡ һайланыуы осраҡлы түгел – беҙҙең еребеҙ Европа һәм Азия сигендә урынлашҡан, эре традицион инаныуҙар менән тығыҙ бәйләнештә йәшәгән.
Күрше халыҡтар менән быуаттар буйы нығынған бәйләнештәр Көньяҡ Уралға мосолман вәғәзселәрен, дингә өндәүселәрҙе килтергән. Төбәккә исламдың үтеп инеүе ата-бабаларыбыҙға Хазар ҡағанаты, Иҙел болғарҙары менән сауҙа итеүҙе юлға һалырға ярҙам иткән, мәғариф һәм мәҙәниәт төрлөлөгөн алып килгән. Башҡорт ерҙәренең байлыҡтары йыш ҡына баҫҡынсыларҙың иғтибарын үҙенә тартҡан, әммә дөйөм дин даими баҫып алыуҙарҙан һәм бөлгөнлөктән һаҡлап алып ҡалған.
Шишмә районы биләмәһендә XIV быуаттың ислам миссионеры һәм мәғрифәтсеһе Хөсәйен бей мавзолейы һаҡланған. Беҙ уның тирәләй һәм Тура хан кәшәнәһе янында яңы туристик һәм мәҙәни үҙәк – Күсмә цивилизациялар музейы булдырасаҡбыҙ.
Бөгөн Башҡортостан рухи һәм традицион ҡиммәттәрҙе тергеҙеү осорон кисерә, йәмғиәт йәнә дингә ҡайта. Беҙҙә бөтә донъя диндәре күрше йәшәй һәм үҫешә. Республикала бер меңдән ашыу мәсет, 380-гә яҡын православие ғибәҙәтханаһы бар. Яңынан мәҙрәсәләр асыла, Рәсәй ислам университеты эшләй. Һуңғы йылдарҙа 1 700 студент уҡыуҙы тамамланы.
Республика халыҡтарының күп быуаттар буйы бергә йәшәүе, аҡыл һәм бер-беренә хөрмәтле ҡарашы этноконфессиональ мөнәсәбәттәрҙе тотороҡло хәлгә еткерҙе. Еребеҙҙә дини нигеҙҙә бәрелештәр юҡ. Бында йәмәғәт һәм дин эшмәкәрҙәренең генә түгел, дәүләт органдарының да, матбуғат сараларының да өлөшө ҙур. Беҙҙең дөйөм бурыс– ошо тигеҙлекте, тыныслыҡты һәм именлекте  быуаттар буйына һалынған принциптар һәм традициялар нигеҙендә тыуған Башҡортостанда  һаҡлау"".
 
Фото:VK.com
 
 
 ","23 Сентябрь , 17:15",Иман,Na
https://bashgazet.ru/articles/iman/2023-09-23/irt-n-tor-as-u-yla-tor-an-do-a-3451164,Иртән торғас уҡыла торған доға,"""Кем ошо һүҙҙәрҙе әйтә, шуның бәләкәй гонаһтары һәм яҙыҡ эштәре ғәфү ителер. Кем ошо доғанан һуң Аллаһтан ниҙер һораһа, уға һорағаны бирелер"", - тиелә хәҙистәрҙә. Йоҡонан уянғас уҡыла торған доға - яҙмала.","""Кем ошо һүҙҙәрҙе әйтә, шуның бәләкәй гонаһтары һәм яҙыҡ эштәре ғәфү ителер. Кем ошо доғанан һуң Аллаһтан ниҙер һораһа, уға һорағаны бирелер"", - тиелә хәҙистәрҙә. Йоҡонан уянғас уҡыла торған доға - яҙмала.
 ""Лә иләһә иллә-Ллаһү үәхдәһү лә шәрикә ләһ, ләһүл-мүлкү үә ләһүл-хәмд, үә һүә ғәлә күлли шәйьин ҡадир. Сүбхәнә-Ллаһи үәл-хәмдү ли-Лләһи үә лә иләһә иллә-Ллаһү үә-Ллаһү әкбәр. Үә лә хәүлә үә лә ҡүүәтә иллә би-Лләһил-ғәлиййил-ғәҙыим. Рабби-ғфир ли"".
Тәржемәһе: ""Аллаһтан башҡа илаһ юҡ, Ул - берәү, Уға тиңдәш юҡ! Батшалыҡ - Уныҡы, маҡтауҙар - Уға, һәм Ул һәр нәмәгә ҡөҙрәтле! Аллаһҡа дан, Аллаһҡа маҡтау, Аллаһтан башҡа илаһ юҡ, Аллаһ иң бөйөгө! Бөтә көс һәм ҡеүәт тик Аллаһта, Ул - Юғары, Олуғ! Раббым, мине ғәфү ит!""
Ышаныслы хәҙистәрҙә билдәләнеүенсә, кем ошо һүҙҙәрҙе әйтә, шуның бәләкәй гонаһтары һәм яҙыҡ эштәре ғәфү ителер (ҙур гонаһтар өсөн иһә айырым тәүбә кәрәк). Кем ошо доғанан һуң Аллаһтан нимәлер һораһа, уға һорағаны бирелер, ә тороп, тәһәрәт алып, намаҙ уҡыһа - намаҙы ҡабул булыр.
Сығанаҡ: Әл-Бохари, Ибн Мәджәһ хәҙис йыйынтыҡтарынан.
 
 ","23 Сентябрь , 07:00",Иман,Na
https://bashgazet.ru/articles/iman/2023-09-21/ay-y-k-n-i-u-yshly-y-3449212,Ҡайһы көн иң уңышлыһы?,"Уҡытыусы мут йылмайып яуаплаған: ""Шаршамбы...""","Бер мәл уҡыусы остазынан һораған:
– Зинһар өсөн әйтһәгеҙсе: яңы эш башлау өсөн аҙнаның ҡайһы көнө иң уңышлыһы?
Уҡытыусы бер аҙ уйланып торған да мут йылмайып яуаплаған:
– Шаршамбы...
Уҡыусылар йәһәт кенә дәфтәрен асып, әйтеләсәк һүҙҙәрҙе яҙып алырға әҙерләнгән. Араларында тик берәү генә ҡуҙғалмай ултыра, ти.
– Ә һин ниңә ҡулыңа ҡәләмеңде алмайһың? – тип аптырап һораған уҡытыусы.
– Артабан ни әйтерегеҙҙе белгәнгә...
– Ә ни тип дауам итәсәкмен һуң мин?
– Кесе йома, йома, шәмбе, йәк­шәмбе... Уңыш аҙнаның көнөнә ҡарамай. Бөгөн тырышһаң, иртәгә ҡыуанырһың.
...Динебеҙ көндәрҙе “яҡшы” һәм “яман”ға бүлмәҫкә өйрәтә. Барыһы ла Аллаһ Тәғәлә ҡулында. “Әҙәм балаһы Аллаһ Тәғәләгә һүҙ тейҙерә. Тормошҡа зар­лана, уны әрләй. Ә бит заман да – Ул, төндө көнгә һәм киреһенсә әйләндереүсе лә – Ул”, – тиелә хәҙистәрҙең береһендә. Шул уҡ ваҡытта пәйғәмбәребеҙ Мөхәммәт ғәләйһис-сәләмдең “Бөгөнгө эшеңде иртәгәгә ҡалдырма” тигән һүҙҙәрен онотмау зарур.
Фото: stihi.ru","21 Сентябрь , 23:00",Иман,Na
https://bashgazet.ru/articles/iman/2023-09-13/auyldar-a-m-sett-r-al-a-3433777,Ауылдарҙа мәсеттәр ҡалҡа  ,Уларға хәйриә фондынан 100-әр мең һум аҡса бүленгән. ,"Әлеге ваҡытта Хәйбулла районының бер нисә ауылында мәсет төҙөү эше бара. Улар урындағы халыҡтың һәм эшҡыуарҙарҙың тырышлығы, берҙәм көсө менән сафҡа инәсәк. Хәйриә фондынан Үрнәк, Юлбарыҫ һәм Маҡан ауылдарындағы мәсеттәр төҙөлөшөнә 100-әр мең һум аҡса бүленгән.
Юлбарыҫ ауылындағы иман йорто быйыл йәй төҙөлә башлаған. Мәсет бинаһы ауыл халҡының көсө менән күтәрелгән, фонд бүлгән аҡсаға юлбарыҫтар профлист һатып алып, ҡыйыҡ ябыу эштәрен башҡарырға ниәтләй.
Маҡан ауылында әлеге ярҙам аҡсаһын төҙөлөш материалдары һатып алыуға, эске биҙәкләү эштәренә, шулай уҡ манара өсөн торбалар алыуға тотонорға уйлайҙар. Ә Үрнәк ауылы халҡы хәйриә өлөшөнә ишек һәм тәҙрәләр һатып алырға килешкән.
Ауылдарҙа ҡалҡҡан иман йорттарынан яңғыраған аҙан тауыштары кешеләрҙең күңеленә сафлыҡ өләшһен, изге эштәргә, матур, айыҡ, сәләмәт тормошҡа әйҙәһен. Мәсеттәр күңелдәре иманға ынтылған мосолман ҡәрҙәштәр менән тулы булһын.
Фотолар һәм сығанаҡ: vk.com/sibayonline","13 Сентябрь , 16:30",Иман,Na
https://bashgazet.ru/articles/iman/2023-09-10/s-l-r-e-balalaryna-yl-an-do-alary-ti-abul-bula-3426945,Әсәләрҙең балаларына ҡылған доғалары тиҙ ҡабул була ,Был уй-теләктәрҙе бер епкә теҙгән кешеһенә мең сауап!,"Әсәләрҙең балаларына ҡылған доғалары тиҙ ҡабул була. Был уй-теләктәрҙе бер епкә теҙгән кешеһенә мең сауап!
Йә, Аллаһ! Һинең гүзәл исемдәрең менән һорайым: балаларымды рәхимең менән солғап ал! Уларға хәйерле ғүмер, яҡты яҙмыш насип ит.
Йә АЛЛАҺ, уларҙың иманын нығыт. Көсһөҙҙәренә көс, ауырыуҙарына шифа бир. Тәндәрен нығыт, күреү-ишетеү һәләттәрен бир, етешһеҙлектәрен төҙәт, иң яҡшы кешеләр итеп үҫтер.
 Йә Аллаһым, үҙеңдең мәрхәмәтең менән балаларымды сир-сырхауҙан, ауыр хаталарҙан, гонаһтарҙан һаҡла. Тормош юлында аҙашып, яман ғәҙәттәргә төшмәһендәр.
 Йә Аллаһ, балаларыбыҙ атай-әсәйҙәрен яратып, хөрмәт менән тыңлап торһон, беҙгә ҡарата ҡаты бәғерле, аяуһыҙ булмаһын.
Йә Раббым, балаларыбыҙҙы иманлы, тәртипле, бәхетле итеп үҫтерергә үҙебеҙгә аҡыл һәм сабырлыҡ бир?! Бәхет башы - тәүфиҡ. Иң тәүҙә тәүфиҡлы ит!
 Йә Аллаһым, үҙ ҡөҙрәтең менән балаларыбыҙҙы яуыз кешеләрҙән, яман күҙҙәрҙән һәм ялған һүҙҙәрҙән һаҡла?! Юлдарында гел изге кешеләр осраһын, хаслыҡ-яманлыҡтар балаларыбыҙға ҡағылмаһын.
Йә Раббым, балаларыбыҙҙы ниндәйҙер яуызлыҡ ҡылыуҙан, кеше рәнйетеүҙән тый. Үҙҙәрен дә хаҡһыҙ рәнйетмәһендәр, көнсөл-хөсөт кешеләрҙең насар энергияһы теймәһен! Үҙеңдең рәхимең менән һаҡлап йөрөт!
Йә Аллам, балаларыбыҙҙы дүрт тарафтан фәрештәләрең һаҡлап торһон! Бәлә-ҡаза, ут-һыу хәүефтәре, һәләкәттәр янамаһын!
Йә Аллаһым, балаларыбыҙ беҙҙең йөҙ аҡлығыбыҙ, күңел шатлығыбыҙ булһа ине!
РАББЫМ, уларҙың йөрәктәрен шундай итеп нығыт - Һине яратыусы, һиңә һыйыныусы, ҡушҡаныңды үтәүсе, тыйғаныңдан тыйылыусы булһындар!
Йә Аллаһ, балаларыбыҙҙың башҡалар араһында дәрәжәһен күтәр. Уларға бәхет, тәүфиҡ, ырыҫлы оҙон ғүмер, иман байлығы бир. Үҙҙәрен тәьмин итерлек, башҡаларға ярҙам итерлек мал бир, кеше күҙенә ҡарап, тилмерешеп йөрөүҙән һаҡла!
Йә Раббым, балаларыбыҙға сәләмәт аҡыл, мәрхәмәтле йөрәк, шәфҡәт һәм бәрәкәт, алған белемдәрен файҙаланырлыҡ һәләт, тырышлыҡ бир!?
 
Фото:Л. Үтәғолова.","10 Сентябрь , 06:00",Иман,Na
https://bashgazet.ru/articles/ba-sa/2023-10-29/yapra-tar-y-tu-dyryp-ta-bula-3497436,Япраҡтарҙы туңдырып та була,Ҡышҡы һалҡындарҙа уларҙы эсеү кинәнес,"Йәйге, эш күп ваҡытта барыһына ла өлгөрөп булмай. Шулай ҙа йәшелсә- емеш кенә түгел, япраҡтарын да ҡышҡылыҡҡа һаҡлайһы килә. Ишембай районының Ишәй ауылынан Рузалия Ниғмәтуллина йәйен ҡарағат, ҡурай еләге япраҡтарын йыйып туңдырғысҡа һалып ҡуйған да, әле ит үткәргес аша үткәреп, бер өлөшөн духовкала, бер өлөшөн бүлмәлә киптереп бик тәмле сәй әҙерләгән.
-Йәй ҡул теймәгәйне, әле шуны эшкәртеп алдым. Һыуытҡыста туңдырыу бик уңайлы икән. Япраҡтарҙың  хуш еҫе йәйҙе хәтерләтте. Сәйгә тәм өҫтәп кенә ҡалмай, файҙалы ла, - ти Рузалия апай.
Кемдәр йәйҙән сәйгә япраҡтар йыйып өлгөргән, әле уларҙы эсер мәл етте.
Фото: Рузалия Ниғмәтуллинаныҡы.","29 Октябрь , 14:00",Баҡса,Na
https://bashgazet.ru/articles/ba-sa/2023-10-05/osho-yortta-y-sh-y-e-kil-3465702,Ошо йортта йәшәйһе килә!,"Бынан һигеҙ йыл элек яңы йортҡа күскәс, тынғыһыҙ, матурлыҡ яратыусы ханым ”бында баҡса буласаҡ” тип үҙенә һүҙ бирә.  ","Бурыс буйынса түгел, ә йөрәк ҡушыуы буйынса тирә-яҡ донъяны йәмләп йәшәгән кешеләр бар. Шуларҙың береһе – Стәрлетамаҡ ҡалаһының Төҙөүселәр урамындағы йорттан Агафоновтар ғаиләһе.  Уларҙың хеҙмәте менән 138 фатирлы күп ҡатлы йорт алды аллы-гөллө сәскәләргә күмелгән,  ҡыуаҡлыҡтар һәм ағастар  ихатаны йәмләй.
 Наталия һәм Юрий Агафоновтар 48 йыл буйы татыулыҡта балаларының һәм ейәндәренең шатлығына ҡыуанып  йәшәй һәм яҡшылыҡтары менән башҡаларҙы ла һөйөндөрә. Наталия Михайловна һөнәре буйынса – модельер- бесеүсе. Профессиональ оҫталыҡ конкурстарында еңеүҙәр яулаған.
Хәҙер ул хаҡлы ялда, тик тынғыһыҙ ханымдың бер көн дә эшһеҙ ултырғаны юҡ. Ул ер тәрбиәләргә, гөл-сәскә, ағас ултыртырға ярата. Өфө ҡыҙының Стәрлетамаҡ егетенә тормошҡа сыҡҡансыға ҡәҙәр баҡсасылыҡ менән шөғөлләнмәүенә, ер эшен белмәүенә бөгөн һис кенә лә ышанғы килмәй, сөнки ул - хәҙер сәскәләр, йәшеллек донъяһына мөкиббән ғашиҡ кеше. Бынан һигеҙ йыл элек яңы йортҡа күскәс, ул ”бында баҡса буласаҡ” тип үҙенә һүҙ бирә.  
Шыршы, ҡарағай, өйәнке һәм саған ағастары, миләш һәм сирень ҡыуаҡтары ултыртылған ихата, хризантема, рауза, гортензия, пион сәскәләре ҡаршылаған ихата көҙөн дә бик матур. Түтәлдәрҙе утап, һыу һибеүҙе тамамлаған хужабикә беҙҙе йылмайып ҡаршылай. Бында ожмахтағы кеүек: өс тиҫтәгә яҡын ҡупшы шыршылар, ике төҫтәге сирендәр, иллегә яҡын пион ҡыуаҡтары, ләлә, нарцисс, ҡыңғырау, аҡ сәскә, ирис, флокс... Барыһын да һынап бөтөүе ауыр.
–Мин хәҙер эре үҫемлектәр ултыртырға тырышам, сөнки баҡсаны тәрбиәләү өсөн ваҡыт күп кәрәк. Дәфтәргә яҙып барам: ҡайһы сәскәне нисек тәрбиәләргә, үҫемлектәрҙе  нисек  ҡырҡырға, нимә менән туйындырырға...
Көҙ, яҙ һәм йәй Агафоновтар өсөн ҡыҙыу осор. Ихатаны йәмләү өсөн көндәлек хеҙмәт талап ителә. Урамдағы балалар менән дә аралашырға, тәртипте һаҡларға өйрәтергә кәрәк.
Бер нисә йыл элек уларҙың йорто “Иң яҡшы күп ҡатлы йорт” конкурсында икенсе урынға лайыҡ булған, тип хәбәр итә ""Стерлитамакский рабочий"" гәзите.  700 мең һумлыҡ грантҡа ихатаны төҙөкләндергәндәр, ҡоймалап алғандар.
”Ни өсөн мин был эштәрҙе башҡарам?Сөнки мин ошонда йәшәйем, матурлыҡ менән көн дә осрашҡым килә”,– ти хужабикә. Стәрлетамаҡтар йорттарында шундай тынғыһыҙ, матурлыҡ яратыусы ханым булғанына берсә ғәжәпләнә, берсә һоҡлана.
 Марина Воронова фотоһы.","5 Октябрь , 09:00",Баҡса,Na
https://bashgazet.ru/articles/ba-sa/2023-10-04/g-lyemesh-yyyyp-aly-y-3464988,Гөлйемеш йыйып ҡалығыҙ!  ,Витаминдарға бай төнәтмәне еңел генә әҙерләү ысулын тәҡдим итәбеҙ. ,"Тәбиғәттең һәр миҙгеле йомарт. Белеп файҙаланһаң, ҡара көҙгәсә Ер-әсәнең ниғмәттәре етерлек әле. Әле гөлйемеш йыйыу өсөн иң ҡулай осор.
Гөлйемеш йәки әлморон емеше төрлө биологик актив матдәләргә, С витаминына бай. Эҫе булмаған мейестә (температура 80-90 градус) йәки махсус киптергестә киптерәләр. Организм витаминдарға, бигерәк тә С витаминына ҡытлыҡ кисергән ҡышҡы һәм яҙғы осорҙа ул айырыуса файҙалы.
Гөлйемеш төнәтмәһен йә ҡайнатмаһын геморрой менән сирләгәндә, тын алыу юлдары шешкәндә (бронхит, трахеит һ. б.), атеросклероз, үпкә туберкулезы, ашҡаҙан һәм бөйән эсәгенең сей яраһы (язва) булғанда, дөйөм шешенгәндә, һаулыҡ физик һәм психик яҡтан ҡаҡшағанда, йөклө һәм имеҙгән әсәләргә ҡулланырға кәңәш ителә.
Ғәҙәттә, үләндәрҙән, емеш-еләктән төнәтмәне ҡайнатып йәки һыулы һауытта тотоп бешекләү алымдарын тәҡдим итәләр. Һеҙҙең иғтибарға еңел генә әҙерләнгән ысул тәҡдим итәбеҙ. Гөлйемеш төнәтмәһе әҙерләү өсөн төнгөлөккә термосҡа дүрт аш ҡалағы киптереп ваҡланған емешкә ике стакан ҡайнар һыу һалығыҙ. Уны көнөнә ике тапҡыр эсергә мөмкин. Витаминлы эсемлек иммунитет нығытыу өсөн балаларға ла файҙалы.
Фото: pokayadoma.ru
 ","4 Октябрь , 17:30",Баҡса,Na
https://bashgazet.ru/articles/ba-sa/2023-10-01/k-be-t-n-n-turama-3461089,Кәбеҫтәнән турама,Ҡышҡылыҡҡа бик файҙалы һәм тәмле буласаҡ.,"Кәбеҫтәләрегеҙ быйыл уңдымы? Улайһа, һеҙҙең өсөн би шәп рецепт тәҡдим итәбеҙ. Кәбеҫтәнән тураманы ҡайнар маринадта эшләйбеҙ. Бының өсөн өс литрлыҡ банкаға кәрәк була:
Кәбеҫтә-1 уртаса ҙурлыҡтаКишер - ҙурыраҡ бер данаҺарымһаҡ -3 тешБашлы һуған 1-2 данаҠыҙыл болгар боросо 1-2 данаЙәшелсә тәменсәТоҙлоҡ өсөн:Һыу 1,5 литрТоҙ 2 аш ҡалағы.Үҫемлек майы 1/2 стакан.Шәкәр 4 аш ҡалағыУксус 70% -1 аш ҡалағыКәбеҫтә,кишер, һарымһаҡ , һуған , борос һәм йәшелсәләрҙе турап, мискәгә һалып яҡшылап болғатып банкаға тултырабыҙ. Һыуға тоҙ, үҫемлек майы, шәкәр һәм һеркә һалып тоҙлоҡ ҡайнатабыҙ.Ҡайнап сыҡҡан тоҙлоҡто банкаға ҡоябыҙ, ҡапҡас (пластик) менән ябып ҡуябыҙ. Әгәр оҙаҡ һаҡларға кәрәк икән тимер ҡапҡас ябабыҙ.Бер тәүлек, тулыһынса һыуынғансы, өҫтөн ябып ҡалдырып торабыҙ.
Ҡыш көнө был салаттың тәмлелеге, кәбеҫтәләрегеҙ шул көйөнсә генә һаҡланасаҡ.
Фото һәм текст сығанағы: ""Файҙалы кәңәштәр"" төркөмөнән","1 Октябрь , 19:00",Баҡса,Na
https://bashgazet.ru/articles/ba-sa/2023-09-29/dil-z-ne-arbuzy-u-an-e-eke-3458472,Дилүзәнең ҡарбузы уңған! Ә һеҙҙеке?,Йылы яҡ емештәре Баймаҡ ерен дә үҙ иткән.,"Һуңғы йылдарҙа ҡырыҫ тәбиғәтле Баймаҡ районында ла йылы яҡ емештәре ярайһы уҡ ҙур уңыш бирә. Уңған баҡсасылар үҙ түтәлдәрендә ҡауын, ҡарбуз үҫтерә.
Баймаҡ районының Икенсе Этҡол ауылынан Дилүзә Әхмәтшинаның баҡсаһында нимәләр генә үҫмәй. Ҡарбуздары ла быйыл мул уңыш биргән.
- Һуғандан алып картуфҡа тиклем барыһы ла уңды, - ти Дилүзә Ҡаһарман ҡыҙы. - Йыш ҡына түтәлдәрҙә быйылғы кеүек эре ҡыяр, помидор, боростарҙы күрергә тура килмәй. Йәй үҙенең йылы көндәре менән әллә ни ҡыуандырмаһа ла, ҡарбуздар ҙа өлгөрҙө.
Уңған хужабикә бер нисә йыл ҡарбуз үҫтереү менән шөғөлләнә. ""Үҙеңдең ҡарбузың тәмле һәм татлы булыуы менән һатып алғандан ҡырҡа айырыла. Сифатлы ла, экологик яҡтан таҙа ла"".
Баҡсаға һыу һибеү, сүп-сарҙан таҙартыу эштәрендә улы Айнур ҙа ярҙам итә. Ғөмүмән, бар ғаиләһе менән ҡарай улар, шуға күрә йыл һайын түтәлдәрендә тәгәрәшеп емеш-еләк өлгөрә, ҡарбуздар тәмләнә, ҡауындар ҡыуандыра.
Фото: ""Баймакский вестник"".","29 Сентябрь , 18:00",Баҡса,Na
https://bashgazet.ru/articles/ba-sa/2023-09-29/nail-shal-an-s-sk-n-mm-s-g-ld-r-k-n-3459131,"Наил шалҡан сәскән, әммә сөгөлдөр үҫкән...","""Айтуған улымһыҙ бер нимә лә килеп сыҡмай шул...""","Журналист, популяр алып барыусы Наил Юнысов билдәле ""Шалҡан"" әкиәтенә оҡшатып, видеояҙма төшөргән. Көлкөлө роликты ҡарап, кешеләр комментарийҙар ҙа ҡалдырған: ""Иң көслөһө Айтуған"", ""Сысҡанығыҙҙы саҡырып та өлгөрмәнегеҙ түгелме, үҙе атылып килеп сыҡты"", ""Айтуған улымһыҙ бер нимә лә килеп сыҡмаймы?.."" һ.б.
Ҡыҙыҡ, һеҙ ҙә беҙҙең ""Бәйләнештә"" социаль селтәрендәге сәхифәбеҙҙә ҡарағыҙ!
Фото: https://vk.com/wall-66688563_347717","29 Сентябрь , 11:15",Баҡса,Na
https://bashgazet.ru/articles/ba-sa/2023-09-28/aba-tary-y-u-dymy-ay-a-iterg-belm-y-ege-me-3457437,Ҡабаҡтарығыҙ уңдымы? Ҡайҙа итергә белмәйһегеҙме?,Йырсынан ябай ғына ҡабаҡ һуты рецебы тәҡдим итәбеҙ.,"Популяр йырҙар авторы, “Дуҫлыҡ моңо-2002” конкурсы еңеүсеһе, халыҡ-ара конкурстар лауреаты, Башҡортостандың атҡаҙанған мәҙәниәт хеҙмәткәре Илшат Сибәғәтуллин талантлы йырсы, йәмәғәт эшмәкәре генә түгел, оҫта баҡсасы ла икән.
Бәйләнештә социаль селтәрҙәге сәхифәһендә:
""Быйылғы ҡабаҡ уңышы! Ауырлығы, фотоға төшкәнсе саҡ күтәреп торҙом. Айырыуса беҙ ҡабаҡтан һут эшләйбеҙ. Тәмле лә, файҙалы ла"", – тип пост һалғас рецепт менән бүлешеүен һораныҡ.
Илшат Сибәғәтуллин “Башҡортостан” гәзитенә менән ҡабаҡтан һут әҙерләү рецебын тәҡдим итте:
- Уны әҙерләү бик ябай. Ҡабаҡты ҡабығынан таҙартаһың. Шәкәр шаҡмағынан ҙурыраҡ итеп турайһың. Дүрт килограмм ҡабаҡҡа ярты килограмм шәкәр, ике балғалаҡ лимон кислотаһы кәрәк була. Ҡабаҡты һауытҡа тултырғас, өҫтөнә сыҡҡансы һыу ҡояһың. 15-20 минут ҡайнар һыуҙа бешерәһең. Бешкәнен бысаҡ менән сәнсеп ҡарарға була. Бешкән массаны блендер, йә булмаһа бәрәңге төйә торғаны менән иҙергә. Пюре һымаҡ булғас, шәкәр, кислота ҡушабыҙ. Ҡайһы бер кеше әфлисун һала, мин уның урынына магазин һуты алам. Бер ҡап персик, алма йәки әфлисун һуты ҡушып 10 минутлап ҡайнатаһың да стерилләнгән банкаларға һалып, ябып ултыртаһың. Әсемәй ҙә, ҡапҡасы атылмай ҙа. Баҙға төшөрөп ҡуябыҙ. Ҡыш буйынса эсәбеҙ. 
Фотолар Илшат Сибәғәтуллиндың шәхси архивынан.
Материалды ҡулланғанда баҫмаға һылтанма биреү һәм авторын күрһәтеү мотлаҡ.","28 Сентябрь , 13:30",Баҡса,Na
https://bashgazet.ru/articles/ba-sa/2023-09-27/keshel-r-kartuf-y-vinograd-yyyyp-alyp-b-tt-3454150,Кешеләр ...виноград йыйып алып бөттө,"Көньяҡ емеше хәҙер Өфөлә лә, Илештә лә, Баймаҡта ла, Салауатта ла берҙәй өлгөрә.","Элек беҙҙең яҡтарҙа һирәгерәк осраған емеш-еләкте хәҙер һәр төбәктә лә үҫтерәләр. Уңғандар ҡарбуз, ҡауын, абрикос уңышы йыя. Интернетта виноград емеше фотоһүрәттәрен һалған кешеләр күбәйҙе. Әйткәндәй, хатта төньяҡ һаналған Салауат районында ла уны үҫтерәләр икән.
Өфө районында йәшәгән йырсы Сәғиҙулла Байегет: ""Быйыл да баллы виноград уңышынан тәмләргә Хоҙай насип әйләне!"" - тигән. Баймаҡтан бөтәбеҙгә лә билдәле оҫта хужабикә Гөлгөнә Байегетова иһә: ""Бөгөн көн матур, йәй кеүек йылы булды, тышҡа сығып үҙемдең бәләкәй генә виноград ""плантацияһында"" эшләнем. Әле һаман йыйып ала алмаған виноградымды йыйҙым, ике оло йәшник булды. Үҙем үҫтергән ҡыуаҡтар әллә ни ныҡ ҙур түгел, шулай ҙа булғанына шөкөр, инде уларҙы ашарға һәм ҡышҡылыҡҡа компот итеп ябаһы ҡалды"", - тип, сәхифәһендә күп кенә фотолар һәм видеолар ҡалдырған.
Салауат районында йәшәгән курсташым, төркөмдәшем, хеҙмәттәшем Шамил Әхмәтшин да: ""Виноград уңышы менән ҡыуандырҙы. Ә теплицала - ҡыяр һәм помидор"", - тип һөйөнгән.
Ә бына Илеш районынан Данил Шәһәбетдинов барыһынан да уҙҙырған, ахыры. Ул баҡсаһында 80-дән ашыу виноград сортын үҫтерә икән. Ветеран-уҡытыусы - оҫта баҡсасы. Виноградты 35 йылдар элек уның атаһы үҫтерә башлаған. 10 йыл элек үҙе лә был эш менән ҡыҙыҡһынып китә. Афарин!
Фотолар һәм видео: С. Байегет, Г. Байегетова, Ш. Әхмәтшин сәхифәләренән, ""Маяҡ"" гәзитенән.","27 Сентябрь , 07:00",Баҡса,Na
https://bashgazet.ru/articles/ba-sa/2023-09-26/y-shels-ge-e-yyyyp-aldy-y-my-3453997,Йәшелсәгеҙҙе йыйып алдығыҙмы? ,Хәҙер уны нисек һаҡларға өйрәтәбеҙ,"Йәшелсәләрҙе ҡышҡылыҡҡа һаҡлау ысулдары
▪Йәшелсәләрҙе ҡоро көндә йыйырға тырышығыҙ.
▪Уңыш һаҡлаясаҡ баҙ, иҙән аҫтында температура 1-2 градустан артмаҫҡа тейеш.
▪Һаҡлағыста дымлылыҡтың көслө булыуы (90 проценттан кәм түгел) мөһим. Был йәшелсәләрҙе кибеүҙән һаҡлаясаҡ.
Картуф
▪Баҙҙың күпселек өлөшөн, әлбиттә, икенсе икмәк булған картуф ала. Уйлап ҡараһаң, был йәшелсәне һаҡлауҙың бер ауырлығы юҡ кеүек. Шулай ҙа күптәр картуфтың тиҙ шытыуына, йомшарыуына зарлана бит.
▪Ҡышҡылыҡҡа һаҡланасаҡ картуфтың сорты иртә өлгөргән булмаһын. Картуфты баҙға төшөрөр алдынан уны яҡшылап киптерегеҙ, сереген, йәшел төҫкә инә башлағанын, көрәк тейеп ҡалғанын айырып алығыҙ. Был йәшелсәне тишектәр уйылған йәшниктәргә һалып һаҡлау яҡшыраҡ булыр. Тик күптәрҙең ундай мөмкинселеге юҡ. Шуға күрә картуфты таратып һалып һаҡлайбыҙ. Бындай осраҡта картуфты ҡоро бысҡы вағы менән аралаштырып һалығыҙ. Улар картуфтың артыҡ дымын үҙенә һеңдерәсәк. Һаҡланасаҡ уңышығыҙға кипкән миләш япраҡтарын да ҡушып һалыу отошло буласаҡ. Сөнки был япраҡтар зарарлы микробтарҙы үлтерә, тимәк, картуфты сереүҙән һаҡлаясаҡ.
▪️Ҡайһы берәүҙәр картуфты башҡа йәшелсәләр менән бергә аралаштырып һаҡлай. Был дөрөҫ түгел. Картуф сөгөлдөр менән генә яҡшы “күрше” буласаҡ. Сөгөлдөрҙө картуфтың өҫтөнә һалырға кәрәк. Сөнки ул картуфтың артыҡ дымын үҙенә тартасаҡ, ә сөгөлдәргә оҙаҡ һаҡланыр өсөн дым кәрәк.
Сөгөлдөр
▪️Сөгөлдөрҙө ҡаҙып алғанда, уны көрәк менән “яраламаҫҡа” тырышығыҙ. Юғиһә ул насар һаҡланасаҡ. Һабағын тулыһынса түгел, ә өс сантиметр ҡалдырып ҡырҡығыҙ.
▪️Сөгөлдөрҙө рәт менән ҡомға һалып һаҡларға була. Ныҡ һалҡын баҙҙа был йәшелсәне картуф һымаҡ таратып һалып ҡыш сығарырға мөмкин. Ҡайһы бер хужабикәләр сөгөлдөрҙө йыуып, өлөштәргә бүлеп, туңдырғысҡа һалып һаҡлай.
Һуған
▪️Һуғанды ҡоро көндә, уның ҡабығы тулыһынса һарғайып бөткәс йыйып алалар. Уны бер нисә көн киптергәндән һуң ғына, йәшел һабаҡтарын ҡырҡырға кәрәк.
▪️Әгәр һуғандың өҫтәге ике ҡаты еүеш икән, ул ҡышҡыһын һаҡланмаясаҡ, тиҙ арала серейәсәк. Һаҡлаған йәшелсә өҫтөндә ваҡ себендәр күренә башлаһа, уларҙы яңынан ҡарап сығығыҙ. Тимәк, араһында серей башлағаны бар.
▪️ Һуғанды йылы урында таратып йәки элеп ҡуйып һаҡлайҙар.
Кишер
▪️Кишерҙе һәнәк менән ҡаҙып алһағыҙ, яҡшыраҡ булыр. Уның һабағын тулыһынса ҡырҡырға кәрәк. Сөнки һабағы әҙ генә ҡалһа ла, ул үҫә башлаясаҡ һәм серейәсәк.
▪️Кишерҙе рәткә теҙеп, өҫтөнә ҡом һибеп һаҡлайҙар.
▪️Тағы бер ысул: кишерҙе һәйбәтләп йыуырға, яҡшылап киптерергә һәм полиэтилен ҡапсыҡтарға һалырға. Ҡапсыҡтың ауыҙын ныҡлап бәйләп ҡуйығыҙ.
▪️Тағы бер шәп ысул бар. Түтәлдәге кишерҙең бер өлөшөн ҡаҙып алмай ҡар аҫтында һаҡлағыҙ. Уны яҙ етеп, ер ирей башлау менән ҡаҙып алырға кәрәк (яңынан үҫә башларға өлгөрмәһен). Бындай яҙғы кишер бик тәмле булыуы менән айырыла.
Кәбеҫтә
▪️Кәбеҫтәне тәүге ҡырауҙарҙан һуң, тик туңдырмай ғына йыйып алығыҙ. Уның тышҡы япраҡтарын таҙартҡандан һуң, баҙҙа элеп һаҡлағыҙ – кәштәләргә лә, иҙәнгә лә теймәһен. Әгәр кәбеҫтәне нимәгәлер һалып һаҡлаһағыҙ, уның тейеп ятҡан япраҡтары серей башлай һәм йәшелсә әрәм була.
▪️Баҙҙа йәшелсәне элеп ҡуйыу өсөн урын әҙ булһа, уны һаҡлауҙың тағы бер ысулы бар.
▪️Ҡыҙыл кәбеҫтәне – дәфтәр биттәренә, ағын полиэтиленға (пищевая пленка) урап, кәштәләргә бер-береһенә тейгеҙмәй генә һалырға кәрәк.
Һарымһаҡ
▪️Һарымһаҡты һаҡланһын өсөн оҙаҡ итеп киптерергә кәрәк. Уны түтәлдән башы бүлкәттәргә айырыла башламаҫ элек йыйып алығыҙ. Кипкәндән һуң һарымһаҡтың һабаҡтарын 4-5 см ҡалдырып ҡырҡығыҙ.
Ташҡабаҡ
▪️Ташҡабаҡтың уртаса ҙурлыҡта булғанын һәм ҡырауҙарға тиклем, ҡоро көндә йыйып алынғанын һаҡларға кәрәк. Ныҡ өлгөргән йәшелсәне һаҡларға һалмағыҙ. Сөнки ул артабан бешеүен дауам итәсәк, ә ҡырҡҡанда уның ҡабығы үтә ныҡ ҡаты, ашауға ла тәмһеҙ буласаҡ.
▪️Һаҡланасаҡ ташҡабаҡтың һабағын 4-5 см ҡалдырығыҙ. Уға ҡарап һеҙ йәшелсә ниндәй кимәлдә һаҡланғанын беләсәкһегеҙ. Әгәр һабағы боҙола башлай икән, ташҡабаҡты шунда уҡ ашҡа ебәрегеҙ.
▪️Яҡшы итеп киптерелгән ташҡабаҡтарҙы йәшниктәрҙә йәки таҡтаға теҙеп һалып һаҡлайҙар.
Фото һәм сығанаҡ: ""Файҙалы кәңәштәр"" төркөмө. ","26 Сентябрь , 11:00",Баҡса,Na
https://bashgazet.ru/articles/ba-sa/2023-09-25/byna-isma-am-kartuf-3452929,Бына исмаһам картуф!,Һеҙҙә иң ҙур картуф күпме ауырлыҡта булды?,"Әбйәлил районында гигант картуф үҫкән.
 Бер бүлбенең ауырлығы килограмдан ашыу, тип хәбәр итә урындағы «Әбйәлил» гәзите. Картуфты Рысҡужа ауылында үҫтерәләр.
 Картуфтың ҙурлығын күрһәтеү өсөн икенсе уҡыусы, уның эргәһенә шыйыҡ май һауыты һалып фотоһын ебәрә. Һәм уның картуфы беренсе гигант катуфтан бер ҙә ҡалышмай: шулай уҡ 1,3 кг ауырлыҡта.
Сығанаҡ: https://vk.com/clubrbgaz","25 Сентябрь , 15:00",Баҡса,Na
https://bashgazet.ru/articles/ba-sa/2023-09-24/20-kilogramly-aba-terg-n-3451913,20 килограмлыҡ ҡабаҡ үҫтергән!,"Унан ҡайнатмаһын да яһай, манты ла бешерә.","Ишембай районының Ишәй ауылында йәшәүсе һәүәҫкәр шағирә, автор-башҡарыусы Рузалия Ниғмәтуллинаның баҡсаһында ҡабаҡ матур үҫкән. Былтырғы менән сағыштырғанда әҙерәк булһа ла, зарланырлыҡ түгел. “Ҡабаҡ – беҙҙең ғаиләбеҙҙең яратҡан ризығы”, - ти уңған хужабикә.
-Ҡабаҡты йыл һайын сәсәбеҙ. Быйыл уңыш элекке йылдарҙағы кеүек үк күп булмаһа ла, эре, матур үҫкән. Иң ҙур ҡабаҡ -  20 килограмм. Ҡабаҡты төрлөсә ҡулланабыҙ. Мин баллы ҡабаҡтан лимон ҡушып ҡайнатма ла яһайым. Кәбеҫтә, кишер, бәрәңге, ит ҡушып йәшелсә рагуһы ла бешерәм. Манты әҙерләгәндә лә ҡушып ебәрәм. Ваҡ ҡабаҡтың, эсен таҙартып, орлоҡтарын алып, бәрәңге, ит ҡушып, фольгаға төрөп, мейес-духовкаға ҡуйып бешерһәң дә бик тәмле ризыҡ килеп сыға. Ниндәй генә төр аш-һыу әҙерләһәң дә, ҡабаҡ тәм бирә һәм шул уҡ ваҡытта бик файҙалы ла! - ти Рузалия Ниғмәтуллина.
Фото: Рузалия Ниғмәтулина архивынан.  ","24 Сентябрь , 13:00",Баҡса,Na
https://bashgazet.ru/articles/ba-sa/2023-09-21/bynan-da-t-mler-k-kartufty-asha-anym-yu-3448981,Бынан да тәмлерәк картуфты ашағаным юҡ,Быуаттар буйына ата-бабаларым йәшәгән ер тәм бирә...,"Яҡташбыҙ, Дәүләт Думаһы депутаты Зариф Байғусҡаров Мәскәүҙә эшләүенә ҡарамаҫтан, тыуған ерен онотмай. Тыуған ауылында картуф үҫтерергә лә өлгөрә. Ошо хаҡта үҙе лә социаль селтәрҙәге сәхифәһендә уртаҡлашты.
“Күгәрсен районының Ҡалмаҡ ауылына барып, картуф ҡаҙып өлгөрҙөк. Йәйгеһен күмергә бер тапҡыр килдек һәм колорад ҡуңыҙҙарынан һуңыраҡ эшкәрттек. Әммә йыйылған уңыш ғаиләбеҙ өсөн яҙға тиклем етерлек, орлоҡҡа ла бар. Гөлназ картуф бешерҙе, уны ауыл ҡаймағы менән бирҙе. Бынан да тәмлерәк картуфты ашағаным юҡ. Быуаттар буйына ата-бабаларым йәшәгән ер тәм бирә. Картуф үҫтереү өсөн күп ваҡыт талап ителмәй. Ҡыҙғанысҡа ҡаршы, хатта ауыл халҡының ҡайһы берҙәре картуф ултыртмай, магазиндан һатып ала”, – тип яҙған ул.
Зариф Байғусҡаров тормош иптәше Гөлназ Ҡолһарина менән айына бер тапҡыр ауылда булып, ялдарын файҙалы үткәрә. “Был иң яҡшы ял”, – ти ул.
Ә һеҙ картуф үҫтерәһегеҙме? Уны ҡаҙып алдығыҙмы?
Фото: vk.com/bayguskarov_z_z","21 Сентябрь , 19:00",Баҡса,Na
https://bashgazet.ru/articles/ba-sa/2023-09-20/plit-yanynda-yal-it-m-3447232,"""Плитә янында ял итәм""",ти гәзитебеҙҙең интернет селтәрендә ойошторолған “Банка эсендә уңыш” конкурсында еңеүсе Зөләлә Төхвәтуллина. Уңған хужабикәнән рецепттар тәҡдим итәбеҙ.,"Гәзитебеҙҙең интернет селтәрендә ойошторолған “Банка эсендә уңыш” конкурсында Туймазы районының Кәкребаш ауылынан 30 йылдан ашыу стажы булған баҡсасы Зөләлә Төхвәтуллина еңеп сыҡты. 
Мәҙәниәт хеҙмәткәре булып эшләгән ханым барыһына ла өлгөрә, 30 сутый самаһы йорт яны участкаһында баҡса үҫтерә, мал, ҡош-ҡорт тоталар. Йыл да күпләп бройлер ала.
- Ауылда тауыҡ сүпләһә лә бөтмәҫ эше араһында аш-һыу бүлмәһендә ял итәм. Плитә янына арыған килеш килеп баҫһам, икенсе һулышым асылған кеүек тойола, – ти Зөләлә Рәйес ҡыҙы.
Уны күп туймазылар урындағы мәҙәниәт йортоноң тынғыһыҙ етәксеһе һәм күп һанлы ижади саралар ойоштороусыһы булараҡ белһә, ауылдаштарына араһында арыу-талыу белмәгән оҫта хужабикә. Күптәр уға тәмле ризыҡтар һәм ҡышҡылыҡҡа әҙерләнгән ҡабымлыҡтар рецебы алырға мөрәжәғәт итә.
Һеҙҙең иғтибарға тәжрибәле баҡсасы һәм аш-һыу оҫтаһынан бер нисә рецепт тәҡдим итәбеҙ:
ҠЫШҠЫЛЫҠҠА ЛЕЧО
Ингредиенттар:

9 кг помидор,
1 кг кишер,
5 кг татлы боросо,
1 кг башлы һуған,
2 стакан үҫемлек майы,
1,5 стакан шәкәр ҡомо,
6 аш ҡалағы тоҙ,
1 стакан аш һеркәһе.

Әҙерләү ысулы:

Помидорҙы ит турағыс йәки һут һығыу ҡоролмаһы аша үткәрергә.
Шәкәр ҡомо, үҫемлек майы, тоҙ өҫтәп, 20 минут ҡайнатырға.
Артабан эре ҡырылған кишер, уксус өҫтәп, 20 минут ҡайнатырға.
Һуңынан ярым ҡулса менән туралған һуған, һалам менән туралған татлы боросо өҫтәп, 20 минут ҡайнатырға.
Стерилләнгән банкаларға ҡоябыҙ, әйләндерәбеҙ.

 
АШҠАБАҠ ИКРАҺЫ (кабачковая)
Ингредиенттар:

3 кг ашҡабаҡ;
2 балғалаҡ тоҙ;
100 г көнбағыш майы;
6 аш ҡалағы шәкәр;
250 г томат пастаһы;
250 г майонез;
0,5 балғалаҡ ҡыҙыл борос.

Ашҡабаҡты ит турағыс аша үткәргәндән һуң томат пастаһы, майонез, көнбағыш майы, шәкәр, тоҙ ҡушып талғын утта ҡайнатырға ҡуябыҙ. Ҡайнағандан һуң, ҡатнашманы уртаса утта 1,5 сәғәт ҡайнатабыҙ, иҙелгән һарымһаҡ өҫтәйбеҙ, тағы 10 минут ҡайнатабыҙ, 2 балғалаҡ уксус эссенцияһы.
Сығанаҡ: https://vk.com/id231725268","20 Сентябрь , 19:00",Баҡса,Na
https://bashgazet.ru/articles/ba-sa/2023-09-19/aba-fest-bayramy-buldy-3444517,“Ҡабаҡ Фест” байрамы булды,Был ауылдағы сарала йәмғеһе меңдән ашыу кеше ҡатнашты.,"Социалистик Хеҙмәт Геройы, алдынғы сөгөлдөрсө Банат Батырованың яҡташтарының хәҙер үҙ бренды бар. Үтәгәндә икенсе тапҡыр ойошторолған байрам былтыр ауыл сараһы тип иғлан ителһә лә, шунда уҡ республика байрамына әүерелде. Быйыл да Өфө, Стәрлетамаҡ, Салауат ҡалалары, республика райондарынан һәм башҡа тарафтарҙан байрамды күрер өсөн кешеләр күпләп килгән ине. Былтыр йәмғеһе 500 кеше ҡатнашҡан. Әле уларҙың һаны меңгә етте.
Башҡортостандың эшҡыуарлыҡ һәм туризм министры урынбаҫары Азамат Ғәлин, Ҡырмыҫҡалы районы хакимиәте башлығы Әлфир Сабиров, Яңы Ҡыйышҡы ауыл биләмәһе рәйесе Фидан Миңлеғәлиев, Үтәгән ауылы старостаһы Дилара Ҡоҙайғолова һәм башҡа саҡырылған ҡунаҡтар һәр өҫтәлдең эргәһенә килеп, ҡатнашыусыларҙы дәртләндереп, тәҡдим ителгән һыйҙан ауыҙ итте, байрамдың кәрәклеген билдәләне.
Быйыл байрам уңыш байрамы ғына булманы, уның төп темаһы илһөйәрлек булды. Үтәгәндәр бергәләшеп махсус хәрби операцияла ҡатнашҡан яҡташтарына ярҙам ҡулы һуҙырға һүҙ ҡуйышҡан ине. Яңы Ҡыйышҡы ауыл биләмәһенән әлеге мәлдә яуға 30-ҙан ашыу кеше киткән. Ауылдаштары уларға ла, яугирҙәрҙең ғаиләләренә лә ҡулдан килгәнсә ярҙам итеп тора. Был юлы ла хужабикәләр киптерелгән ҡабаҡ, ҡабаҡ ҡайнатмаһы, һалма һәм башҡа тиҙ боҙолмай торған аҙыҡ-түлекте йыйып, махсус хәрби операция зонаһына әҙерләп ҡуйҙы. Гуманитар ярҙам ошо көндәрҙә яугирҙәргә оҙатыласаҡ.
Үтәгәндә элек-электән эшсән, тырыш халыҡ йәшәй. Ауыл хужалығы өлкәһенең үҫемлекселек тармағында уңыш ҡаҙанған, сөгөлдөр үҫтергән Банат Батырованың яҡташтары бөгөн дә ең һыҙғанып баҡсасылыҡ менән шөғөлләнә, йыл һайын мул уңыш ала.
Быйыл ауылдың биш урамы үҙ эштәрен тәҡдим итеп, үҙ-ара оҫталыҡта һынашты. Һәр урамға район хакимиәте башлығы Әлфир Сабиров Рәхмәт хаттары тапшырҙы.
Өҫтәлдәр ҡабаҡтан бешерелгән һый-ниғмәттән һығылып торҙо. Ағинәйҙәрҙең был йәшелсәне үҫтереү буйынса тәжрибәһе лә, белеме лә етерлек. Уларҙың фекеренсә, ҡабаҡ хәтерҙе яҡшырта, йүтәлде еңеләйтә, быуындарға ла файҙалы, ашҡаҙан-эсәк ауырыуҙары менән йонсоғандарға шифалы.
Хужабикәләр байрамға ентекле әҙерләнгән: ҡабаҡтан һуттар ҡойған, ҡайнатмалар ҡайнатҡан, эсен таҙартып тәмле бутҡалар бешергән. Хатта ҡабаҡтан мармелад, киптерелгән сәй эшләүселәр ҙә бар ине.
Ҡабаҡ – Үтәгән хужабикәләренең өҫтәлендәге төп йәшелсә тип әйтергә була. Фирғәүендәр тәғәмен, көҙ йәмен улар элек-электән күпләп үҫтерә.
Ошо ауылда тыуып үҫкән Айрат Искәндәров файҙалы, туҡлыҡлы ризыҡҡа рәхмәт йөҙөнән “Үтәгән ҡабаҡ фестивале-2023” проектын халыҡ уңғандарын берләштергән байрам булараҡ үткәреү башланғысын тәҡдим иткән.
Төрлө конкурс, оҫталыҡ дәрестәренән Үтәгән ауылы урамдары гөрләп торҙо. Иң ҙур ҡабаҡҡа конкурста Әсләм Хөсәйенов еңде! Уның ҡабағының ауырлығы 33 килограмм тәшкил итте.
Муллыҡ һәм оҫталыҡ байрамында әүҙем ҡатнашыусыларға рәхмәт хаттары, иҫтәлекле бүләктәр тапшырылды. Ауыл старостаһы Дилара Ҡоҙайғолова байрамды ойоштороуға көс һалған һәр кемде билдәләп үтергә тырышты һәм сараны дәррәү күтәреп алған ауылдаштарына рәхмәт һүҙҙәрен еткерҙе. Әйткәндәй, фестиваль бағыусылар ярҙамында ғына үткәрелә.
Ауыл Ағиҙел буйында урынлашҡан. Ауыл хужалығы тармағы өсөн бик ҡулай. Колхоз көслө булған заманда бында йәшелсә, емеш-еләк, ҡарбуз-ҡауын баҡсалары гөрләп торған. Тәүҙә “Иҙел”, шунан “Урал” исемен йөрөткән колхозда балыҡсылыҡ артеле лә булған.
Ете ауылды берләштергән колхоздың етештереү ҡеүәте тураһында әле легендалар йөрөй. Һарыҡ фермаһы, ҡаҙ-тауыҡ үрсетеү бригадаһы уңышлы эшләгән. Йыш ҡына пароходтар туҡтаған. Колхоз емеш-еләген, ҡауын-ҡарбуздарын уларға тейәп ебәрер булған.
“Әсәйемдең хәтирәләре буйынса, бала-саға, ҡыҙыҡ күреп, гел шул тирәлә уралған. Ҡарбуздар күтәрерлек булмаған, палубаға тәгәрәтеп мендергәндәр”, – тип хәтирәләре менән уртаҡлаша ауылдың имам-хатибы Сәғит Сөләймәнов.
Совет заманынан ҡалған данлыҡлы колхозды тергеҙеү, уңдырышлы ерҙәрҙе эшкәртеү менән хәҙер был ауыл биләмәһендә “Радик Йөҙлөкбаев” крәҫтиән (фермер) хужалығы шөғөлләнә. Хужалыҡ йыл һайын тиерлек майҙанын арттырып, уңышлы ғына эшләп килә. Үҙҙәренең “Т-150”, ике “МТЗ”, ике “ДТ” тракторы, “ЗиЛ” һәм “КамАЗ” машиналары, “Нива” комбайны бар. Шуны билдәләп үтергә кәрәк, махсус хәрби операция башланыу менән Радик Йөҙлөкбаев шунда юлланды. Быйыл Ҡабаҡ фестивален мотлаҡ үткәрергә кәрәк тип, үҙе яу ҡырында булһа ла, ауылдаштарына сәләмдәрен күндергән ул һәм бағыусы булып сығыш яһаған.
145 йортло ауыл гөрләп йәшәй. 2016 йылда мәсет төҙөлгән. Бөйөк Ватан һуғышында башын һалған, еңеү менән ҡайтҡан ата-бабаларына яңы һәйкәл һалынған. Мәктәп эшләй. Әлеге мәлдә фельдшер-акушерлыҡ пункты төҙөлә. Ауыл әүҙемселәренең күңелен ҡырған бер генә нимә бар: мәҙәниәт усағы һүнгән. Киләсәктә үтәгәндәрҙең йыйылыр, күңел асыр урыны ла булыр тип өмөтләнәйек.
Бына шулай күңелле үтте “Ҡабаҡ Фест”. Ҡабаҡтан йәмғеһе 400-ҙән ашыу төр аш-һыу әҙерләргә була. Фестивалдә шуның яртыһы өҫтәлдәрҙә булғандыр.
Ауыл халҡын рухландырған, башҡаларға өлгө булған сараға оҙон ғүмер теләйек. Башҡортостан Башлығы Радий Хәбировтың “Һәр ауылдың үҙ фестивале булырға тейеш” тигән һүҙҙәрен девиз итеп алған үтәгәндәр маҡсатына иреште.
Лилиә НУРЕТДИНОВА.
Айрат Искәндәров фотолары.","19 Сентябрь , 12:00",Баҡса,Na
https://bashgazet.ru/articles/ba-sa/2023-09-18/elek-bynda-a-ly-ine-3443962,Элек бында һаҙлыҡ ине...,Ә хәҙер ул биләмә әкиәт донъяһы хәтерләтә! ,"Яңауылда йәшәгән Аллаяровтарҙың  әкиәт донъяһын хәтерләткән, гөл-сәскәгә күмелгән ихаталары һәр кемдә һоҡланыу тыуҙыра. Бынан 15 йыл элек улар ике ҡатлы яңы йорттарына күсенгән осорҙа был биләмә һаҙлыҡты хәтерләткән. Ике йыл буйына хужалар уйһыу урынды күтәреү өсөн йөҙгә яҡын машина ер килтертә, биләмәне тәртипкә килтерә. Аҙаҡ Нәрсиҙә Ғәфүрйән ҡыҙы фантазияһын эшкә егә, ире менән ҙур көс һалып, ихатаны һәм урамды ожмах мөйөшөнә әүерелдерә, тип яҙа “Яңауыл таңдары”. Баҡсаның матурлығын әйтеп кенә аңлатыуы мөмкин түгел, уны барып күрергә кәрәк!
Бындай хозурлыҡты бары хеҙмәт һөйөүсән, күңеле саф кешеләр генә тыуҙыра алалыр. Рәйес Карам улы менән Нәрсиҙә Ғәфүрйән ҡыҙы 38 йыл инде бергә донъя көтә. Йорт хужаһы  бөтә хәйриә башланғыстарында әүҙем ҡатнаша. Аллаяровтар өс балаға атай-әсәй, ә биш сабыйға – олатай һәм өләсәй.  Улар бөгөн йәш быуынды хеҙмәт һөйөргә, зауыҡ тойғоһон үҙләштерергә, матурлыҡ тыуҙырырға  өйрәтә.
Раушания Ғарифуллина фотолары.","18 Сентябрь , 21:00",Баҡса,Na
https://bashgazet.ru/articles/ba-sa/2023-09-18/yyrsy-almanan-15-kilogramm-povidlo-eshl-g-n-3443924,Йырсы алманан 15 килограмм повидло эшләгән,Бик күп республика конкурстары лауреаты һәм еңеүсеһе булған Нәркәс – күп балалы әсәй һәм оҫта баҡсасы. Уның быйылғы уңышы мул булған. Яратҡан йырсыбыҙ баҡса үҫтереү серҙәре менән уртаҡлаша.  ,"Моңло, көслө тауышлы йырсы Нәркәс Сиражетдинованы күптәр яратып тыңлай. Уның йырҙары бик хисле, уйлы, фекерле. Бик күп республика конкурстары лауреаты һәм еңеүсеһе булған Нәркәс – күп балалы әсәй һәм оҫта баҡсасы. Уның быйылғы уңышы мул булған.
-Баҡса эштәре менән ҡыҙыҡһыныуым бала саҡтан. Беҙҙең күрше мәрйә тетя Валя помидорҙы күпләп үҫтерә ине. Ә мин бала саҡтан помидор яратам. Шуны күреп, әсәйемә әйҙә беҙ ҙә үҫтереп ҡарайыҡ тип, тотондом. Помидор ултырттыҡ, уларҙы үҙем тәрбиәләнем, һыу һиптем. Тиреҫ әсетеп ашлама һибә инем. Белорет районында климат һыуыҡ. Беҙ бала саҡта тағы ла һыуығыраҡ ине. Тимер һуҙып, үҙемсә парник эшләп ҡуйҙым. Тик ниңәлер көҙгә минең күршенең ҡып-ҡыҙыл эре помидорҙары күҙҙе ҡыҙҙырһа, минең помидорҙар үҙем буйлыҡ эре япраҡлы гиганттар булып үҫте. Япраҡтарын, артыҡ ботаҡтарын ҡырҡ тип әйтеүсе булмағандыр инде.
Баҡса эштәре менән ныҡлап үҙем ғаилә ҡорғас шөғөлләнә башланым. Балалар тыуғас, ҡала ситендә йорт һалып сыҡтыҡ. Беҙ өйрәнгәнбеҙ бит инде: ер булғас, буш тоторға ярамай. Балалар бәләкәй булғас, еләк-емешен дә ашатҡы килә. Әсәйем иҫән булғанда, компот, тоҙло ҡыяр-помидор, башҡаһын әҙерләп ебәрә торған ине. Әсәйһеҙ тороп ҡалғас, мин декретта ултырған мәл ине, бер банка ҡыярым, бер компотым булманы. Шул мәлдә үҙемдең етемлегемде ныҡ итеп тойҙом... Яҙҙан баҡса сәсәм тип һүҙ бирҙем үҙемә. Хәҙер бөтөн япмаларҙы үҙем әҙерләйем.
Былтыр теплица утырттыҡ. Унда ҡыяр, помидор, борос, төрлө тәмләткес үләндәр үҫтерергә яратам.  Йыл да кишер, сөгөлдөр, картуф, кәбеҫтә, һарымһаҡ, һуған кеүек ғаиләгә иң кәрәкле йәшелсәне үҙебеҙ үҫтерәбеҙ. Помидорҙан кетчуп эшләйем. Ғаиләм шуны ярата. Ҡышын соустар һатып алмайбыҙ. Үҙем ыҫланған помидор яратам. Мотлаҡ бер нисә банка эшләп ҡуям. Бөтөн нәмәне туңдырам: еләк, алма, йәшелсәнән аш өсөн ассорти эшләп һалам. Хатта сөгөлдөрҙө бешереп, терка аша үткәреп, ҡаптарға һалып туңдырам. Ҡышҡыһын борщ бешереүгә ныҡ ҡулайлы. Быйылғы уңышты банкаларға ябып, туңдырғысҡа һалып бөтөп киләм инде. Компоттар, кетчуптар эшләнде. Алманан 15 килограмм самаһы повидло эшләнем, сөнки балалар ҡышын повидло менән булочкалар ашарға ярата.
-Баҡсала иң төп урынды, әлбиттә, сәскәләр алып тора. Уларҙы күңел өсөн, йөрәктә һандуғас һайратыр өсөн ултыртам, - тип үҙенең баҡсаһы тураһында бик ихласлап һөйләне Нәркәс Сиражетдинова.
Яратҡан йырсыбыҙға ижади уңыштар теләйбеҙ!
 
Фотолар һәм видео Нәркәс Сиражетдинованың шәхси архивынан алынды.
 

","18 Сентябрь , 20:00",Баҡса,Na
https://bashgazet.ru/articles/ba-sa/2023-09-18/lili-ishemy-rova-d-rt-kilogrammdan-70-kilogramm-kartuf-aldy-3442147,Лилиә Ишемйәрова: “Дүрт килограммдан 70 килограмм картуф алдыҡ”,Ә һеҙҙә быйыл уңыш нисек?,"Башҡортостандың халыҡ артисы Лилиә Ишемйәрова үҙенең социаль селтәрҙәрҙәге сәхифәһен бик әүҙем алып бара. Был юлы артҡан акртисабыҙ картуф алған мәлен фотоға төшөргән.

Тормош иптәшем Урал Мортазин менән быйыл яҙ магазиндан дүрт килограмм бәрәңге һатып алдыҡ та, шуны икегә бүлеп, баҡсабыҙҙағы картуфлыҡҡа сәстек. Сәскәндән һуң: “УҮҫә алһағыҙ, үҫергә тырышығыҙ”, - тип наказ бирҙек. Йәй дауамында уларға әллә ни ҡарау ҙа эләкмәне. Ямғырҙар ҙа булмауын иҫәпкә алғнда, ете биҙрә картуфты һәйбәт уңыш тип әйтергә була! – тип уңышына ҡыуана Лилиә Ишемйәрова.

Ә һеҙҙә быйыл картуфтың уңышы нисек? Ҡыуанырамы?
 
Фото Лилиә Ишемйәрованың сәхифәһенән алынды.
 ","18 Сентябрь , 09:00",Баҡса,Na
https://bashgazet.ru/articles/ba-sa/2023-09-18/r-s-sk-ne-hol-o-3442146,Һәр сәскәнең үҙ “холҡо” ,Әсәһенән күскән был шөғөл...,"Тирә-яҡты һөйөү, йылылыҡ һәм йәм менән солғап, башҡаларға ла уларҙы мул өләшкән Ғәлиә Әхмәтшина яҡташтары араһында ҙур хөрмәт менән ҡаҙана. Стәрлебаш ҡыҙы алты ағаһы һәм апаһы менән бергә татыу ғаиләлә  үҫеп буй еткерә. Атаһы, фронтовик, мейес сығарыу оҫтаһы Басир ағай, эргәһендә өйөрөлөргә яратҡан шуҡ, тиктормаҫ ҡыҙын  айырыуса иркәләргә ярата.
 Йәшлек йылдарын да Ғәлиә Әхмәтшина һағынып иҫкә ала. Бейеү сәнғәтенә һөйөү уның шәхес булараҡ үҫешенә ыңғай йоғонто яһай. Ишембайҙағы Зәки Вәлиди исемендәге гимназияла уҡыу осоро ғүмер буйына оҙатып барырлыҡ ысын, тоғро дуҫтар табырға ярҙам итә. Ҡатмарлы тормош юлының ҙур өлөшөн ул һаулыҡ һаҡлау тармағына арнай. Медицина училищеһына уҡырға инергә өлкән хеҙмәттәштәре кәңәш итә, ире лә уның уйын хуплай. Намыҫлы хеҙмәте өсөн Ғәлиә Басир ҡыҙы  “Һаулыҡ һаҡлау отличнигы” билдәһе һәм башҡа күп наградалар менән бүләкләнгән. Үҙешмәкәр сәнғәттән дә ситтә ҡалмай, бейеү менән шөғөлләнә. Бөгөн дә ул яҡташтарына профессиональ ярҙам күрһәтә, күңел йылыһы менән ихлас уртаҡлаша, “Аструм-мед” медицина үҙәгенә килгән һәр кемде йылмайып ҡаршы ала, тип яҙа “Стәрлебаш шишмәләре”.  Бергә бәхетле тормош кисергән, әммә ваҡытһыҙ вафат булған ире Хәбир Кәбир улын  юҡһынып иҫкә төшөрөүе, оло мөхәббәтен күңелендә оҙаҡ йылдар һаҡлап йөрөтөүе ғәжәп түгел. Һәр эштә ышаныслы терәк, фекерҙәш, йыр-моңға әүәҫ тормош юлдашы менән әсеһен дә, сөсөһөн дә кисерергә тура килә.
Ғәлиә Басир ҡыҙының әсәһенән күскән бик матур шөғөлө бар – ул сәскә үҫтерергә ярата. Матурлыҡҡа ғашиҡ ханымдың ихатаһы йыл да  йәйен гөл-сәскәгә күмелә. Энергия, дәрт һәм йәшлек  һулышы аңҡыған баҡса хужабикәнең генә түгел, таныштарының һәм яҡташтарының да кәйефен күтәрә.  Һәр сәскәнең  атамаһын, “холҡон”, үҫеш нескәлектәрен белгән Ғәлиә ханым үҙ ҡулдары менән барлыҡҡа килтергән йәмдән әйтеп бөтөргөһөҙ шатлыҡ кисереп йәшәй.
Рәйлә Тайғунова фотоһы.
 ","18 Сентябрь , 08:00",Баҡса,Na
https://bashgazet.ru/articles/ba-sa/2023-09-17/i-fay-aly-10-b-lm-g-l-3441279,Иң файҙалы 10 бүлмә гөлө,"Улар һауаны кислород менән байыта, йыһаз, төҙөлөш материалдары бүлеп сығарған ағыулы матдәләрҙе үҙенә һеңдерә, сәләмәтлеккә ыңғай йоғонто яһай.","Иң файҙалы 10 гөл:
АЛОЕУл, мәҫәлән, линолеум бүлеп сығарған зыянлы матдәләрҙе йота. Әйберҙәрҙең электрлашыуын бөтөрә. Төндә кислород бүлә, шуға йоҡо бүлмәһендә тотоу файҙалы. Шулай уҡ ауырып киткәндә, йәрәхәтләнгәндә лә ҡулланырға була.
ЯРАНГӨЛҺауаны яңырта, микробтарға һәм артыҡ дымға ҡаршы яҡшы сара. Себендәрҙе лә ҡурҡыта. Ауырығанда тымауға ҡаршы, ҡолаҡ һыҙлағанда, баш ауыртҡанда ҡулланалар. Кухня һәм йоҡо бүлмәһе өсөн яҡшы булһа ла (йоҡоһоҙлоҡтан ярҙам итә), карауатҡа яҡын ҡуймағыҙ, сөнки ҡан баҫымын төшөрә.
КАКТУСЭш бүлмәһе өсөн ҡулай, сөнки компьютерҙан таралған нурланышты йота. Ә бына йоҡо һәм балалар бүлмәһендә тотмаҫҡа, сөнки энәләренә сәнселеү ихтималы бар.
МИЛӘҮШӘДепрессиянан арындыра, тынысландыра, өйгә йәм өҫтәй. Барлыҡ бүлмәләрҙә лә урынлаштырырға була.
ФИКУСУл кислород бүлә, туҙанды йота, ағыуҙарҙы үҙенә һеңдерә. Кешене тынысландыра, шуға йоҡо бүлмәһендә тоторға мөмкин.
АЗАЛИЯГөл арыуҙы бөтөрә, нервыны тынысландыра. Күҙҙәрҙе ял иттерә. Илһам бирә. Себен, көйә күбәләген, серәкәйҙе, йорт ҡырмыҫҡаһын ҡурҡыта.
ХЛОРОФИТУМУл зыянлы бактерияларҙы юҡ итә, стенаға, иҙәнгә төшкән бәшмәккә ҡаршы көрәшә. Һауала булған 80 процент зыянлы микробтарҙы бөтөрә. Йәшел япраҡлыһы ла, йәшел япраҡта аҡ һыҙыҡ булғаны ла файҙалы.
СПАТИФИЛЛУМ (ҠАТЫН-ҠЫҘ БӘХЕТЕ ГӨЛӨ)Стрессҡа ҡаршы матдәләр бүлеп сығара, һауаны таҙарта һәм дымландыра. Микробтарҙы, зыянлы матдәләрҙе йота. Яңы ремонт яһалған йортта үҫтереү бигерәк тә яҡшы.
САНСЕВИЕРИЯБыл бигүк матур булмаған гөлдә халыҡта ""ҡәйнә теле"" тип тә йөрөтәләр. Уның һуты яраны таҙарта, ҡолаҡ һыҙлағанда, ҡатын-ҡыҙ ауырыуҙарынан, ҡорсаңғынан файҙалы. Кислород бүлеп сығара, төҙөлөш материалдарың ағыулы матдәләрен үҙенә һеңдерә.
МИРТҠан һәм күҙ ауырыуҙарынан дауа. Тынысландыра, илһамландыра.
Фото: ru.freepik.com","17 Сентябрь , 08:00",Баҡса,Na
https://bashgazet.ru/articles/ba-sa/2023-09-16/s-yem-men-n-b-r-ge-s-serg-bul-a-ul-motla-3438752,"Әсәйем менән бәрәңге сәсергә булһаң, ул мотлаҡ...","Ә һеҙҙә ""икенсе икмәк"" уңғанмы?","Картуф алыуҙың ҡыҙған мәле. Ҡайһа берәүҙәр: “Быйыл картуф юҡ, ҡырау һуҡты”, – ти. Шулай ҙа уңышҡа ҡыуанып, ошо хаҡта социаль селтәрҙә уртаҡлашыусылар ҙа күп. Мәҫәлән, Бөрйәндән Хәлим Ғәлиуллин уңыштан ҡәнәғәт.
“Быйыл бәрәңге лә (картуф) ҡалышмаған. Аллаға шөкөр, ни тиһәң дә, былтыр ул тиклем уңмаһа ла, быйыл күҙгә күренеп уңған тиһәң дә була - Хоҙайға рәхмәт инде.   Ашаған ризығыбыҙ шул - ""икенсе икмәк"", шулай бит. Июнь етһә, “Беларусь” тракторына һабан тағып, ерҙе һөрҙөрәбеҙ, унан һуң, ҡулға көрәк алып, икенсебеҙ ҡулға биҙрә алып, сәсәбеҙ. Аҙаҡ үҫеп сыҡһа, ҡыйын утайбыҙ. Әлбиттә, мин ҡыйын утарға яратмайым - ул эш апайыма йә әсәйемә эләгә. Мин күмергә генә яратам.  Сәскән ваҡытта ни бары ике генә тоҡ китте. Шул яғы бар - әсәйем менән бәрәңге сәсергә сығыр булһаң, ул мотлаҡ икешәр һалдырып сәстерә. Күрәһең, бәрәңге күберәк булып уңһын тиҙер инде. Ҡайһы бер йылдың нисек килерен белеп булмай: йә ҡоро, йә ямғырлы. Мул уңыш алһаң, үҙең өсөн, әлбиттә.  Апайым сәсешһә, әсәйем менән ҡаҙып алдыҡ. Шул уҡ ваҡытта ҡустым да ҡалышманы. “Ағай, давай көрәгеңде миңә бир, һин ял итеп ултырып ал. Мин дә ҡаҙып ҡарайым әле, эш күрһәтеп!” – тигән була..... Ярай инде, - нимә тип кенә әйтәһең инде. Тырышлығы булғас, киләсәктә эшкә өйрәнеп үҫһә - үҙе өсөн бит.  Теүәл генә өс көн ҡаҙылды. Ҡабыланмай, үҙ яйыбыҙға ғына алдыҡ. Ямғыры ла әҙерәк булды, һибәләп үтһә лә, әммә эш туҡтаманы, дауам итте. Әммә һуңға табан ямғыр көсәйһә лә барыбер ҡаҙып алырға тура килде. Алла бирһа көҙ, ҡыш айҙарында имен аман ашарға яҙһын!” – ти Хәлим Ғәлиуллин.
Ә һеҙҙә ""икенсе икмәк"" уңғанмы?
Фото: vk.com/id661323528 ","16 Сентябрь , 13:00",Баҡса,Na
https://bashgazet.ru/articles/t-g-rm-s/2023-10-06/f-hal-yna-ya-y-avtobustar-3469725,Өфө халҡына – яңы автобустар,6 октябрҙә Башҡортостан Башлығы Радий Хәбиров “Башавтотранс”ҡа 50 яңы “НЕФАЗ” автобусының асҡысын тапшырҙы.,"Төбәк Башлығы билдәләүенсә, сираттағы автобустар Өфө халҡына яҡшы бүләк буласаҡ. Улар ДОК-тан “Мега”ға тиклем 226-сы маршрут буйынса хеҙмәт итәсәк. Әйтеп үтергә кәрәк: ошо йүнәлеш буйынса көн һайын 25 меңгә яҡын пассажир йөрөй.
Яңы автобустар заманса ҡорамалдар менән йыһазландырылған. “Башавтотранс”тың генераль директоры Надир Самиев әйтеүенсә, предприятие хеҙмәткәрҙәре өсөн 102 урынлыҡ дөйөм ятаҡ асырға планлаштырыла.
Машиналарҙың яңы партияһы “Хәүефһеҙ һәм сифатлы юлдар” милли проекты сиктәрендә һатып алынған. 2019 йылдан башлап федераль һәм республика бюджеты иҫәбенә “Башавтотранс” өсөн бөтәһе 1130 бәләкәй, урта һәм ҙур класлы автобус һатып алынған.
– Беҙ проблемалы йүнәлештәрҙе яба барабыҙ. Ҡала үҫә, киңәйә, халыҡтың йәмәғәт транспорты менән файҙаланыуы яҡшы. Тиҙҙән тағы 250 автобус көтәбеҙ. Уларҙы республика ауылдарын һәм ҡалаларын хеҙмәтләндереүгә йүнәлтәсәкбеҙ, – тип яҙған Радий Хәбиров социаль селтәрҙәге яҙмаһында.
 
Фото: glavarb.ru
 ","6 Октябрь , 22:15",Тәгәрмәс,Na
https://bashgazet.ru/articles/t-g-rm-s/2023-09-01/b-t-r-s-y-izhadi-konkursynda-atnashyu-a-arizalar-abul-itel-3415254,Бөтә Рәсәй ижади конкурсында ҡатнашыуға ғаризалар ҡабул ителә ,“Юл навигаторы” 2023 йылдың 25 сентябренә тиклем оҙайтылды,"Конкурс юл инфраструктураһын үҫтереү буйынса темаларҙы Рәсәйҙең киң мәғлүмәт саралары, социаль  медиа һәм  блог сфераһында яҡтыртыуға йүнәлтелгән. Ойоштороусыһы – “Федераль юл агентлығының” ИНФОРМАВТОДОР"" автомобиль юлдары буйынса мәғлүмәт үҙәге”.
Хәтерегеҙгә төшөрәбеҙ, Бөтә Рәсәй конкурсы 2019 йылдан алып уҙғарыла. ""Юл навигаторы"" ҡатнашыусыларға юл тематикаһында үҙ һәләттәрен һәм белемдәрен күрһәтергә мөмкинлек бирә.
Ғаризалар федераль һәм төбәк киң мәғлүмәт саралары журналистарынан, редакцияларҙан, шулай уҡ социаль селтәрҙәрҙә профилле аккаунттар алып барған йәки “Бәйләнештә” һәм Rutube ресурстарында илебеҙ юлдарына арналған тематик видеороликтар урынлаштырған юл ойошмалары хеҙмәткәрҙәренән ҡабул ителә.
Конкурста ҡатнашыусылар ғаризаларҙы [email protected] адресы буйынса ебәрә ала. Унда авторҙың исем-шәрифен, псевдонимын (әгәр булһа), киң мәғлүмәт сараларының исемен, конкурстың номинацияһын, электрон адресын һәм бәйләнеш телефондарын күрһәтергә кәрәк. Коллектив ғаризаларҙа бөтә авторҙар тураһында ла мәғлүмәт булырға тейеш.
Өҫтәмә мәғлүмәт өсөн телефон +7 (495) 747-91-25.
Конкурс еңеүселәренә наградалар һәм дипломдар тапшырыу 2023 йылдың октябрендә планлаштырыла.
Фото: mintrans.sakha.gov.ru","1 Сентябрь , 10:30",Тәгәрмәс,Na
https://bashgazet.ru/articles/t-g-rm-s/2023-07-15/ilebe-yuldary-buylap-11-me-kilometr-3341739,Илебеҙ юлдары буйлап - 11 мең километр!,Мотофестиваль ҡатнашыусыларын Премьер-министр Андрей Назаров ҡаршы алды.,"Башҡортостан Хөкүмәте Премьер-министры Андрей Назаров Baltic Rally “Владивосток – Выборг” өсөнсө мотофестивале ҡатнашыусыларын ҡаршы алды. Быйыл уның маршруты тәүге тапҡыр Өфө аша ла үтә. Программа сиктәрендә генерал-майор М. Шайморатов һәйкәленә сәскә һалдылар.
– Бөгөн Baltic Rally мотойөрөшө Төньяҡ-көнбайыш төбәк сиктәрен үтте һәм бөтә илде ялмап алды. Рәсәй, ысынлап та, үҙенсәлекле ил. Тап ошонда ике тәгәрмәсле техниканы яратыусылар һәм илебеҙҙең ысын патриоттары маршрут оҙонлоғо буйынса рекорд ҡуя ала. Яратҡан илебеҙ юлдары буйлап 11 мең километр! 20 ҙур ҡала. Һеҙ быларҙың барыһын мотоцикл ултырғысында күрәһегеҙ. Башҡортостанға һәм Өфөгә һуғылғанығыҙ өсөн рәхмәт, – тине Андрей Назаров.
Премьер-министр әйтеүенсә, республика буйлап сәйәхәт итеү уңайлы булһын өсөн күп нәмә эшләнә, юл буйы сервисына ҙур иғтибар бүленә.
Ике тәгәрмәсле туризмды үҫтереүҙән тыш, Baltic Rally-ның тағы бер төп мәғәнәһе – Үлемһеҙ мотоплок проекты. Ул Бөйөк Ватан һуғышы йылдарында тыуған илде һаҡлаған ата-бабаларға хөрмәт күрһәтеү. Шуға күрә ҡатнашыусылар Рәсәй Геройы Миңлеғәле Шайморатовтың һәйкәленә лә сәскә һалды.
– Был ваҡиға Башҡортостандан фронтҡа киткән барлыҡ Ватан һаҡсыларына арнала. Наполеонды ҡыйратҡан “Төньяҡ амурҙары”нан башлап, бөгөнгө һаҡлаусыларыбыҙ – махсус хәрби операцияла ҡатнашыусыларға тиклем. Бергәләп көсөбөҙҙө күрһәтеү өсөн йыйылдыҡ. Беҙ алдыбыҙҙа булған бөтә ҡаршылыҡтарҙы еңергә һәм маҡсатҡа өлгәшергә әҙербеҙ. Мотойөрөш – ябай сәйәхәт кенә түгел, ә теләктәшлек һәм ярҙамыбыҙҙы күрһәтеү ысулы, – тине Андрей Назаров.
Фото: Башҡортостан Хөкүмәте сайты.","15 Июль , 22:00",Тәгәрмәс,Na
https://bashgazet.ru/articles/t-g-rm-s/2023-04-11/sil-be-lk-ene-asha-rayonynda-yul-h-r-k-te-sikl-n-3216135,Силәбе өлкәһенең Аша районында юл хәрәкәте сикләнә,М-5 Урал - Мәскәү - Рязань - Пенза - Һамар - Өфө - Силәбе автомобиль юлын төҙөкләндереү участкаһында быраулау-шартлатыу эштәре үткәреү менән бәйле 2023 йылдың 13 апрелендә урындағы ваҡыт буйынса 10 сәғәттән 13 сәғәткә тиклем Силәбе өлкәһенең Аша районында 1565 - 1576-сы километрҙарҙа юл хәрәкәте ябыла.,"Был реконструкция участкаһын Аша-Минйәр-Сим маршруты буйынса төбәк юлдары буйлап урап үтеү схемаһы еңел транспорт өсөн генә ҡаралған. Ауыр йөк транспорты (ҙур йөк, автобустар) өсөн быраулау-төшөрөү эштәре ваҡытында йөрөү тыйыла.
Хәтерегеҙгә төшөрәбеҙ, был ваҡыт сикләүҙәре 2023 йылдың 01 октябренә тиклем һәр кесаҙна һайын индереләсәк. Водителдәргә маршрутын планлаштырғанда ошо мәғлүмәтте иҫәпкә алырға кәңәш ителә. Юл торошо тураһында, Силәбе һәм Ҡурған өлкәләрендәге федераль трассаларҙа штаттан тыш хәл тураһында белеү өсөн ""Көньяҡ Урал"" федераль юл идаралығына шылтыратырға  – 8 (351) 266-65-63 (шылтыратыу бушлай) һәм +7 982 331 37 84 (WhatsApp).
Фото:интернеттан.","11 Апрель , 19:50",Тәгәрмәс,Na
https://bashgazet.ru/articles/t-g-rm-s/2023-03-31/ike-tap-yr-k-ber-k-sy-arylasa-3200379,Ике тапҡыр күберәк сығарыласаҡ,," Ошо көндәрҙә Рәсәй Президенты Владимир Путин Һамар өлкәһе губернаторы Дмитрий Азаров менән эш осрашыуы үткәрҙе һәм унда “АвтоВАЗ” предприятиеһының артабанғы яҙмышы тураһында ла һүҙ булды.
2023 йылда Рәсәй автомобиль етештереүсеһе кәмендә 400 000 автомобиль һәм машина комплекты сығарырға ниәтләй. 2022 йыл менән сағыштырғанда сығарыу күләме яҡынса ике тапҡырға арта, ләкин 2021 йыл күрһәткестәренә өлгәшеү барыбер ауырға төшә.
“2022 йыл йомғаҡтары түбәндәгесә: “АвтоВАЗ” тарафынан 220 000 машина комплекты етештерелде. Был, ҡыҙға­нысҡа ҡаршы, 2021 йылғы күрһәткестән түбәнерәк, ул йылда 431 000 машина комплекты тәшкил иткән. Иң ҡатмарлы хәл, әлбиттә, икенсе кварталда булды, һәм күҙаллауҙар тағы ла насарыраҡ ине. Дөйөм алғанда, икенсе ярты йыллыҡта былтырғы кимәлдә эшләнек. Ағымдағы йылға предприятиеның пландары – 400 000 самаһы автомобиль һәм машина комплекттары эшләү”, – тип Кремлдең матбуғат хеҙмәте Азаровтың һүҙҙәрен килтерә.
Хәбәр ителеүенсә, әле “АвтоВАЗ” өҫтәмә хеҙмәткәрҙәр йыя.
 Әлфиә МИНҒӘЛИЕВА","31 Март , 21:04",Тәгәрмәс,Na
https://bashgazet.ru/articles/t-g-rm-s/2023-03-31/tu-tatty-tik-kilm-y-3200377,"Туҡтатты,  тик килмәй...   ",Был осраҡта нимә эшләргә? ,"Шулай булыуы ла ихтимал: ЮХХДИ патруле бер юлы бер нисә машинаны туҡтата, тик һәр береһенә барып еткәнсе ваҡыт үтә. Ҡайһы бер кешеләр оҙаҡ көтмәй һәм урындан китеп тә бара. Бының өсөн яуаплылыҡ бармы? Әйҙәгеҙ, бергәләп тикшерәйек.
Юл хәрәкәте ҡағиҙәләре статьяларына ярашлы, водителдәр власть вәкилдәренең талаптарын үтәргә тейеш. Унда транспорт сараһын тикшереү өсөн хоҡуҡлы хеҙмәткәрҙәр исемлеге бар. Улар – Дәүләт автоинспекцияһы инспекторҙары, көйләүселәр, шулай уҡ таможня контроле зоналарында эшләгән Таможня хеҙмәте хеҙмәткәрҙәре. Транспорт өлкәһендә күҙәтеү буйынса федераль хеҙмәт хеҙмәткәрҙәре лә тикшереү үткәрә ала, ләкин уларҙың эше йөк ташыусыларға ҡарата ғына законлы.
Автоинспектор машинаны таяҡ (жезл), ҡул, шулай уҡ ҡыҙыл ут ҡайтарғыслы махсус диск, махсус яҡтылыҡ йәки тауыш сигналдары ярҙамында туҡтата ала. Юлдағы патруль туҡталыштың хәүефһеҙлеген тәьмин итергә тейеш. Шул уҡ ваҡытта ЮХХДИ инспекторының ым-ишараһы һәм талаптары билдәләрҙең талаптарын бөтөрә, шулай булғас водитель полицейскийҙың бойороғо буйынса “Туҡталыш тыйылған” билдәһе булған зонала ла туҡтай ала.
ЮХХДИ инспекторҙарының да бурыстары бар. Эске эштәр министрлығы приказына ярашлы, инспекторҙар эске хеҙмәт тәртибе буйынса эш итергә тейеш. Ошо приказдың 89-сы пункты буйынса, полиция хеҙмәткәре транспортты туҡтатҡас, шунда уҡ водитель янына барырға, үҙе менән таныштырырға һәм ни өсөн туҡтатҡанын аңлатырға тейеш. Тимәк, ЮХХДИ хеҙмәткәре туҡтатҡан машинаһы янына килмәй үҙ эше менән була икән, ул эске хеҙмәт тәртибен боҙа тигән һүҙ. Водитель уның “туҡта” тигән талабын үтәгән, тик башҡа талаптар булмағас, ул юлын дауам итә ала. Шулай ҙа бының өсөн кәмендә ун минут самаһы ваҡыт көтөргә кәрәк булыр. Ошо ваҡыт эсендә лә килмәйҙәр икән, хәрәкәтте дауам итергә мөмкин. Әгәр автомобилдә видеорегистратор эшләй икән, унда көтөү ваҡытын билдәләргә һәм яҙманы һаҡларға кәрәк. Видеотеркәгес булмаһа, телефонға төшөрөгөҙ. Яҙманың кәрәк булыуы ихтимал.
Әгәр киткәндән һуң, ЮХХДИ патруле артығыҙҙан баҫтыра башлаһа, шунда уҡ туҡтағыҙ. Ҡайһы берҙә инспекторҙар махсус рәүештә водителдәрҙе ошондай ғәмәлдәргә этәрә, һуңынан власть вәкилдәренең законлы талаптарына буйһонмаған өсөн дәғүә белдерергә маташа. Рәсәй Административ хоҡуҡ боҙоуҙар тураһында кодексының 12.25-се статьяһына ярашлы, ЮХХДИ инспекторына буйһонмаған өсөн 500-800 һум күләмендә штраф ҡаралған. Әммә бында ҡаршы килергә мөмкин, һеҙ ике осраҡта ла талапты үтәп туҡтағанһығыҙ, ә юл буйында оҙаҡ ваҡыт торорға һәм башҡа хәрәкәттә ҡатнашыусыларға ҡамасауларға тейеш түгелһегеҙ. Видеорегистраторҙағы яҙма һеҙҙең хаҡлы булыуығыҙҙы раҫлай. Шул уҡ ваҡытта әрләшергә һәм инспекторҙар менән бәхәскә инергә ярамай. Документтарҙы тикшергәндән һуң водитель йыш ҡына юлын дауам итә ала.
 Әлфиә МИНҒӘЛИЕВА","31 Март , 21:03",Тәгәрмәс,Na
https://bashgazet.ru/articles/t-g-rm-s/2023-03-31/va-yt-etteme-3200375,Ваҡыт еттеме? , Һеҙ әле ҡышҡы тәгәрмәсте  йәйгеһенә алмаштырҙығыҙмы?,"Быйыл Башҡортостанға яҙ иртә килде һәм юлдар ҡарҙан әрселеп тә бөттө. Автоһәүәҫкәрҙәр уйға ҡалды? Тәгәрмәсте алмаштырырғамы, әллә әле иртәрәкме? Быны эшләр алдынан ҡануниәт, синоптиктар һәм автомобиль етештереүселәрҙең нимә әйткәнен тыңларға кәрәк.
Ҡануниәт буйынса, ҡыш­ҡы шинаны йәйгеһенә алмаштырыуҙың аныҡ ваҡыты билдәләнмәгән. Законға ярашлы был эш яҙҙың өс айында, тимәк, 1 марттан 31 майға тиклем башҡарылырға тейеш. Таможня союзының Техник регламентына ярашлы, йәй көнө (июнь, июль, август) шиплы шинала йөрөү тыйыла. Ә ҡышҡы осорҙа (декабрь, ғинуар, февраль) кире­һенсә, шипһыҙ шинала йөрөргә ярамай.
Күренеүенсә, ҡану­ниәт­тә аныҡ ваҡыт юҡ. Ә автомобиль етеште­реү­се­ләр нимә ти? Улар феке­ренсә, ҡышҡы резинаны йәйгеһенә уртаса һауа температураһы 5-7 градус йылы була баш­ла­ғас алмаштырырға мөм­кин. Әлеге ваҡытта көндөҙ йылы, 10 градусҡа тиклем етә һәм артып та китә, тик кистәрен һалҡы­найтыуы, минусҡа төшөүе лә ихтимал.
Синоптиктар күҙал­ла­уына килгәндә, улар ҡаба­ланмай торорға саҡыра. Ғөмүмән, күп йыллыҡ тик­ше­реүҙәр һөҙөмтәһендә, улар Рәсәйҙә шиналарҙы кәмендә апрель урта­һында алмаштырырға кәрәк тип тәҡдим итә. Был ва­ҡыт­ҡа тиклем төндә һал­ҡынайтыуы бар, тимәк, иртәнсәк юлда боҙлауыҡ буласаҡ.
Шуға күрә, уларға ҡо­лаҡ һалһаҡ, кәмендә ике аҙна ваҡыт бар.
Әлбиттә, был мәсьә­ләне һәр водитель үҙе өсөн үҙе хәл итә. Шулай ҙа бер ҡасан да хәүеф­һеҙ­лек тураһында онотмайыҡ.

Вадим, Өфө ҡалаһы:
– Тәгәрмәстәрҙең йәйге комплекты ауылда, ҡайнымдың гаражында ята. Районға йыш йөрөп булмай, шуға күрә уңайы килгәндә тип уҙған ялдарҙа уларға барған саҡта тәгәрмәсте алмаштырырға булдым. Быйыл яҙ иртә килде, хатта ауылда ла ҡар иреп бөткән. Ҡышҡы шиптарҙа тауыш сығарып йөрөгәнсе, йәйгеһендә рәхәт. Бер юлы ҡайнымдың машинаһында ла тәгәрмәсте алмаштырҙыҡ. Иртә түгелдер тип уйлайым.
 
Илдар, Стәрлетамаҡ ҡалаһы:
– Юҡ, ҡабаланмайым әле. Бер йылда яҙ иртә килде тип апрель башында уҡ тәгәрмәстәрҙе алмаштырғайным. Ҡапыл апрель уртаһында һыуытты ла ебәрҙе, ҡар ҡатыш ямғыр яуҙы, иртәндәре боҙлауыҡ ине. Бер көн тормоз тота алмай саҡ аварияға эләкмәнем. Шуға бер аҙна самаһы йәмәғәт транспортында йөрөргә тура килде. Хәҙер башҡаса ашыҡмайым, ныҡлап йылытҡас алмаштырырмын әле.
 
Регина, Өфө ҡалаһы:
– Ирем ҡасан алмаштыра, шунда була инде. Үҙем был эш менән шөғөлләнмәйем дә, нескәлектәрен дә белмәйем. Быйыл, әлегә ҡышҡыһында йөрөп тор, тине, ваҡыты еткәс алмаштырыр әле, мин ҡабаланмайым.
 Әлфиә МИНҒӘЛИЕВА","31 Март , 21:02",Тәгәрмәс,Na
https://bashgazet.ru/articles/t-g-rm-s/2023-03-15/taksistar-e-g-talaptar-artty-3177750,"Таксистар, һеҙгә талаптар артты!",Шулай уҡ йәмәғәт транспорттары водителдәренә. Ниндәй осраҡтарҙа эшләү тыйыла?,"Айырыуса ауыр енәйәттәр өсөн үтәлмәгән йәки аҡланмаған хөкөм булһа йә иһә ошо енәйәттәр өсөн енәйәт эше алып барылһа, такси, автобус, трамвай һәм троллейбус водителе, метро машинисы булып эшләү тыйыла.
Ниндәй енәйәттәр тураһында һүҙ бара?
Йәмәғәт транспорты водителдәре өсөн - йәмәғәт хәүефһеҙлегенә, конституция ҡоролошо нигеҙҙәренә, тыныслыҡҡа һәм хәүефһеҙлеккә ҡаршы енәйәттәр.
Такси водителдәре өсөн - был шулай уҡ кеше үлтереү, аңлы рәүештә һаулыҡҡа ауыр зыян килтереү, кешене урлау, талау, енси ҡағылғыһыҙлыҡҡа ҡаршы енәйәт. Сикләү ауыр һәм айырыуса ауыр енәйәттәр өсөн хөкөм ителгәндәргә генә түгел, ә уртаса ауырлыҡтағы енәйәттәргә лә ҡағыла.Был Рәсәйҙәргә һәм Евразия иҡтисади союзы илдәренең (Әрмәнстан, Белоруссия, Ҡаҙағстан, Ҡырғыҙстан) хеҙмәт мигранттарына ҡағыла. Башҡа сит ил граждандары өсөн бындай сикләүҙәр индерелмәй - хөкөмгә тарттырылған осраҡта, улар патент йәки Рәсәйҙә эшләүгә рөхсәт ала алмай.Эшләп йөрөгән водителдәр 2023 йылдың 1 сентябренә тиклем эш биреүсегә хөкөмгә тарттырылмау йәки енәйәт эшен туҡтатыу тураһында белешмә тапшырырға тейеш. Юғиһә, уларҙы эштән бушатасаҡтар.Ентеклерәк мәғлүмәт:
– 2022 йылдың 11 июнендәге 155-се федераль законда https://vk.cc/cmhffY– 2022 йылдың 11 июнендәге 156-сы федераль законда https://vk.cc/cmhfiSТакси эшенең хәҙер нисек көйләнәсәге хаҡында түбәндәге һылтанмалар буйынса инеп уҡығыҙ:– Дәүләт Думаһы сайты http://duma.gov.ru/news/56105/– 2022 йылдың 12 декабрендәге 580-се федераль закон https://vk.cc/cmh96s
Фото: ""Аңлатабыҙ. Башҡортостан"" төркөмө.","15 Март , 12:00",Тәгәрмәс,Na
https://bashgazet.ru/articles/t-g-rm-s/2023-01-20/yyl-ya-yly-y-lada-niva-sport-3113669,Йыл яңылығы: Lada Niva Sport,," Lada Sport бүлексәһе ғәҙәти булмаған яңылыҡ әҙерләй: быйыл бәләкәй сериялы яңы спорт “Нива”һы етештерелә башлаясаҡ! Күп кенә сит ил етештереүселәренең китеүе сәбәпле барлыҡҡа килгән автомобиль баҙарындағы көрсөк Lada Niva машиналары “ғаиләһенә” яңы һулыш өрҙө. Былтырғы йыл һөҙөмтәләре буйынса, һатыуҙа “Нива”лар ни бары “Гранта”нан ғына ҡалышты.
 Шулай итеп, яңы Lada Niva Sport көтөлә, тинек, ә ул ниндәй булыр икән? Белгестәр уны күҙаллаған да. Ике төрлө булыр тип көтөлә: Drive Active модифи­кацияһы (бында баҫым башлыса тышҡы биҙәлешенә яһала) һәм тулы ҡанлы Sport варианты. Уныһының двигателе ҡеүәтлерәк булыр, яңыртылған подвеска һәм трансмиссия өҫтәлер тип көтөлә.
Тыштан ҡарағанда Lada Niva Sport киңәйтелгән пластик аркалары һәм тупһаларына ҡаплама, киңәйтелгән диаметрлы шиналар, шноркель һәм ҡеүәтле светодиодлы өҫтәмә фаралары менән айырыласаҡ.
Шулай уҡ Sport версияһы көсәйтелгән артҡы күперле һәм редукторлы булыр тип күҙаллана. Әммә иң мөһиме – двигатель. Элекке 1.7-ле двигатель яңыр­тылған һигеҙ клапанлы, ҡеүәте 90 ат көсө менән иҫәпләнгән 1.6-лы моторға алмаштырыласаҡ. Ә иң ҡеүәтле Lada Niva Sportҡа иһә 1.8 литрлы 122 ат көслө двигатель ҡуйыласаҡ. Компоновка үҙенсәлектәре арҡаһында мотор отсегынан алмаш тәгәрмәсте аласаҡтар – уның урынына ремкомплект тәҡдим итәсәктәр.
Спорт “Нива”һын етештереү 2023 йылдың беренсе кварталында башланыр тип көтөлә ине, әммә был ваҡыт бер аҙ артҡа күсереләсәк тип көтөлә. Хаҡына килгәндә, ул, әлбиттә, “Нива”ның иң ҡиммәтле версияһы буласаҡ. Хаҡтар 1,2 – 1,3 миллион һум булыр тип көтөлә.
Әлфиә МИНҒӘЛИЕВА","20 Ғинуар , 21:46",Тәгәрмәс,Na
https://bashgazet.ru/articles/t-g-rm-s/2023-01-20/byyyl-mashina-alyp-bulyrmy-3113668,Быйыл машина  алып булырмы?   ,Хаҡтар үҫешенә бәйле эксперттар фекере билдәле.,"2022 йыл Рәсәй автомобиль баҙары өсөн бик ауыр, көрсөклө йыл булды, тип билдәләй белгестәр бер тауыштан. Европа бизнесы ассоциацияһы мәғлүмәттәре буйынса, илдә машиналар һатыу, 2021 йыл менән сағыштырғанда, 59 процентҡа кәмегән. Сит илдең билдәле брендтарының китеүе һәм ватан етештереүселәре өсөн комплектлаусылар килтереү проб­лемалары сәбәпле быйыл да хәл төҙәлер тигән өмөт юҡ. Авто Mail.ru баҫмаһы эксперттар һәм баҙарҙа ҡатнашыусылар фекерен белешкән – алдағы 12 айҙа яңы һәм тотонолған машиналар хаҡында ниндәй үҙгәрештәр көтөргә була? Быйыл ҡайһы ваҡытта машина һатып алыу файҙалы?
 
Автомобилдәргә хаҡтар нисек үҙгәрәсәк?
 
“Хаҡтар һумдың долларға һәм евроға ҡа­рата курсына бәйле. Автомобиль баҙары башлыса АвтоВАЗ һәм импорт баҙарынан тора. Ә был, тәү сиратта, милли валюта курсы Тольятти машиналарының үҙҡиммә­тенә һәм параллель импортҡа йоғонто яһай тигән һүҙ, – тип һөйләгән тармаҡ белгесе Петр Кирьян. – Әгәр һумдың тирбәлеүенән сығып фекер йөрөтһәк, хаҡтарҙың 10 процентҡа тиклем үҙгәреүен көтөргә кәрәк. Ләкин һумдың үҙен нисек тотоуын һәм хаҡтарҙың ниндәй булыуын икенсе кварталда ғына төҫмөрләй аласаҡбыҙ. (Барыһы ла һәйбәт булһа, һум урынында “торасаҡ”, юҡ икән – арзанаясаҡ)”.
Икенсе бер эксперт – “ВТБ Лизинг” компаниялар төркөмөнөң автолизинг продукт­тарын һатыу буйынса директоры Артем Киселевтың фекере шундай: “Производствоны локалләштереү һәм тауар күләменең артыуы һөҙөмтәһендә, етештереүҙең үҙҡиммәте кәмер тип ышанам. Шуға күрә автомобилдәргә тәҡдим ителгән хаҡтар ныҡ артмаҫ, моғайын, кәмендә 10 – 15 процент. Шул уҡ ваҡытта халыҡ араһында “данлана” барған Ҡытай маркаларына ғинуарҙа ярайһы уҡ ташламалар тәҡдим иткән маркетинг акциялары дауам итә. Шуға күрә “ҡытайҙар”ға хаҡтар әллә ни “тешләшмәҫ”, минеңсә”.
 
Тотонолған автомобилдәр менән хәлдәр
 
“Быйыл күп нәмә геосәйәси хәлгә бәйле буласаҡ. 2021 йылдың аҙағында бер кем дә март башында тотонолған автомобил­дәргә хаҡтар 50 процентҡа тиклем артыр тип күҙалламай ине, – тип һөйләгән “КЛЮЧАВТО” автохолдингының үҫеш буйынса директоры Юлиә Овчинникова. – Әгәр хәл тотороҡло булһа, хаҡтарҙың бер аҙ ҡиммәтләнеүе ихтимал. Был тотонолған автомобилдәр баҙарында тәҡдимдәрҙең аҙайыуы менән бәйле, сөнки автомобилгә эйә булыу ваҡыты артты”.
“Быйыл тотонолған автомобилдең хаҡы тышҡы факторҙарға бәйле буласаҡ. Күптәр һаҡлыҡҡа йыйған аҡсаһын сит ил валюта­һында һаҡлай. Курс үҫә башлау менән ҡулланыусылар йыйылған аҡсаны сығарырға һәм ҡиммәтле тауарҙар (мәҫәлән, авто­мобил­дәр) һатып алырға тырыша, – тип аңлатма биргәндәр АВТОДОМ компаниялар төркөмөнөң матбуғат хеҙмәтендә. – Әлбиттә, тотонолған автомобилдәр хаҡына ихтыяж да ҙур йоғонто яһай. Тимәк, бындай авто­мобилдәрҙең һуңғы хаҡы тап һорау кимә­ленә, уның артыуына йәки кәмеүенә бәйле буласаҡ”.

Ҡасан машина һатып алыу яҡшыраҡ
 
“Бөгөн башлыса үҙебеҙҙә етештерелгән маркаларға ихтыяж юғары. Шуға күрә дәүләт ярҙамы программаларында ҡатнашҡан моделдәрҙе генә йәки традицион көҙгө-яңы йыл алды юғары миҙгелендә арзаныраҡ хаҡҡа алып булыр тип уйлайбыҙ, – тигән ВТБ Лизинг компаниялар төркөмөнөң автолизинг продукттарын һатыу буйынса директоры Артем Киселев. – Ә Ҡытай продукцияһына килгәндә, ҙур ташламалар әленән бар (750 000 һумға тиклем)”.
“АвтоСпецЦентр” корпорацияһы белгес­тәре иһә машинаны әле алып ҡалыу яҡшыраҡ тигән фекерҙә.
“Бар етештереүселәр ҙә автомобилгә тәҡдим ителгән ваҡлап һатыу хаҡтарын иғлан итмәне әле. Валюталар курсының үҙгәреүенә бәйле уларҙың апрель-май айҙарына 3 – 7 процентҡа артыуы ихтимал. Шуға күрә, автомобиль кәрәк булһа, уны хәҙер үк һатып алыу яҡшыраҡ. Ассортимент бөгөн яңы автомобилдәр буйынса ла, тотонолғандары буйынса ла клиенттарҙың күпселек ихтыяждарын ҡәнәғәтләндерергә мөмкинлек бирә. Дефицит хаҡы ике миллион һумға тиклемге популяр седандар буйынса ғына һаҡлана – Kia Rio, Hyundai Solaris һәм Renault Logan”.
“Ренессанс страхование” компанияһының идара итеүсе директоры Сергей Демидовтың фекере лә шундай: әгәр аҡсағыҙ бар һәм машина кәрәк икән, әленән алығыҙ! Хаҡтар төшөүен көтөп ултырырға кәрәкмәй.

Әлфиә МИНҒӘЛИЕВА","20 Ғинуар , 21:45",Тәгәрмәс,Na
https://bashgazet.ru/articles/t-g-rm-s/2023-01-11/min-em-voditel-kemder-yul-h-r-k-te-a-i-l-ren-bo-a-r-va-yt-borsolam-3100392,"""Мин үҙем водитель, кемдер юл хәрәкәте ҡағиҙәләрен боҙһа, һәр ваҡыт борсолам..."" ",Йорт алдында ЮХХДИ машинаһын һәм хеҙмәткәрен һынландырған ҡатынға Рәхмәт хаты тапшырылды.,"Республика ЮХХДИ идаралығының Учалы бүлексәһе хеҙмәткәрҙәре әүҙем гражданлыҡ ҡарашы һәм хәүефһеҙ юл хәрәкәтен тәьмин итеү эшенә үҙенсәлекле өлөш индергән өсөн ҡарҙан эшләнгән скульптура авторына – Учалы районының Яңы Байрамғол ауылынан Файза Мөхтәр ҡыҙы Фәттәховаға Рәхмәт хатын тапшырҙы.
– Күп итеп ҡуяндар, ҙур кишер эшләргә уйлағайным. Һөҙөмтәлә тиҙ генә машина эшләргә булдым. Ябай машина ҡыҙыҡ булмаҫ ине, байрам алдынан шаяртырға булдым һәм патруль машинаһы яһаным. Композицияны тулыландырыу, иҫкәртеү маҡсатында, иҫеректәр машина йөрөтмәһен өсөн синтепондан ЮХХДИ хеҙмәткәре һынын өҫтәнем.
Бөтәһен дә бер көн эсендә эшләнем. Күрше тәү күргәндәге хис-тойғолары менән уртаҡлашты: “Сыҡһам, юл-патруле машинаһы тора. Мин танытмамды тикшерә башланым, асыҡланыуынса, өйҙә онотҡанмын, кире боролоп, алырға тура килде”.
Бер ир кеше күршеләренә инеп, унда ЮХХДИ хеҙмәткәре тороп алған да бер ҡайҙа ла китмәй, тип зарланған. Танытмаһы булмаған егет үтеп китергә ҡурҡҡан. Телеграм-каналда унан көлдөләр, ул һын ғына, тип аңлаттылар. Алыҫтан машина ысын автомобиль, ә кеше һыны ЮХХДИ-ның ысын хеҙмәткәре булып күренә. Мин үҙем водитель, ә кемдер юл хәрәкәте ҡағиҙәләрен боҙһа, һәр ваҡыт борсолам”, – тип фекерен уртаҡлашты Файза Фәттәхова.
Файза Мөхтәр ҡыҙының тормошҡа ижади күҙлектән ҡарауы йортондағы биҙәктәрҙән үк сағыла. Мәҫәлән, баҡса рәшәткәләре ҡәләм кеүек итеп эшләнгән, ҡапҡаһында - аҡҡош күле, ә балконынан Ҡыш бабай ҡарап тора. Ғөмүмән, һоҡланғыс ҡатын, ошондай дәртле, ыңғай ҡарашлы кешеләр тормошобоҙға йәм өҫтәй.
Фото: vk.com/uchaly_govorit","11 Ғинуар , 11:30",Тәгәрмәс,Na
https://bashgazet.ru/articles/t-g-rm-s/2022-12-02/avtoledi-mazharalary-3055571,Автоледи мажаралары  ,Мин нисек машина йөрөтөргә өйрәндем?,"Бөгөн юлдағы автомобилдәрҙең яртыһында тиерлек ҡатын-ҡыҙ рулдә. Автомобиль йөрөтөү заман талабына әүерелде. Быны бер нисек тә инҡар итеп булмай. Ошоға бәйле бер яҙмамды тәҡдим итәм. Бәлки, рулгә ултырырға кәрәк булып та йөрьәт итә алмай йөрөгән ҡайһы берәүҙәр өсөн ҡыҙыҡлы йә файҙалы булыр...
 
“Уңғараҡ! Һулғараҡ!”
 
Автомобилсе булып китеүҙә һәр кемдең үҙ тарихы, үҙ мажараһы. Мин дә ғүмерҙә лә рулгә ултырырмын тип уйламағайным. “Ниңә машина йөрөтмәйһең?” тип һораһалар, “Миңә ҡарағанда, айыуҙы өйрәтеүе еңеле­рәктер, моғайын”, тип көлә инем. Декрет ялы­нан һуң “Йәшлек”тең баш бухгалтеры Зәлиә Рәхимова “Әйҙә, автомәктәпкә яҙы­лайыҡ” тип ҡотортто. Мәктәбен ул һайланы, мин ризалаштым. Инструктор – йәш кенә егет. Машина тоҡандыра алмаһам да, педалдәрҙе бутаһам да, һыны ҡатып көлә лә ҡуя. Әрләмәй. Үтә йыуаш. Теорияны алып барған инструктор дәрестә рулдә йөрөүҙең уйын эш түгеллеген төшөндөрөп һөйләгәндә, ҡаршыға тонна-тонна ат көсө машина килгәнен күҙ алдыма килтереүҙән ҡотом оса. Төп юл, кирбес, бер һыҙат, ике һыҙат, уҙыу тыйыла... башыма айырым-айырым юл ҡағиҙәләре һеңгәне генә хәтерҙә. Теориянан имтихан бирҙем, ҡалғанын һөйләп тормайым, үҙем генә беләм. Һәр хәлдә, тәүге имтихан тапшырған көндә курсанттар араһынан бер мин генә водитель таныҡлығы алдым...
Механикала йөрөй алмаҫымды аңлағас, ҡулдан булһа ла, өйрәнер өсөн автомат алам, тип машина эҙләйбеҙ. Ете-һигеҙ машина барып ҡараныҡ. Оҡшағаны юҡ. Шунан сағыштырмаса арзан автомат машинаға туҡталдым да салондан өр-яңыһын барып алдым. Алып ҡайтып ҡуйҙыҡ та ҡарап торам: “Күпме аҡса түгеп, бынау нәмәне алып ҡай­тып ултырттырҙым. Ғүмерҙә лә рулгә ултыра алмаясаҡмын бит инде...” – тим. “Миңә ул кә­рәк инеме?” тип эстән генә үҙемде әрләйем...
Машина бер көн торғандан һуң, ялда Шамо­нинға киттек. Рулдә – ирем. Ҡала ситенә сыҡҡас, был мине рулгә ултыртты. Ваҡыты-ваҡыты менән юл ситенә сығып китә яҙғанымды иҫәпләмәгәндә, буш, иркен трасса буйлап һәүетемсә генә барам кеүек. Руслан хатта “нормально, нормально” тип маҡтап та ебәргән була. Кире ҡайтҡанда был, тамам ышанып, рулде миңә бирҙе.
Бер заман ҡайнап торған Салауат Юлаев проспектына килеп төштөм. Көҙгөнө бөтөн­ләй аңламайым. Бөтөнләй. Артта килгән бөтә машиналар минең өҫкә менеп килә тиерһең. Руслан “тура бар” тип әрләй. Мин ҡалтыранып рулде улай-былай борғолауҙан машина уйнай. Ни тиһәң дә, йәкшәмбе кис. Кем баҡсанан, кем райондан ҡайта, ҙур юл артерияһында хәрәкәттең иң көслө мәле. Руслан, бар тыныслығын һаҡлап, түҙеп килә. Бер ҡулы – рулдә. Сипайловоға килеп төшөү менән туҡтарға ҡушты. Үҙе төштө лә, запас частар һатылған магазиндан ҙур өндәү билдәһе һатып алып сығып, артҡы тәҙрәгә йәбештереп тә ҡуйҙы.
Өйгә тиклем күп ҡалмағайны. Был миңә нимә һораһам да, асыу­ланып яуап бирә. Ихатаға ҡайтып еткәс, машинаны туҡталҡаға ҡуйып маташам. Руслан юл буйы йыйылған асыуын сығарырға теләпмелер инде, мине идеаль рәүештә итеп парковкаға ҡуйҙырырға булды, ахыры. Тырышып-тырышып ҡарайым да, булырлыҡ түгел. Был миңә “Уңғараҡ! Һулғараҡ!” ти ҙә ҡысҡыра. Улай ҙа оҡшамай, былай ҙа... Шунан ҡапыл “Йә, булды!” тип ҡысҡырғайны, мин тормозға баҫам тип, газға баҫыуҙан, машинам, бейек бордюрҙы һикереп сығып, ҡаршыла тик торған “Форд”ҡа саҡ менеп китмәне. Ярай Руслан үҙе ҡапыл ғына рулде бороп өлгөрҙө. Салондағы ҡыҙыбыҙ Алтынайҙың башы ҡаҡлыҡты, минең йөрәк шартлай яҙҙы, атайыбыҙҙың ҡобараһы осто.
 
Була торған хәл
 
Тәүге ошо уңышһыҙ тәжрибәнән һуң бө­төн­ләй рулгә ултырыуҙан төңөлмәксе инем. Руслан тышта ҡалып, тәмәке тартыпмы тынысланып инде лә, “ярай, була торған хәл” тип йыуатҡан булды. Иртәгәһенә эшкә авто­буста киттем. Ҡайтҡас, ирем: “Нишләп маши­наңда барманың?” – тип һорағас, күңел йәнә ҡанатланды. “Әйҙә, Телеүҙәккә тиклем машинала юл күрһәт әле миңә”, – тип тағы сығып киттем. Барғанда ул, ҡайтҡанда рулгә үҙем ултырып, “маршрут” һалып алдым. Барыр юл буйлап психологик бәйләнеш бул­дыр­ҙым инде үҙемсә. Ҡайҙан боролам, кем мине үткәрергә тейеш, ә үҙем ҡайһы урында башҡаларға юл бирәм... бер тәртипкә һалып алдым.
Иртән яңғыҙ ҡуҙғалдым. Үтә әкрен барам­мы, тигеҙ йөрөмә­йемме, аңлайышһыҙ ма­невр­ҙар яһайыммы – кемеһелер сигнал би­рә, бәғзеһе арттан йәне көйөп килеп, терә­лә яҙып, ҡапыл юлымды ҡыйып үтә. Һәм ни ғә­ләмәт... ҡурҡыштан ятлап алған юлым­ды бутап, Салауат проспектынан иртә боролоп, геү килеп торған Әй урамына килеп мендем. Был маршрут минең планда юҡ бит инде. Юғалып ҡалыуҙан урам уртаһында шып туҡтағы килә лә бит, мейене “ярамай, минең йөрөй белмәгәнемдә кемдең ни эше” тигән уй телеп үтә. Иң ҡурҡҡаным – берәй­һенә ба­рып төртөлөп ҡуйыу. Яй ғына юл ситенә барып торҙом. Машинаны һүндереп, алға йәйәү атлайым. Бара биреп, ҡайҙа, нисек борол­ғандарын ҡарап торам-торам да, кире әйлә­неп, машинаны ҡабыҙып, юлымды артабан дауам итәм, шунан тағы ҡабатлайым.
Эшкә килеп еттем-етеүен, тик машинаңа урын табыу үҙе бер ыҙа икән. Ике автомобиль араһына ҡыҫылып тығылдым да, сыға ла, артҡа ла бирә алмайым. Ныҡ яҡынай­ғанмын. Ни эшләргә? Редакцияға шылтыратам. Ярай Илдар Байбулатов йүгереп сыҡты.
Икенсеме, өсөнсөмө көнгә ҡайтып барам. Телеүҙәктән Сипай­ловоға хәтһеҙ ара. Етәрәк, машинам төтәгәнен аңғарҙым. Ҡырҡыу резина еҫе сыға. Аптырайым, үҙемдең ике күҙем юлда. Яңы машинаның нимәһе яныуы мөмкин, әллә берәй етешһеҙлеге бармы икән, тип шөрләй төштөм. Светофор аша сыҡтым да, туҡтап ҡараһам, ҡап-ҡара булып тәгәрмәстәр төтәй. Баҡһаң, ручникта ҡайтҡанмын! 
Автомобиль йөрөтөргә өйрәнеү өсөн ҡурҡыуҙы еңеүҙең иң ябай сере – рулгә көн һайын ултырыу. Шулай иткәндә, ике ай самаһынан аяҡ-ҡул ғына түгел, хатта мейе лә автоматлаша. Педалгә баҫыуыңды, ҡулың йә руль бороуыңды башың “хәҙер шуны эш­ләйем” тип көтөп тормай. Һәр хәрәкәт синхрон рәүештә башҡарыла. Үҙем был этапты иртәле-кисле бер маршрутта – өй менән эш араһында нығыттым. Был осорҙо үҙем өсөн ҙур стресс тип атар инем. Шулай ҙа рәхмәт машинама, Хызыр Ильястың үҙенә! Тәжрибәһеҙ килеш тә үҙемдең дә, кешенең дә машинаһына энә менән сыйғандай ҙа зыян килтермәнем, шөкөр. Аҙаҡ был бәхетле машинаны шулай уҡ автоледиҙар сафын тулылан­дырған дуҫтарымдың береһе һатып алып, имен-һау йөрөп китте.
 
Иреңдең нервыһы етмәүе бар...
 
Күҙәтеүҙәрҙән сығып, шундай һығымта яһар­ға мөмкин: тәү башлап рулгә ултырғас, ике айҙан һуң ниндәйҙер бер еңеллек тоя­һың. Дүрт айҙа ҡәҙимге йөрөй баш­лайһың, бер йыл тигәндә ярайһы ғына оҫтараһың. Ике айға тиклем салонда бөтөнләй музыка тыңлай алмауым, телефон шылтырауын ишетеүҙең ауыр булыуы бөгөн төш кеүек кенә. Уның ҡарауы, белгән-белмәгән доғаларҙы ятлап алдым... Ҡыҙыҡҡа тарыуҙар ҙа булманы түгел, булды, әлбиттә.
Бер мәл ул саҡта Сибайҙа йәшә­гән Ми­ләүшә Ҡаһарманованың Өфөгә ҡунаҡҡа килгән ваҡыты. Уны Яҙыусылар союзында ҡалдырып, үҙем артабан эшкә китергә тейешмен. Ҡапыл-ғара маршрутым үҙгәр­гәс, аптырап ҡалдым. Өҫтәүенә, ҡалын итеп ҡар һалған, юл да тар ғына, йүнләп таҙартыл­маған. Коммунистик урамды ике яҡлап та бейек көрт баҫҡан. Артта теҙелеп авто­мобилдәр колоннаһы килә, туҡтап хәрәкәтте тотҡарлайһым юҡ бит инде... Ярамайҙыр, тип уйлайым.
– Миләш, мин бында бер нисек тә туҡтай алмайым, һин хәҙер тиҙ генә һикереп төшөп ҡал, – тим. Рулдәге кешенең әйткәне ҡанун бит инде, ул да “юҡ” тимәне. Юл ситендәге ҡарға сумды был... Миләүшә нисек тәгәрәп ятып ҡалғанын хәҙер ҙә көлөп һөйләй.
...Бер көн эштән ҡайттым. Ҡалала йорт яны ихатаһын беләһегеҙ, һуңға ҡалһаң, урын табыуы ҡыйын. Машинамды бейек итеп өйөп һалынған ҡар өҫтөнәрәк мендереп ҡуйҙым. Салондан сығып ҡараһам, тимер атымдың тәгәрмәстәре бер яҡлап ысҡынып төшөп бара, саҡ эленеп торғандай. Тиҙ генә иремә шылтыратам.
– Сыҡ әле, тәгәрмәстәргә нимәлер булған, ысҡынып бараларсы, – тим. Был аптырай. Мин аңлата алмайынса, сығып ҡарарға ҡушам. Руслан сыҡты ла йығыла яҙырҙай булып көлә. Баҡһаң, машина яртылаш ҡалҡыу урынға ҡуйылғанға тәгәрмәстәре һалынып тора икән...
Хәҙер был мажараларға ун йылдан ашыу ваҡыт үтте, мин дә икенсе машинамды туҙ­ҙырам. Бөгөн, киреһенсә, йәйәү йөрөү ҡат­марлыраҡ һымаҡ. Өфө урамдарында ла, ҙур юлда ла, сит ҡалаларҙа ла иркен, еңел хәрәкәт итәм. Юл йөрөүҙән рәхәтлек, күңелгә тыныслыҡ, ял алам, Аллаға шөкөр. Әйткән­дәй, гел ҡеүәтләп торһа ла, үҙе профессиональ водитель булған ирем миңә инструктор була алманы. Машинамды тәрбиә­ләп-ҡарап торһа ла, ниндәй һорау бирһәм дә, йә әрләнә, йә тәнҡитләнә инем. Тиҙерәк бар, ҡыума, кеше шулай йөрөймө, соҡорға төш­мә... Дәғүәләр яуҙы ғына. Ә үҙе мин ҡайтып ингәнсе йөрәген тотоп ултырғаны, шыл­тыратҡан һайын телефонын ҡур­ҡып алғаны хәтерҙә. Ә башҡа берәй әхирәтем йә берәй танышым юл йөрөү, техника тура­һында һораһа, ипле итеп аңлата ла, өйрәтә лә белә.
Рулгә ултырырға теләүселәргә әйтергә теләгәнем шул: был эштә төп кәңәшсе – әхирәтең йә сит кеше. Иреңдең нервыһы етмәүе ихтимал. Шуға күрә теләгегеҙ булһа, ҡурҡмағыҙ. Иң мөһиме – барыбыҙҙың да юлдары имен булһын! Аллаһы Тәғәлә Үҙе һаҡлаһын...

- Рәйлә КҮСЕМХАНОВА","2 Декабрь 2022, 16:50",Тәгәрмәс,Na
https://bashgazet.ru/articles/t-g-rm-s/2022-09-18/i-o-ta-voditel-kem-bulyr-2954955,Иң оҫта водитель кем булыр?,“Иң яҡшы йөк машинаһы водителе” Бөтә Рәсәй һөнәри оҫталыҡ конкурсы старт алды.,"Бөгөн “Өфө-Арена” боҙ һарайы майҙансығында “Иң яҡшы йөк машинаһы водителе” Бөтә Рәсәй һөнәри оҫталыҡ конкурсы башланды. Ул “Хәүефһеҙ һәм сифатлы автомобиль юлдары” милли проектын тормошҡа ашырыу буйынса саралар планына ярашлы уҙғарыла.  
Өс көн дауамында үҙҙәренең һәләтен 55 транспорт ойошмаһы вәкилдәре күрһәтәсәк, улар Рәсәйҙең 18 төбәгенән һәм 30 муниципаль берәмегенән йыйылған: Санкт-Петербург, Екатеринбург, Ижевск, Мәскәү, Түбәнге Новгород, Новосибирск, Рязань, Омск һәм башҡалар.
Ярыштар 10-ға тиклем һәм 10 тоннанан ашыу автомобиль кластары араһында уҙғарыла. Конкурстың приз фонды бер миллион һум тәшкил итә.
Сараны асыу тантанаһында Башҡортостан Хөкүмәте Премьер-министры урынбаҫары Алан Марзаев, транспорт һәм юл хужалығы министры Александр Булушев һәм башҡа рәсми вәкилдәр ҡатнашты. ""Конкурс “Хәүефһеҙ һәм сифатлы автомобиль юлдары” милли проектын тормошҡа ашырыуға ярашлы үтә. Башҡортостан милли проект бурыстарын үтәүҙә яҡшы һөҙөмтәләр күрһәтә. Ә төп маҡсат – юлдарыбыҙҙы хәүефһеҙерәк итеү. Әлегеләй конкурстар ошо ниәткә булышлыҡ итәсәк, сөнки улар водителдәрҙең оҫталығын арттыра, йөрөтөү кимәлен яңы кимәлгә күтәрә"", - тине Алан Марзаев.
Ярыш барышында водителдәр фигуралы йөрөтөүҙә лә, юл хәрәкәте ҡағиҙәләрен белеүҙә лә оҫталығын күрһәтәсәк. Еңеүселәрҙе бүләкләү 20 сентябрҙә була.
Фото: Башҡортостандың Транспорт һәм юл хужалығы министрлығы.","18 Сентябрь 2022, 20:35",Тәгәрмәс,Na
https://bashgazet.ru/articles/t-g-rm-s/2022-08-09/i-ke-l-bul-yn-sh-p-t-bul-yn-2902397,"Иҫке лә булһын, шәп тә булһын", Нисек итеп тотонолған машина һайларға?,"Автосалондарҙағы яҡын барып булмаҫтай хаҡтар һәм яңы автомобилдәргә ҡытлыҡ бик күп рәсәйҙәрҙе икенсел баҙарҙа альтернатива эҙләүгә этәрә. Әле тотонолоп һатылған машиналарҙың күбеһе иҫкереп бөткән булыуға ҡарамаҫтан, билдәле бер хаҡҡа лайыҡлыларын да табырға мөмкин.
Әгәр машина һатып алыр өсөн аҡсағыҙ сикле булһа, мәҫәлән, автомобиль алып бирешеү хеҙмәттәрендә экономияларға мөмкин. Бының өсөн тотонолған автомобилде сервисҡа алып барыр алдынан иң тәүҙә нимәһенә иғтибар итергә кәрәген белеү мөһим. Ниндәй билдәләрҙең һатып алыусыға деталдәрҙең торошон күрһәт­кәнен дә белеү шарт.
Машинаның документтары, уға хужа булыу осоро тарихы, юридик яҡтан таҙа­лы­ғы һәм башҡа формаллектәр тикше­релгәндән һуң, уның торошонда нимәгә ныҡ иғтибар итергә? Нисек кенә булмаһын, алдан табылған етешһеҙлектәр уңышһыҙ һатып алыуҙан һаҡлау ғына түгел, үҙегеҙ файҙаһына уңышлы сауҙалашыу өсөн дә нигеҙ була ала.
 
Кузов
 
Был – өс иң ҡиммәтле, шулай уҡ теләһә ниндәй автомобилдең тергеҙеү өсөн күп көс талап иткән элементтарының береһе. Шуға күрә, аҙаҡ ремонтҡа аҡса сығармаҫ өсөн, иң беренсе кузовтың торошон баһаларға кәрәк. Машинаның аварияһыҙ йөрөгән-йөрөмәгәнен кузовтың төҫө тура килмәүе, төрлө деталдәренең ялтырауы һәм ҡытыршылығы булыу-булмауы раҫ­лауы йәки кире ҡағыуы ихтимал. Улар бөтәһе лә бер төрлө булырға тейеш.
Ишек, капот һәм багажник тирәләй, шулай уҡ ҡанаттар һәм бамперҙар тоташҡан урындарҙағы ярыҡтар йыш ҡына осһоҙ һәм сифатһыҙ ремонт билдәһе булып тора. Шулай уҡ кузовтың боҙолғанын, ремонт­ланғанын йәки тутығыу эҙҙәрен йәшереү өсөн, яңы ғына буялған булыуы ла мөмкин. Шуға күрә хатта идеаль булып күренгән автомобилде баһалағанда ла, бер нисә деталдең лак-буяу ҡатламы ҡалынлығын интернетта заказ биреп алып булған ябай ҡалынлыҡ үлсәгесе ярҙамында сағыш­тырырға кәрәк. Тәү сиратта – ҡанаттар, ишектәр, капот ҡапҡасы, багажник, шулай уҡ ишектәр аҫтын. Бынан тыш автомобил­дең төбөндә, ишек аҫтында, декоратив һәм һаҡлағыс өҫтәмәләр аҫтында, ҡанат­тарының йәшерен ҡыуышлыҡтарында тут булмауын тикшереү, шулай уҡ тупһаның ситтән күренмәгән өлөшөн тотоп, иҙәндә һәм багажникта келәмдәрҙе күтәреп ҡарау артыҡ булмаҫ. Тағы ла бөтә автомобиль тәҙрәһенең дә мөйөштәренә ҡуйылған маркировканы сағыштырығыҙ. Унда шифрлан­ған етештереү йылы машинаның сығарыл­ған көнөнә ҡарағанда яңыраҡ булырға тейеш түгел. Әгәр машинаның алғы быяла­һын алмаштырыу бер кемде лә аптырат­ма­һа, бер яҡтағы яңы быяла – авария һәм ремонт тураһында уйланырға сәбәп ул.
 
Двигатель
 
Мотор – кузовтан һуң автомобилдең ҡиммәтлелеге һәм ремонтлау ҡатмарлы­лығы буйынса икенсе өлөшө. Уны ҡарауға белгестәрҙе йәлеп итеү яҡшыраҡ. Мәҫәлән, машинаны сервисҡа диагностикаға алып барырға була. Двигателдәрҙең төрлө типтары һәм моделдәре күп. Һәр ҡайһыһының үҙенсәлектәре һәм нескәлектәре, шулай уҡ тыумыштан булған “ауырыуҙары” ла бар, уларҙы дөйөм кәңәштәр менән генә һанап бөтөрлөк түгел. Шуға ҡарамаҫтан, автомобиль двигателен үҙаллы ҡарар өсөн ҡайһы бер универсаль кәңәштәр бар.
Ремонт һәм аҡса һалыуҙы талап итмәгән төҙөк мотор тигеҙ тауыш сығарырға, сит тауыштарһыҙ (шылтырау, шыҡылдау, шығырлау, шаҡыу һәм сыйылдау), аныҡ яңғырарға тейеш. Һалҡын килеш тоҡандыр­ғандан һуң, газ сығарыу торбаһынан сыҡҡан төтөн аҡ, зәңгәрһыу йәки күк (йылы ҡоро көндә) булырға тейеш түгел. Бындай төҫтәр яғыулыҡтың тулыһынса янмағаны, антифриздың йәки майҙың яныу камераларына эләккәне хаҡында һөйләй. Һуңғыһы шулай уҡ әсе май еҫенән һиҙелеүе ихтимал. Төҙөк машина – төҫһөҙ, дизелдәрҙә газ үткәргәндә һәм көсөргәнеш менән эшләгәндә ҡара төтөн булыуы мөмкин.
Двигателдә һәм уның элементтарында шыйыҡса төшкән эҙҙәр булмаҫҡа тейеш. Клапан ҡапҡасы прокладкаһының майлы быуы, аҫтан ағып, тамсылап торған майы – хәүефле билдә һәм сауҙалашыу өсөн сәбәп. Тимәк, иң кәмендә сальниктар, манжет һәм прокладкаларҙы алмаштырырға кәрәк, ҙурыраҡ проблемалар ҙа булыуы ихтимал. Йыуылған һәм ялтырап торған мо­тор ҙа шикләндерергә тейеш. Шулай итеп һатыусы уның проблемаларын йә­ше­рергә маташыуы мөмкин. Майҙың кимә­лен һәм төҫөн тикшерегеҙ. Унан янған еҫ сығырға, эмульсияһы йәки күпереге булыр­ға тейеш түгел. Бер тамсы майҙы ҡағыҙ битенә тамыҙығыҙ. Ул кипкәс, таҙа һәм яңы майҙан эҙ ҡалмаҫҡа тейеш. Ҡарайып торһа, эҙҙәр ҡалһа, был – иҫке һәм бысраҡ май билдәһе.
 
Күсергестәр тартмаһы
 
Һәр машинаның ремонттағы өсөнсө ҡиммәт элементы – күсергестәр тартмаһы. Уның “сире”нең тәүге билдәләрен күҙ уңынан ысҡындырғанда, тергеҙеүгә күп көс һәм аҡса һалырға тура киләсәк. Двигателдәге кеүек үк, тартманың корпусы ҡоро булырға тейеш – май эҙҙәре, быуланыуһыҙ. Быға машинаның аҫтынан күҙ һалып йәки уны күтәргескә мендереп инанырға мөмкин. Белгестәр ҡумтала уртаса 60 мең километрҙан һуң майҙы алмаштырырға тәҡдим итә, ләкин быны һәм майҙың таҙалығын ябай ҡарашҡа тикшереп булмай – һатыусының һүҙенә ышанырға ғына ҡала.
Шуға күрә сервиста диагностика үткәр­мәйенсә, ККП торошо тураһында алдан йөрөп ҡарап ҡына фекер йөрөтөргә тура киләсәк. “Механика”ның төҙөк булма­ғаны тураһында сигнал – тапшырыуҙарҙы күсереүҙә ауырлыҡтар була. Был осраҡта шығырлау, сыйылдау йәки подшипниктар­ҙың дығырлауы ла ишетелергә тейеш.  Эшкинмәгән йәки боҙолорға торған “автомат”тың билдәләре – пробуксировка, тапшырыуҙы алмаштырғанда һәм тиҙлек йыйғанда  тартышыу һәм “абыныу”. Ваҡыт-ваҡыты менән ул “оҙаҡ уйлай” башлай. Ватылыр алдынан вариаторҙар һәм “роботтар” ҙа үҙҙәрен шулай тота. Улар менән машинаның һүлпән генә ҡуҙғалыуы һәм тиҙлеге насар булыуы ихтимал, ә ҡулдан күсереү режимы бөтөнләй юҡҡа сыға.
 
Йөрөү системаһы (ходовая)
 
Подвескалағы етешһеҙлектәрҙе бөтөрөү хаҡы ла аҙ түгел, әммә ул, ҡағиҙә булараҡ, көс агрегатын ремонтлауға ҡарағанда осһоҙораҡ. Шуға күрә ҡыҙыҡһындырған автомобиль менән танышҡанда әллә ни иғтибар бирмәһәң дә була. Атап әйткәндә, шиндар протекторының тигеҙһеҙ туҙыуы, уларҙы тиҙ арала алмаштырыу кәрәклеге­нән тыш, сход/развалды тикшерергә кәрәклеккә ишаралай. Аныҡ мәғлүмәт кәрәкһә инде – диагностика талап ителә.
Ағыу эҙҙәре булған йәки быуланған амортизаторҙар, шулай уҡ бөгөлгән ҡорос тәгәрмәс дискылары йәки ныҡ боҙолған еңел иретмә дискылары – сауҙалашыу өсөн яҡшы сәбәп. Былар барыһы ла төҙә­телә һәм алмаштырыла, әммә аҡса талап итә. Был суммаға тотонолған машина хаҡын кәметергә була. “Һырһыҙ” йәки иҫке резина ла яңыртыуҙы һорай. Тигеҙ булмаған ерҙе үткән саҡтағы шытырлау, һуғыу һәм башҡа сит тауыштар – автосервис оҫталарына машинаны күрһәтер өсөн сәбәп.
Бер юлы тәгәрмәстәрҙең араһы аша тормоз дискыларының һәм колодкаларҙың торошон һәм хәлен баһаларға мөмкин. Бәлки, улар ҙа алмаштырыуҙы талап итәлер. Китеп барғанда машинаның нисек тормоз тотҡанын да тикшерергә кәрәк. Ул һөҙөмтәле әкренәйәме, ABS был саҡта эшләйме, рулде ебәрһәң, ситкә алып китмәйме, колодкалар йылынмаймы? Шулай уҡ туҡталҡа тормозы эшләйме-юҡмы, ул машинаны юл ситендә тотоп тора аламы икәнен ҡарағыҙ.
 
Интерьер
 
Интерьер – автомобиль торошоноң мөһим маркеры. Алғы һәм ишек панел­дә­ренең, шулай уҡ багажниктың стенала­рының һәм иҙәндәрҙең һыҙырылыуы, бысраҡ салон, ултырғыстарҙың бысраҡ, ышҡылған йәки йыртылған тышсаһы, шулай уҡ насар еҫ машина хужаһының әрпешлеге тураһында ғына һөйләмәй. Уның башҡа мөһим деталдәре лә насар хәлдә булыуы, машинаның ҡаралмауы ихтимал. Өҫтәүенә, ялтырауға тиклем еткерелеп ышҡылған руль, педаль өҫтәмәләре ышҡылыуы, водитель креслоһы ситендәге тишектәр машинаның бик оҙаҡ йөрөүе тураһында әйтә. Намыҫһыҙ һатыусылар машинаның үткән юлын күсерә алһа ла, был билдәләр ысынбарлыҡты күрһәтә.
Автомобилде тоҡандырғас, приборкала­ғы бөтә сигнал лампаларының янғанына һәм двигателде ебәргәс һүнгәненә иғтибар итегеҙ. Хата тураһындағы хәбәрҙәр, Check engine һәм башҡа, ҡыҙыл, ҡыҙғылт-һары төҫтәге хәүеф төймәләренең яныуы электрон ярҙамсының йәки башҡа системалар­ҙың эшләмәгәне тураһында һөйләй. Ә был, иң кәмендә, диагностика, ремонт һәм өҫтәмә сығымдар. Машинаны ҡараған саҡта уның бөтә системалары ла төҙөкмө икәнен тикшерегеҙ. Бар төймәләргә һәм рычагтарға баҫҡылап ҡарағыҙ, улар ҙа эшләп торорға тейеш.
Кондиционерҙың эшен мөмкин тиклем һыуытыу режимында тикшерегеҙ. Әгәр ул тәртиптә булһа, 3-4 минуттан салон һалҡын ғына түгел, ә боҙло тиерлек һауаны тултыра башлай. Кондиционерҙы заправкалау ҙа, әгәр эш бөтөп барған фреонда ғына булһа, аҡсаға төшә. Әммә система төҙөк булмағанда, ҡағиҙә булараҡ, проблеманы хәл итеү етди аҡса талап итә. Ултырғыс һәм көҙгөнө йылытыу эшен тикшерергә кәрәк. Шулай уҡ электр быяла күтәргестәр, плафондар, креслоларҙы һәм көҙгөләрҙе электр менән көйләү, мультирулдәге төймәләр... Ваҡыт үтеү менән бәйләнеш боҙолоуы йәки күсергес моторҙарының эшлектән сығыуы ихтимал.
Күренеүенсә, тотонолған автомобиль алыу еңел эш түгел. Шуға шик ҡала икән, диагностикаға, яҡшы белгестәргә алып барырға кәрәктер.

Әлфиә МИНҒӘЛИЕВА
","9 Август 2022, 10:02",Тәгәрмәс,Na
https://bashgazet.ru/articles/t-g-rm-s/2022-07-18/b-h-t-yaza-y-alma-2877258,“Ҡәбәхәт язаһыҙ ҡалмаҫ...”,Был хәлгә ҡарата башҡаса әйтеп тә булмай...,"Бөгөн Республикаға идара итеү үҙәгендә үткәрелгән оператив кәңәшмәлә Башҡортостан Башлығы Радий Хәбиров Баҡалы районында дүрт ҡыҙҙың ғүмерен өҙгән ҡот осҡос юл һәләкәте буйынса күрһәтмәләр бирҙе.
“Баҡалы районында ҡот осҡос фажиғә теркәлде. Башҡаса әйтә алмайым, иҫерек ҡәбәхәт, ЮХХДИ хеҙмәткәрҙәре хәбәр итеүенсә, медицина тикшереүе үткән, уның иҫерек булыуы раҫланған, Audi A5 автомобилендә дүрт ҡыҙҙы бәрҙергән – уларҙың барыһы ла һәләк булған. Был хәлде шәхси контролгә алам – әҙәм аҡтығы язаға мотлаҡ тарттырыласаҡ”, – тине Башҡортостан Башлығы.
Был хәл ведомство-ара комиссияла тикшереләсәк. Радий Хәбиров әйтеүенсә, ғөмүмән, иҫерек водителдәргә ҡаршы көрәште көсәйтергә  кәрәк.
Фото: bashinform.ru/news","18 Июль 2022, 14:00",Тәгәрмәс,Na
https://bashgazet.ru/articles/t-g-rm-s/2022-07-09/bynday-mototsikl-k-rg-nege-barmy-2868997,Бындай мотоцикл күргәнегеҙ бармы?,Юлдарға улар 2023 йылдан һуң ғына сығасаҡ.,"Рәсәйҙең Aurus компанияһы үҙенең тәүге Aurus Merlon электр мотоциклы менән таныштырҙы.
Әле мотоциклдарҙың һынау партияһы әҙер. Юлдарға улар 2023 йылдан һуң ғына сығасаҡ.
Электр мотоциклы илебеҙҙә уйлап табылған һәм эсендә аккумулятор урынлашҡан рамала төҙөлгән. Зарядкаға ҡуймайынса, ул 200 саҡрым юл үтергә мөмкин. Киләсәктә транспорттың аэродинамик ҡапҡаслы тағылмаһы буласаҡ. Унда хәрәкәт итеү запасын ике тапҡырға арттырыуға һәләтле өҫтәмә батарея урынлаштырыласаҡ.
Фото: https://vk.com/anlatabiz102
#Аңлатабыҙ_Башҡортостан","9 Июль 2022, 18:30",Тәгәрмәс,Na
https://bashgazet.ru/articles/t-g-rm-s/2022-07-09/ya-y-niva-lar-nind-y-bulyr-2868873,"Яңы ""Нива""лар ниндәй булыр? ","Кузовтарын иретеп-йәбештереү башланды.
 ","Әле автоконцернда Niva йыйыу линияһын яңынан эшләтеп ебәреү өсөн әҙерләйҙәр. 
Тәүге кузовтарҙы иретеп йәбештереү башланған да инде – киләһе аҙнаның башында уларҙы буяуға оҙатасаҡтар. Автомобиль төҫтәре күп төрлө: ҡуйы ҡурай еләге төҫөнән башлап һоро һәм йәшелгә тиклем бар.
Lada Niva Legend автомобиленең дүрт төрлө комплектацияһы буласаҡ: классик, [Black], Lux һәм Urban. Һуңғы ике вариантта водителдәр алғы ултырғыстарҙы, көҙгөләрҙе йылыта аласаҡ, унда кондиционер, электр күсергес бар.
Бөтә автомобилдәр ҙә ISOFIX балалар ултырғыстары өсөн нығытма менән тәьмин ителәсәк – был хәрәкәт ваҡытында балалар хәүефһеҙлеге өсөн үтә мөһим.
Сығанаҡ: https://vk.com/anlatabiz102
#Аңлатабыҙ_Башҡортостан","9 Июль 2022, 15:00",Тәгәрмәс,Na
https://bashgazet.ru/articles/t-g-rm-s/2022-06-24/shtraf-al-y-kilm-2854418,Штраф алғың килмәһә...,Һыу буйында машинаны ҡуйыу тәртибе бар.,"Ниһайәт, көндәр йылытып, йәмле йәй килде. Күптәр балыҡҡа һәм һыу ятҡылыҡтарына ял итергә йөрөй башланы. Был йәһәттән шәхси автотранспорт уңайлыраҡ, әлбиттә. Бер нисә йыл элек яңы закондың сығыуын күптәр белә, уға ярашлы үҙ автомобилдәрен һыу ятҡылығы янында ҡалдырған водителдәргә 3000 – 4500 һум күләмендә штраф һалына.
Әммә күп кеше был ҡанунға буйһонмай. Беренсенән, автомобилде ситтә ҡалдырыу һәм бөтә әйберҙәр менән һыу буйына барыу уңайһыҙ. Икенсенән, машина ла ҡараусыһыҙ ҡала. Йыш ҡына ҡала ситендә, урманда ултырған машинаның йә тәгәрмәстәрен, йә тәҙрәһен ватып, салондан әйберҙәрҙе урлайҙар. Йә булмаһа, кузов деталдәрен сисеп алып китәләр.
Күптәр, тап уларҙы күрмәҫтәр һәм штраф һалмаҫтар, тип иҫәпләй, ләкин был йәһәттән тәртипте даими күҙәтәләр һәм йыл һайын бик күп ҡарарҙар сығаралар, шуға күрә штраф түләргә теләмәйһегеҙ икән, автомобилде ҡанунға ярашлы ҡайҙа ҡалдырырға мөмкин икәнлеген белергә кәрәк.
Һыу кодексының 65-се статьяһына мөрәжәғәт итһәң, һыу һаҡлау зонаһында транспортты ҡалдырырға ярама­ғанлығы, уның сиктәре 50-нән 500 метрға тиклем булыуы һәм һыу ятҡылығының төрөнә (диңгеҙ, йылға, күл, шишмә) бәйлелеге билдәле.
Регламент бөгөнгә шундай. Әгәр был диңгеҙ икән, автомобилде 500 метрҙан да кәм булмаған аралыҡта ҡалдырырға кәрәк. Йылғаның оҙонлоғо 10 кило­метрҙан кәмерәк йәки күл булһа, автомобилде 50 метрҙан ашыу арауыҡта ҡалдырырға мөмкин. Йылғаның оҙонлоғо 10 километрҙан 60 километрға тиклем икән, машинаны 100 метрҙан алыҫыраҡ ҡалдырабыҙ. Йылға 60 километрҙан оҙонораҡ булһа, автомобилде ҡалдырыу талап ителгән ара 200 метрға тиклем арттырыла.
Әммә ҡағиҙәнән ситләшеүҙәр ҙә бар, әлбиттә. Мәҫәлән, машинаны һыу ят­­ҡылығы эргәһендәге юлда ҡал­дыр­һағыҙ, штраф һалынмай. Шулай уҡ ҡаты япмалы махсус майҙансыҡ булһа, һыу ятҡылығы кәртәләп алынһа, автомобилде кәртә аръяғына ҡуйырға мөмкин.
Кешеләрҙең машиналарын һыу ятҡылыҡтары эргәһенә ҡуйыу-ҡуймауын полиция хеҙмәткәрҙәре менән бергә тәбиғәтте һаҡлау инспекторҙары ла күҙәтә. Ике ведомство хеҙмәткәрҙәре лә законды боҙоу тураһында протокол төҙөй ала. Һыу ятҡылығы янында ниндәй зонаның тыйылғанлығын белер өсөн, Росреестрҙың сайтына инеп, һыу ятҡылығын табырға кәрәк. Артабан “меню” һәм “ҡатлам”ды һайларға. Уларҙы тапҡас, “урынды файҙаланыу шарттары айырым булған зоналар” пунктына билдә ҡуябыҙ. Картағыҙҙы ҙурайтығыҙ, һәм ҡайһы урында машина ҡуйырға ярамағанлығы күренеп торасаҡ. Сиктәр тураһында һыу буйына ял итергә барыр алдынан уҡ белеп ҡуйығыҙ.
-  Ә. ӘЙҮПОВА","24 Июнь 2022, 14:33",Тәгәрмәс,Na
https://bashgazet.ru/articles/t-g-rm-s/2022-06-24/s-yyl-y-r-rg-yaray-2854416,Өс йыл йөрөргә ярай! ,,"2022 йылдың 1 ғинуарынан 2023 йылдың 31 декабренә тиклем яраҡлылыҡ ваҡыты сыҡҡан йәки сығасаҡ водитель таныҡлығының ғәмәлдә булыу ваҡыты өс йылға оҙайтыла.
Мәғлүмәттәр базала автоматик рәүештә яңыр­тыласаҡ. ЮХХДИ хеҙмәткәрҙәре иҫке ваҡытлы танытманы ҡабул итә һәм, кәрәк булған осраҡта, уларҙы база буйынса асыҡлай. Рәсәйҙә автоматик рәүештә биш миллион водитель таныҡлығын оҙайтасаҡ.
Водитель таныҡлығының ғәмәлдә булыу ваҡытын оҙайтыу инициаторҙары – Рәсәйҙең Иҡтисади үҫеш һәм Рәсәй Эске эштәр министрлыҡтары. Ошо башланғыс Рәсәй Хөкүмәте вәкәләттәренә ярашлы тормошҡа ашырылған һәм граждандар, бизнес өсөн административ йөкләмәне кәметеүгә йүнәлтелгән. Водитель танытмаһы срогын оҙайтыу транспорт предприятиеларын йөкләмәнән азат итәсәк, ил буйынса тауарҙар логистикаһын ябайлаштырасаҡ.
“Һүҙ алмаштырылырға тейеш булған биш миллион самаһы водитель таныҡлығы хаҡында бара. Уларҙың ғәмәлдә булыу ваҡытын оҙайтыу – граждандарға ваҡыт сарыф итеү һәм административ йөкләмәләрҙе һиҙелерлек кәметеү ул, йәғни ҡағыҙ тултырыуға һәм дәүләт хеҙмәттәренә аҡса түгеүгә үҙ ваҡытыңды әрәм итергә кәрәкмәй. Сара ваҡытлыса һәм үҙен аҡлай, тип иҫәпләйем”, – тине Башҡортостан Республикаһы Дәүләт автоинспекцияһының элекке етәксеһе, Дәүләт Думаһы депутаты Динар Ғилметдинов.
Шулай уҡ Алыҫ Төньяҡ райондарында теркәлгән һәм хәүефле йөктәрҙе ташыу өсөн тәғәйенләнгән транспорт сараларының диагностика карталарының ғәмәлдә булыу ваҡыты 12 айға оҙайтыла. Был сара 600 компанияға ярҙам итәсәк.

-  Ә. ИЛДУСОВА","24 Июнь 2022, 14:32",Тәгәрмәс,Na
https://bashgazet.ru/articles/t-g-rm-s/2022-06-24/lada-nind-y-bulasa-2854415,“Лада” ниндәй буласаҡ?,Ватан автомобилдәре ябайлаштырыла.,"Яңы “Лада”лар ябайлаштырыласаҡ, унан күп кенә функциялар алынасаҡ тигән хәбәр яҙ башынан йөрөй башланы. Һәм бына июндә улар етештереүгә ебәрелде. Уның исеме лә билдәле булды: “Lada Granta Classic’22”. Әле “АвтоВАЗ” рәсми рәүештә яңы машинаның үҙенсәлектәре тураһында хәбәр итте.
“Гранта”, күҙалланғанса, ул тиклем үк “ярлы” булмай сыҡты. Алдан көтөлгәнсә, унда АБС һәм хәүефһеҙлек мендәрҙәре юҡ. Шул уҡ ваҡытта “АвтоВАЗ” машина ныҡ ябай күренмәһен өсөн бик тырышҡан. Стандарт ҡорамалдар исемлегенә элек юғарыраҡ версияларға ғына хас булған элементтар өҫтәлгән. Мәҫәлән, буялған ишек молдингтары, көҙгөләрҙе йылытыу һәм электр приводы, ә опция сифатында 15 дюймлы еңел иретмә дисктары тәҡдим ителгән.
“Classic’22” комплектацияһы шулай уҡ рулде электр көсәйткесен, алғы ишектәрҙең электр быяла күтәргестәрен, балалар ултырғыстары өсөн ISOFIX беркеткес, көндөҙгө йөрөш уттарын, борт компьютерын, үҙәк йоҙаҡты, дүрт динамикалы аудиоәҙерлек һәм биҙәлеш ҡалпағы булған тәгәрмәстәрҙән торған 14 дюймлы ҡорос дисктарҙы үҙ эсенә ала.
“Лада Гранта”ның яңы “Classic’22” конфигурацияһы седан, литфблек һәм универсал, шулай уҡ Drive Active спортҡа яҡын модификацияла эшләнәсәк.
Яңылыҡ бәләкәй һигеҙ клапанлы 1.6 моторы менән генә эшләнә. Былтыр ул яңыртыу эштәрен үткән һәм заводтың 11182 индексын алған. Хәҙер уны ҡайтанан яңырттылар – экологик класс кәметелгән.
Яңы комплектацияның хаҡы яҡын арала билдәле буласаҡ, тип хәбәр итә “АвтоВАЗ”. Уның Рәсәй баҙарында иң арзан машина буласағы әле үк билдәле.
АБС-һыҙ һәм хәүефһеҙлек мендәрһеҙ, шулай уҡ түбән экологик класлы моторҙар менән машиналар эшләү тыйылғайны, ләкин сит ил компоненттары булмау сәбәпле, властарға техник регламентҡа үҙгәрештәр индерергә тура килде. Был Рәсәй автомобиль сәнәғәте эшмәкәрлеген яңырта алһын өсөн махсус рәүештә эшләнде.
Тольятти заводы апрель аҙағынан буш торҙо һәм хәҙер яйлап етештереүҙе яңырта. Ҡалған Рәсәй автомобиль сәнәғәтенең туҡтағанына өс ай инде, яҡын киләсәктә ҡайтанан эшләй башлар тигән өмөт әлегә юҡ.
Сиратта “ябайлаштырылған” формала конвейерға баҫасаҡ киләһе модель – “Niva Legend” (“Нива”). Июлдә “Lada Largus” ҡайтанан етештерелә башлауы ихтимал, әйткәндәй, уны йыһазландырыу ҡыҫҡартылмая­саҡ. “АвтоВАЗ”-да бығаса булған Bosch фирмаһының АБС блоктарын Ҡытай әйберҙәренә алмаштырыу көтөлә.
-  Әлфиә МИНҒӘЛИЕВА","24 Июнь 2022, 14:30",Тәгәрмәс,Na
https://bashgazet.ru/articles/matur-t-en-yaly-y/2023-10-29/tary-oyma-y-besherep-aly-y-3497579,Тары ҡоймағы бешереп алығыҙ!,Ял көндәрендә яҡындарығыҙға тәмле ризыҡтар менән ҡыуандырығыҙ.,"Бер стакан тары ярмаһына өс стакан һыу ҡойоп, иҙелеп кенә торған бутҡа бешерергә. Ярты стакан һөткә шәкәр, сүпрә, он һалып, 30 минут әсетергә лә, бутҡаға ошо массаны, өс йомортҡаны, ярты стакан һөт, ике стакан он, тоҙ ҡушып, тағы ҡабартып алырға.Ике сәғәттән ҡоймаҡты бешерергә лә була.
Сәйегеҙ - тәмле,ялығыҙ файҙалы үтһен!
Фото һәм сығанаҡ: ""Аҡбуҙат"" журналы","29 Октябрь , 19:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-25/kartuf-men-n-itt-n-abymly-3492698,Картуф менән иттән ҡабымлыҡ,Төшкө аштарығыҙ тәмле булһын! ,"3-4 порцияға кәрәк : 400 гр картуф, 300 гр ит, 3 йомортҡа, 2 аш ҡалағы майонез йәки ҡаймаҡ, самалап тоҙ һәм борос.
Картуфты тышы менән бешереп, аҙаҡ таҙартып, шаҡмаҡлап турағыҙ.
Итте тоҙло һыуҙа 30-35 минут бешергәндән һуң, ваҡ шаҡмаҡтарға киҫергә.
Картуфты һәм итте бергә ҡушып аҙ ғына май һалып табала ҡыҙҙҙырып алығыҙ.
Йомортҡаны туғып, уға майонез йәки ҡаймаҡ, борос, башҡа аш тәмләткестәр өҫтәгеҙ.
Ҡыҙҙырылған картуф һәм итте формаға һалығыҙ. Өҫтөнә йомортҡалы ҡатнашманы ағыҙығыҙ.
Духовкала 180 градуста 20-30 минут бешерергә. Аҙыраҡ һыуынғас, табынға ултыртырға ла була
Аштарығыҙ тәмле, тормошоғоҙ йәмле булһын!
Фото һәм сығанаҡ: ""Файҙалы кәңәштәр"" төркөмө. ","25 Октябрь , 13:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-23/t-nzil-d-l-tbir-ina-o-ta-baly-sy-la-ik-n-3489421,Тәнзилә Дәүләтбирҙина оҫта балыҡсы ла икән! ,Билдәле шағирәбеҙ ялын бик файҙалы үткәргән. Хатта балыҡ тоторға ла барған),"Билдәле шағирәбеҙ Тәнзилә Дәүләтбирҙинаны күп яҡлы талантҡа эйә шәхес итеп беләбеҙ. Ул спорт менән дә ифрат дуҫ. Ә бына уның балыҡсы ла икәнен күбеһе белмәгәндер ҙә әле)
Шағирә бөгөн ""Бәйләнештә"" селтәрендәге шәхси сәхифәһендә ялдарын нисек үткәреүе тураһында яҙма ҡалдырҙы.
""Ял көндәрем ҡыҙыҡ үтте был юлы. Шәмбелә скандинав таяҡтарым менән байтаҡ юл үтеп, урамдағы фитнес ҡоролмаларында рәхәтләнеп шөғөлләнгәйнем, йәкшәмбе иртәһендә Ағиҙелгә кеше ыңғайына балыҡҡа барҙым. Өфөлә лә ошондай хәтәр ҙур балыҡ тоторға була икән дә! 1 кг 500 грамм"", - тип яҙып, арыу ғына балыҡты тотоп төшкән фотоһы менән дә уртаҡлашты Тәнзилә Сәлих ҡыҙы. Афарин, һәр йәһәттән булдыраһығыҙ, тибеҙ уға! 
Фото - Т.Дәүләтбирҙинаның шәхси сәхифәһенән.","23 Октябрь , 16:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-22/ruzaliya-apay-an-general-torty-retseby-3488047,"Рузалия апайҙан ""Генерал"" торты рецебы",Яҡындарын ул был тәмлекәс менән йыш һыйлай. ,"Ишембай районы Ишәй ауылынан Рузалия Ниғмәтуллина үҙешмәкәр йырсы, көйҙәр ижад итеүсе генә түгел, аш-һыуға ла бик оҫта апай. Бигерәк тә уның бауырһаҡтары уңып бешә. “Башҡортостан “ гәзите уҡыусыларына ул был юлы балалары яратып ашаған, байрамдарҙа һәр ваҡыт табынын биҙәгән “Генерал” тортының рецебын тәҡдим итә.
-Бының өсөн 5 йомортҡа, 150 г аҡ май, 1стакан ҡала ҡаймағы, 2 стакан шәкәр ҡомо, 2 стакан он кәрәк. Бер балғалаҡ соданы уксуста һүндереп алырға һәм барыһын бергә яҡшылап болғатырға һәм өс өлөшкә бүлергә. Ә бер өлөшөнә какао ҡушырға кәрәк. Йәймәләрҙе духовкала бешереп алырға. Кремды аҡ май һәм ҡуйыртылған һөттән эшләйем. Йәймәләрҙең ситен тигеҙләп киҫеп, араларына кремды буяп ҡатлайым. Өҫтөн үҙем теләгәнсә биҙәйем, - ти Рузалия ханым.
Бик тәмле килеп сыға. Ял көндәрендә, байрамдарҙа  яҡындарығыҙҙы, ҡунаҡтарҙы  һыйларға шәп ризыҡ.
Фото:Рузалия Ниғмәтуллинаның архивынан.","22 Октябрь , 08:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-21/shomlo-bulyp-kitte-3487580,Шомло булып китте...,Нимә булды икән былар?,"Бер көндө һеңлем менән ҡустым төндә Хәйбулла районының Татыр-Үҙәк ауылынан Байғусҡарға ҡайтып барғанда сәйер күренешкә тап булған.
Һеңлем алда һауала йондоҙҙар кеүек, тик бер рәткә теҙелгән 23 дана нимәнеңдер килгәнен күреп ҡалған. Ҡыҙыҡ күреп, машинаны туҡтатып төшөп ҡарағандар. “Беҙ торған ергә етмәйерәк килделәр ҙә теҙелгән килеш бер-бер артлы тура һауаға күтәрелеп, ҡараңғыға инеп юғалдылар, бер ниндәй тауыш булманы”, ти. Фотоға төшөргәндәр, ә видеоға яҙҙырып өлгөрмәгәндәр.
Нимә булды икән: ҡыҙыҡ та, шомло ла булып китте, тип һөйләне туғандарым.
Тағы берәйһе тап булманымы икән ошондай күренешкә?
Р. Дәүләтбаев.","21 Октябрь , 19:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-21/sh-p-bitlek-eshl-p-ara-y-3487406,Шәп битлек! Эшләп ҡарағыҙ,"Тире шымарып, дымланып, тигеҙләнеп китә","Ял көндәрендә эшләп ҡарағыҙ.
Беҙгә кәрәк:
бер балғалаҡ желатин
100 грамм сливки
бер балғалаҡ глицерин
бер балғалаҡ бал.
Желатинға сливки ҡушып, һыуытҡысҡа 6-8 сәғәткә бүрттерергә ҡуябыҙ. Тейешле ваҡыт үткәс, алып ипләп кенә болғатабыҙ,  һауыт эсенә һыулы һауыт ҡуйып, желатинды шунда һалып иреп бөткәнсе тотабыҙ (ҡайнатып сығара яҙабыҙ). Уға глицерин һәм бал ҡушабыҙ ҙа бит, муйын тиреһенә һөртәбеҙ. 15 минуттан йылы һыу менән йыуып төшөрәбеҙ.
Фото:mia_bags.ru
Әминә Ишморатова фотоһы.","21 Октябрь , 09:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-21/yal-k-nd-rend-nind-y-aua-torosho-k-t-3487384,Ял көндәрендә ниндәй һауа торошо көтә?,"Хәйерле иртә! Көнөбөҙ уңышлы, файҙалы үтһен! ","“Башгидрометүҙәк” хәбәр итеүенсә,  бөгөн төндә бер аҙ ямғыр һәм ҡарлы ямғыр яуа. Көндөҙ көньяҡ райондарҙа көслө ямғыр күҙаллайҙар. Ел төньяҡ-көнсығыштан уртаса тиҙлектә иҫә. Һауа температураһы төндә -3, +3 градус булһа, көндөҙ +2, +7 градус тәшкил итә.
Йәкшәмбе, 22 октябрҙә, төндә ямғыр көтөлә, ваҡыты һәм урыны менән еүеш ҡарға әйләнә. Шулай уҡ көслө ел. Юлдарҙың ҡайһы бер участкаларында – боҙлауыҡ, томан төшә. Һауа температураһы төндә - -3, +2, көндөҙ 0, +5 градус тәшкил итә.
В. Рәхмәтова фотолары.","21 Октябрь , 07:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-20/k-k-n-k-yef-t-sh-3485441,Көҙ көнө кәйеф төшһә... ,Үлән төнәтмәләрен эсеп ҡарайыҡ.,"Көҙ көндәре күптәребеҙ кәйефе төшөп, төшөнкөлөккә бирелеп китәбеҙ йәиһә юҡ-барға ғына ҡыҙып китеүсәнгә әйләнәбеҙ, шуның өсөн үлән төнәтмәләрен эсеп ҡарайыҡ.
20 г бөтнөк үләне сәйе, 25 г бесәй үләне тамыры, 50 г мәтрүшкә сәскәһе, 50 г ҡандала үләне, 50 г энәлек алырға. Ике ҡалаҡ ошо үләндәр ҡатнашмаһына  ярты литр ҡайнар һыу ҡойоп төнәтергә һәм ашар алдынан яртышар стакан эсергә.
Мелисса борон-борондан йоҡоно тынысландырыусы бик шәп сара ғына түгел, көйәләнеүҙән һәм ҡуҙғыусанлыҡтан алмаштырғыһыҙ дауа булып һаналған.
Йоҡоһоҙлоҡтан яфаланғанда бер стакан түбәндәге сәйҙе эсергә мөмкин.  Уны әҙерләү өсөн  бер ҡалаҡ мелисса япрағы, ярты ҡалаҡ һары мәтрүшкә, ярты ҡалаҡ ҡомалаҡ тубырсығы алына. Ярты ҡалаҡ  ошо үләндәр ҡатнашмаһына бер стакан ҡайнар һыу ҡойоп, өҫтөнә ҡапҡас ябып, 15 минут тоторға һәм йоҡларҙан ике сәғәт алда эсергә.
Йоҡоһоҙлоҡтан тағы ошондай төнәтмә ярҙам итер. Өс ҡалаҡ мелиссаға 200 мл ҡайнар һыу ҡойоп, ҡапҡас ябып, биш минут  ҡуйып тороғоҙ. Ҡапҡасҡа йыйылған тамсыларҙы төнәтмәгә төшөрөргә кәрәк, сөнки унда эфир майҙары йыйыла. Әҙер төнәтмәне көн буйы бер-ике стакан эсергә. Стрестан эс ауыртып, йоҡоһоҙлоҡ яфалағанда был төнәтмәнең файҙаһы  ҙур.
Нервы сыҙамағанда…  Берәр ҡалаҡ ваҡланған ҡомалаҡ тубырсығы, бесәй үләне (валериан) тамыры,  айыу ҡурайы (дягиль) тамыры, аҡтамыр тамыры, һары мәтрүшкә алып,  200 мл ҡайнар һыу ҡойорға һәм өҫтөн ябып, 15 минут тоторға. Әҙер булғас,  һөҙөп, йылы килеш бер стакан эсергә.
Юлға сығыр алдынан.  Бесәй үләне тамырын, ҡомалаҡ тубырсығын, һары мәтрүшкәне һәм ҡан үләнен бер үк күләмдә алып, яҡшы итеп бутарға һәм ике ҡалаҡ ошо үләндәр ҡатнашмаһын термосҡа һалып,   ярты литр ҡайнар һыу ҡойоп, бер сәғәт төнәтергә. Юлға сығыр алдынан ярты стакан эсергә.
Стрестан арыныу өсөн  бер ҡалаҡ ҡомалаҡ тубырсығына  бер стакан ҡайнар һыу ҡойоп, ҡапҡасын ябып, 10 минут төнәтергә. Әҙер булғас, һөҙөп, көнөнә ике тапҡыр ашарҙан алда яртышар стакан эсергә.
Депрессияға бирелмәҫ өсөн дөйөм кәйефте күтәреүсе төнәтмә.
Дүрт ҡалаҡ һары мәтрүшкәгә бер литр ҡайнар һыу ҡойоп, ике минут ҡайнатырға. Өҫтөнә ҡапҡас ябып, 10 минут тоторға. Һыуынғас һөҙөп, көнөнә өс тапҡыр ашар алдынан яртышар стакан эсергә.
Табип менән кәңәшләшеү мөһим.
Фото һәм сығанаҡ: “Файҙалы кәңәштәр” төркөмө.","20 Октябрь , 08:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-18/by-tyryl-an-it-tushenka-eshl-yek-3482857,Быҡтырылған ит (тушенка) эшләйек,Оҙаҡламай һуғым ваҡыты етә. ,"Ингредиенттар:
▪1 кг һыйыр ите
Бер банкаға: 5 г тоҙ, 1 лавр япрағы, 7 дана бөртөклө борос, 1 һарымһаҡ теше һалына
200—300 г эс майы,300 мл һурпа йәки һыу
Әҙерләү:
▪Итте һөйәгенән айырып алырға ла, артыҡ эре итмәйенсә генә турарға.
▪0,5 литрлыҡ йәки 700 мл быяла банкаларҙы һәм тимер ҡапҡастарҙы духовкала йәки һалҡын һыу һалынған кәстрүлгә ҡуйып ҡайнатып, пар өҫтөндә стерилләргә, яҡшылап киптерергә.
▪Эс майын йоҡа ғына итеп телемләп, һуғанды сирек балдаҡлап, кишерҙе оҙонсалап турарға.
▪Һәр банканың төбөнә лавр япрағы, һарымһаҡ, тоҙ һалырға, әҙ генә һурпа ҡойорға һәм эс майы менән аралаштырып тығыҙ итеп итте тултырырға. Ит томаланып бешергә тейеш, шуға банкала буш урын ҡалдырырға. Банкаларҙың өҫтөн ҡапҡастар менән ҡаплап нығытмайынса ғына ябырға.
▪Итте быҡтырыу өсөн ҙур кәстрүл ҡулланыла. Кәстрүлгә һалҡын һыу һалырға һәм шунда банкаларҙы ултыртырға. Тик һыу банкаларҙың өҫтөнә сыҡмаҫлыҡ, уларҙың эсенә инмәҫлек булһын.
▪Кәстрүлде утҡа ҡуйырға. Банкалағы ит кәстрүлдә һыу ҡайнау арҡаһында бығып (томаланып) бешә. Ҡарт йәки йәш мал ите булыуы мөмкин, шуға бешереү ваҡыты төрлөсә була, шуныһы, ит үтә йомшарып китергә тейеш түгел. Сама менән 2-3 сәғәт ваҡыт китә.
▪Бешеп сыҡҡас, банкаларҙы үҙ һыуында килеш йылымыс хәлгә килгәнсе тоталар ҙа, ҡапҡастарын нығыталар.
▪Шунан ошо уҡ һыуға банкаларҙы яңынан ултыртып, тағы 10-15 минут самаһы ҡайнатып алырға
▪Быҡтырылған ит әҙер.
Аштарығыҙ тәмле, тормошоғоҙ йәмле булһын!
Фото һәм сығанаҡ: ""Файҙалы кәңәштәр"" төркөмө. ","18 Октябрь , 13:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-18/ld-shul-soda-bar-3482187,Әлдә шул сода бар! ,"Мәҫәлән, тирләгәндә, транспортта уҡшытҡанда, насар еҫ булғанда... ","Сода аш-һыу бешергәндә генә түгел, көнкүрештә һәм төрлө дауа сараларында ла бик файҙалы. Бына уның ҡайһы берҙәре.
- Ҡоро йүтәл борсоғанда бер стакан йылы һөткә бер сәй ҡалағы аш содаһы һалып болғаталар һәм яйлап эсәләр.
- Конъюнктивит булғанда мамыҡты содалы һыуға манып күҙҙе һөртөп алалар.
- Ярты сәй ҡалағы соданы һыуға болғатып эсеү аритмия өйәнәген баҫа.
- Ярты сәй ҡалағы сода менән бер сәй ҡалағы тоҙҙо бер литр ҡайнар һыуға һалып болғаталар. Был ҡатышманы транспортта барғанда күңел болғанһа, ағыуланғанда һәр 5 минут һайын берәр аш ҡалағы эсәләр.
- Тирләгәндә содалы эретмә менән йыуыныу тир биҙҙәренең эшмәкәрлеген кәметә.
- Урт боҙолһа ла содалы эретмә менән сайҡатыу килешер.
- Ашҡаҙан эшмәкәрлеге боҙолһа бер стакан һөткә ике семтем сода һалып эсәргә була.
- Аяғы тирләгән кешегә аяҡ кейеменә сода һибергә ҡушалар.
- Ҡайнар һыу тултырылған ваннаға 100 грамм сода һалһағыҙ, һыу йомшарып китер.
- Ҡәһүә хуш еҫле булһын өсөн, уны ҡайната торған һыуға бер семтем сода һалығыҙ.
- Һыуытҡыста насар еҫ сыҡһа, уны сода ала. Тәрилкәгә сода һалып һыуытҡысҡа ҡуйығыҙ.
- Һыуға аҙ ғына сода һалһағыҙ, кәбеҫтә менән фасоль тиҙ бешер.
- Серәкәй тешләгән урынға дымлы сода һөртөгөҙ.
Фото һәм сығанаҡ: ""Файҙалы кәңәштәр"" төркөмө. ","18 Октябрь , 08:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-17/ti-gen-besh-tor-an-hachapuri-3481477,Тиҙ генә бешә торған хачапури ,Төшкө сәйегеҙ тәмле булһын!,"Уны икенсе төрлө “ялҡау"" хачапури тип йөрөтәләр.
Ингредиенттар:
▪ 300 г эремсек
▪ 3 йомортҡа
▪70 г сыр
▪70 г он ( ондоң күләме эремсектең дымлылығына бәйле, әҙләп өҫтәргә була)
▪Бер семтем тоҙ
▪0,5 балғалаҡ ҡабартҡыс
Әҙерләү:
▪Бөтә ингредиенттарҙы бергә ҡушып яҡшылап болғатырға кәрәк.
▪ Һуңынан табаға ҡоймаҡ ҡойған һымаҡ майланған табала талғын утта ҡапҡас аҫтында бешерәбеҙ.
▪Хачапуриның аҫҡы яғы ҡыҙарһа әйләндерәбеҙ. Ике яғы ҡыҙарһа әҙер була. Бешеп сыҡҡас аҡ май менән майларға мөмкин.
Төшкө сәйҙәрегеҙ тәмле булһын! 
Фото: ""Бәйләнештә"". ","17 Октябрь , 13:10",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-12/k-g-m-zhiz-l-r-y-rmink-e-g-rl-ne-3475060,Көҙгө мөғжизәләр йәрминкәһе гөрләне...,"Торналы, Мөрсәлим һәм Лаҡлы ауылдары биләмәләре уңғандары - конкурста еңеүсе!","Салауат районының Малаяҙ ауылында Республика көнөнә арналған “Көҙ бүләктәре” конкурсы  һәм йәрминкәһе  гөрләп үтте. Ябай  ғына йәрминкә булманы ул, ә көҙгө мөғжизәләр, фантазияға бай ауылдаштар ҡулында “йәнләнгән” ҡабаҡ-кәбеҫтәләр,  сәй табындары, ҡул эштәре бер кемде битараф ҡалдырманы.
 Конкурста Торналы, Мөрсәлим һәм Лаҡлы ауыл биләмәләре уңғандары еңеүгә лайыҡ булып, яҡташтарының хөрмәтен яуланы.
 Фото: “Салауат ерендә”.
 ","12 Октябрь , 18:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-07/byl-emesh-ny-fay-aly-3469782,Был емеш ныҡ файҙалы ,Бигерәк тә төрлө сирҙәр таралған осорҙа унан өҙөлмәгеҙ,"Һүҙ киви тураһында бара. Унда С витамины әфлисун һәм лимондағыға ҡарағанда күберәк, шулай уҡ калий, кальций, Е витаминына бай. Ҡан баҫымы юғары булғандарға, йөрәк сирлеләргә файҙалы. Өҫтәүенә, калорияһы әҙ булғанлыҡтан, диетик аҙыҡ һанала. Киҙеү, респираторлы, йоғошло сирҙәр аҙарынғанда уны рационға индереү һөҙөмтәле.
Киви менән бер нисә рецепт.
*Бер кивины иҙеп, уға бер балғалаҡ бал ҡушырға һәм йоҡларҙан алда ашарға. Былай дауланыу һыуыҡ үткәреп ауырығанда ярҙам итә.
*Витаминлы коктейль былай әҙерләнә: ҡырылған уртаса бер кишер, иҙелгән бер киви, бер ҡалаҡ балды бер стакан кефирға һалып болғатырға. Был эсемлек ауырығандан һуң организмды нығытырға булышлыҡ итә.
*Киви составында май кислоталарын яндырыусы һәм ҡан тамырҙарына тромб барлыҡҡа килеүҙе кәметеүсе матдә барлығы асыҡланған. Көнөнә 2-3 киви ашағанда хәл яҡшырғаны һиҙелә.
*Тән бешкәндә йә өшөгәндә иҙелгән бер кивины бер балғалаҡ зәйтүн майы менән болғатып, ауыртҡан урынға ябырға кәрәк. Яра тиҙ уңалыр.
Табип менән кәңәшләшеү мотлаҡ.
 
Фото:lovefood.com
 ","7 Октябрь , 09:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-07/tabikm-kme-oyma-my-belenme-3469734,"Табикмәкме, ҡоймаҡмы, беленме?..  ","Нисек аталһа ла, бик тәмле! Ял көнөндә яҡындарыбыҙҙы һыйлап алайыҡ. Рецебы – яҙмала. ","Сорғот ҡалаһынан Гөлсәсәк Фәтхулова бик тәмле рецепт менән уртаҡлашты. Ул үҙе уны “тәбикмәк” тип атай. Комментарийҙарҙа “әсе ҡамырҙан ҡоймаҡ”, “белен” һ.б. атамаларҙы яҙыусылар ҙа бар. Нисек кенә аталмаһын, бик матур килеп сыҡҡан. Әйтеүҙәренсә, был рецепт буйынса ҡойолған ҡоймаҡ һәр ваҡыт уңып бешә.
“Тағын шул тәбикмәк инде. Белгәнде эшләү ауыр түгел бит.
Барыбер һорайһығыҙ инде. Рецебын ҡабат ҡалдырам.
Тәбикмәк. Рецепт.
Кәрәк:
- 1 литр һөт;
- 2-3 йомортҡа;
- 4-5 аш ҡалағы үҫемлек майы;
-2 аш ҡалағы шәкәр ҡомо (кем нисек ярата);
-1 балғалаҡ тоҙ (сығышына ҡарап);
- 1 өймәләм балғалаҡ сүпрә;
- самалап он;
Сүпрәне әсетеп алабыҙ (ярты стакан йылы һыуға сүпрә, 1 балғалаҡ шәкәр ҡомо, 2-3 аш ҡалағы он. Яҡшылап болғатабыҙ, ул күбекләнеп күтәрелә).
Йылы һөткә йомортҡа, тоҙ, әҙер сүпрәне, шәкәр ҡомо, үҫемлек майы һалып, яҡшылап болғайбыҙ. Ошо массаға әкренләп он өҫтәп, ҡуйыраҡ ҡына ҡамыр әҙерләп, 1 сәғәткә йылы урынға ҡабартырға ҡуябыҙ. Күбекләнеп күтәрелә. Ҡыҙған табала (беренсеһендә табаны майлайым, артабан – юҡ) бешерә башлайбыҙ, майлап өйөп барабыҙ. Ғаиләбеҙ менән сөкөрҙәшеп, тәмләп сәй эсәбеҙ!” – тип яҙҙы Гөлсәсәк ханым.
Рецепт өсөн ҙур рәхмәт уға!
Фото һәм сығанаҡ: Гөлсәсәк Фәтхулованың социаль селтәрҙәге сәхифәһенән.  ","7 Октябрь , 08:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-07/yal-k-nd-rend-nind-y-aua-torosho-k-t-l-3469729,Ял көндәрендә ниндәй һауа торошо көтөлә?,Йылы көндәр тағы ҡасан булыр?,"Бөгөн, 7 октябрҙә, республикала көн болотло була. Иртән 7 градус йылы, ел секундына 4 метр тиҙлектә иҫә, ә төштән һуң ямғыр яуыуы күҙаллана.
8 октябрҙә шулай уҡ яуым-төшөмлө була, көндөҙ ни бары 8 градус йылы күрһәтә.
Юлдарҙа төндә һәм иртән урыны менән томан төшә, күреүсәнлек 500 метр  һәм унан да әҙерәк, тип белдерә БР Транспорт министрлығы һәм водителдәрҙе юлдарҙа иғтибарлы булырға – тейешле аралыҡты һаҡларға һәм тиҙлекте арттырмаҫҡа саҡыра.
Башҡортостан гидрометеоүҙәгенән белдереүҙәренсә, йәкшәмбе республикаға төньяҡтан атлантик циклон килә. Ямғырлы йонсоу көндәр көтә. Һауа температураһы көндөҙ ҙә +5, +10 градустан артмай.
Икенсе аҙна башында ҡарлы ямғырҙар күҙаллана. Таулы һәм төньяҡ райондарҙа юлдарҙы боҙлауыҡ ҡаплауы ихтимал. Температура норманан түбән – +1- +2 градус ҡына.
Венера Рәхмәтова фотолары.","7 Октябрь , 07:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-06/ir-m-lg-baram-ti-3469619,Ирәмәлгә барам тиһәң...,"Көньяҡ Уралдың иң юғары нөктәһенә маршрутты алдан онлайн ҡарап буласаҡ.
 ","Ҙур Ирәмәл тауының бейеклеге 1582 километр тәшкил итә һәм ул Көньяҡ Уралдың менерлек булған иң юғары түбәһе. Йыл һайын унда бер нисә тиҫтә  мең турист бара. Бигерәк тә Силәбе өлкәһенең Төлөк ауылынан һәм Башҡортостандың Николаевка ауылынан йәйәүле маршруттар киң таралған.
Шуны билдәләү мөһим, хәҙер 40 километрға һуҙылған Николаевка – Ҙур Ирәмәл –Төлөк маршрутын Яндекс карталары панорамаһында ҡарарға була.  
40 километрға һуҙылған һуҡмаҡтың 1273 панорама һүрәттәре буйлап виртуаль рәүештә Николаевка һәм Төлөк ауылдарында йөрөргә мөмкин. Ирәмәл түбәһенән тирә-яҡҡа ҡарап һоҡланырға, шулай уҡ туҡталыштарҙы, шишмәләрҙе, йәшәү урындарын, маршрут буйынса визит-үҙәктәрҙе ҡарарға була.
- Яндекс картала бындай масштабта милли һуҡмаҡтың Рәсәйҙәге был тәүге панорамаһы. Мин тап ошо маршрутты ныҡ танылған булғаны өсөн һайланым. Был проектта миңә ярҙам иткәне өсөн Яндекс картаға рәхмәтлемен. Камера беркетелгән таяҡ менән йөрөүе ғәҙәти булманы. Тауҙар буйлап барғанда һәр 20-30 метр һайын туҡталып фотолар эшләнем. Төшөрөү генә ике көн ваҡытты алды. Тәүге көндө Николавка ауылынан башланым, аҙаҡ Ирәмәл тауына мендем һәм Төлөккә төштөм. Барлығы 40 километр юл үттем. Ләкин кисен ҡараңғы төшөү сәбәпле, миңә икенсе көнгә ҡабат Ирәмәлгә менеп яҡтыла панорамаларҙы төшөрөргә тура килде, - тип һөйләне Көньяҡ Урал һуҡмағына нигеҙ һалыусы һәм сәйәхәтсе Рәис Ғәбитов.
Панораманы мобиль ҡушымтала һәм Яндекс картаның десктоп версияһында ҡарарға мөмкин.
-Ирәмәл тауы – республикала туристарҙы тартып торған иң танылған нөктәләрҙең береһе. Йыл башынан “Ирәмәл” тәбиғәт паркында 29493 кеше булған. Былтыр был һан 32056-ға еткән. Тәбиғәт паркының танылған маршруты панорамаһы туристарға походты планлаштырырға ярҙам итер. Хәҙер тауҙарға юлланыр алдынан, алдан маршрутты ҡарарға мөмкин буласаҡ, - тине Башҡортостандың айырыуса һаҡланған тәбиғәт биләмәлере буйынса дирекцияһы директоры Таһир Бәҙретдинов.
Фото: Башинформ.
 ","6 Октябрь , 19:40",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-06/b-shm-kte-bilgesht-rs-to-lap-ara-y-le-3469196,Бәшмәкте билгештәрсә тоҙлап ҡарағыҙ әле! ,"Ныҡ тәмле килеп сыға, ти был ауылдың уңғандары.","Тәбиғәттең һый-ниғмәте һанап бөткөһөҙ! Әлеге ваҡытта “тыныс һунар” яратыусылар рәхәтләнеп урман-ҡырға бәшмәккә йөрөй.
Асҡын районының Билгеш ауылы уңғандары ла бәшмәк йыйырға ярата, уны тәмле итеп әҙерләй ҙә белә. “Белеп йыйып, иренмәй генә эшкәртһәң, тәмле лә, туҡлыҡлы ла ризыҡ ҡышын табын күрке буласаҡ”, - ти улар.
Уҫаҡ бәшмәген нисек тәмле итеп тоҙларға икәнен белгегеҙ килһә, билгештәр серҙе аса. Боронғо ысул менән әҙерләү хаҡында Фәнилә Шәмсетдинова бәйән итә.
Әйткәндәй, Асҡын районының Билгеш ауылы быйыл “Айыҡ ауыл” конкурсында ҡатнаша. Оҫталыҡ дәресе лә – ошо проектҡа ярашлы башҡарылған матур эштәрҙең береһе. Афарин, билгештәр! Һеҙгә уңыш һәм еңеү теләйбеҙ!
Фото һәм видео: vk.com/club217813057","6 Октябрь , 18:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-10-06/lili-n-n-omala-ikm-ge-beshere-retseby-3468226,Лилиәнән – ҡомалаҡ икмәге бешереү рецебы ,"Өләсәйҙәрем ошолайтып бешергән. Әсәйем дә, мин дә шулай бешерәбеҙ. Һораусылар күп, ҡабатлап ҡуям... ","“Һеҙҙең һорауҙарығыҙ буйынса ҡомалаҡ икмәген бешереү рецебын яҙам, дуҫтарым. Өләсәйҙәрем (йәндәре йәннәттә булһын) ошолайтып бешергән, әсәйем дә шулай бешерә, унан өйрәнеп, мин дә бешерәм.
1,5 литр ҡайнаған йылымыс һыуға 2 аш ҡалағы әсетке, 3 стакан (минең 300 грамлыҡ магазин ҡаймағының стаканы) он ҡушып болғап, (ҡуйыраҡ бутҡа һымаҡ) баш әсетәбеҙ. Мин төнгөлөккә әсетеп ятам. Икмәк башы кәмендә 6 сәғәт ултырырға тейеш. Йылы урынға, өҫтөнә берәй нәмә ябып ултыртырға. Өй һалҡын булһа, йылыраҡ итеп төрөргә кәрәк.
Баш әсегәс, өймәләм итмәй 3 аш ҡалағы тоҙ, 5-6 стакан он һалып, ҡамыр баҫырға. Он төрлө була, әҙ-әҙләп һалығыҙ. Ярты стакан йылымыс һыу әҙерләп ҡуйырға мөмкин. Ондо күберәк ҡушып ебәрһәгеҙ, һыулап, тасҡап ебәрергә кәрәк булыр.
Ҡамырҙы яҡшы итеп баҫырға кәрәк. Ҡулға, табаҡка йәбешмәй башлағансы баҫырға. Ҡомалак икмәгенең ҡамыры тығыҙыраҡ була. Ябып, 1 - 1,5 сәғәткә йылы урынға төрөп ултыртырға. Ҡалҡып сыҡҡас, тағы берәйҙе тасҡап ултыртып тороғоҙ. Тағы ла ҡалҡып сыҡҡас, таба йәки формаларға икмәк яһап, йылы урынға өҫтөн ябып, ҡалҡҡанға тиклем ултыртып торабыҙ.
Ҡомалаҡ ҡамыры сүпрә ҡамыры кеүек тиҙ ҡалҡмай, яйыраҡ ҡалҡа. Ғөмүмән, оҙаҡ өлгөрә.
180°-ҡа ҡуйып, 20 минут йылытҡан духовкаға ҡалҡып сыҡҡан икмәкте бешерергә ултыртабыҙ. 160°-ҡа кәметеп, 1 сәғәт тә 20 минут бешерәбеҙ.
Бешеп сыҡҡас, йылы икмәк менән баллап-майлап сәй эсәбеҙ!
Ҡомалак икмәгенә шәкәр ҙә, май ҙа, йомортҡа ла ҡушылмай.
Ошо күләмдән 750-770 г рамлыҡ дүрт икмәк бешереп алам (дүрткел табала) йәки 2 түңәрәк икмәк була.
""Икмәк булһа, йыр ҙа була"" тип бушҡа ғына әйтмәйҙәр. Бешкән икмәктең хуш еҫтәре өйгә таралһа, ҡот өҫтәлеп, күңелле генә булып китә “, - тип яҙҙы социаль селтәрҙәге сәхифәһендә Лилиә Шаһиғәлина.
Фотолар Лилиә Шаһиғәлинаның шәхси альбомынан (https://vk.com/vypechkaotramilevny).","6 Октябрь , 12:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-09-30/polina-gagarina-uny-ayla-an-3460521,Полина Гагарина уны һайлаған, Мәләүез ҡыҙы музыкаль шоуҙа икенсе этапҡа үткән," Мәләүез ҡыҙы музыкаль шоуҙа икенсе этапҡа үткән
17 йәшлек Мәләүез ҡыҙы Мария Мирова Нюшаның ”Только” йырын башҡарған һәм “Поединок” этабында еңеп, артабан үткән. Уның көнәркәшсеһе Грант Меликян ”Бер мөхәббәт тарихы”н башҡарған.
Ике йырсы ла Полина Гагарина командаһынан, ә уңыш беҙҙең яҡташ ҡыҙға йылмайған – Полина уға өҫтөнлөк биргән.
Ҡыҙҙың сығышы Егор Кридтың да, үҙе әйтмешләй, ”йөрәк ҡылдарын сирткән”. Ә Дима Билан уларҙың фекеренә ҡушылмаған һәм ҡыҙ икенсе йырҙа үҙен нығыраҡ аса алыр ине тип белдергән.
2015 йылда Мария Мирова “Голос. Дети” проектының икенсе миҙгеле ҡатнашыусыһы булғайны. Ул ваҡытта ҡыҙҙың наставнигы Дима Билан булды һәм ул ярымфиналға тиклем етте.
Яҡташыбыҙға артабан да уңыштар теләйбеҙ!
Фото: асыҡ сығанаҡтарҙан.","30 Сентябрь , 20:00",Матур үтһен ялығыҙ,Na
https://bashgazet.ru/articles/matur-t-en-yaly-y/2023-09-24/y-gel-r-sirl-ul-ulyy-3451808,"Өйҙәгеләр сирләһә, ул һулый","Аристрократтар сәскәһе тип иҫәпләнгән яран гөлө күҙ ҡамаштырғыс ҡабарынҡы сәскәләре менән һәр йортто тиерлек биҙәй. Матур сәскәле гөл булыуҙан тыш, ул ҡайһы бер сирҙәргә ҡаршы дауалау үҙенсәлектәренә лә эйә.","Аристрократтар сәскәһе тип иҫәпләнгән яран гөлө күҙ ҡамаштырғыс ҡабарынҡы сәскәләре менән һәр йортто тиерлек биҙәй. Матур сәскәле гөл булыуҙан тыш, ул ҡайһы бер сирҙәргә ҡаршы дауалау үҙенсәлектәренә лә эйә.
Дауалау сифатында яран гөлөн нисек ҡулланырға?
Йүткеректе баҫыр өсөн бер литр һыуға 25 грамм гөл япрағын һалып 10 минут ҡайнатырға. Шул һыу менән тамаҡты сайҡатып, сир билдәләренән ҡотолорға мөмкин. Танау тонғанда һутын танауға тамыҙалар.
Ярандың япрағын ҡушҡар һөйәктәренә (беләҙек) һалһаң, ҡан баҫымы нормаға килә.
Отит менән яфаланғанда япраҡты иҙгеләп, төрөп, төнгөлөккә ҡолаҡҡа ҡуйып ятырға, теш һыҙлағанда, тешкә һалырға була.
Яран гөлө бактерицид матдәләр бүлеп сығара, шунлыҡтан ул сир тыуҙырыусы стафилококк бактерияларын үлтереү һәләтенә эйә.
Тиреләге экзема, бүтән төрлө һытҡы-төрткөләрҙе гөлдөң япрағынан яһалған эфир майы дауалай ала.
Остеохондроз һәм радикулит менән ыҙа сиккәндә яран япраҡтарынан компресс һалып һыҙланыуҙы баҫырға була.
Яран гөлө косметология өлкәһендә лә уңышлы ҡулланыла. Сәс ҡойолғанда, уның төнәтмәһе менән сайҡатырға һәм проблеманан ҡотолорға мөмкин.
Яран гөлө өйҙәгеләрҙең һаулығына ҡарата бик һиҙгер - кеше ауырыһа, ҡыҙылынан башҡаһы, барыһы ла һулый, тиҙәр...
Үҙаллы дауаланыу өсөн түгел, ә мәғлүмәт биреү маҡсатында бирелә.
М.Сайтакова һәм Г. Мозафарова фотолары.","24 Сентябрь , 08:00",Матур үтһен ялығыҙ,Na
https://bashgazet.ru/articles/ey-ultyra-baly-sy-/2023-08-04/v-t-isma-am-baly-3372458,"Вәт, исмаһам, балыҡ!",Табыш 1 метр 92 сантиметр оҙонлоҡта һәм 45 килограмм тәшкил итә,"Балтасы районынан Мәғдән Ҡәләмов Танып йылғаһында 45 килограмлыҡ йәйен тотҡан. Табыш 1 метр 92 сантиметр оҙонлоҡта булған. Вәт, исмаһым, балыҡ!
Бына бит түҙемле һәм сабыр балыҡсылар ниндәй табышҡа юлыҡҡан! Һеҙ балыҡ тоторға яратаһығыҙмы? Балығығыҙҙың иң ҙуры ниндәй ауырлыҡта ине? 
Фото: ""Балтач таңнары""","4 Август , 10:30",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-05-23/el-k-nsy-yshtan-i-3269722,Ел көнсығыштан иҫһә…,,"Май айында, балыҡсыларҙы ҡыуандырып, балыҡтарҙың сиртеүе көсәйә төшә. Яҙ килеүен көтөп алған балыҡтар, ҡышлауынан сығып, тамаҡ эҙләй башлай. Ҡайһы берҙәре туплауға берләшә, ыуылдырыҡ сәсеү өсөн яйлы урын эҙләй. Шуның өсөн балыҡсыларға беренсе кәңәш: балыҡты тәрәндән эҙләмәгеҙ.
Майҙа балыҡтарҙың байтағы ыуыл­дырыҡ сәсеүҙән туҡтай. Ажау, сабаҡ, ҡорман, опто һәм табан һуңғараҡ ҡала, ә бына һаҙан, ҡыҙылғанат, карп, күстерә һәм һыла тик әҙерләнә генә башлай. Йәйен май аҙағында ғына ыуылдырыҡ сәсәләр. Һәр балыҡсы белә инде: был осорҙа балыҡ ҡапмай, тик сабаҡ, ҡомтой, ажау ғына ашауҙан туҡтамай. Айҙың икенсе ун көнлөгөндә йылғаларҙа ағарсаҡ, һыла, сабаҡ, бурыш ыуылдырыҡ сәсә. Бынан һуң балыҡ ауырый, ике-дүрт аҙнанан һуң ғына ҡаба башлай. Ҡояшта йылынып хәл алғандан һуң, балыҡтар йылдағы төбәктәренә ынтыла. Тәжрибәле балыҡсылар уларҙың ҡайһы ергә ашарға килеүен тиҙ генә төҫмөрләй.
Бер ай тирәһе ашап, туйынып алғас, сиртеү тағы һүлпәнәйә. Бының беренсе сәбәбе – туйыу, икенсеһе – ағастарҙан мамыҡ оса башлай, унан һуң балыҡтар тағы ауырый, эсәктәренә мамыҡ ҡата. Артабан ҡара көҙгә хәтлем бөтә балыҡтарҙы ла тоторға була. Һыу тартыла башлағас, ҡалҡыуыслы ҡармаҡ менән быуа-күлдәрҙә, йылғаларҙың тыныс урындарында тоторға мөмкин. Фидер менән тотҡан балыҡсыларҙың алтын мәлдәре етә: эре-эре балыҡтар ҡаба башлай.
Ниндәй емгә тоторға мөмкин? Ғәҙәт­тәгесә, ямғыр йәки тиреҫ селәүсенен йыйып ҡуйырға кәрәк. Энәғараҡ ҡарыш­лауығына сабаҡ, алабуға, опто, ажау, ҡара балыҡ, ҡыҙылғанат һәм табан эләгә. Селәүсенде уҡмаштырып ҡуй­һаң, йәйен ҡабасаҡ. Селәүсенгә һәм ҡыҙыл ҡортҡа бурыш яҡшы эләгеүсән. Ярҙан алыҫ булмаған ерҙә суртан, алабуға һәйбәт тотола. Селбәрәгә алабуға шәп ҡаба. Күлдәрҙә табан балығын ихлас тоторға мөмкин. Май­ҙың икенсе яртыһында табан яҡшы элә­гәсәк, сөнки йоҡоһонан уянып, ашарға эҙләй. Иң яҡшы ысул – ҡышҡы мормышкаға ҡыҙыл ҡорт йәки селәүсен эләктереп тотоу. Һыу йылыныу менән ҡорман балығы өҫкә сыға. Ҡалҡы­уыслы ҡармаҡҡа ла, фидерға ла, берҙәй яҡшы ҡаба. Ҡыҙыл ҡортҡа, се­ләүсенгә, төрлө ҡарышлауыҡтарға эләгеүсән. Ә бына оптоноң ошо мәлдә эреләрен ҡаптыра алаһығыҙ. Тәжри­бәле балыҡсылар уны йылғалағы тымыҡ ҡултыҡтарҙа ҡалҡыуыслы ҡармаҡҡа тота. Оптоно һыу буйында үҫкән ҡыуаҡлыҡтар аҫтынан тотоу отошло, сөнки улар шунда йыйылып, төрлө бөжәктәрҙе ашай.
Әсләм Камалов ","23 Май , 21:41",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-05-23/baly-tar-men-n-tanyshayy-3269718,Балыҡтар менән танышайыҡ,"Йылғала ла, күлдә лә осрай.","Һыла (судак) менән берш (ала­балыҡ) – ала­буғалар ғаиләһенә ҡараған сәнскеле балыҡтар. Уларға тағы алабуғаның үҙен һәм шырт балыҡты (ёрш) индерергә була. Был балыҡтар сөсө һыуҙы ярата. Һыла менән алабалыҡты күптәр бутай, әммә улар төҫтәре менән оҡшаһа ла, айырмалары байтаҡ.
Һыла – алабуғалар ғаиләһендә иң эре балыҡ. Оҙон ғына тештәре бар. Кәүҙәһе оҙонса, мороно ослайып бөтә. Бик көслө балыҡ, ҡойроҡ йөҙгөстәре ҙур. Ҡабырғаларында ҡара һыҙыҡтар бар. Ҡорһағы аҡ төҫтә, шуға ла ул оҫта итеп йәшенә белә. Алғы оҙон тештәренән башҡа ваҡтары ла күп. Суртан һымаҡ ҡармаҡ ебен өҙә тешләй алмай, сөнки оҙон тештәре һирәк урынлашҡан, әммә уның арҡаһында үткер, сәнскеле йөҙгөс урынлашҡан.
Һыла промысла балығы һанала, ите ҡиммәт, тәмле. Был балыҡтың оҙонлоғо 1,5 метрға етеүе мөмкин, ә ауырлығы 20 килограмдан ашыуҙары осрай. Таҙа һыуҙы ярата, ағас араларында, яр буйҙарында һунар итә. Һыланы асыҡ һыуҙа ла, ҡышҡыһын боҙ аҫтынан да тоторға мөмкин. Себер тарафтарында осратып булмай,  Рәсәйҙең Европа өлөшөндә киң таралған.
Һыланың ҙурҙарын йылтырмаға тоторға мөмкин, ҡыш көнө балансирға һәйбәт эләгә. Селәүгә әллә ни тотолмай, сиңерткәнең ҡарышлауығын ярата. Мәҫәлән, Ағиҙелдә йә йылтырмаға, йә ваҡ балыҡҡа тоторға мөмкин. Ите тәмле, ҡурып ашарға һәйбәт.
 
Алабалыҡ (берш)
Алабуғалар ғаиләһенә ҡараған тағы бер балыҡ төрө. Һылаға бик оҡшаған, шуға күрә уларҙы балыҡсылар йыш бутай. Һылаға ҡарағанда бәләкәйерәк, иң ҙурҙары 1,5 килограмм тарта, оҙонлоғо ярты метрҙан ашмай. Төҫө буйынса һыла менән оҡшаш, тик алабалыҡ аҡһылыраҡ була. Мороно тупаҫ, эре тештәре юҡ, күҙҙәре лә һыланыҡына оҡшамаған, ҙур, сығып торалар. Йөҙгөстәре  һыланыҡына ҡарағанда эрерәк, тәңкәләре лә ҙур. Ағын һыуҙы ярата, күлдә осрамай тиерлек. Һирәк булһа ла, бер һыу ятҡылығында ике балыҡты ла осратырға мөмкин. Алабалыҡ бәләкәй селбәрәләр менән туҡлана, бигерәк тә ҡомтойҙо ярата, эре балыҡтарҙы йота алмай. Балыҡ дүрт йәшлек сағында ғына ыуылдырыҡ сәсә башлай. Ала балыҡ 300 мең ыуылдырыҡ һала, әммә шуның бер проценты ғына үҫеп китә. Ул һыланан айырмалы рәүештә тәүлек әйләнәһенә туҡлана. Ата алабалыҡ ояһын ихлас һаҡлай.
Алабалыҡты ҡыш күпләп эләктерергә мөмкин, күбеһенсә ҡыҙыл ҡарышлауыҡҡа, “мормышка”ға тоторға була. Ҡайҙа алабуға йөрөй, ул да шул өйөрҙә була. Ҡышын тәрән ерҙән эҙләргә кәрәк.
 
Алабуға (окунь)
Яҙ көнө балыҡ тот­ҡанда алабуға менән юрыш күберәк тотол­һа, бойҙай, арпа, арыш уңыр, ти хал­ҡыбыҙ һынамышы. 
Матур, арҡаһында сәнскеле йөҙгөсө, ҡара арҡыры һыҙаттары булған ҡыҙыл ҡанатлы балыҡ һәр һыу ятҡылығында тиерлек осрай. Ул йыл әйләнәһенә тиерлек ҡаба, талғын ағымлы, һирәк һыу аҫты үҫемлектәре үҫкән уртаса тәрәнлектә, ҡамыш үҫкән һыу ситендәге соҡорҙа, һыу аҫты таштары тирәһендә, бүтән ышыҡ урында осратырға мөмкин.
Ҡаптырыуға иң һәйбәт сәғәттәр – иртә таңда һәм кискә табан. Йонсоу көндә был балыҡ көн буйы сиртә. Иң яратҡан аҙығы – селәүсен, ҡыҙыл ҡорт, энәғараҡ ҡарышлауығы. Эре алабуғалар селбәрәләрҙе ихлас эләктереп ала. Ауырлығы ике-өс килограмға етә. Һыу алты-ете градусҡа тиклем йылынһа, ыуылдырыҡ сәсә башлай. Ыуылдырыҡ ашауҙан да тартынмай, шуға ла ул “ҡомһоҙ” ҡушаматы алған.
 
Юрыш (ершь) йәки шырт балыҡ
Был лайлалы балыҡты кем генә белмәй икән?! Бөтә һыуҙарҙа ла осрай тиһәм, хата булмаҫ. Әллә ни ҙур булмаған балыҡ (100 грамм тирәһе) һурпа бешергәндә иң татлы тәм бирә. Ҡылсыҡлы, алабуғаға оҡшаған балыҡ, йәшкелт-һоро төҫтә. Төрлө ерҙә төрлө исем менән йөрөй. Төбө мәтеле урындарҙа йәшәй. Селәүсенгә, ҡыҙыл ҡортҡа ихлас ҡаба, башҡа балыҡтарҙың ыуылдырығын ашауҙан да тартынмай. Апрель аҙағында һәм май башында бүлеп-бүлеп ыуылдырыҡ сәсә. Юрыш, сәнскеләрен тырпайтып, дошмандарын ҡурҡыта һәм шулай уларҙан һаҡлана.
Ите тәмле, тоҙлап киптерергә лә мөмкин. Шырт балыҡ – Башҡортостандың күп кенә һыу ятҡылыҡтарында суртан һәм алабуғаның төп аҙығы. Мәҫәлән, Аҡкүлдә һыла ҡаптырыу өсөн шырт балыҡ яҡшы ем һанала.
Ҡырмыҫҡалылар уны эт балығы тип әйтә, ә Ҡариҙел буйҙарында Этюрыш тип атайҙар. Беҙҙең һыуҙарҙа юрыш – сабаҡ, алабуға, суртан менән бер рәттән иң киң таралған, һәр кемгә билдәле балыҡтарҙың береһе. Йылғаларҙа ла, күлдәрҙә лә осратырға мөмкин.
Әсләм Камалов","23 Май , 21:38",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-05-23/keshel-r-e-yar-am-y-aldyrmayym-3269716,“Кешеләрҙе ярҙамһыҙ ҡалдырмайым” ,Егәрле уҙаман һөнәр серҙәрен уртаҡлаша.,"Май башында йылғалар ярҙарына ныҡлап ҡайтты. Яҙғы буръяҡ һыу әкренләп тоноҡланды, уның өҫтөндәге ваҡ киҫәксәләр төпкә батты. Республика йылғаларында майҙың тәүге көндәренән үк балыҡтар ыуылдырыҡ сәсә башланы. Ғөмүмән, тәбиғәт йәмләнә. Бына ошо матур мәлдәрҙең береһендә йылға буйына сыҡтым, балыҡсылар ҙа күбәйгән. Уларҙың араһында күптәнге танышым, һәүетемсә оҫта балыҡсы һаналған Илдар Исмәғил улы МИҢЛЕҒӘЛИЕВ бар. Мин килгәндә ул ҡармаҡ­тарын йүнәтә ине. Һүҙгә һаран икәнен белһәм дә, бер нисә һорау менән мөрәжәғәт итергә булдым.
 
– Илдар ҡустым, балыҡҡа күпме бергә йөрөйбөҙ, әммә һине һаман асып бөтә алмайым. Тыныс холоҡло, баҫалҡы ғынаһың, бер яҡтан “шәп” балыҡсыға ла тартмағанһың кеүек. Кемдән килә ошо холоҡ-фиғелең?
– Дөрөҫөн әйткәндә, Өфөлә йәшәһәм дә, Бәләбәй яҡтарынанмын. Беҙҙең төбәктә күлдәр, быуалар күп. Биш-алты йәштән балыҡҡа йөрөй башланым. Атайым Исмәғил, әсәйем Рәсимә балыҡ тоторға әүәҫлегемде һиҙептер: “Иптәш­тәрең менән бергә йөрө, яңғыҙ сығып китмә”, – тип киҫәтеп кенә тора ине. Уларҙың мине ҡурсалауы булған икән.
 
– Илдар Исмәғил улы, һеҙҙе кем балыҡ тоторға өйрәтте? Ғәмәлдә, малайҙар атайҙан үрнәк ала…
– Ауылдағы иптәштәремдән өйрәндем тиһәм, дөрөҫ булыр. Атайым балыҡсы түгел, ә бына дуҫтарым ысынлап та өйрәтте. Ҡармаҡ ебең булмаһа, табышып бирерҙәр, ырғағың булмаһа – берәйһе тиҙ генә фуражкаһынан ысҡындырып тоттора ине… Бына ошо дуҫтарым арҡаһында балыҡсылыҡты ташлай алманым инде. Бала саҡтан ҡалҡыуыслы ҡармаҡты үҙ иттем, ни өсөндөр күңелемә хуш килде ул, хатта төшөмдә лә ҡалҡыуыстың батып китеүен күрә инем. Үҫә төшкәс, Дәүләкән районындағы Рәеш быуаһына йөрөү ҡомарымды нығыраҡ арттырҙы (был һыу ятҡылығы беҙҙең район сигенә яҡын урынлашҡан). Быуаның таҙалығы, матурлығы хайран ҡалдыра. Ҙур-ҙур табан балыҡтарын эләктерә инем. Табанды ҡалҡыуыслы ҡармаҡҡа эләктереү – классик ысул. Шунан да матурыраҡ алым юҡ тип һанайым. Табан балығын ғына ярата икән, тип уйламағыҙ, ҡомтой (пескарь), сабаҡты ла теләп тотам. Минең өсөн ошолар – иң тәмле балыҡтар.
– Йылғала ла ҡаптыраһығыҙмы?
– Эй, ағай, мин бөтә ергә лә өлгөрәм ул (көлөмһөрәп ҡуйҙы – автор). Дәүләкән районындағы Дөндөк йылғаһынан башлап киткән шөғөлөм Ағиҙел, Ҡариҙел йылғаларына алып килде. Павловка һыуһаҡлағысына йыш йөрөйөм. Унда балыҡ күп төрлө. Миңә һыу буйында яңғыҙ ултырып, үҙ-үҙеңә бикләнеп, уйҙар йомғағын һүтеү оҡшай. Икенсенән, аҙ һүҙле тиһәләр ҙә, һыу буйына ҡармаҡ тотоп килгән кешеләрҙе яратам. Һәр кемдең үҙ яҙмышы, ауыр мәлдәрен дә, ҡыуаныслы ваҡиғаларҙы ла һөйләп алалар. Йылға ярында миңә йәше лә, ҡарты ла бер тигеҙ. Ҡармағың менән берәй хәл булһа, һәр береһе йүгереп килеп ярҙам итә. Үҙем дә кешене ярҙамһыҙ ҡалдырмайым.
 
– Ҡайһы миҙгелдә балыҡ ҡаптырырға яратаһың: ҡышынмы, йәйенме?
– Ике миҙгелдә лә балыҡҡа йөрөйөм. Ҡыш мәшәҡәтлерәк, әлбиттә, әммә ҡыҙығы шунда. Мөкиббән бирелеп, мәкенән күҙеңде алмай ултыраһың. Хәрәкәттә – бәрәкәт, тип, йәй ҙә, ҡыш та йылға-күл буйына ашығам.

– Ғаиләң ҙур ғына, “йөрөмә балыҡҡа” тип ризаһыҙлыҡ белдермәйҙәрме?
– Беҙҙә һәр кем үҙ эше менән мәшғүл. Ҡатыным Олеся Вячеславовна менән дүрт бала үҫтерәбеҙ, Максимға – 19, Юлианаға – 16, Глебҡа – 13, Никаға – 10 йәш.
 
– Тағы ниндәй балыҡ тотоу ысулдары ҡыҙыҡһындыра?
– Һуңғы ваҡытта инглиз фидерына өҫтөнлөк бирәм. Ем һалғысыңды тултырып алыҫҡа ырғытаһың да, көтөп тик ултыраһың. Хәрәкәт сикләнә бында. Мәҫәлән, һаҙанға барһаң, өс-дүрт сәғәт буйы бер балыҡ та сиртмәүе мөмкин. Сабыр итһәң, эләгә.
 
– Илдар Исмәғил улы, йылтырма менән һыу буйында йөрөйһөгөҙмө?
– Йылтырмалы ҡармаҡ менән сағыштырмаса һуңыраҡ йөрөй башланым. Әммә уңыштар булғылай, бигерәк тә йыртҡыс балыҡтар эләгә бит инде.
Волково ауылы янындағы быуала иң ҙур балығымды тотҡайным. Ул да булһа, сама менән биш-алты килограмлыҡ аҡ амур ине. Емһалғысҡа печенье онтағы тултырғайным. Ғәҙәттә, ҡармаҡҡа селәү, ҡамыр, икмәк ҡулланам. Ҡышын, ҡыҙыл ҡарышлауыҡтан тыш, өшә әүәләп алып барам, ҡорман, сабаҡ, күстерә тотам.
 
– Шулай ҙа күңелеңде ҡырған мәлдәр ҙә булғандыр балыҡ ҡармаҡлағанда?
– Эйе, бигерәк тә күл-быуаларҙа ау менән балыҡ тотоуҙары эсте бошора. Ҡануниәт, бер яҡтан ҡарағанда, ҡаты һымаҡ, әммә шул кешеләрҙең язаһыҙ ҡалыуы аптырата. Шул бер үк кешеләр, ау менән тотоп, һатыу итә. Шуларҙан “йылғала йәки күлдә балыҡ юҡ” тигән һүҙҙәрҙе ишетергә тура килә. Үҙем балыҡ шәп эләккән осраҡта ла, артығын тотмайым. Алабуға күбәйҙе, ул башҡа балыҡтарҙың ыуылдырығын ашап бөтә. Шундай тәҡдимем бар: алабуғаға сикләү индермәҫкә кәрәк.
 
– Илдар Исмәғил улы, эшегеҙҙә уңыштар, ғаилә именлеге, һаулыҡ теләйем. Әңгәмә өсөн рәхмәт!

Әсләм Камалов ","23 Май , 21:35",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-03-14/nind-y-yyltyrma-k-r-k-3176657,Ниндәй йылтырма кәрәк?,Иғтибар итегеҙ.,"Ағалы-ҡустылы Дмитрий һәм Владимир Щербаковтар, сығыштары менән Белоруссия еренән булһа ла, бөтә Рәсәй балыҡсыларына ғәмәли кәңәштәр биреп тора. Социаль селтәрҙәр аша миллионлаған балыҡсы улар менән бәйләнеш тота. Бөгөн уларҙың бер нисә кәңәшен һеҙҙең иғтибарға еткерәбеҙ.   
    1. Ҡыш ниндәй ҡармаҡ менән балыҡ тоторға? – Боронғо замандарҙа бөтә ҡорал да ағастан эшләнгән, ҡармаҡ сыбығы ла нәҙек ағастан булған. Хәҙер донъялар үҙгәрҙе. Шулай ҙа кәңәшебеҙ: иң нығы – титан сыбыҡтар һәм дюралимин. Улар еңел дә, ныҡ та.     2. Кәтүкле ҡармаҡ һәйбәтме, әллә ебе сыбыҡҡа уралғанымы? – Эре балыҡтар өсөн кәтүклеһе, ә сабаҡ, күстерә, ҡомтой, ҡыҙылгүҙ өсөн кәтүкһеҙ уңайлы.     3. Кәтүккә күпме еп урарға кәрәк? – Һыуҙың тәрәнлегенә ҡарап, шунан ике тапҡыр артыҡ кәрәк, сөнки һеҙҙең ебегеҙ өҙөлөүе ихтимал. Төйөндәр булырға тейеш түгел.     4. Ҡыш ниндәй йылтырма ҡулланырға? – Балансирға (көйәнтәле йылтырма) һыла, суртан, алабуға яҡшы эләгә.     5. Аяғөҫтө тороп тотҡанда ҡармаҡ сыбығының оҙонлоғо күпме булырға тейеш? – Әгәр баҫып тотһағыҙ, сыбыҡ оҙонлоғо 50-70 сантиметр, ултырып тотһағыҙ, 25-30 сантиметр йәки унан да ҡыҫҡа булыуы мөмкин.     6. Ҡайһы бер ҡармаҡтарҙың кәтүге ситтә урынлашҡан, ҡулға ҡамасау түгелме? – Юҡ, киреһенсә, ҡармаҡ һеҙҙең ҡулдан һыпырылып төшмәйәсәк, тотоп тороуға ла уңайлы.     7. Сыбыҡҡа ниндәй йылтырма яҡшы? – Күлдәрҙә лә, йылғаларҙа ла бер ырғаҡлы аҡ төҫтәге йылтырма яҡшы. Йылғала яһалма резинка селәүсен файҙаланһаң, отошлораҡ. Йылтырмағыҙ ябай булһын.     8. Нисә мәке уйыу кәңәш ителә? – Моғайын, сиге юҡтыр, әммә бер тирәлә ике-өс мәке яҡшыраҡ булыр. Тәүгеһен уйғас та, емләп ҡуйырға кәрәк. Хәҙер күптәр һыу аҫты камераһын ҡуллана, шунан ғына емләй, балыҡһыҙ мәкене емләп ваҡыт үткәрмәгеҙ. 
Әсләм Камалов","14 Март , 14:29",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-03-14/ba-ymdy-yo-onto-o-3176652,Баҫымдың йоғонтоһо,Күҙәтеүҙәргә күҙ һал.,"Бөгөнгө һүҙем – атмосфера баҫымы тураһында. Ни өсөн бер көн балыҡ һәйбәт эләккән урындан иртәгәһенә табышһыҙ ҡайтаһың? Ошо һорауға яуап биреп ҡарайыҡ. Тәбиғәт күренештәре араһында балыҡҡа иң ныҡ тәьҫир иткәне – атмосфера баҫымы. Бигерәк тә был ҡышҡыһын көнүҙәк.
Баҫымдың өс төрөнә иғтибар итәйек:    1) түбән баҫым;   2) үҙгәрешһеҙ (бер нисә көн үҙгәрмәгән) баҫым;   3) юғары баҫым.Баҫым түбән булғанда, ел ҡайһы яҡтан иҫеүгә ҡарамаҫтан, балыҡтың ҡабыуы ҡырҡа әүҙемләшә. Себерҙән иҫкән ел генә әҙерәк үҙгәрештәр индереүе ихтимал. Тәүҙә бөтә балыҡтар ҙа туйып ҡалырға тырыша, ә өсөнсө тәүлеккә, ашҡаҙанын тултырып, ашауҙан туҡтай. Баҫым үҙгәрешһеҙ ваҡытта балыҡ насар ҡаба. Йыртҡыс балыҡтар ҙа селбәрәләргә ташланып бармай. Ваҡ балыҡтар иһә, шунан файҙаланып, туйынып ҡалырға тырыша, шуға күрә ошо мәлдә бәләкәй балыҡтар күп эләгеүсән. Баҫым юғары булғанда иң тәжрибәле балыҡсы ла буш ҡайтыуы ихтимал, сөнки байтаҡ балыҡ “йоҡоға тала”. Боҙ аҫтында ярым ҡараңғылыҡ хөкөм һөрә, һауа етешмәй башлай. Күҙәтеүҙәр шуны күрһәтә: ниндәйҙер практик саралар күрмәйенсә, киләсәктә балыҡһыҙ ултырыуыбыҙ ҙа бар. Беренсенән, бөтә ерҙә лә мәкеләр уйылмай, балыҡ юҡ, тип әйтеүҙән үтә алмайбыҙ. Икенсенән, йылғаларҙа көҙгөһөн ҡышлауға йыйылған балыҡтарҙы вәхшиҙәрсә ау менән тотабыҙ, хатта ҡайһы бер браконьерҙар һатып, байлыҡ туплауҙан да тартынмай.
Әсләм Камалов","14 Март , 14:27",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-03-14/ysh-y-yn-baly-totou-3176650,Ҡышҡыһын балыҡ тотоу ,Өс этаптың үҙенсәлектәре.,"Ҡыш миҙгелендә балыҡ тотоуҙы шартлы рәүештә өс этапҡа бүлергә мөмкин:

тәүге боҙ аҫтынан тотоу;
балыҡ насар эләккән осор;
һуңғы боҙ шатлыҡтары.

Тәүге боҙ аҫтынан тотҡан мәлдә балыҡ яҡшы эләгә, бөтә ерҙә лә тип әйтерлек аҡ балыҡ һәйбәт ҡаба. Йыртҡыс төрҙәрҙе тоторға яратҡан балыҡсылар суртан, алабуға, һыла тотоп кинәнә ала. Уларҙы йылтырмаға ҡап­тырыу отошло. Ғәҙәттә, селбәрәгә тотоусылар ҙа ҙур табыш менән ҡайта. Был ваҡытта бөтә балыҡтар ҙа ихлас ҡабыусан, ем һайламай эләгә, сөнки һыуҙың өҫтөн боҙ ҡаплағас, туйынып ҡалырға тырышалар. Әммә бер нимәне иҫтән сығарырға ярамай: боҙ әле йоҡа. Шуға күрә боҙтишкесегеҙ менән ҡарап барырға кәрәк. Был осор ноябрь, декабрь айҙарына тура килә.
Балыҡ насар эләккән осорҙо йәки ҡайһы бер йылға-күлдәрҙә бөтөнләй эләкмәгән ваҡытты тәжрибәле балыҡсы­лар “үле миҙгел” тип атай, әммә был уларҙы туҡтатмай. Барып, өс-дүрт бәләкәй генә алабуға йә сабаҡ тотмаһа, күңеле булмай. Был осор ғинуар, февраль айҙарына тура килә. 
Һуңғы боҙҙа балыҡ тотоуҙы күптәр түҙемһеҙлек менән көтә, сөнки яҙға табан ярым йоҡоло балыҡтар уяна, тамаҡ эҙләй башлай. Аҡ балыҡтар ҡышлаған соҡорон ташлап, ярға яҡын килә. Һыу­ҙың да, атмосфераның да темпера­тураһы күтәрелә башлай, шуға күрә балыҡсылар ярға яҡын итеп мәке уя. Был осор иң уңышлыһы тиһәм, һис тә арттырыу булмаҫ, бигерәк тә ажау, эре сабаҡтар, хатта табан эләгә башлай. Ҡайһы бер урындарҙа һаҙан да тоталар. Әммә, хәтерегеҙҙән сығармағыҙ, ҡояш нурҙары боҙҙо “ашай”, ғүмерегеҙҙе һаҡлағыҙ. Яҙғыһын балыҡ тотоу мауыҡтырғыс булһа ла, хәүефе лә ҙур.
Һәр ваҡыт иҫтә тотоғоҙ:
1. Боҙҙоң ҡалынлығы 7-8 сантиметр булмаһа, өҫтөнә төшмәгеҙ. Әгәр еңел машина менән боҙ өҫтөнән үтергә кәрәкһә, уның ҡалынлығы 20-25 сантиметр булырға тейеш. 2. Тәрән ергә бармауығыҙ хәйерле, сөнки унда бөтөнләй балыҡтың булмауы мөмкин. 3. Бигерәк тә яҙға табан ҡамышлы яр буйында һаҡ булырға кәңәш ителә, сөнки унда боҙ йоҡа була, ҡояш нурҙарына ҡамыш тиҙ йылына һәм боҙҙо ҡумшыта. 4. Кейгән кейемегеҙ йылы булһын, әммә тирләтмәһен, ҡалтыранып ултырған балыҡсыларҙы йыш күрергә була. Балыҡ тотоу һеҙгә ләззәт бирергә тейеш. Термосығыҙҙа эҫе сәй, кеҫәгеҙҙә тулы зарядлы телефондың булыуы мотлаҡ, яҡын-тирәлә иптәштәрегеҙ булһын. Ҡышҡыһын балыҡҡа йөрөгән кешелә бер ваҡытта ла депрессия булмай, улар йөрәк-ҡан сирҙәренә лә бирешеп бармай, сөнки организм нығына. Һәр бер балыҡсы мәкегә ҡарап эстән генә нимәлер уйлай, уның менән хатта һөйләшеп ала. Бына ошо инде иң бәхетле минуттар! 
Әсләм Камалов","14 Март , 14:25",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-03-14/t-bi-t-bala-y-bulyp-alaby-3176648,“Тәбиғәт балаһы булып ҡалабыҙ”,Хәсән Усмановтың хыялы ла бар.,"Башҡорт эстрадаһының билдәле йырсыһы, Башҡортостан Республикаһының атҡаҙанған артисы Хәсән Усманов Әбйәлил районының үҙәге Асҡар ауылында тыуып үҫкән. Әлеге ваҡытта ғаиләһе менән Өфө янындағы Хыял ҡасабаһында йәшәй. Асҡарҙағы 1-се мәктәптә уҡый, бер үк ваҡытта урындағы сәнғәт мәктәбендәге торба класында шөғөлләнә. Өфө сәнғәт училищеһының вокал бүлегендә, 2000–2006 йылдарҙа Заһир Исмәғилев исемендәге Өфө сәнғәт институтында уҡый. Уҡыу менән бер рәттән гастролдәргә лә йөрөй, һуңынан “Хәсән” студияһы аса, “Мираҫ” ансамбле солисы була. Ул – башҡорт халыҡ йырҙарын үҙенсәлекле тауышы менән халыҡ күңеленә еткергән йырсы. Ошо йылдарҙа төрлө халыҡ-ара конкурстар лауреаты була. Бөгөн Хәсән Хажиәхмәт улының тағы бер яратҡан шөғөлөн асып һалырға ниәтебеҙ бар. Шуға бәйле бер нисә һорау бирҙек. 
 
 – Хәсән Хажиәхмәт улы, тәбиғәтте мөкиббән китеп яратыуығыҙ тураһында күптән түгел генә ишеттем. Һеҙ һыу буйҙарына сыҡҡанда балыҡ тоторға ла өлгөрәһегеҙ икән. Был шөғөлдө бала саҡтан үҙ иттегеҙме?
– Балыҡ тотоуға әүәҫлек биш-алты йәштәрҙә башланғандыр. Атайым Әбйәлил районының Рысҡужа ауылынан. Йәйге каникулға сығыу менән өләсәйҙәргә бара торғайным, сөнки Асҡарҙа йылға юҡ, ә Рысҡужала Ҡыҙыл аға. Элек ул мул һыулы, урыны менән тәрән сөмбәйҙәре бар ине. Ә беҙгә нимә инде, яулыҡмы, тәҙрә селтәреме тотабыҙ ҙа ҡомтой, сабаҡ һөҙәбеҙ. Бер малай ҙа, ҡыҙ ҙа өйөндә ултырманы, ауырып та ятманыҡ.
Бына ошо осорҙан балыҡсы тормошом башланды ла инде. Малай саҡта иртәнән ҡара кискә хәтлем тышта уйнаныҡ, көнө буйы һыу буйында булдыҡ. Шуларҙы иҫләһәм, тән сымырҙап китә, алай ҙа беҙҙең менән бер хәл дә булмаған. Ололар көнө буйы эштә бит инде. Асҡар янында бер бәләкәй генә быуа бар, унда ла шул ике-өс ҡомтой йәки сабаҡ тотҡан булабыҙ. Алып ҡайтҡансы улар йә үлә, йә боҙола, тауыҡтарҙы һыйлай торғайныҡ.
Ҡыш көнө ҡулдағы бейәләй боҙланып ҡатҡансы урамда йөрөйбөҙ. Беҙҙе кем шулай йөрөргә ҡушҡандыр инде (көлә – автор). Уйлап ҡараһаң, шулай һаулыҡты нығытҡанбыҙ икән, ә хәҙерге ата-әсә балаһы биш минутҡа ситкә китһә лә, шылтыратып эҙләй башлай.
Әҙерәк үҫә төшкәс, тал сыбығынан ҡыуал эшләп, ҡалҡыуыслы ҡармаҡ менән балыҡ тота башланыҡ. VII класта уҡығанда Магнитогорск ҡалаһына барып, аквариум алып ҡайттым һәм байтаҡ йылдар өйҙә балыҡ үрсетеү менән шөғөлләндем. Һуңынан Дәүләт ауылы янындағы Сыбаркүлгә йөрөнөк, велосипедҡа атланып алабыҙ ҙа көнө буйы балыҡ тотабыҙ.
 
– Белеүебеҙсә, тормош иптәшегеҙ Зилә Рәхимйән ҡыҙы хозур Бөрйән районынан. Ҡайны-ҡәйнәгеҙҙә йыш булаһығыҙмы?
– Эйе, ваҡыт табып, ҡайнымдарға ҡайтырға тырышабыҙ, сөнки Бөрйәндең хозур тәбиғәте һәр саҡ үҙенә тарта. Ҡайным Рәхимйән Ҡолдәүләтов – оҫта балыҡсы, беҙ уның менән һәр ваҡыт һыу буйында. Ул балыҡты тотоп ҡына ҡалмай, оҫта итеп бешерә лә, ҡура ла белә. Элегерәк сыраҡҡа ла сыға торғайныҡ, бәрҙе лә тоттоҡ, тик ул хәҙер Ҡыҙыл китапҡа индерелгән.
 
– Балыҡҡа йөрөгәндә берәй мәрәкә хәлгә осраманығыҙмы?
– Эй, улар күп инде ул, шулай ҙа береһен һөйләйем әле. Ҡайным менән фонарь алдыҡ та йәйен тоторға сығып киттек. Кистән алып иртәнге 6-ға тиклем йәйен ҡарауылланыҡ, әммә тота алмай буш ҡайттыҡ. Шулай ҙа был һунар миңә ныҡ оҡшаны, арыһаҡ та, күңел булды.
 
– Ғаиләгеҙ балыҡ ашарға яратамы?
– Беҙ бөтәбеҙ ҙә яратабыҙ, бигерәк тә мин (көлә – автор). Үҙемдең яратҡан рецепт та бар. Балыҡты матур итеп таҙартҡас, картуф, тәмләткестәр, һуған, борос, кишер ҡушып, мейескә ултыртам. Үҫемлек майы менән бигерәк тәмле була инде. Балаларым менән Өршәк йылғаһына йөрөйбөҙ. Барыбер ауыл, тәбиғәт балаһы булып ҡалабыҙ инде. Улым Урал да балыҡ тоторға ынтыла, ҡыҙым Шәүрә (Башҡорт дәүләт университетының юридик факультетында уҡый) матур йырлай, бейей. Ҡырға сыҡҡанда барыһы ла янымда булһа, ҡыуаныстың иге-сиге юҡ. Бына ҡайҙа ул бәхет!
 
– Ниндәй емгә тоторға яратаһығыҙ?
– Мин селәүсенгә, ағас ҡортона, өшәгә тотам. Алла бойорһа, берәй саҡ профессиональ балыҡсы булып китермен әле тигән уйҙамын. Ҡайһы бер дуҫтарым, туғандарым әллә ҡайҙарға барып тоталар, Ҡаҙағстан, Әстрхан яҡтарына барып сығалар.
 
– Әлеге ваҡытта ниндәй хыялдар менән йәшәйһегеҙ? Беләбеҙ, гастролдәр ҙә күп ваҡытты алалыр инде.
– Әлегә мин һәүәҫкәр балыҡсы ғына, әммә хыялым ҙур. Ҡала ситендә йәшәгәс, урам иркен, күп нәмә эшләргә була. Минең хыял – балыҡ һәм ҡош-ҡорт итен ыҫлай торған йәтеш кенә цех эшләү. Һәр бер процесын уйлап, урын-еренә еткереп башҡарғым килә. Туғандар, дуҫтар мөрәжәғәтен дә ҡабул итер инем. Балыҡтың ыҫланғанын бигерәк яратам.
 
– Тәбиғәттә булғанығыҙҙа күңелде өйкәгән уйҙар буламы? Уның торошо борсолдорамы?
– Иң борсоғанынан башлайым әле. Һыуҙарыбыҙ ныҡ бысрана, ошоно күрә тороп та, вайымһыҙ кешеләрҙең булыуы ҡот осҡос. Мәҫәлән, йылғаның эсендә машина йыуалар. Ау менән балығын ҡороталар. Штраф һалып торалар, әммә аңламайҙар. Беҙҙә шулай өйрәнгәндәр: бөтә сүп-сарҙы мотлаҡ һыу буйына, ағас араһына ташлайҙар. Әлбиттә, төрлө саралар, экологик өмәләр үткәреп торалар, тик был ғына етмәй шул. Беҙгә тәбиғәткә ҡа­рашыбыҙҙы тамырынан үҙгәртергә кәрәк.
 
– Хәсән Хажиәхмәт улы, йөк­мәткеле әңгәмәгеҙ өсөн ҙур рәхмәт! Эшегеҙҙә уңыштар ғына юлдаш булһын!
Әсләм Камалов","14 Март , 14:24",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-02-25/i-sh-p-baly-sy-kem-3156461,Иң шәп балыҡсы кем?,Миәкә районындағы конкурс шуны асыҡланы,"Миәкә районының Сафар ауылы “Айыҡ ауыл” конкурсының муниципаль этабында еңеү яулап, республика кимәленә сыҡты. Ауыл эргәһендә Дим йылғаһында ойошторолған “Балыҡ ҡап, ҡап, боҙ өҫтөндә ялтырап ят!” сараһы ла ошо конкурс сиктәрендә уҙғарылды. Ҡышҡы балыҡ тотоу турниры күрше-тирә яҡ ауылдарҙан да балыҡсыларҙы йыйҙы. Унда ололар ҙа, балалар ҙа ҡатнашты. Еңеүселәр төрлө номинацияла билдәләнде. ”Тәүге балыҡты тотоусы"" исеменә  Дамир Йосопов, ""Иң ҙур балыҡ тотоусы”  – Рәмил Абайдуллин, “Иң өлкән йәштәге балыҡсы” - Фәрит Ғәлиев, “Иң күп балыҡ тотоусы” -  Иршат Ғәрифйәнов , “Иң  йәш балыҡсы” номинацияһына  Ибраһим Ғәфуров лайыҡ булды. Шулай уҡ башҡа балыҡсылар ҙа үҙҙәренең оҫталығын күрһәтә алды.
Саф һауала ойошторолған байрам ярыш сәме генә түгел, яҡшы ял да бүләк итте. Ҡатнашыусылар , ярыш ҡунаҡтары өсөн шул арала тәмле балыҡ ашы бешерелде. Тәбиғәт ҡосағындағы аш айырыуса танһыҡ булды.
Йәнәби-Урсай ауыл биләмәһе хакимиәте үткәргән сара сәләмәт тормош алып барыуҙы, халыҡҡа матур ял ойоштороуҙы маҡсат итеп ҡуйҙы. Сафар халҡының изге башланғыстарын хуплап, уларҙың “Айыҡ ауыл” конкурсының республика этабында ла еңеү яулауын теләйбеҙ.
Фотолар: Ауыл биләмәһе хакимиәте архивынан.
 ","25 Февраль , 10:00",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-01-03/y-n-ber-ysul-3099562,Йәнә бер ысул,Нимә һуң ул гирлянда? ,"Уйлап ҡараһаң, балыҡ тотоуҙың борон-борондан йәшәп килгән ҡағиҙәһе юҡ һымаҡ. Тәү тапҡыр юлың уңмаһа, күңелде һүрелтергә ярамай. Был уңышһыҙлыҡ ни бары балыҡты тейешле ваҡытта һәм уңайлы урында ҡаптыра алмауҙан килеп сыға. Ҡыш балыҡсыға иң уңайлы мәл – 8-10 градус һалҡын торған көн. Елдең көнбайыштан иҫкәне уңыш килтерер. Баҫымдың түбән төшөүе – балыҡ тотоуға яҡшы ишара.
Ҡышҡы ҡармаҡты эш­лә­гәндә, епкә биш-алты ыр­ғаҡ тағаһың да, емләп, боҙ аҫтына төшөрәһең, тик ялтырауыҡтар (мормышкалар) төрлө төҫтә булһа, та­ғы ла яҡшыраҡ. Мор­мыш­каларҙың ике йәки өс асалыһын һайларға кәрәк. Нилектән күп ырғаҡтар ҡуябыҙ? Сөнки бөтә балыҡ та төптә йөрөмәй, төрлө тәрәнлектә ем эҙләй. Гирляндаға балыҡтарҙың бөтә төрҙәре тиерлек эләгә, хатта “йоҡлаған” табан да. Был ысул көслө ағымлы йылғаларҙа ла отошло, сабаҡ, опто, ажау эләгеүе мөмкин.
Гирляндаға өҫтәп, батырғыстар ҙа ҡуйырға була, был алым да ағым йылғаларға ҡулайлы. Сабаҡ, опто, ажау өсөн ҡыҙыл ҡорт, ағас ҡорто, селәүсен яҡшы, сатлама һыуыҡтар мәлендә шамбы ла эләгә.
Был ысулдың кире яғы ла бар. Балыҡты сығарған мәлдә буш ырғаҡтар мәкенең ситенә йәки һыу төбөндәге сытырға эләгеүе бар. Гирлянданы күл-быуаларҙа ҡулланыу уңайлыраҡ. Әгәр бәләкәйерәк сабаҡ эләкһә, йыртҡыс балыҡтар һағалап торасаҡ, шуның өсөн ҡармаҡ ебегеҙ 0,18-0,20 мм булһа, яҡшыраҡ.
Был осорҙа күп балыҡтарҙың хәле йәйге һымаҡ түгел. Гирлянданың һәр мормышкаһы төрлө төҫтә булһа, юлығыҙ нығыраҡ уңыр. Тағы ла был ысул балыҡсынан оҫталыҡ, таһыллыҡ, йыйнаҡлыҡ талап итә, ашыҡ-бошоҡ ташлап ҡына, балыҡ тотормон, тимә. Бөтә ырғаҡтар һыу төбөнә төшөп ятҡас, яйлап ҡына тирбәтә башлайһың.
Ҡармаҡлап бөткәс, йомшаҡ тышлы кәтүккә урап ҡуйырға кәңәш ителә, һәр бер ырғаҡты эләктереп ҡуйырға кәрәк. Үҙемә ҡалһа, ҡыш көнө ҡармаҡ­лағанда иң отошло ысул ошолор тип һанайым.

Әсләм Камалов ","3 Ғинуар , 13:05",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-01-03/b-l-k-e-almanylar-3099556,Бүләкһеҙ ҡалманылар,,"Ҡара көҙҙә йылтырмаға йыртҡыс балыҡтар тотоусылар бермә-бер арта. Шуны күҙ уңында тотоп, һыу боҙ менән ҡапланмаҫ борон “Башҡортостан балыҡсылары” һәүәҫкәр балыҡсылар клубы Өфө районының Миловка ҡасабаһы янындағы күл буйына фестивалгә йыйылды.
Ярыштың шарттарына ярашлы, йәш сикләнмәй, шуның өсөн балалар менән бер рәттән ололар ҙа, йәштәр ҙә йыйылды. Яр буйына матур итеп биҙәлгән күп һанлы сатырҙар ҡуйыл­ған, ғөмүмән, сара кескәй һабантуйҙы хәтерләтте.
Ойоштороусылар балыҡсыларға старт бирҙе. Биш сәғәт эсендә кем иң күп балыҡ тота: ярыш барған мәлдә ҡа­ҙандарҙа аш беште, бүләктәр барланды.
Һөҙөмтәлә ололар араһында беренсе урынды – Альберт Собхан­ғолов, икенсене – Альберт Кәли­муллин, өсөнсө урынды Рөстәм Турушев яуланы. Ҡатын-ҡыҙҙар ара­һында Анастасия Турушеваға тиңлә­шеүсе булманы. Балалар ара­һында Шамил Солтанбәков еңеүсе булып танылды. Бағыусыларға ҙур рәхмәт – бер бала ла бүләкһеҙ ҡайтманы. Күмәкләп ултырып ашағас, ошо кү­ңелле сараны ойошторған “Башҡорт­остан балыҡсылары” ойошмаһына рәхмәт һүҙҙәре һәм матур теләктәр әйтелде.
Редакциянан:  Был ойошма ҙур эштәр башҡара. Мәҫәлән, Александр Володин йыл әйләнәһенә браконьер­ҙарға ҡаршы көрәшә, ауҙарҙы табып, хоҡуҡ һаҡлау органдарына тапшыра. Бигерәк тә яҙғыһын, балыҡ ыуылдырыҡ сәскәндә, ау менән тотоусылар күбәйә. Александр Ағиҙел йылғаһы бассейнында һәм яҡын-тирәләге күлдәрҙә балыҡ­тарҙы ҡурсалай.
Ойошма Дәүләт Йыйылышы – Ҡоролтай депутаты, “Йәшел”дәр блогы етәксеһе Руфина Шаһапова менән дә әүҙем хеҙмәттәшлек итә. Килә­сәктә лә ошондай ерем, һыуым тип янып йөрөгән егеттәр күберәк булһын. Яңыраҡ ҡына махсус хәрби операцияға юлланған башҡорт яугирҙәренә гуманитар ярҙам күрһәттеләр. Был эш әле лә дауам итә.

Рөстәм ҒӘЛӘЛЕТДИНОВ","3 Ғинуар , 13:04",Эй ултыра балыҡсы...,Na
https://bashgazet.ru/articles/ey-ultyra-baly-sy-/2023-01-03/k-el-t-bi-tk-tartyla-3099546,“Күңел тәбиғәткә тартыла”,Na,"Таң һарыһынан юлға сыҡһаҡ та, ҡараңғы төшөүгә генә килеп еттек. Юл оҙон ғына. Хәйбулла районын үткәндә кешеләр шәмдәренә ут алған ине. Кемгә нисектер, әммә мин төнгө юлда йөрөргә яратам. Ырымбур өлкәһенең Ҡыуандыҡ районындағы Яңы Сембер ауылына ла килеп еттек. Сәфәребеҙ оҙон булһа ла, юлды имен-аман үтеүебеҙгә ҡыуандым. Ҡапҡа янында геройым ҡаршы алды.
– Әликбаев Рим Ғүмәр улы, – тип таныштырҙы үҙен. Алсаҡ, спорт менән дуҫлығы әллә ҡайҙан күренеп тора, йүгереп кенә йөрөй.
 
– Рим Ғүмәр улы, етенсе тиҫтәне ҡыуһағыҙ ҙа, теремек, шат, көләсһегеҙ, ғаиләлә кемгә оҡшағанһығыҙ?
– Минең атай ҙа, әсәй ҙә шундай ябай, ихлас. Килгән кешеләрҙе, кем булыуына ҡарамаҫтан, күңелдәре булғансы ҡунаҡ итәләр. Шулай ҙа үҙемдә атайымдың холоҡ һыҙаттары күберәктер, тим. Башлаған эште аҙағынаса еткерергә өйрәтте ул, ә әсәйемдең сабырлығына хайран ҡалырлыҡ!
 
– Беҙ һеҙҙе балыҡсы ла, һунарсы ла тип беләбеҙ. Шулай ҙа, ҡайһы шөғөлөгөҙгә өҫтөнлөк бирәһегеҙ? Әллә икеһе лә берҙәй яҡынмы?
– Ике шөғөлөмдө лә берҙәй яратам, тип әйтһәм, дөрөҫөрәк булыр. Балыҡҡа мин бала саҡтан йөрөйөм, бәлки, шуғалыр ҙа хәтирәләрем күберәк. Һунарсы булыу теләге егет ҡорона ингәс кенә барлыҡҡа килде. Олоғайған һайын тормош ҡиммәттәре лә үҙгәрә бит инде. Элекке кеүек бар ергә лә “һә” тигәнсе барып етеп булмай, әммә спорт менән дуҫ булғас, һаман тәбиғәт ҡосағына тартылам. Ҡыш саңғыны ташламайым, һалҡындар мине ҡурҡытмай.
 
– Бәләкәйҙән балыҡ тоторға әүәҫмен, тигәйнегеҙ. Кемгә эйәреп йөрөй башланығыҙ балыҡҡа?
– Тыуған ауылым – Оло Сурай. Атайым Ғүмәр Ҡотлогилде улы оҫта балыҡсы булды. Эй, күп ҡаптыра торғайны ба­лыҡты. Эре-эре оптолар, суртан, алабуға алып ҡайта ине. Бурышты ҡармаҡҡа биҙрәләп тота ла, тоҡлап киптерә ине. Шул мәлдән алып мин дә Һаҡмарға ғашиҡ булдым. Беҙҙең яҡта быуа-күлдәр ҙә бар, шуларҙың иң ҙуры – Ерекле һыу һаҡлағысы. Унда ниндәй генә балыҡ юҡ. Һыуының таҙалығын әйтеп аңлатырлыҡ түгел, тап-таҙа. Үҙем һаҙан, суртан, опто тотам, әммә бәләкәй саҡтағы ҡомтой һәм сабаҡтарҙың тәме һаман тел осонда һаҡланған кеүек.
 
– Бөтә ғәм фидерға күсеп ятҡан мәлдә, һеҙ классик тотоу өлгөләренән баш тартмағанһығыҙ. Машинағыҙҙа бер нисә ҡалҡыуыслы ҡармаҡ йөрөтәһегеҙ. Был нимәгә бәйле: яңылыҡты өнәп бөтмәүгәме?
– Ниндәй генә ысулдар уйлап табылмаһын, улар ҡалҡыуыслы ҡармаҡ менән тотҡандағы ләззәтте бирә алмай. Фидер ул яңы ысул түгел, мәҫәлән, беҙҙең ата-бабалар, шул алым ише, таш бәйләп ырғытып, балыҡ тотҡан. Ҡулға ҡармаҡ сыбығын тотоп тороу күңелгә кинәнес бирә. Һаҙанды ла ҡалҡыуыслы ҡармаҡҡа тотам.
Элегерәк алтын төҫөндәге табандар күп ине, һуңғы йылдарҙа бөтә башланы, сөнки балыҡ үрсетеү хәҙер юҡ кимәлдә. Һаҡмар тәрән һәм балыҡлы йылға ине, хәҙер ҡайһы бер ерҙәрендә ҡатаға ла һыу инмәй.
 
– Ғөмүмән, ниндәй емгә тоторға тырышаһың?
– Иң тәү сиратта селәүгә һәм төрлө ҡарышлауыҡтарға инде, ә атайым йыл әйләнәһенә тик селәүгә тотто, табышһыҙ ҡайтҡанын хәтерләмәйем. Һаҙанға кукуруз, бүрттерелгән бойҙай ҡулланам. Йылтырма менән сыҡҡанда, миҙгеленә ҡарап, төрлө алдатҡыс емдәр ҡуям.  
 
– Балыҡтар тураһында халыҡ араһында имеш-мимеш, ырым күп. Мәҫәлән, тотҡан балыҡты һанарға ярамай, һанаһаң, насар эләгә һ.б. Ошондай һынамыштарға ышанаһыңмы?
– Эй, балыҡсыларҙың ниндәй генә ғәҙәте юҡ, һанап бөткөһөҙ. Үҙемә ҡалһа, ышанмайым тиерлек, тик машинаға ултырғас, буш биҙрә менән юлды ҡыйып үтһәләр, өнәп бөтмәйем. Ҡармаҡ сыбығын үҙем көнөнә әллә нисә тапҡыр аша атлап үтәм, барыбер эләгә балыҡ. Моғайын, был үҙеңә ниндәйҙер кәртә ҡуйыуҙыр ул.
 
– Һаҡмарҙың ҡушылдыҡтары ла күп бит, һеҙгә ҡайһыһы яҡыныраҡ?   
– Беҙҙең ауыл янында Һаҡмарға Ямаш тигән бәләкәй йылға ҡоя. Атайым шунда бәрҙеләр тотто (ул ваҡытта был балыҡ “Ҡыҙыл китап”ҡа инмәгәйне). Беҙҙе лә өйрәтте, мәскәүләп суртандар тотто. Яҙғыһын Һаҡмарҙан Ямашҡа эре балыҡтар ыуылдырыҡ сәсергә күтәрелә ине. Атай ошо мәлдә балыҡ тоторға рөхсәт итмәне, ҙурайһындар, ти торғайны. 
 
– Иң ҙур балығыңды хәтерләйһеңме?
– Эйе, һаҙан ине ул. Ҡалҡыуыслы ҡармаҡҡа эләкте, бер нисә селәү ҡаптырып ҡуйғайным. Беренсе боҙҙа балыҡ һәйбәт ҡаба бит, алабуға, сабаҡ, опто, хатта табан да килеп сыға. Ваҡ балыҡҡа суртан тотоу ҙа күңелле, тик бер талапты иҫтән сығарырға ярамай: боҙ ҡалынмайынса йөрөмәгеҙ. Хәүефһеҙлек нигеҙҙәре буйынса уҡытҡас, кешенең ғүмеренең ни тиклем ҡиммәт булыуын яҡшы аңлайым. Дәрес ваҡы­тында балаларға ла ошо хаҡта йыш әйтәм.
 
– Рим Ғүмәр улы, балыҡты нисек ашарға яратаһығыҙ?
– Шәхсән үҙем ҡурылғанын яратам, һурпаны ла үҙ итәм. Балаларым да ба­лыҡсы, улар кәтлитен дә яратып әҙерләй. Тимур улым – газ буйынса инженер, йылтырма менән оҫта эш итә, икенсе улым Артур – физкультура уҡытыусыһы – эре, йыртҡыс балыҡтарҙы тоторға ярата. Тимур, һыу аҫтына сумып, мылтыҡ менән балыҡтарға һунар итә. Үҙем белеп етмәгәнде уларҙан һорарға тырышам.
 
– Әйткәндәй, һеҙ һунарсы ла бит! Нимәләргә һунар итәһегеҙ? Нисек һунар серенә төшөнөп киттегеҙ?
– Балыҡсылыҡтан айырмалы рәүештә, һунарға йөрөү – үҙ-үҙеңә һынау тотоу, тигән һүҙ, сөнки ҡара таңдан сығып китә­һең дә төнгә генә, телеңде арҡыры теш­ләп, ҡайтып инәһең. Арттырып ебәрҙем шикелле. Бер нәмә алмаһаң да, шундай көр күңел менән ғаиләң янына ҡайтаһың. Мин өйрәккә, ҡаҙға һунар итергә яратам. Һуңғы йылдарҙа ҡуян алғылайым, әммә бик һирәгәйҙе. Ҡыр өйрәктәрен лицензия­ға ярашлы ғына атып алам. Эре йәнлек­тәргә һунарға сыҡһам, һоҡланып ҡарап торам да ҡайтып китәм, ни өсөндөр ата алмайым. Йәлләү тойғоһо көслө, бәлки, ғаиләләрен юҡҡа сығарғым килмәйҙер, күңелем шулай ҡуша.
 
– Әлбиттә, был фекереңде хуп­лайым. Рим Ғүмәр улы, үҙегеҙ менән булған берәй ҡыҙыҡлы хәлде һөйләгеҙ әле.
– Беҙҙең ауыл янында Шайтантау бар. Ҡустым менән шунда ҡуянға һунарға сығып киттек. Яһауҙар ҙа бәләкәй йәнлек алырлыҡ итеп эшләнгән. Бер заман айыу килеп сыҡты. Ҡустым, уны күреү менән, ҡасып китте, мин ни эшләргә белмәй тороп ҡалдым. Ҡурҡытайым быны тип, прикладын эсемә терәп атҡайным, эскә “типте” был приклад. Ауыртыуҙан ҡолап киттем, торһам, ҡусты ла юҡ, айыу ҙа юҡ. Бер ни тиклем ваҡыт үткәс, ҡустым ҡурҡып килеп етте. Эй, икәүләп ултырып рәхәтләнеп көлдөк инде, ҡуян яһауы менән айыуға атҡас ни!
Балыҡҡа килгәндә инде, хәлем бар икән, нисек булһа ла йөрөргә тырышам. Тәмләткестәр һалып, тоҙлап та ҡуям. Телеңде йоторлоҡ!
 
– Әңгәмә өсөн ҙур рәхмәт!

Әсләм Камалов ","3 Ғинуар , 12:58",Эй ултыра балыҡсы...,Na
https://bashgazet.ru/articles/ey-ultyra-baly-sy-/2022-09-28/ya-y-tanyshym-s-mle-bulyp-sy-ty-2969635,Яңы танышым сәмле булып сыҡты,Ҡануниәтте һәр саҡ күҙ уңында тота.,"Яҙҙан алып ике ай самаһы ямғыр яуһа, һуңғыһында түҙеп торғоһоҙ эҫе көндәр китте. Тәбиғәт үҙенекен итә: ошоға тиклем ҡоролоҡҡа дусар булған райондарҙа ярайһы уҡ яуым-төшөм булды. Ғәҙәттә, эҫе көндәрҙә балыҡ ҡабып бармай. Әлбиттә, кем йоҡоһон йәлләмәй, улар төнөн ҡармаҡлай, сөнки балыҡ төнгөлөккә генә ашарға сыға.
Мин дә быйылғы йәйҙә Бөрө яҡтарына барып сығырға булдым. Борайға барып еткәс, урындағы балыҡсыларҙы осраттым. Улар араһында бер сос ҡына йәш балыҡсы кәмәнән ҡармаҡларға тәҡдим яһаны, ҡаршылашыу юҡ, риза булдым. Танышып киттек. Илшат Рәмил улы Ғәлиев икән, Борай районының Ҡаратамаҡ ауылынан, хәҙерге ваҡытта Өфөлә йәшәй.
“Атайым (мәрхүм инде) Рәмил Хәйрулла улы Ғәлиев әсәйем Маргарита Ислекәй ҡыҙы менән һәр ваҡыт тәбиғәт ҡосағына сығыр ине. Атай оҫта балыҡсы булды, бер ваҡытта ла буш ҡул менән ҡайтманы”, – тип хәтергә төшөрҙө бала сағын әңгәмәсем. Шул арала ялтырманы оҫта ташлай торғас, бер суртанды һөйрәп тә сығарҙы.
– Тәүге һөнәрем – уҡытыусы, Бөрө педагогия институтының физика-математика факультетын тамамланым. Һуңынан – нефть университетын. Әле эшләп йөрөйөм, – тине егет.
Илшатты ике юғары уҡыу йортон бөтөп, ғаилә ҡорған ир тип уйламаҫһың да, ҡарап тороуға, бик йәш сырайлы егет. “Атайым вафат булғас, ғаилә ҡороп ебәрҙем. Ҡатыным Гөлнара Рәүис ҡыҙы менән Әнүәр исемле ул, Әминә исемле ҡыҙ үҫтерәбеҙ. Иптәшемдән уңдым, һәр ваҡыт иғтибарлы, балыҡҡа йөрөгәндә ризыҡ бешереп ебәрә, әлегә минең менән йөрөй алмай, сөнки балалар бәләкәй”, – тип дауам итте һүҙен.
Донъя көтөргә ынтылышы ҙур был егеттең, тип һоҡланып ултырҙым.
– Илшат, һин ниндәй балыҡ тоторға әүәҫһең? – тим.
– Мин йыртҡыс балыҡтарҙы ғына тоторға яратам, – тине ул. – Күп ҡармаҡтарым йыртҡыс балыҡ тотоуға көйләнгән.
Йәшнигендә ниндәй генә ялтырмалар юҡ, суртанға ла, һылаға ла, алабуғаға ла табырға мөмкин. Моторлы кәмәһендә ифрат оҫта йөрөй, ыңғайына балығын да тота. “Элек атайыма эйәреп йөрөнөм, хәҙер ҡайным  Рәүис Рәүил улына эйәрәм. Ул бик хәстәрлекле хужа, ҡулынан килмәгән эше юҡ, хатта ҡыш йылынып ултырырға мейес эшләп бирҙе”, – тине әңгәмәсем. Ҡышын да, йәйен дә Татарстандың һыу ятҡылыҡтарына йөрөйҙәр икән. Илшаттың һөйләүенсә, унда ҙур һыуһаҡлағыстар, күлдәр күп. Күлдәре лә йыртҡыс балыҡтар ояһы икән, бигерәк тә Татар Ямалыһы ауылы янында улар шәп ҡаба, ти. Суртандарҙың бер кило тартҡандарын кире ебәреп, дүрт-биш килограмм ауырлыҡтағыларын алып ҡайталар икән, иң ҙур 12 килограмм ауырлыҡтағы суртанын да ошо һыуҙа тотҡан.
– Иң яратҡан миҙгелем – ҡыш. Йылғаға барып, ваҡ селбәрәләр тотам да, ҡармаҡҡа кейҙереп, флагтар ултыртам, суртан йәки һыла (судак) ҡаптымы, әләмдәр аяғүрә баҫа. Көнлөккә йөрөп, эре-эре йыртҡыс балыҡтар тотам. Ҡыҙығы шунда: мәкеләр араһында  йүгереп йөрөп хәл бөтә. Йәй көнө дүңгәләктәргә лә тотам. Ҡануниәттә күпме рөхсәт ителә, шунса ғына эшләйем. Балыҡтарҙы ыҫлайым, ҡатыным ошо ризыҡты бик ярата, – тине яңы танышым.
 Ҡомарлы, сәмле, балыҡ “ене” ҡағылған егет менән, бер-беребеҙгә уңыштар, мул табыш теләп, дуҫтарса айырылыштыҡ.

Әсләм Камалов ","28 Сентябрь 2022, 19:28",Эй ултыра балыҡсы...,Na
https://bashgazet.ru/articles/ey-ultyra-baly-sy-/2022-09-28/om-o-lanyp-tabysh-alyu-mi-has-t-gel-2969628,“Ҡомһоҙланып табыш алыу миңә хас түгел…”,Һаҡмарбаш малайының хәтирәләре .,"Бөгөнгө геройымды тиҫтәләрсә йыл элек белһәм дә, күҙмә-күҙ ҡарашып ултырып һөйләшеү бәхете ошоғаса тәтемәне. “Май сүлмәге тышынан билдәле”, тигәндәй, әңгәмәсемдең алсаҡ күңелле, йор һүҙле булыуы бер кемде лә битараф ҡалдырмаҫ ине. Хоҙай бирһә, бирә бит кешегә һәләтте: яҙыусы, балыҡсы, һунарсы, яҡшы атай, ышаныслы ғаилә башлығы… Бөгөнгө әңгәмәсем – Башҡортостан Яҙыусылар союзы ағзаһы, ете китап авторы, Әбйәлил районының Ишмөхәмәт Мырҙаҡаев-Балапанов исемендәге премияһы лауреаты Иҙрис Мөҙәрис улы Ноғоманов. Әлеге ваҡытта ул – “Йәйғор” әҙәби берекмәһе етәксеһе.
 
– Иҙрис Мөҙәрис улы, һеҙ ауылда йәшәп ижад иткән яҙыусы. Тормош иптәшегеҙ Тәнзилә ханым менән ҡайҙа таныштығыҙ?
– Эй, һөйләй китһәң, тормош мауыҡ­тырғыс бер сәйәхәт кеүек бит инде ул. Тәнзилә менән бишенсе класта уҡығанда уҡ таныш инек. Ул мәлдә журналда фами­лияның нисәнсе урында тороуына ҡарап, хат яҙышыу йолаһы бар ине. Ана шунда бәхетемә бөгөнгө кәләшем сыҡты. Мин Әхмәт, Ҡырҙас мәктәптәрендә уҡыным, Тәнзилә – Ярлыҡапта. Байтаҡ йылдар сәләмләшеп кенә торҙоҡ. Ул саҡта Тәнзилә минән буйға күпкә оҙонораҡ булғас, эргәһенә барырға бер аҙ уңайһыҙланып йөрөгәнем хәтеремдә. Яҙмыш һуҡмаҡтары беҙҙе Әбйәлил районы үҙәгендә – Асҡар мәктәбендә яңынан осраштырҙы. Мәктәпте бергә тамам­ланыҡ. Һуңынан оҙаҡ йылдар тормош юлдарыбыҙ айырылып торҙо. 1985 йылда яңынан осрашып, ҡабат айырылмаҫҡа вәғәҙәләр биреп, өйләнешеп ҡуйҙыҡ.
 
– Һеҙ – ауыл хужалығы белгесе, ә ижадҡа ҡасан килдегеҙ?
– Дөрөҫөн әйткәндә, мәктәптә уҡып йөрөгәндә үк ижадҡа тартыла башланым, нәҫерҙәр, уймаҡ хикә­йәләр яҙа инем. Һуңынан повестар ижад иттем, һәм бына “Һаҡмар­баш” исемле тарихи романым донъя күрҙе. Тәнзилә апайығыҙ, уҡытыусы булараҡ, файҙалы кәңәштәре менән ныҡ ярҙам итте. Миңә ижади көс биреүсе лә ул. Германияла әрме хеҙмәтемде үтәп ҡайтҡас, Баймаҡ ауыл хужалығы техникумын тамамлап, агроном, баш агроном, бүлексә етәксеһе вазифаларын башҡар­ҙым, һуңы­нан, хаҡлы ялға киткәнсе, ун йыл Ҡырҙас ауыл хакимиәтендә эш­ләнем. Яҙмышыма һис үпкәлә­мәйем, алты балаға атаймын (бер баланы балалар йортонан алып тәрбиәләнек), 16 ейән-ейәнсәргә олатаймын.
 
– Күңелегеҙҙә балыҡсы ҡомары ҡасан уянды? Белеүемсә, һеҙ балыҡсы ғына түгел, һунарсы ла бит?
– Иҫ белгәндән алып, үҙебеҙҙең яҡтың матур тәбиғәтенә ғашиҡ кеше мин. Ауылыбыҙ Ирәндек тауҙарына һыйынып ултырған, урманында ниндәй генә кейек-ҡоштар юҡ.
Атайым Мөҙәрис Хәйривара улы мине үҙе менән ике йәштән алып йөрөнө, тәбиғәт йәнле кеше ине. Кис арманһыҙ булып арып, әммә бик ҡәнәғәт төҫтә ҡайтып инә торғайныҡ.
Өләсәйемдең: “Шул сабый баланы ыҙалатып, ниңә урман ҡыҙырып йөрөйһөңдөр, өй янында ғына уйнаһа ни булған?” – тип атайымды әрләгәне хәтерҙә ҡалған. Ул мәлдә Һаҡмарҙа бәрҙе мыжғып ята торғайны.
 
– Тәүҙә тотҡан ҙур балығыңды хәтерләйһеңдер?
– Әлбиттә, хәтерләйем. Тик уны атайым менән балыҡҡа бар­ғанда мылтыҡ менән атып алдыҡ. Бер метр самаһы оҙонлоғондағы суртан ине ул. Атайымды Мәхмүт ауылына уҡытырға күсергәс, тыуған яғымды, дуҫтарымды онота алмай, каникул етһә, Ирәндек аша Әхмәттәге өләсәйемә велосипедта һыпырта инем. Бала саҡ хәти­рәләрем тураһында 2004 йылда сыҡҡан “Ғүмерлек һағыш” тигән китабымда яҙылды. Үҙем тотҡан тәүге иң ҙур балығым шамбы булды, табышһыҙ ҡайтҡанымды һис тә хәтерләмәйем. Бала саҡта еҙ сым менән мәскәүләп тоторға әүәҫләнеп алғайным. Ҡыҙыҡ шөғөл бит. Һыу буйлап шым ғына йөрөп, байтаҡ балыҡ алып ҡайта торғайным.
Ҡармаҡларға барғас, ҡайҙа ниндәй балыҡ тоторға мөмкин булыуын һиҙемләйһең. Ятыуҙарҙы ла яҡшы белә инем. Хәҙер һирәкләп булһа ла ейән-ейәнсәрҙәрем менән Ҡыҙыл йылғаһына төшөп әйләнәбеҙ. Ошо мөғжизәле тәбиғәт ҡосағында йышыраҡ булғым килә.
 
– Ярты ғүмерегеҙ тәбиғәт ҡосағында үткән. Балыҡсы кешелә ниндәй сифаттарҙы күргегеҙ килә?
– Дөйөмләштереп әйткәндә, балыҡсы ла, һунарсы ла сабыр булырға тейеш. Ныҡышмалылыҡ, тәүәккәллек – иң төп сифаттарҙың береһе. Икенсе яҡтан, балыҡта, тәбиғәттә үткәргән ваҡытың йәшәү иҫәбенә инмәй, тиҙәр. Бәлки, шулайҙыр ҙа, сөнки күңелең йәшәреп, саф һауа һулап ҡайтып инәһең бит өйгә.
Һунарсыны һунарсы аңлай инде ул. Таң һарыһынан урман ҡыҙырырға сығып китәһең дә, ҡараңғы төшкәс, хәлдән тайып ҡайтып инәһең. Быныһы тәү ҡарауға. Икенсенән, алған табышыңа балаларса ҡыуаныу, ҡәнәғәтләнеү тойғоһо һиңә көс өҫтәй, арыу-талыуың да онотола.
 
– Иҙрис Мөҙәрис улы, һеҙгә, тәжрибәле балыҡсыға, күңелде өйкәгән бер һорауҙы биргем килә. Ни өсөн барлыҡ йылға-күлдәрҙә балыҡ кәмене, ә ҡайһылары юҡҡа сыҡты?
– Мин был мәсьәлә хаҡында күп уйландым. Үткән быуаттың 70-80-се йылдарында быуа-күлдәр колхоз ҡарама­ғында булды. Ҡасан кәрәк, шул мәлдә балыҡ тотоп, һатыу өсөн магазиндарға сығарырҙар ине. Үрсетеү ҙә планлы алып барылды. Ә хәҙер һыу  ятҡылығын ҡуртымға алалар ҙа, булған балығын ау менән тотоп һаталар һәм табышһыҙ күлде кире ҡайтаралар. Хөкүмәт тарафынан һыу ятҡылыҡтарына иғтибар булырға тейеш. Бөтә шәхси эшҡыуарҙар ҙа шулай эшләй тип әйтмәйем, беҙҙең районда ла ҡуртымға алған күлдәрен яҡшы ҡарағандар бар.
Йылғаларға килгәндә, хәл баш­ҡараҡ. Үҙәндәр бысранды, һа­йыҡты, балсыҡтары кәмене. Элек Һаҡмарҙа бәрҙенең күплегенә хайран ҡала инек, ә хәҙер юҡ кимә­лендә. Ҡыҙыл йылғаһында ла шул уҡ хәл. Элек яр буйынан ҡараһаң, бурыштарҙың ялтырағаны күренеп торҙо. Хәҙер улары ла юҡ кимә­лендә. Нимә эшләргә кәрәк, тиһе­геҙ­ме? Беренсенән, йылғаларҙың үҙәнен тәрәнәйтергә кәрәк, икен­сенән, ауыл халҡы, балыҡсылар ау һалып балыҡты ҡоротмаҫҡа тейеш.
Райондың бер нисә йылға­һында бағры күп үрсегәйне. Хәлил ауылын уртаға бүлеп аҡҡан Дарыулыла, Ҡалмаҡ (халыҡ телендә Мишәр) ауылы янынан аҡҡан Игетимерҙә, Ҡаҙмаш йылғаһында бағры күп булды. Мәҫәлән, Ҡалмаҡ эргәһендә атайым 72 сантиметр оҙонлоғондағы бағрыны ҡармаҡҡа сығарҙы.
Ғөмүмән, атайымдың холоҡ-фиғеле миңә ныҡ оҡшай торғайны. Ул һәр ваҡыт миңә ҙур ышаныс менән ҡараны. Шулай булмаһа, 7-се класта уҡып йөрөгән малайына 20-се калибрлы немец мылтығын бүләк итер инеме ни?! Шунан китте минең һунарсы ҡома­рым асылып! Төрлө ҡоштарға, йәнлектәргә һунар иттем. Ҡуяндан башланды табышым, ҡор, һуйыр, сел алғаным булды. Әле лә атайыма тормош күнекмәләре биргә­не өсөн рәхмәт уҡыйым. Мин дә балаларыма тәбиғәт тәғлимәт­тә­рен төшөндөрөргә тырышам. Ошо һөйләгәндәремдең ҡайһы берҙәре китаптарымда сағылыш тапҡан. Әгәр ҙә тормошто, ғаиләмде яратмаһам, минән ижад кешеһе сыҡмаҫ ине. Күп кенә ваҡиғаларҙы балыҡ ҡармаҡлағанда яҙам.
 
– Ниндәй ҡармаҡҡа тоторға яратаһығыҙ?
– Иң ныҡ күңелгә ятҡаны – ҡалҡы­уыслы ҡармаҡҡа тотоу, ҡалҡыуыстың батып китеүен ҙур кинәнес менән күҙәтеп ултырам. Ысын балыҡсы бер ваҡытта ла ҙур табышҡа, эрерәген эләктереп алыуға ҡыҙыҡмай. Ул был шөғөлдән бары йәм таба, ләззәт ала, тәбиғәт ҡосағында ял итә, икенсе яҡтан, теләгән һәр кем балыҡсы булып та китә алмай.
Бала саҡта таш аҫтынан шамбы эҙләп, аяҡтарҙың “ҡарға табаны” кеүек ярылғанын һәр ауыл малайы иҫләйҙер. Әммә ул замандар артта ҡалды, экология ла боҙолдо, йылға-күлдәрҙә балыҡ та аҙайҙы. Бына ошо бала саҡ хәтирәләрем мине йәшәтә лә инде. Ҡомһоҙланып табыш алыу миңә хас түгел, балаларыма ла тәбиғәт байлығы ҡалһын тип, уны һаҡ­ларға тырышам. Һыуҙары­быҙҙы таҙа тотоу – барыбыҙҙың изге бурысы.
 
– Иҙрис Мөҙәрис улы, ҡыҙыҡлы әңгәмә өсөн ҙур рәхмәт.
 
Әсләм Камалов","28 Сентябрь 2022, 19:23",Эй ултыра балыҡсы...,Na
https://bashgazet.ru/articles/ey-ultyra-baly-sy-/2022-07-12/yylym-2870750,Йылым,Боронғо балыҡ тотоу ҡоралдары.,"Йылым боронғо балыҡ тотоу ҡоралы һанала, әммә хәҙер ул, браконьер ысулы булараҡ, рөхсәт ителмәй. Йылым ҡалын ептән үрелә.
Уны ҡайһы берәүҙәр ау менән бутай. Ауҙы һуҙып һалалар, ә йылым менән һөҙәләр. Ике яғынан ярайһы уҡ ныҡ ағастар беркетелә. Йылым менән балыҡ тотоуҙа күмәк кеше ҡатнаша, ҡыуалаусылар дөмбөр (гөмбөр) ҡуллана. Уны таяҡтың башына эсе ҡыуыш, ауыҙы асыҡ тимер беркетеп эшләйҙәр, һыуға төрткән һайын көслө генә тауыш сығара. Силәбе башҡорттары уны бут тип атай. Тәрән һыуҙа һөҙгәндә ике яҡтан ике кәмә ҡулланыла, сығарғанда ғына ярҙам итәләр.
Йылымдың уртаһында тоғо була. Ҡаршы килгән һәр балыҡ шул тоҡҡа тула бара. Бер ни тиклем ара үткәс, йылға йәки быуаның һөҙәк ярына сығалар. Тоҡта балыҡ күп булһа, ҡыуыусылар сығарырға ярҙам итә. Сығарған балыҡтың вағын һыуға кире ебәрәләр, ә ҡалғанын кемдәр ҡатнашҡан шуларға ғәҙел итеп бүләләр. Бында балыҡты бүлеү йолаһы теүәл башҡарыла, олоһо ла, кесеһе лә бер үк күләмдә балыҡ ала.
Бушаған йылымды ҡыйҙан таҙартып, йыуып, киптерергә элеп ҡуялар.

Әсләм Камалов
","12 Июль 2022, 13:51",Эй ултыра балыҡсы...,Na
https://bashgazet.ru/articles/ey-ultyra-baly-sy-/2022-05-24/may-iyun-ay-arynda-nind-y-baly-tar-y-arma-lar-a-bula-2815544,Май-июнь айҙарында ниндәй балыҡтарҙы ҡармаҡларға була? ,,"Май-июнь айҙарында күп балыҡтар ыуылдырыҡ сәсеүен дауам итә. Ҡануниәт буйынса, был осорҙа балыҡ тотоу сикләнә. Апрель айында ыуылдырыҡ сәсеп өлгөргән балыҡтарҙың ашау стадияһына күсеүе күҙәтелә ине. Яҙғыһын иһә балыҡ тотоуҙан да мауыҡтырғыс мәл юҡтыр ул.
Һауа ла, һыу ҙа яҡшы кимәлдә: һалҡын да, эҫе лә түгел. Һәр йән эйәһе туйынып ҡалырға тырыша, балыҡтар ныҡ хәрәкәтсән,  ҡармаҡты шунда уҡ һөйрәп алып та китәләр, ҡышҡы ҡармаҡҡа ла тоторға була. Һыла (судак) әүҙем ҡаба. Иң мөһиме – ошо яйлы осорҙо бушҡа үткәрмәҫкә кәрәк.
Суртан. Ыуылдырыҡ сәсеү май уртаһына тамамлана. Йылтырма йәки ҙур ҡалҡыуыс ҡуйып, ырғаҡҡа селбәрә кейҙереп, тымыҡ урындарҙа тоторға мөмкин. Ҡамыш буйҙарында үҙенең табышын көтөп ятыусан. Ҡояшһыҙ, йонсоу көндә яҡшы эләгә.
Һыла. Ыуылдырыҡ сәсеп, ике-өс көн үтеүгә, һыла ныҡ асыға, көн ҡояшлы, аяҙ булһа, селбәрәләрҙе баҫтыра башлай. Кискә табан яр буйында ҡармаҡлауға  ихлас тотонорға мөмкин.
Алабуға. Иң талымһыҙ балыҡ тиһәм, һис тә яңылышмам. Йыл әйләнәһенә тоторға мөмкин. Май айында ла шулай: бөтә төр емгә лә берҙәй эләгә, иң яратҡан аҙығы – селәүсен. Әллә ҡайҙан эҙләргә түгел уны,  гелән яр буйында йөҙөп йөрөй. Фидерға ла, йылтырмаға ла, ҡалҡыуыслы ҡармаҡҡа ла яҡшы эләгә. Мәҫәлән, күл-быуаларҙа иртәнән ҡара кискә тиклем ҡаптырырға мөмкин.
Аҡ тәңкәлеләр (ҡорман, опто, күстерә, сабаҡ). Был балыҡтарҙы тотоу иң мауыҡтырғыс шөғөлдөр, моғайын. Ҡалҡыуыслы ҡармаҡ иң уңайлыһы, әммә ағын һыулы йылғаларҙа фидерға өҫтөнлөк бирергә кәрәк. Ҡорман балығы һоло, бойҙай ярмаһын ярата, төрлө ҡарыш­лауыҡтар ҡушырға мөмкин. Ем һалғыстағы емегеҙ һыуҙа 5-7 минутта ағып бөтөргә тейеш, шуның өсөн дә емегеҙҙе ҡатыраҡ эшләргә кәрәк. Ҡорман, сабаҡ, күстерә ыуылдырыҡ сәскәс тә эләгә башлай. Һыу әлегә һалҡын булғанлыҡтан, улар тәрән ятыуҙарҙан сыға һалмай, һуңынан ғына үлән-ҡамыш араларына киләләр.
Һаҙан. Май айында һаҙан яр буйына уҡ килеп етә, сөнки унда һыу йылыраҡ.
Селәүсен, консерваланған кукуруз, борсаҡ – иң яратҡан аҙығы. Ҡалҡыуыслы һәм ем һалғыслы ҡармаҡҡа тоторға мөмкин. Табышын баҫтырып йөрөмәй, тыныс ҡына үҙе килгәнен көтә. Һаҙан тотҡанда ҙур ҡармаҡ кәрәк, ептәрегеҙ ныҡ булһын.
Сабаҡ. Иң күп һәм тәмле балыҡтарҙың береһе. Ыуылдырыҡты апрель-май айҙарында сәсә. Нәҙек кенә епкә (0,11-0,13 миллиметр) бәләкәй ҡармаҡ (2,5-3,5 нумерациялы) эләктереп,  ҡалҡыуыслы ҡармаҡ эшләйҙәр, емдең тереләрен дә, ҡатнаш аҙыҡтарҙы ла үҙ итә. Бигерәк тә бүрттерелгән бойҙайҙы ярата. Сабаҡ үлән, сытыр араһында йөрөүсән, шуға күрә ҡармағығыҙ нимәгәлер эләгеп, өҙөлөп ҡалыуы ихтимал. Төрлө тәмләткестәр менән әллә ни мауыҡмағыҙ, ваҡыты-ваҡыты менән  балыҡ тотҡан урынығыҙҙы емләп ултырығыҙ.
Ҡорман (лещ). Был айҙа ул яр эргәһенән әллә ни йыш эләкмәй, сөнки тәрән ятыуҙан яр буйына ашарға ғына сыға, шуға күрә иртәле-кисле тотоу уңышлы булыр. Ҡалҡыуыслы ҡармаҡ йәки фидерға тоторға мөмкин. Ванилин һәм көнбағыштың еҫен ярата.

Әсләм КАМАЛОВ","24 Май 2022, 10:50",Эй ултыра балыҡсы...,Na
https://bashgazet.ru/articles/ey-ultyra-baly-sy-/2022-05-24/y-sh-baly-sy-a-yter-em-bar-2815539,Йәш балыҡсыға әйтер һүҙем бар,,"Тышта гүзәллек тантана итә, был матурлыҡ күңелдәргә күсеп, шатлыҡ өҫтәй… Ҡояш та рәхимлерәк, йылыраҡ. Ошондай хозурлыҡтан мәхрүм булып,  нисек өйҙә ултырмаҡ кәрәк? Әйҙәгеҙ, бергәләп балыҡҡа!
Яр буйына барғас та, ҡармаҡ һалыр өсөн урын һайлау мөһим. Ҡолаған ағастар, ҡамыш үҫкән ерҙәр, кескәй шишмәләр ҡойған урындар яҡшы. Яҙ ярҙар тиҙ емерелә, шуның өсөн һаҡ булырға кәрәк. Бәләкәй шишмәләр балыҡтарға төрлө ҡорттар, ҡарыш­лауыҡтар алып килә. Иң тәүҙә ҡал­ҡыуыслы ҡармаҡҡа тотоп ҡарағыҙ, тик батырғысығыҙҙы ырғаҡтан ярты метрға өҫкә күтәрегеҙ. Селәүсен һәм ҡарыш­лауыҡтарҙы бөтә балыҡ та ярата, тик тынысыраҡ урындарҙы һайлау отошло булыр. Әгәр ҙә ваҡ ҡыҙылғанаттар эләгә икән, унда мотлаҡ эре балыҡ та бар тигән һүҙ. Балыҡсы түҙемле булырға тейеш, сәғәттәр буйы бер балыҡ та эләкмәй икән, көтөп ултырмағыҙ, урынығыҙҙы алмаш­тырығыҙ. Ҡармаҡ ебегеҙ ҡалын булмаһын, тик 2-3 килолыҡ табышты сығарырҙай ныҡ булһын. Селәүсенгә йәки ҡарыш­лауыҡҡа эләкмәй икән, үҙегеҙ менән манный ярмаһын алығыҙ.
Бер бәләкәй генә һауытҡа ике ҡалаҡ ярма һалып, аҙ ғына һыу өҫтәп,  ныҡ итеп туғырға кәрәк. Ҡаты ғына өшә барлыҡҡа килгәс, бер ҡалаҡ он өҫтәгеҙ. Шулай итһәгеҙ,  емегеҙ ҡармаҡтан ысҡынмаҫ. Ҡармағығыҙҙы йыш  ҡына алып ҡарап тороғоҙ, сөнки яҙғыһын йә япраҡтарға, йә сытырға эләгеп ятыуы ихтимал. Тәмләткестәрҙән әнис, ваниль алһағыҙ, яҡшы булыр.
Ташбаш балығын һәр кем белә, ул эләкһә, һыуға кире ташларға ашыҡмағыҙ, ике йә өс асалы ырғаҡҡа ҡаптырып, ярҙан өс-дүрт метрға һалып ҡуйһағыҙ, эре йыртҡыс балыҡтарҙы тотоуығыҙ ихтимал.
Фидерға тотоусыларға ла матур, яйлы мәл етә, ем һалғыстарығыҙҙы ярмалар менән тултырып, ярҙан алыҫтараҡ һыуҙа тоторға була. Сытыр араһында опто өйөрө йөрөүсән, асыҡтараҡ ерҙә, яр буйында  ажау эләгә, ялтыр табандар ҙа ҡабыусан. Яҙ бар тәбиғәт үҙгәрә, яңы ятыуҙар барлыҡҡа килә, элеккеләре юғала, ағастарҙың тамырҙары асыла, бына шуның өсөн  машинағыҙҙы ҡарт ағастар аҫтында ҡалдырмағыҙ.

Әсләм КАМАЛОВ","24 Май 2022, 10:48",Эй ултыра балыҡсы...,Na
https://bashgazet.ru/articles/ey-ultyra-baly-sy-/2022-05-24/tele-de-yotorlo-rizy-2815536,Телеңде йоторлоҡ ризыҡ,,"Ҡорман – үҙенең күплеге менән беҙҙең яҡта киң танылыу алған балыҡ. Һәр балыҡсы уны тоторға ярата, бигерәк тә йылғала. Күпләп эләктергәндә, уны тоҙло һыуҙа тотоп, аҙаҡ киптереп йә ыҫлап ашарға күнеккәнбеҙ. Ҡорман балығы фосфорға бай, организмдың үҫешенә ҙур йоғонто яһай.
Оҫта хужабикәләр унан ниндәй генә аш-һыу әҙерләмәй! Ыуылдырығын майҙа ҡыҙҙырып та, тоҙлап та ашарға мөмкин. Ҡорманды һыуҙа бешереп тә, ҡамырға урап, мейестә ҡурырға ла мөмкин. Балыҡтың үҙенсәлекле еҫе бар, уны түбәндәге ысулдар менән бөтөрөргә була:
тоҙло һыуға ике сәғәткә һалып ҡуйырға; лимон һутында ярты сәғәт тоторға; һыуытҡысҡа ҡуйырға; алып ҡайтҡандан һуң, тере булған хәлдә, һыуыҡ һыуға ебәрергә.
Хужабикәләргә бер рецепт тәҡдим итәм. Ҡорман балығын йыуабыҙ, тәңкәләрен, айғолағын һәм эсен таҙартабыҙ. Аҙаҡ яҡшылап тоҙлайбыҙ, ҡабырғаһын бысаҡ менән телгесләп сығабыҙ һәм уларға лимон киҫәктәрен индереп ҡуябыҙ. Һуған һәм әнисте турап, эсенә тултырабыҙ. Әҙер булғас, ҡаймаҡ һөртәбеҙ, борос һибәбеҙ.
Балыҡты биш минутҡа мейескә ҡуябыҙ. Шунан һуң алып, фольга менән ябабыҙ ҙа 30 минутҡа тағы мейескә оҙатабыҙ. Әҙер булғас, туралған йәшел һуған менән биҙәргә мөмкин.
Бының өсөн ҡорман балығы (бер килограмм), ике баш һуған, әнис, үҫемлек майы, ҡаймаҡ, тоҙ, борос, лимон кәрәк буласаҡ.
Ашығыҙ тәмле булһын!
Әсләм КАМАЛОВ","24 Май 2022, 10:46",Эй ултыра балыҡсы...,Na
https://bashgazet.ru/articles/ey-ultyra-baly-sy-/2022-05-24/b-het-l-she-se-mi-h-t-2815530,Бәхет өләшеүсе Миҙхәт   ,Ун бер күлде ихлас тәрбиәләй.,"Ниһайәт, көндәр йәйгә тартты, йылға-күлдәр  боҙҙан әрселде. Ҡыштың ялҡытҡыс  һалҡын көндәре лә артта ҡалды, бар халыҡ ял итергә һыу буйҙарына ашыға… Ә мин, һәр ваҡыттағыса, йылға ярында күңелемә ятҡан балыҡсы дуҫтарҙы эҙләйем. Апаруҡ юл үткәс, Ауырғазы райо­нында йәшәгән, күңеле менән тәбиғәттән айырылғыһыҙ, ихлас, асыҡ йөҙлө геройым менән осраштым.
Үҙен ишетеп белһәм дә, осрашҡаным юҡ ине. Хәүефләнеүем бушҡа булған икән, йылмайып, ҡоластарын йәйеп килеп күреште.  “Хәсәнов Миҙхәт Рәүил улы булам”, – тип таныштырҙы үҙен. Алдымда мыҡты кәүҙәле, алсаҡ, олпат тәбиғәт һаҡсыһы тороуын аңланым. Унан үҙемде ҡыҙыҡһындырған һорауҙарға тиҙерәк яуап алғым килде.
 
– Миҙхәт Рәүил улы, тыуған яғығыҙға  мөкиббән ғашиҡ кеше икәнлегегеҙҙе  беләм. Бөтә йылға-күлдәрҙе лә  йөрөп сығырға өлгөрҙөгөҙмө  әле? 
– Тыуған ауылым – Дүртөйлө. Баш­ҡортостан буйлап рәхәтләнеп, кинәнеп   йөрөргә яратам. Йылға-күлдәре айырыуса күңелгә яҡын. Район үҙәге үҫә, матурлана, шуға ҡыуанам. Ата-әсәйем дә: “Улым, яҡшы йәшәр өсөн күп уҡырға кәрәк, намыҫ менән эшләргә, хәлеңдән килгәнсә башҡаларға ярҙам итергә өйрән”, – тип йыш ҡына ҡабатлай торғайны. Әле лә ошо  васыятты хәлемдән килгәнсә үтәйем.
– Белеүемсә, һеҙ тәбиғәткә һоҡланып, унан көс алып йәшәгән  уҙамандарҙың береһе. Өҫтәүенә, балыҡ тоторға ла  әүәҫһегеҙ. Нисек бөтәһенә лә ваҡыт табаһығыҙ?
– Балыҡ ҡармаҡлау – күңелле шөғөл, әлбиттә. Тик шуны  онотмайыҡ:  балыҡтарҙы үрсетергә һәм һаҡлай  белергә лә кәрәк бит әле. Олоғая төшкәс, хәҙер ошо мәшәҡәттәр менән шөғөлләнәм. Ҡыш бөтә район ойошмалары менән мәкеләр уябыҙ,  балыҡтарҙы ашатабыҙ, йәй иһә йылға үҙәндәрен таҙартабыҙ. Иң ҡыуандырғаны шул: был саралар өсөн бер тин дә аҡса сарыф итмәйбеҙ, кешеләр үҙҙәре эшләргә ынтылып тора. Ә балыҡҡа килгәндә, ҡалҡыуыслы ҡармаҡ менән табан балығы тоторға яратам.  Аҙаҡ тәмләткестәр һалып, уны ҡурып, ғаиләмә ашатам. Йышыраҡ селәүсенгә тотам, бала саҡты иҫкә төшөрөп...
– Ҡайһы күлдә балыҡ тоторға яратаһығыҙ?
– Ауырғазыла күл-быуалар күп бит, һәр береһенең балығынан ауыҙ итке килә. Шулай ҙа бала саҡта  йөрөгән Ауырғазы йылғаһына йыш барып урайым. Әлбиттә, йылғалар һайыға, уларҙы ҡарап, тәрбиәләп тороусылар һирәгәйҙе. Өршәк йылғаһының үҙәне лә таҙартыуҙы талап итә. Элек унда эре-эре һаҙандар байтаҡ булды, табан, сабаҡты тотмай ҙа торғайнылар. Промысла балыҡ­тарын күберәк үҫтереү, ҡуртымға биреү яйлы булыр ине. Минең уйымса, сит илдәрҙең балыҡтарын беҙгә бирмәй башлауҙары ихтимал, шуның өсөн был эште үҙебеҙгә хәстәрләргә кәрәк.
– Киләсәктә балыҡсылыҡты үҫтереү юлдарын нисек күҙаллайһығыҙ? Һә­үәҫкәр балыҡсыларға ҡарата ла шарттарҙы үҙгәртергә кәрәктер, моғайын.
– Эйе, был мәсьәлә тотош федераль кимәлдә хәл ителергә тейеш. Хәҙер беҙҙә  ҡармаҡлаусылар күбәйҙе, ә бына үрсетеүселәр бармаҡ менән генә һанарлыҡ. Элегерәк күлдәр, быуалар колхоз-совхоздар ҡарамағында ине. Улар йыл һайын селбәрә ебәреп, йылға-күлдәрҙе  тулыландырып торҙо,  халыҡты ла балыҡ менән тәьмин итте. Ни өсөн әле беҙ айҙар буйы карап трюмдарында ятып,  сифаты тейешле кимәлдә булмаған ризыҡты ашарға тейеш? Ғөмүмән, Башҡортостанда балыҡсылыҡ тармағын үҫтереүгә ҙур  көс һалына, тип әйтә алмайым, шуға күрә бер файҙалы акция ойоштороп ебәрҙем. Балыҡҡа ярлы күл-быуаларға селбәрәләр ебәрәбеҙ. Мәсьәләнең икенсе яғы ла бар, беҙҙең халыҡ туҡланыу өсөн генә түгел, һатып табыш алыу өсөн  тырыша башланы,  балыҡты ау, йылым менән  тотоп, баҙарға сығарырға ла тартынмай ҡайһы берәүҙәр.  Етмәһә, электр ҡармаҡтарын да файҙаланалар. Нисек йән әсемәһен...
– Миҙхәт ағай, һеҙ Себер тарафтарында байтаҡ йылдар эшләгәнһегеҙ. Ниндәй елдәр ташланы ул алыҫ яҡтарға?
– Ҡустым, элек тормош ауыр ине бит. Атай иртә таңдан кискә тиклем колхоз эшендә. Ҡайта ла һатыу өсөн сабата үрергә тотона, ҡайһы саҡта ауылдаштарға мунса, өй күтәрешә, шуға күрә мин дә бәләкәйҙән төҙөүсе булырға хыялландым. Ишембайҙа училищены тамамлағас, 1968 йылда сик буйы ғәскәрҙәренә  хеҙмәткә алындым.  Бик тә хәрби училищеға барғым килде. Тик командирҙың атайҙарса һүҙе ниәтемдән ҡайтарҙы. “Миҙхәт, һеҙҙең ғаиләлә ун бала, ҡайтып, атай-әсәйеңә ярҙам итһәң, яҡшыраҡ булыр”, – тине.
Шулай итеп, әрме хеҙмәтенән туп-тура йәштәрҙең комсомол төҙөлөшөнә киттем. Нижневартовск ҡалаһында эшләргә лә,  балыҡ тоторға  ла өйрәндем. Оҙаҡ йылдар  “Строй-Индустрия” төҙөлөш идаралығының генераль директоры булып эшләнем.
– Миҙхәт Рәүил улы, һеҙ – ябай ауыл малайы, нисек Себерҙе үҙ итеп, яраҡ­лашып йәшәп алып киттегеҙ? Радужный ҡалаһында һеҙҙе белмәгән кеше юҡ, Йәмәғәт палатаһы ағзаһы, ҡала думаһы депутаты булғанһығыҙ, “Берҙәм Рәсәй” партияһының урындағы бүлеге етәк­сеһе… Нисек барыһына ла өлгөрҙөгөҙ?
– Әйткәнемсә, мин халыҡты яратам, үтенес, нужа менән йөрөгәндәрҙең ауыр мәсьәләләрен үҙемдекеләй күреп хәл итә торғайным. Шуғалыр ҙа, бәлки, был яҡты донъяла йәм табып  йәшәйемдер, кешенең фатихаһы төшөп тора. Мәктәптә лә тик “бишле” билдәһенә уҡыным. Тәбиғәтте әле лә ныҡ яратам, ярҙам итергә тырышам. Ике йыл Кешәнле быуаһына селбәрәләр ебәреү менән мәшғүлмен. Һаҙан, аҡ амур, һөмбаш балыҡтары үрсей. Климат ныҡ ҡаты түгел, шуға күрә хәҙер балыҡтар күбәйҙе. “Олоғайған көнөгөҙҙә был эштәр нимәгә кәрәк?” – тип һораусылар ҙа бар. Эйе, хәҙер йәш тә бара, әммә башлаған эшемде ярты юлда бер ваҡытта ла ташлағаным булманы. Киләсәк быуында  ла тәбиғәткә һаҡсыл ҡараш тәрбиәләргә, хәстәрләргә кәрәк.
– Бындай эштәрҙе башҡарып сығыу, ай-һай,  анһат түгелдер…
– Юҡ, ауыр түгел, ниәтемде уртаҡлашҡан кешеләр күбәйҙе хәҙер. Ауырғазы районы хакимиәте башлығы, инвалидтар йәмғиәте, Эске эштәр министрлығы һәм прокуратура хеҙмәткәрҙәре ярҙам итеп тора. Һунарсы ҡомары миндә әле лә һүнмәгән, тик  ул икенсе йүнәлеш алды. Урманға барһам, йәнлектәргә, ҡоштарға ашарҙарына алып барам. Ҡоштарға – көнбағыш, тейендәргә сәтләүек, ҡатнаш аҙыҡтар илтеп,  ҡыуанып ҡайтып китәм. Урманға барып, төрлө бәшмәктәр сәсәм, бигерәк тә аҡ бәшмәкте яратам.
Тағы ла бер хыялымды тормошҡа ашыраһы  ине: район биләмәләрендә кедр ағастарын үҫтергем килә. Себерҙән орлоҡтар алып ҡайттым, ҡайһы берҙәре өс йыл  инде үҫеп ултыра. Иң ныҡ йәнгә тейгәне: күл буйҙарының бысраҡлығы. Балығын тотҡас, рәхәтләнеп ял иткәс, ултырған урыныңды таҙартып китергә кәрәк бит инде. Бына ошо тәрбиәне  йәш быуынға биреп еткермәйбеҙ. Эште һәр кем үҙенән башларға тейеш. Ауылым янындағы ун бер күлде лә ихлас күңелдән тәрбиәләйем.
Ойошмаларға боҙ тишкестәр, төрлө кәрәк-яраҡ алып бирәм. Уҡыусылар ихлас ярҙам итә. Тәбиғәтте һаҡлау Тыуған илде һаҡлау менән бер ул.  Башҡортостанда  тәбиғәтте һаҡлауға ыңғай ҡараштың көсәйәсәгенә иманым камил. Шуның өсөн дә мин Экология һәм тәбиғәттән файҙаланыу министрлығында экологияны һаҡлау буйынса кәңәшсе булып торам. Бөтә мөһим сараларҙың уртаһында ҡайнап эшләгем килә, ошондай тынғыһыҙ тормош миңә көс бирә.
Тормош иптәшем Гөлсәсәк менән ике ул һәм ике ҡыҙ үҫтерҙек. Марсель улым Мәскәүҙә  – төҙөүсе, Ленар  минең  хеҙмәт юлымды һайланы, Алина һәм Альбина ҡыҙҙарым – Өфөлә студенттар.
– Әңгәмә өсөн рәхмәт.
 
Авторҙан. Ошоға тиклем геройым кеүек киң даирәле, белемле, алсаҡ, ябай кешеләрҙе бик һирәк осраттым. Кешеләргә ҡарата иғтибарлы, ихтирамлы булыуы, эс-бауырыңа үтеп, хәлеңде һорашыуы, күҙҙәрен ҡыҫа биреп, ихлас йылмайыуы, һәр ваҡыт нимәлер эшләргә әҙер тороуы һоҡландырҙы.
Миҙхәт Рәүил улы тураһында мәҡәлә яҙыу ғына  аҙ, китап яҙырлыҡ шәхес ул. “Рәсәй Федерацияһының атҡаҙанған төҙөүсеһе” тигән маҡтаулы исемгә лайыҡ булған. Тәбиғәтте һаҡлауға индергән  өлөшө лә баһалап бөткөһөҙ.

Әсләм КАМАЛОВ","24 Май 2022, 10:46",Эй ултыра балыҡсы...,Na
https://bashgazet.ru/articles/ey-ultyra-baly-sy-/2022-03-15/tabysh-y-alma-s-n-2728060,Табышһыҙ ҡалмаҫ өсөн…,,"Яҙға табан бөтә һыу ятҡылыҡтарында ла кислород етешмәй башлай. Ошоно күҙ уңында тотоп, халыҡ экологы, күлдәрҙе һаҡлауға көсөн, ваҡытын йәлләмәгән Миҙхәт Хәсәнов Ауырғазы районының Талбазы ауылы эргәһендәге күл-быуаларҙа мәкеләр уйыу менән мәшғүл.
Яңыраҡ ҡына район хакимиәтенең мәғариф бүлеге начальнигы Рөстәм Ғиләжетдинов, инвалидтар ойошмаһы етәксеһе Рәмил Асулов, Яңы Кәлсир ауыл советы депутаты Айрат Сабанаев һәм урындағы эшҡыуар Илнур Хөбөтдинов менән берлектә Мүклекүл быуаһында мәке уйҙылар. Мәкеләрҙән үҙенсәлекле еҫ таралды. Был боҙ аҫтында органик матдәләрҙең тарҡалыуы тураһында һөйләй, ярым тере селбәрәләрҙең күплеге күҙәтелде. Һигеҙ мең квадрат метр майҙанда тереклек иткән 160 мең табан балығының ғүмере ҡурҡыныс аҫтында икәнен аңғартты был хәл.
Шуныһы аңлашылмай: ауылда әллә күпме балыҡсы булып та, балыҡтарҙы ниңә ошондай аяныс хәлгә ҡалдырҙылар икән? Үҙең тәрбиәләгән күлдә балыҡ тотоу күңеллерәк тәбаһа. Ҡайһы бер һай быуаларҙа боҙ уларҙың төбөнә йәбешкән, унда йырындар йырырға кәрәк. Талбазы ауыл биләмәһе хакимиәте етәксеһе селбәрәләр ебәреүҙә үҙе лә ҡатнашты, бер өлөшө Кешәнле быуаһына ебәрелде.
Яҡын көндәрҙә башҡа күл-быуаларға сығып, мәкеләр уйып ҡайтырға уйыбыҙ бар. Райондың бөтә балыҡсыларын да ошо эшкә ҡушылырға саҡырабыҙ.
Данил АНДРЕЕВ.","15 Март 2022, 10:03",Эй ултыра балыҡсы...,Na
https://bashgazet.ru/articles/common_material/2023-09-03/yn-sh-f-te-3417532,Ҡәйнә шәфҡәте,"Тормоштоң ауыр мәлендә ярҙам ҡулы һуҙған, оло йөрәклелек күрһәткән кешеләргә изгелектәре әйләнеп ҡайта бит ул. ","Балалары иҙрәп йоҡлай, ә Әминәнең күҙендә тамсы ла йоҡо әҫәре юҡ. ""Хәҙер ни эшләргә? Нисек йәшәргә, балаларҙы ҡайһылайтып үҫтерергә?..."" Бөгөн ире, эштән ҡайтып инеү менән бер һүҙ ҙә өндәшмәй әйберҙәрен йыя башланы. Оло сумкаға бар кәрәк-яраҡтарын, кейемдәрен тултырҙы.
Икенсе оста имсәк ҡыҙын ҡосаҡлап бәүетеп торған ҡатыны ла, бер һүҙ әйтә алмай, баҫҡан урынында тораташтай ҡатып, ирен күҙәтте. Былайға уҡ барып етер тип һис уйламағайны ул. Әмир йөрөп туйыр ҙа, аҡылына килер, балаларҙы ташлап китә алмаҫ, тигәйне. Юҡ икән шул... ""Ысынтылап яратҡан кешемде осраттым. Башҡа һинең менән ҡала алмайым"" тигәне дөрөҫ булып сыҡтымы икән ни?..
Бына Әмир кәштәлә ятҡан банк картаһын барып алды, түш кеҫәһенә тыҡты. Тотонолмай торған, фатирға тәүге иғәнә итеп түләргә тип аҡса йыйып барған картаны... Унан, ""атай ҡайҙа бара, әсә-әй?"" тип әсәһенең итәгенән тартҡылаған дүрт йәшлек кенә улын да, бер йомарламдай ғына ҡыҙсығын да ҡосаҡлап тормай, ишеккә йүнәлде. Хушлашманы ла...
Ишек шарт итеп ябылған ыңғайы Әминә иҫенә килгәндәй булды. Артындағы диванға лып ултырҙы. Ниндәйҙер бәлә килгәнен аңлағандай шымып ҡалған сабыйҙарын үҙенә ҡыҫып, күҙен йомдо. Өҫтөнә олоғара тау ишелеп төшкәндәй тойҙо ул үҙен. Оло донъяла ике бәләкәй балаһы менән япа-яңғыҙ, терәкһеҙ ҡалған меҫкен йәш ҡатын.
Бер нисә көн шаңҡып йөрөгән йәш әсәнең ҡулына эш, тамағына аш барманы. Һөтө ҡырҡа кәмеп, инде сабыйын да имеҙә алмай башлағас, алты айы ла тулмаған ҡыҙсығын яһалма туҡландырыуға күсерергә тура килде.
Уҡыуын тамамлағас та кейәүгә сығып, бер-бер артлы балалары тыуған Әминәнең ҡулында дипломы бар ҙа, эш тәжрибәһе юҡ. Эше лә табылыр ине, ә балаларҙы ни эшләтәһең? Ярты йәшлек кенә сабыйҙы. Ә аҡса кәрәк, күп кәрәк. Йәшәп ятҡан фатирҙары ялланған, уға түләп торорға көсөнән килмәҫ, хатта әсәләре ярҙам иткән хәлдә лә. Ауылда донъя көткән яҡындары төшөп ҡалғандарҙан түгел, әммә атаһы инде һаулығы буйынса эшенән китергә мәжбүр булғайны, пенсия аҡсаһының яртыһы дарыу, башҡа кәрәк-яраҡҡа китеп тора.
Әлбиттә, ҡыҙҙарының хәлен ишетеү менән яҡындары: ""Үҙебеҙгә ҡайтаһың. Ил өҫтөндә сәпсек үлмәй. Балаларҙы аяҡҡа баҫтырышырбыҙ"", – ти һалды. Әсәһе бына-бына килеп төшөргә тейеш. Ауыр уйҙарына сумған Әминәне ишектәге ҡыңғырау тауышы һиҫкәндерҙе. ""Әмир!.."" – тип елкенгән йөрәген баҫа алмай, ишекккә йүгереп тигәндәй килде лә асып ебәрҙе. Унда ире түгел, ә ҡәйнәһе баҫып тора ине...
* * * – Һаумы, килен... – ғәҙәттә дорфа ғына тауышлы ҡәйнәһенең тауышы баҫалҡы, хатта үтә яғымлы яңғыраны. – Күҙеңдән күрәм кемде көткәнеңде, әммә был мин... Үтергә яраймы?
Ҡаршыһында баҙап баҫып торған Әминә һүҙһеҙ генә баш ҡаҡты.– Бөгөн генә ишеттем, килен, Әмир инеп сыҡты. Юҡһа сығып киткән көнөндә үк килеп етер инем, – тип һүҙ башланы ул. – Нимә тип әйтһәм дә, күңелеңә дауа була алмаҫ. Атаһына шул ҡәҙәре лә оҡшар икән! Төҫ-килбәте менән генә түгел, ҡатын-ҡыҙға битараф була алмағаны менән дә... Үҙе атайһыҙ үҫкәнгә күрә, балаларына шундай яҙмыш теләмәҫ ине лә кеше!.. – Ҡәйнәһе, ауыр көһөнөп, диванға барып ултырҙы ла дауам итте:
– Атаһы ташлап сығып киткәндә Әмиргә бит ни бары ете йәш ине. Бер нәмәгә мохтаж итмәнем, яҡшы итеп тәрбиәләргә тырыштым, ләкин шулай ҙа нимәнелер биреп еткермәгәнмен, күрәһең. Һиндәй яҡшы ҡатынын, гөл кеүек балаларын ҡалдырып сығып китерлек булғас!..
Әминә аш-һыу бүлмәһенә сығып, сәй ҡуйып ебәрҙе. Ҡәйнәһен һыйларлыҡ ризығы ла ҡалмаған икән. Бар һыйы — балалар печеньеһы ла ҡайнатма.
– Һин мәшәҡәтләнмә, килен. Сәй эсергә түгел, ыңғай хәбәр менән килдем. Бөгөн әйберҙәреңде йыйыштыр ҙа, иртәгә үк үҙемә күсереп алып ҡайтам!
Көтөлмәгәнлектән Әминәнең күҙҙәре шар асылды:– Ҡу-уй, ҡәйнәм, кәрәкмәй... – тигәненә уныһы ҡул ғына һелтәне:– Килен, ят кешеләр түгелбеҙ. Күрәләтә ике ейәнемде яҙмыш ҡосағына ташлайыммы мин?.. Нимәгә йәшәрҙәр, ҡайҙа йәшәрҙәр, нимә ашарҙар, тип уйламайыммы ни? Улай уҡ йөрәкһеҙ кеше түгелмен әле! Хәлеңде минән яҡшы аңлаған кеше юҡтыр. Егерме биш йыл элек үҙем ошо хәлдә ҡалдым, шуға асыҡ беләм!
Әминә иһә таң ҡалып, ни уйларға белмәй торҙо. Ҡәйнәһе уны бик яратып бөтмәй ине, ҙур ҡалала тыуып үҫкән улының ябай ауыл ҡыҙына өйләнеүен хушһынып етмәне. Әле килеп...
– Әсәйем килергә йыйына. Улар янына ҡайтып торормон, – тип мығырҙаны Әминә, тауышы ҡалтырап сыҡты.– Ҡоҙаның хәле үҙенә башҡа, ҡоҙағыйҙың хәстәрҙәре былай ҙа баштан ашҡан. Унан, ауылда гел генә тормаҫһың, килеп, барыһын яңынан башлайһыңмы? Юҡ, ике лә уйлама. Ике бүлмәле фатирымда урын иркен, беләһең, һеҙгә генә етер. Йоҡо бүлмәһен бушата башланым, хәҙер ҡайтып эшен бөтөрөргә генә ҡалды. Ейәндәремде ҡарашырмын, ваҡыты еткәс, эшенә лә урынлашырһың, тормошоң яйланыр, – тип теҙҙе ҡәйнәһе.
– Ҡәйнәм, һуң бит Әмир... – тигәненә уныһы:– Кеше ояһын туҙҙырып бәхетле булырға уйлаған ул нәмәһе менән килергә лә уйламаһын, фатихам юҡ! – тип кенә ҡуйҙы.
Икенсе көнөнә ҡәйнәһе йортона күсте килен. Ауылдан әсәһе килә һалып етте. Ике ҡоҙағый аш-һыу бүлмәһендә ярты төнгә ҡәҙәр сөкөрләште, балауыҙ ҙа һығып алды...
* * *Килен менән ҡәйнә бына тигән итеп татыу йәшәп китте. Хаҡлы ялға сығып өлгөрөүенә ҡарамаҫтан, көс-дарманы етерлек булған йәш сырайлы ҡәйнәһе эшен ташламағайны әле. Килене уның ҡайтыуына тәмле ризығын әҙерләп көттө, өй ҙә бөхтә булды, ейәндәре лә гел ҡараулы. Әминәнең уңғанлығын баһалап өлгөргән ҡәйнәһе элегерәк уға ҡарата ҡорораҡ булғанына уңайһыҙланып та ҡуя ине шикелле.
Әмир яңы кәләше менән инеп сыҡты бер, әммә әсәһе уларҙы ишек төбөнән ары үткәрмәне. Тыуып үҫкән йортонда Әминәне күргән ирҙең күҙе шар булды. ""Ә ул бында ни эшләй?!"" тип тауышын күтәргәнгә әсәһе: ""Минең киленем берәү генә. Ейәндәрем дә үҙемдеке, яттар өлөшөнә төшөп йөрөмәйем!.. Шуға һеҙҙе бында көтмәйҙәр!"" – тип ҡаты ғына әйткән ыңғайы күҙе-башы буялған юлдашы сығып ысҡына һалды, артынан Әмиргә лә ишекте ҡаты ябып сығып китеүҙән башҡа сара ҡалманы.
Бәләкәй ҡыҙына ике йәш тулып уҙғас, Әминәгә эшкә урынлашырға ла форсаты тыуҙы. Ҡәйнәһе эшенән китеп, ейәндәрен ҡарашты. Ейәнсәре менән бергә өлкәнен баҡсанан барып ала, паркта йөрөйҙәр, унан өсәүләп Әминәнең эштән ҡайтҡанын көтәләр.
Ваҡыт үтә торҙо. Беренсе класҡа уҡырға барған ейәнен мәктәпкә өләсәһе лә оҙатып барҙы. Был ваҡытҡа инде Әмир теге өйҙәшен дә ташлап, өсөнсө ҡатын менән йәшәй башлағайны. Бөкөрөнө ҡәбер генә төҙәтә, тип хаҡ әйткәндәрҙер, күрәһең.
Шул йылда Әминәнең яҙмышында Илһам пәйҙә булды. Етди, эшлекле, кешеләргә ҡарата ихтирамлы булған ир-егеткә ҡарата йөрөткән хөрмәт тойғоһоноң тора-бара яратыуға әйләнгәнен аңланы ул. Илһам иһә ҡатынды ҡабаландырманы, сабыр ғына янында булды.
Йәштәр кеүек, ҡәйнәһенән оялып ҡына осрашыуға барғылаған Әминәгә берҙән-бер көндө ҡәйнәһе: ""Йә, етәр инде бала-саға кеүек ҡасып-боҫоп йөрөргә. Саҡыр өйгә, мин дә күрәйем"", – тип йылмайҙы. Илһамды бер күреүҙән оҡшатты, ""донъя көтә торған, ышаныслы кеше, балаларҙы ла ситкә типмәҫ"" тип баһаланы.
...Әминә менән Илһамдың туйында ҡәйнәһе лә, ата-әсәһе менән бер рәттән, ҡәҙерле ҡунаҡтар араһынан урын алды. Бынан ары ла яңы ғаиләнең өйө уның өсөн һәр саҡ асыҡ булды. Йәштәр уны кәрәк саҡта ярҙамынан ташламаны, әле лә шулай дауам итә. Ейәндәре уның өсөн өҙөлөп тора. Ваҡытында оло йөрәклелек күрһәтеп, балаларына терәк була алғанға күрә, был ханым әле бәхетле ҡартлыҡ кисерә. Изгелектәр шулай әйләнеп ҡайта икән!..
Рәүилә ҒАТАУЛЛИНА. 
(Геройҙарҙың исемдәре ысынбарлыҡта тап килә ҡалыуы – осраҡлы хәл – авт.)
Фото: kartinki.pibig.info","3 Сентябрь , 21:00",Общие статьи,Na
https://bashgazet.ru/articles/common_material/2023-08-28/kinosubsidiya-a-ariza-bire-e-ell-shte-3410056,Киносубсидияға ғариза биреү еңелләште,"Был, ваҡытты экономиялау менән бергә, төбәктәге кино авторҙарына федераль бюджеттан субсидия алыу мөмкинлеген киңәйтә.","Рәсәйҙең Мәҙәниәт министрлығына киносубсидия алыу өсөн ғариза биреү хәҙер күпкә еңелләште. Бының өсөн Мәскәүгә барып тороу кәрәкмәй, тәғәйен документтарҙы йыйып, электрон вариантта «Дәүләт хеҙмәттәре» порталында «Дәүләт субсидиялары һәм гранттары» бүлеге аша ебәреп була.
Был, ваҡытты экономиялау менән бергә, төбәктәге кино авторҙарына федераль бюджеттан субсидия алыу мөмкинлеген киңәйтә.
Башҡортостанда шулай уҡ кинематография өлкәһендә проекттарға ярҙам гранттары конкурсы дауам итә. Ғаризалар 2023 йылдың 1 сентябренә тиклем ҡабул ителә.
Республика Башлығы Р. Хәбиров ҡушыуы буйынса республика Башлығы гранттар фонды 50 миллион һум тәшкил итә.
Конкурс шарттары менән ентеклерәк респубика Башлығы гранттары сайтында танышырға була.
Фото pixabay.com","28 Август , 21:10",Общие статьи,Na
https://bashgazet.ru/articles/common_material/2023-08-28/ni-s-n-byl-u-ayly-3410007,Ни өсөн был уңайлы?,Дәүләт хеҙмәттәрендә һалым тураһында белдереү ҡағыҙҙары алыу һәм һалым түләү мөмкинлеге бар.,"Хәҙер Дәүләт хеҙмәттәрендә һалым тураһында белдереү ҡағыҙҙары алыу һәм һалым түләү мөмкинлеге бар. Элек унда һалым бурысы тураһында мәғлүмәт кенә күренә ине.  Ни өсөн был уңайлы?  Бынан һуң почтаға йөрөргә кәрәкмәй, сөнки яңы опция алдан уҡ һалым тураһында белергә мөмкинлек бирә. Ә һалымды Дәүләт хеҙмәттәрендә пеня һәм комиссияһыҙ түләргә мөмкин.  Дәүләт хеҙмәттәрендә һалым тураһындағы белдереү ҡағыҙҙарын нисек алырға:  1 – «Госключ» ҡушымтаһын https://vk.cc/cfcTBU күсереп алығыҙ, электрон ҡултамға сертификаты алығыҙ.  2 – Дәүләт хеҙмәттәренә инегеҙ һәм алдан тултырылған мәғлүмәттәрҙе тикшереп сығығыҙ https://vk.cc/cpLMY9.  3 – «Госключ» ҡушымтаһына күсегеҙ ҙә белдереүҙәр ебәреүгә ризалыҡ бирегеҙ.  4 – Белдереү ҡағыҙҙары ебәреүгә смс килеүен көтөгөҙ. Ул бер нисә минут эсендә киләсәк.  Ентеклерәк мәғлүмәт - Рәсәй Федераль һалым хеҙмәте сайтында: https://vk.cc/cqtPug.  Рәсәй Федераль һалым хеҙмәтенең бәйләнеш үҙәге: 8 (800) 222 22 22  Һалым тураһындағы белдереүҙәр хаҡында шәхси һорауҙарға яуаптар Дәүләт хеҙмәттәрендә: https://vk.cc/cpg9kO  #Аңлатабыҙ_Башҡортостан","28 Август , 20:20",Общие статьи,Na
https://bashgazet.ru/articles/common_material/2023-05-28/s-p-sary-dy-belep-tashla-3276995,Сүп-сарыңды... белеп ташла,Ҡый һауытын ҡайҙа ҡуйырға ярай-ярамай икәнен дә белергә кәрәк.,"Яңыраҡ бер ҡыҙыҡ мәғлүмәткә тап булдым: Көнсығыш илдәренең ҡайһы берҙәрендә сүп-сар биҙрәһен һыу сығанаҡтары янында тотоу (әйтәйек, раковина аҫтында) аҡылһыҙлыҡ тип һанала икән. Был... бөлгөнлөккә төшөүгә тура юл тип ҡабул ителә.
Һыуҙың йәшәү сығанағы икәнен берәүгә лә аңлатып тороу кәрәкмәй. Шуға ла һыу – ул муллыҡ билдәһе лә. Көнсығышта, уның менән бергә ғаиләгә етешлек, һаулыҡ, һиллек килә, ә ошо ҡәҙәре байлыҡ алып килгән һыуҙы сүп-сар менән ҡаршылап, юлын ҡыйып тороу – наҙанлыҡтың үҙе, тип һанала.
Әлбиттә, быны ҡайһы берҙәрегеҙ хөрәфәт тә тиер. Шулай ҙа боронғонан килгән ғәҙәт, йола тиһәк тә булалыр, юҡтан бар булмағандыр. Ә кем белә, ҡулығыҙҙа аҡса тормау сере, бәлки, ысынлап та, тәү ҡарашҡа көлкө тойолған ошо күҙәтеүгә бәйлелер?..","28 Май , 09:00",Общие статьи,Na
https://bashgazet.ru/articles/common_material/2023-04-19/mm-be-osholay-ayyryp-teshl-p-ikm-k-ashay-al-yn-s-n-3227260,Һәммәбеҙ ошолай ҡайырып тешләп икмәк ашай алһын өсөн...,Механизаторҙар көн-төн тир түгә.,"Яҙғы бер көн йылды туйҙыра тигән мәҡәлдең иң актуаль осоро етте. Игенселәр бөгөн  һәр көндөң сәғәтен-минутын файҙаланырға тырыша.
Салауат исемендәге хужалыҡтың баш агрономы Рәмил Йосоповты Нордовка ауылы яғына барған баҫыуҙа тап иттек. “Яҙ быйыл иртә килде, баҫыуҙарҙы дымға ҡаплатып, тырматып өлгөрҙөк. Сенажға бер йыллыҡ үлән, борсаҡ сәсә башланыҡ, ҡуҙаҡлылар 143 гектарҙа, арпа 400 гектарҙан ашыу сәселгән. План буйынса ул 700 гектар майҙанды биләйәсәк. Бөртөклөләрҙән һуң көнбағыш, кукуруз, шәкәр сөгөлдөрө кеүек техник культураларға сират етә. Татлы тамыр баҫыуы майҙанын 420 гектарҙан 600 гектарға арттырҙыҡ”, - ти сәсеү тәрәнлеген тикшереп йөрөгән белгес. Кукуруз, татлы тамыр, картуф сәсергә иртәрәк, тупраҡ йылынып бөтмәгән.
Көн үҙәгендә хужалыҡ ашнаҡсылары бешергән ризыҡты эҫе килеш кенә Юлис Иманғолов “Газель” автобусында яландағы механизаторҙар янына килтереп еткерҙе. Көн оҙоно техникала ялан иңләгән ир-егеттәр тамаҡ ялғаған арала, әңгәмәләшергә лә форсат тейҙе.
Тракторсыларҙың барыһы ла тәжрибәле, эш стажы байтаҡ. Марат Буранбаев та 30 йылдан ашыу хужалыҡта водитель булып эшләй. Ҡышын Өфө, Мәләүез, Салауат ҡалаларынан минераль ашлама, орлоҡ ташыған. Азамат Йәрмөхәмәтов, Фидан Әлимбаев та кәрәк икән тракторға ултыра, кәрәк икән комбайнды “эйәрләй”. Тәжрибәле механизатор Фәнис Рәмиев бар уңайлыҡтары булған заманса “Джон-Дир” сәсеүлек комплексында эшләй.
Дөйөм алғанда, салауаттарҙың эш кәйефе һәйбәт, тик һауа торошо ғына ҡамасауламаһын.","19 Апрель , 21:40",Общие статьи,Na
https://bashgazet.ru/articles/common_material/2023-04-13/be-e-era-a-tiklemge-altyndy-k-rge-kil-me-3219491,Беҙҙең эраға тиклемге алтынды күргең киләме?,"Р.Ғ.Кузеев исемендәге Этнологик тикшеренеүҙәр институты музейында  “Троя алтыны һәм А.Пушкин исемендәге музей хазиналары” исемле күргәҙмә асыла. Күргәҙмә 24 апрелдән 23 июлгә тиклем дауам итә. Әйткәндәй, ул ябай ғына күргәҙмә түгел: быға тиклем ошо ҡәҙәр алтын-хазина бер ҡасан да бер юлы күргәҙмәгә ҡуйылмаған.","Күргәҙмәне йөҙҙән ашыу ҡиммәтле предмет тәшкил итәсәк – улар беҙҙең быуаттың етенсе быуатынан алып беҙҙең эраға тиклемге биш меңенсе йылды сағылдыра.
Мәҫәлән, төп өлөштә Пушкин музейынан килтереләсәк һәйкәлдәр боронғо тимер эшкәртеү хаҡында бәйән итһә, икенсе өлөштә бронза быуат һәм тимер быуат тарихы ҡомартҡылары менән танышырға була – улар башлыса эш һәм һуғыш ҡоралдары. Ә инде артабанғы өлөштә сағыштырмаса һуңыраҡ ваҡытта эшләнгән ҡиммәтле предметтарҙы ҡарарға тәҡдим ителә. Ойоштороусылар әйтеүенсә, ҡайһы бер әйберҙәр хатта тотош дәүер, ҙур тарих тураһында һөйләй.","13 Апрель , 21:35",Общие статьи,Na
https://bashgazet.ru/articles/common_material/2023-04-13/f-n-eshm-k-r-ren-byl-ur-yar-am-3219474,Фән эшмәкәрҙәренә был ҙур ярҙам,Бөгөн Башҡортостандың гранттар буйынса советы ултырышы үтте. Ултырышта ғалимдарыбыҙҙың Рәсәй фән фонды ярҙамы менән былтыр тормошҡа ашырылған гранттарға йомғаҡ яһалды һәм быйылғы заявкалар ҡаралды.,"Быйыл Башҡортостан ғалимдары тарафынан Рәсәй фән фонды гранттарында ҡатнашыр өсөн 19 заявка ебәрелгән, шуларҙың дүртеһе төбәк республика тарафынан хуплау алды.
Совет рәйесе, Башҡортостан Башлығы хакимиәте етәксеһе Максим Забелин һүҙҙәренсә, лайыҡ тип табылған проекттар төбәктең Фән һәм мәғариф министрлығы ҡарамағына тапшырыла.
Иҫегеҙгә төшөрөп үткәндә, былтыр фәнни-белем биреү үҙәгенең биш фәнни проекты грантҡа лайыҡ булғайны. Уларҙың икеһе тулыһынса республика ярҙамы менән тормошҡа ашырыла.
“Евразия фәнни-белем биреү үҙәге ғалимдары проекттарын үҫтереү маҡсатында 2021 йылда Рәсәй фән фонды менән хеҙмәттәшлек итеү мҡсатында килешеү төҙөнөк һәм ошо нигеҙҙә ғалимдарыбыҙҙың өҫтөнлөклө йүнәлештә башҡарған эштәре грант алыуға ышанысы күберәк”, - тип билдәләп китте ултырышта Максим Забелин.
Өҫтөнлөклө йүнәлеш тигәндән, мәҫәлән, былтыр ауыл хужалығы өсөн ДНК-маркер табыу, сифатлы яғыулыҡ, эҫене үткәрмәй торған ҡапламалар буйынса проекттар үткән булған. Улар буйынса отчеттар совет ултырышында ҡәнәғәтләндерерлек тип табылды.
 
Фото: Башҡортостан Башлығының социаль селтәрҙәге рәсми сәхифәһенән алынды.","13 Апрель , 20:10",Общие статьи,Na
https://bashgazet.ru/articles/common_material/2023-03-03/dmitriy-chernyshenko-m-radiy-h-birov-kil-s-k-motor-ary-inzhener-m-kt-ben-arany-3165305,"Дмитрий Чернышенко һәм Радий Хәбиров ""Киләсәк моторҙары"" инженер мәктәбен ҡараны.","3 мартта Өфөлә Рәсәй Хөкүмәте Рәйесе урынбаҫары Дмитрий Чернышенко һәм Башҡортостан Башлығы Радий Хәбиров Өфө фән һәм технологиялар университетында булды, унда ""Киләсәк моторҙары"" инженерҙар мәктәбенең эше менән танышты.","Уның йүнәлеше - фән ҡаҙаныштарын эшкәртеү һәм сығарыу. Йәш ғалимдар УУНиТ авиация һәм транспорт сәнәғәтендә ҡулланылған заманса электр техник комплекстарын проектлау, яһау, һынау менән шөғөлләнә.Рәсәй Хөкүмәте вице-премьеры һәм республика Башлығы студенттарҙың конструкторҙар бюроһын, электр машиналары, автоматика һәм һынау үҙәге өсөн автоматика ҡулайламаларының перспективалы асыштары менән танышты.Миҫал итеп Өфө ғалимдары универсаль модулле һәм микро-БПЛА прототиптарын күрһәтте. Моделдәр һынауҙар үтте һәм сериялы сығарыуға әҙер.Өфө фән һәм технологиялар университетының тағы ла бер мөһим асышы - электр двигателе менән бәләкәй магистраль самолет. Батареяның осошо 40 минутҡа етә икән.
- Дөйөм алғанда, проект бик перспективалы. Хәҙер тәжрибәне бөтә университетҡа лә таратабыҙ. Йылдам үҫеш өсөн беҙҙә бөтә нәмә бар, - тине ""Киләсәк моторҙары"" инженерҙар мәктәбе директоры Вячеслав Вавилов.
""Киләсәк моторҙары"" мәктәбенең үҙенсәлеге - һуңғы продукцияны сығарыуға йүнәлеш һәм индустриаль партнерҙар менән тығыҙ бәйләнеш.","3 Март , 20:40",Общие статьи,Na
https://bashgazet.ru/articles/common_material/2023-03-03/dmitriy-chernyshenko-bash-ortostandy-turistik-e-te-men-n-tanyshty-3165304,Дмитрий Чернышенко Башҡортостандың туристик ҡеүәте менән танышты.,"3 мартта Өфөлә Рәсәй Хөкүмәте Рәйесе урынбаҫары Дмитрий Чернышенко һәм Башҡортостан Башлығы Радий Хәбиров ҡаланың тарихи үҙәгендә урынлашҡан ""Арт-квадрат"" креатив киңлеген ҡараны. Бында шоу-румдар, галерея, йәмәғәт туҡланыуы ойошмалары, спорт һәм ижади майҙансыҡтар эшләй.","3 мартта ""TERRA BASHKIRIA"" 2023 йылдың туристик миҙгеле ""фестивале үтә.  Күләмле сара сиктәрендә республиканың туристик тармағын үҫтереү проекттары, перспективалары менән таныштырыу сараһы үтте. Шуны билдәләп үтәйек: 2022 йылда Башҡортостанда 1,9 миллион туристик сәфәр ҡылынған, ә быйыл уларҙың һанын 2,3 миллионға еткереү планлаштырыла.
Дмитрий Чернышенко һәм Радий Хәбиров фестивалдең тематик зоналары менән танышты, шул иҫәптән республика халыҡтарының традицион кәсептәре, сувенир продукцияһы, туристик техника һәм ҡорамалдар, шифахана-курорт учреждениелары стендтары һәм тармаҡ проекттары - ""Башҡортостанда оҙон ғүмерлелек. Туризм"", ""Өфө марафоны"","" Башҡорт каникулдары"".
""Уңайлы географик урын, транспорт мөмкинлеге, уникаль тәбиғи-рекреацион шарттар Башҡортостандың туристик ҡеүәте үҫешен көйләй, - тип һыҙыҡ өҫтөнә алды Дмитрий Чернышенко. - Бөгөн ""туризм.рф"" корпорацияһы менән хеҙмәттәшлектә яңы объекттар төҙөү өсөн инвестициялар йәлеп итеү мөһим"".
Хәтерегеҙгә төшөрәбеҙ, 2023 йылда ""Туризм һәм ҡунаҡсыллыҡ индустрияһы"" милли проекты сиктәрендә Башҡортостанға федераль ярҙамдың рекордлы күләмен - 550,2 миллион һум йәлеп итте. Ул 2022 йылға ҡарағанда 10 тапҡырға күберәк.","3 Март , 20:10",Общие статьи,Na
https://bashgazet.ru/articles/common_material/2023-03-02/e-e-kilterg-n-zavod-3163402,Еңеү килтергән завод!,"1943 йылдың 23 феврале... Стәрлетамаҡ оборона заводы үҙенең тәүге продукцияһын – данлыҡлы “Катюша”ға дары шашкаһы сығара. Улай ғына ла түгел, һуғыш мәлендә гвардия минометтары өсөн һәр бишенсе снаряд нәҡ бында етештерелә. Ошо көндәрҙә данлыҡлы “Авангард” заводына 80 йыл тулды. Юбилей саралары айҡанлы предприятиеға эш сәфәре менән БР Хөкүмәте Премьер-министры Андрей Назаров килде. Министрҙар кабинеты етәксеһе завод эшмәкәрлеге менән танышып, бәләкәй изделиелар, боеприпастар етештереүҙе ҡараны.","– “Авангард” предприятиеһы – уникаль завод. Бөйөк Ватан һуғышы йылдарында бында 15,8 миллион махсус заряд етештерелә. Был зарядтар Еңеүҙе яҡынайтыуҙа баһалап бөткөһөҙ өлөш индерә! – тип билдәләп китте Андрей Назаров. – Шулай ҙа, оборонаны нығытҡан завод өсөн һынаулы йылдар ҙа булманы түгел, ул тулыһынса эшләмәне, завод утилләштереү йүнәлешендә генә продукция сығарҙы. Әммә, ниһайәт, предприятие яңы һулыш кисерә, нефть, газ һәм башҡа скважиналар өсөн шартлатҡыстарҙан тыш дәүләт оборона заказы өҫтөндә эшләй, – тип тә өҫтәп китте етәксе.
 Андрей Геннадьевич һүҙҙәренсә, завод республика, илдең Оборона министрлығы, Ростех етәкселегенең иғтибары үҙәгендә, сөнки предприятиеға тиҙ арала аяҡҡа баҫып китергә, оборона өсөн тейешле кимәлдә продукция етештерергә кәрәк.
– 2022 йылда Рәсәй Оборона министрлығы ихтыяжы өсөн эшләгән производстволар Башҡортостанда дүрт тапҡырға артты һәм 56 предприятие булды. Оборона заказы 1,6 тапҡыр үҫте, – тип һүҙен дауам итте Премьер-министр. – Былтыр сентябрҙә республика Башлығы Радий Хәбиров тарафынан ошондай уҡ кәңәшмә үткәйне инде, кәңәшмә һөҙөмтәһе протокол төҙөлдө һәм шул күрһәтмәләрҙең ун бере үтәлде лә инде. 2023 йыл башынан завод хеҙмәткәрҙеренең һаны 10 процентҡа артты, ай һайын бында 70-ләгән кеше эшсе һөнәрҙәр буйынса эшкә алына, оборона заказын үтәү буйынса ҙур бурыстар ҡуйылған.
Был көндө Андрей Назаров махсус күргәҙмәлә дәүләт оборона заказы буйынса сығарылған продукция сығарыу линияһы, Оборона министрлығы өсөн минанан таҙартыуҙа ҡулланылған зарядтар производствоһы эше менән танышты.
“Авангард” федераль предприятиеһы генераль директоры Станислав Шевчук һөйләп үтеүенсә, оборона заказы ваҡытында һәм тейешле кимәлдә үтәү өсөн 2030 йылға тиклем эш стратегияһы төҙөлгән. Рәсәй Хөкүмәте ярҙамында предприятие сығымдарға субсидия юллаған һәм ошо аҡсаға яңы производстволар төҙөлә, иҫкеләре реконструкция үтә, биналар ремонтлана. 2025 йылға ҡайһы бер йүнәлештәр буйынса яңырыу процесы тамамланырға тейеш.
Әлбиттә, оборона тиклем оборона өсөн продукция етештергән заводтың әһәмиәте республика өсөн генә түгел, ил кимәлендә мөһим. Әммә ниндәй генә технологиялар булмаһын, хеҙмәттең төп факторы – Кеше! Был көндө Андрей Назаров предприятиеның алдынғы эшселәренә төрлө наградалар ҙа тапшырып үтте. Мәҫәлән, махсус изделиелар етештереү буйынса токарь Марат Ғөбәйҙуллин Хеҙмәт ҡаһарманлығы миҙалы менән бүләкләнһә, предприятие генераль директорының иҡтисад һәм финанстар буйынса урынбаҫары Светлана Шабулдаева “Башҡортостандың атҡаҙанған иҡтисадсыһы” исеменә лайыҡ булды, ә махсус изделиелар төргәкләүсе Людмила Клименко һәм цех мастеры Елена Новиковаға Башҡортостан Республикаһының Маҡтау грамотаһы тапшырылды.
Донъя ҡуласа тиҙәр... Ҡасандыр Еңеү килтергән завод төрлө йылдарҙа төрлө һынау кисерә һәм бына ул йәнә илебеҙ оборонаһы өсөн әһәмиәткә эйә исемен ҡайтарҙы, йәнә, бынан 80 йыл элек кеүек, предприятие илебеҙгә Еңеү килтерһен! Бының өсөн барлыҡ шарттар ҙа булдырыла!","2 Март , 19:10",Общие статьи,Na
https://bashgazet.ru/articles/common_material/2023-02-27/bash-ortostanda-nyurnberg-filmy-3158769,"Башҡортостанда – ""Нюрнберг"" фильмы ",Республика кинотеатрҙарында Нюрнберг процесы тураһында фильм күрһәтелә. Кино 2 мартта бөтә Рәсәй буйынса прокатҡа сыға," “Нюрнберг” –  фашистар өҫтөнән халыҡ-ара хәрби трибунал тураһында беренсе нәфис фильм. Сюжет тамашасыларҙы 1945 йылға, Халыҡ-ара хәрби трибунал эше барған Нюрнбергҡа илтә. Ҡалаға донъянан төрлө кешеләр – журналистар, адвокаттар, тәржемәселәр, суд процесында ҡатнашыусылар һәм хеҙмәткәрҙәр тулған.
Фильмдың төп геройы – йәш тәржемәсе Игорь Волгин. Ул совет делегацияһы төркөмөндә эшләй. Бында Игорь рус ҡыҙы Ленаға ғашиҡ була. Йәштәрҙең мөхәббәтенә күп һынауҙар аша үтеү яҙа.
Ролдәрҙе талантлы сағыу актерҙар башҡара – Сергей Безруков, Любовь Аксенова, Евгений Миронов, Игорь Петренко һәм башҡалар.
Мәғлүмәт, фото: mgazeta.com","27 Февраль , 17:30",Общие статьи,Na
https://bashgazet.ru/articles/common_material/2023-02-10/e-e-tu-any-y-yul-transport-va-i-a-yna-el-kte-3137308,Һеҙҙең туғанығыҙ юл-транспорт ваҡиғаһына эләкте...," 

Иғтибарлы, уяу булығыҙ!
","Оператив-эҙләү саралары барышында полицейскийҙар  ике ғәйепләнеүсене ҡулға алған. Улар - Ғафури һәм Әлшәй райондарынан 18 йәшлек егеттәр. Эске эштәр министрлығынан хәбәр итеүҙәренсә, улар оло йәштәге кешеләргә шылтыратып, уларҙың туғандары юл-транспорт һәләкәтендә ғәйепле, ниндәйҙер сумма аҡса түләнһә, ярҙам итә аласаҡтары тураһында белдергәндәр. Шул юл менән мутлашыусылар пенсионерҙарҙы ике миллион һумға алдаған. 
Фото:sportishka.com","10 Февраль , 11:00",Общие статьи,Na
https://bashgazet.ru/articles/common_material/2023-02-09/bash-ortostandy-bulasa-yan-yn-ndere-sel-re-m-ot-aryusylary-ya-y-u-yu-u-ytyu-korpusyn-aldy-3137138,Башҡортостандың буласаҡ янғын һүндереүселәре һәм ҡотҡарыусылары яңы уҡыу-уҡытыу корпусын алды,"Бөгөн, 9 февралдә, Өфөлә Өфө радиоэлектроника, телекоммуникациялар һәм хәүефһеҙлек колледжының яңы уҡыу корпусы асылды.","Колледждың өҫтәмә бинаһында элек 44-се профессиональ училище булған. ""Башинформ"" мәғлүмәт агентлығы асыҡлауынса, яңы корпуста янғын хәүефһеҙлеге һәм ғәҙәттән тыш хәлдәрҙә һаҡлау буйынса белгестәр әҙерләнәсәк.Бында капиталь ремонт эшләнгән - был проект профессиональ белем биреү ойошмаларын яңыртыу буйынса республика программаһы буйынса ғәмәлгә ашырылған.2022 йылда был программа һөнәри белем биреү, лайыҡлы хеҙмәт шарттары һәм хеҙмәт династиялары йылына арналған саралар планында төп урынды биләне. Уны Башҡортостан Башлығы Радий Хәбиров иғлан иткәйне.Төбәк етәксеһе билдәләүенсә, Башҡортостан - урта һөнәри белем биреү учреждениелары һаны буйынса илдә лидерҙарҙың береһе. Төбәктә 96 колледж эшләй.- Колледждарҙың матди-техник базаһын модернизациялау, ҡорамалдар кәрәк. Сөнки сығарылыш уҡыусылары, предприятиеларға килгәс, заманса станоктарҙа эшләй белергә тейеш. Бынан тыш, дөйөм ятаҡтарҙа студенттарҙың йәшәү шарттарын яҡшыртыуға лә ҙур иғтибар бүләбеҙ. Быйыл мебель етештереүҙе яңырта башланыҡ, әммә күп ятаҡты капиталь ремонтларға кәрәк "", - тине Радий Хәбиров.Йыл саралары программаһында бик күп проекттар һәм программалар булды, уларҙың береһенә Өфө радиоэлектроника, телекоммуникациялар һәм хәүефһеҙлек колледжы инде. Ошоноң арҡаһында бинаны яңыртыу республика бюджетынан 56 миллион һум йүнәлтелгән. Был аҡсаға фасад, инеү урыны ремонтланған, тәҙрәләр, ҡыйыҡ, йылытыу һәм һыу менән тәьмин итеү системалары яңыртылған. Бынан тыш, студенттар ҡарамағында хәҙер уңайлы спорт һәм тантаналар залы, ашхана. Алдағы өс йылда корпустың матди-техник базаһын йыһазландырыу дауам итәсәк. Республиканың мәғариф һәм фән министры Айбулат Хажин һүҙҙәренсә, колледж яңыртыу эше туҡтап ҡалмаясаҡ.Фото: Башҡортостан Башлығы сайты.
 
 
 ","9 Февраль , 21:40",Общие статьи,Na
https://bashgazet.ru/articles/common_material/2023-02-09/radiy-h-birov-f-n-intellektual-transport-sistema-yny-eshe-men-n-tanyshty-3137128,Радий Хәбиров Өфөнөң интеллектуаль транспорт системаһының эше менән танышты,9 февралдә Өфөлә Башҡортостан Башлығы Радий Хәбиров Юл хәрәкәте хәүефһеҙлеге үҙәгендә булды. Ул бер аҙна элек республика буйынса Эске эштәр министрлығының ЮХХДИ идаралығы бинаһында эшләй башланы.,"Үҙәк юл хәрәкәте параметрҙары тураһында мәғлүмәттәр йыйыу, эшкәртеү кеүек бурыстарҙы башҡара.Юл хәрәкәте хәүефһеҙлеге үҙәге базаһында Интеллектуаль транспорт системаһы формалаштырыла, уның элементтары Өфө агломерацияһы биләмәһендә индерелгән дә инде.
Төбәк Башлығы фото- һәм видеотеркәү һәм алдан эшкәртеү кабинеттарын ҡараны.Үҙәк етәксеһе Мансаф Низакаев һөйләүенсә, ҡышҡы миҙгелдә хеҙмәткәрҙәр федераль һәм төбәк трассаларында юл хәрәкәте ҡағиҙәләрен боҙоу буйынса 20 меңгә яҡын протокол эшкәртә. Йәйге осорҙа был һан 50 меңгә етә. Артабан улар ЮХХДИ-ға ҡарар сығарыу өсөн килә.
- Беҙҙең хеҙмәткәрҙәр яңы бинала, уңайлы шарттарҙа эшләй. Быйыл беҙ тиҙлек режимын боҙоуҙарҙы автоматик рәүештә билдәләгән яңы программа һатып алдыҡ. Ә үҙәк хеҙмәткәрҙәре камераларҙың объективына ингән башҡа төрлө ҡағиҙә боҙоуҙарҙы тикшерә. Улар хәрәкәт иткәндә телефон аша һөйләшеү, ҡаршы һыҙатҡа сығыу һәм башҡалар, - тип һөйләне Мансаф Низакаев.
Юл хәрәкәте хәүефһеҙлеген тәьмин итеү өсөн даими рәүештә билдә һалыу зарур, ә трасса һәр ваҡыт яҡшы, сифатлы булырға тейеш, тип билдәләне республика Башлығы.
Тағы ла интеллектуаль системаны үҫтереүҙең киләһе этабында Мәскәүҙәге һымаҡ кешеләрҙе танып-белеү комплексын индерергә кәрәк, тип өҫтәне Радий Хәбиров. Башҡортостан буйынса эске эштәр министры вазифаһын башҡарыусы Артур Сәйфуллин Рәсәйҙең баш ҡалаһында ошо система ярҙамында бихисап енәйәттәр асыҡланғанын билдәләне.
Республика буйынса Эске эштәр министрлығының ЮХХДИ идаралығы начальнигы Владимир Севастьянов әйтеүенсә, былтыр юл камералары юл хәрәкәте ҡағиҙәләрен боҙоуҙы теркәгән, уларға ярашлы штрафтар билдәләнгән.
Радий Хәбиров Башҡортостан Хөкүмәтенә юл хәрәкәте хәүефһеҙлеген тәьмин итеүгә йыйылған аҡсаның бер өлөшөн юл билдәләре һәм башҡа кәрәкле элементтарҙы һатып алыуға йүнәлтергә ҡушты.Төбәк Башлығы Өфө агломерацияһының интеллектуаль транспорт системаһының эше менән ентекле танышты. Был инновация ""Хәүефһеҙ һәм сифатлы юлдар"" милли проекты сиктәрендә ғәмәлгә индерелә.
Мансаф Низакаев 2024 йылда яңы система тулыһынса сафҡа индереләсәген һыҙыҡ өҫтөнә алды. Өфөлә төп киҫелештә 50 интеллектуаль светофор ҡуйылған, быйыл уларҙың һаны тағы 51-гә артасаҡ. Улар трафик тығыҙлығын, хәрәкәт тиҙлеген һәм сигналдарҙы күсереп яҙыу алгоритмдарын үҙаллы билдәләй. Ул урамдарҙа хәрәкәт ағымын арттыра, ҙур тығындарҙың булдырмауҙы хәл итә. Интеллектуаль система шулай уҡ автобустар, троллейбустар һәм трамвайҙар хәрәкәтен күрергә мөмкинлек бирә.
Милли проект сиктәрендә республика шундай уҡ системаны Стәрлетамаҡта ла булдырыуға ғариза ебәрҙе.Юл хәрәкәте хәүефһеҙлеген тәьмин итеү өсөн ҡабул иткән саралар йыйылмаһы республика юлдарында тәртип булдырырға, ҙур ҡалаларҙа юл хәрәкәтен яҡшыртырға, тығындарҙы кәметергә, йәмәғәт транспорты хәрәкәтен көйләргә мөмкинлек бирер тип ышанам, - тип йомғаҡ яһаны Радий Хәбиров. - Тап ошо өлкәлә күп мөрәжәғәттәр һәм ялыуҙар килә.
Үҙәктең эше менән танышҡандан һуң Башҡортостан Башлығы ЮХХДИ хеҙмәткәрҙәре менән осрашты. Төбәк етәксеһе хеҙмәт коллективына һөҙөмтәле эшләгәндәре өсөн рәхмәт белдерҙе.
- Юлдарҙа үлем осраҡтарын кәметеүгә өлгәштек. Һәр бер юл-транспорт ваҡиғаһы, һәр һәләкәт - ғаиләләр өсөн фажиғә, - тине Радий Хәбиров. - 2022 йыл йомғаҡтары буйынса юлдарҙа үлем осраҡтары 15 процентҡа кәмегән. Бының өсөн бөтә структураларҙың, муниципалитеттарҙың һәм, әлбиттә, һеҙҙең хеҙмәт структураларының ҙур хеҙмәте тора.
Намыҫлы хеҙмәт һәм юл хәрәкәте хәүефһеҙлеген арттырыуға ҙур өлөш индергәне өсөн Радий Хәбиров ЮХХДИ идаралығы коллективына Башҡортостан Башлығының Рәхмәт хатын тапшырҙы.","9 Февраль , 21:20",Общие статьи,Na
https://bashgazet.ru/articles/common_material/2023-02-09/keshel-rg-yshanys-arta-3137067,"""Кешеләргә ышаныс арта""",Башҡортостан Республикаһының сәнәғәт һәм энергетика министры Александр Шельдяев ирекмәндәр менән осрашты.,"""Был юлы минең кабинетта ҙур компаниялар етәкселәре һәм дәүләт хеҙмәте белгестәре түгел. Ябай өфөләр тип тә әйтә алмайым мин уларҙы. Һирәк осрай торған сифаттарға эйә был кешеләр. “Үҙебеҙҙекеләр өсөн тегәбеҙ” ойошмаһы кешеләре беҙҙең яугирҙәргә бушлай кәрәкле әйберҙәр тегә.Бөтә республика буйынса йөҙҙән ашыу тегенсе йоҡо тоҡтары, эске йылы кейемдәр, балаклава һәм башҡа кәрәк-яраҡ тегә, шапка-бейәләй бәйләй. Бөтәһе 20-нән ашыу атама бар.Был ирекмәндәр хәрәкәтендә бер ниндәй ҙә аҡса ағымы юҡ. Уларға хәйриә ойошмалары, айырым кешеләр һәм предприятиелар туҡыма менән ярҙам итә. Битараф булмаған яҡташтарыбыҙ заказсыларға кейем-һалымды алып барып уҡ тапшыра (оҙайлы ялға ҡайтҡан хәрбиҙәргә, командирҙар частары, халыҡ фронты, эҙәрмән отрядтарына).Ҡыҙҙар-тегенселәр үҙҙәренең ҡорамалдары менән файҙалана. Был механизм аныҡ һәм көйлө эшләй, башҡа предприятиеларға уларҙан өлгө алырға кәрәк!Ә миңә улар заказдар күбәйеү, техниканың ҡайһы ваҡыт боҙолоп ултырыу сәбәпле килделәр. Улар менән бергә туҡымалар, ҡорамалдар менән тәьмин итеү мөмкинлектәрен тикшерҙек. Эре предприятиелар менән һөйләшеп, был мәсьәләне тиҙ арала хәл итеп ҡуйырбыҙ тип уйлайым.Бындай осрашыуҙарҙан һуң, кешеләргә ышаныс тағы ла нығыраҡ арта. Игелекле кешеләр менән һөйләшеүҙән күңел рәхәтлек тойғоһо кисерә! Хәрбиҙәргә бергәләп ярҙам итәсәкбеҙ!"" Фотолар: Александр Шельдяев сәхифәһенән алынды. ","9 Февраль , 21:10",Общие статьи,Na
https://bashgazet.ru/articles/common_material/2023-02-09/y-n-kilg-n-yylyly-ty-toyaby-3137104,“Өйҙән килгән йылылыҡты тоябыҙ!”,"Махсус хәрби операциялағы егеттәребеҙ ышаныс һәм юмор тойғоһон юғалтмай, үҙҙәрен лайыҡлы тота.","“Өйгә ҡайттыҡ. 5000 километрҙан ашыу юл артта ҡалды. Шул иҫәптән Донецк, Луганск халыҡ республикалары, Запорожье һәм Херсон өлкәләре буйынса. Бер ыңғай егеттәрҙең хәлдәрен дә беләйем тип, гуманитар ылауҙы бергә алып барҙым”, – тип яҙҙы Рөстәм Ғәзизов социаль селтәрҙәрҙәге үҙенең сәхифәһендә.Стәрлетамаҡтар күптән түгел ике ҙур ""КамАЗ"", ""ГАЗель"" һәм бер еңел автомобилгә алғы һыҙыҡта кәрәкле булған әйберҙәр тейәп юлға сыҡҡан. Махсус операцияла ҡатнашҡан егеттәргә автомашиналар, генераторҙар, тепловизор, квадрокоптерҙар, йылытыу мейестәре, дарыу, аҙыҡ-түлек алып барылған. Гуманитар ярҙам ылауын ҡала хакимиәте башлығы Рөстәм Фәрит улы үҙе лә оҙата барған.- Ҡала хакимиәте, “Башҡорт сода компанияһы” акционерҙар йәмғиәте һәм Стәрлетамаҡтың башҡа предприятиелары, ветерандар ойошмалары, эшҡыуарҙар, битараф булмаған кешеләр – барыһы ла кәрәкле әйберҙәрҙе яҡташтарыбыҙға ҙур хөрмәт һәм хәстәрлек менән йыйған. Әлбиттә, туғандарынан шәхси посылкалар ҙа алып барҙыҡ. Билдәле сәбәптәр буйынса, был гуманитар ярҙамды алып барып еткереүе еңелдән булманы. Шуға ҡарамаҫтан, беҙ иҫән-һау барып еттек, егеттәребеҙҙе күргәнгә, шәхсән үҙебеҙ барып ярҙамды ҡулдарына тапшырғаныбыҙға ҡыуанам. Беренсе, икенсе, өсөнсө полкта хеҙмәт иткән һәм Доставалов исемендәге ирекле батальон егеттәре менән күрештек. Командирҙары менән таныштым, хатта бер нисә мөһим мәсьәлә буйынса фекер ҙә алыштыҡ. Урындағы халыҡ та беҙҙең егеттәрҙә яҡлаусыларҙы күрә һәм уларға ҙур өмөттәр бағлай. Беҙҙекеләр ышаныс һәм юмор тойғоһон юғалтмай, үҙҙәрен лайыҡлы тота. Бик юғары хәрби рухта тип билдәләй командирҙары ла, – тине Рөстәм Ғәзизов. Беҙҙең егеттәр Стәрлетамаҡ халҡына кәрәкле әйберҙәр, игелекле һүҙҙәр, доға менән ярҙам иткәне өсөн ҙур рәхмәттәрен еткергән. “Арабыҙҙа меңләгән километр булыуына ҡарамаҫтан, һеҙҙән бөркөлгән йылылыҡты тоябыҙ”, ти егеттәр, тип билдәләне ҡала хакимиәте башлығы. – Мин, үҙ сиратымда, “Набат” һәм “Афғанстан ветерандары союзы”, ҡала предприятиелары, яугирҙәрҙәң ғаиләләренә ярҙам күрһәткәндәре өсөн рәхмәт белдерәм. Беҙ ошо йүнәлештә бер команда булып эшләйбеҙ һәм артабан да махсус хәрби операцияла булған ир-егеттәребеҙгә ярҙам итәсәкбеҙ. Яҡташтарыбыҙға иҫән-һау, еңеү менән ҡайтыуҙарын теләп ҡалабыҙ! – ти хакимиәт башлығы.","9 Февраль , 21:00",Общие статьи,Na
https://bashgazet.ru/articles/common_material/2023-02-09/radiy-h-birov-ay-ar-b-z-rov-men-n-osrashty-3137034,Радий Хәбиров Айҙар Әбүзәров менән осрашты.,"9 февралдә Республика йортонда Башҡортостан Башлығы Радий Хәбиров ""ЛУКОЙЛ-Уралнефтепродукт"" яуаплылығы сикләнгән йәмғиәтенең генераль директоры Айҙар Әбүзәров менән осрашты.","Көн тәртибендә - төбәктә автозаправкалау станциялары (яғыулыҡ ҡойоу станциялары) фирма селтәрен артабан үҫтереү һәм юл буйы сервисы хеҙмәттәре ассортиментын киңәйтеү мәсьәләләре.Республика Башлығы компанияның Башҡортостан биләмәһендә һөҙөмтәле эшләүен билдәләне.- Беҙ партнерлыҡ мөнәсәбәттәрен һаҡлайбыҙ, инвестиция башланғыстарына һәм социаль проекттарға ярҙам итергә тырышабыҙ , - тине Радий Хәбиров. - Ә һеҙҙең уңышлы эшләүегеҙ республика халҡы һәм ҡунаҡтарына уңайлы шарттар булдырырға мөмкинлек бирә.
Компанияның генераль директоры Айҙар Әбүзәров 2022 йылға эш йомғаҡтары һәм яғыулыҡ ҡойоу станциялары селтәрен, шул иҫәптән федераль трассаларҙа эшләү пландары тураһында һөйләне.
- 2023-2025 йылдарҙа беҙ М-7 ""Волга"" автомобиль юлында яңы заправка станцияларын төҙөргә ниәтләйбеҙ. Ул Шәрип ауылы тирәһе һәм Үрге Йәркәй ауылы аша үтәсәк. Ошо автозаправкалау станцияларында автоһәүәҫкәрҙәр өсөн тауарҙар һәм хеҙмәттәрҙең киң ассортименты тәҡдим ителәсәк, - тип хәбәр итте Айҙар Әбүзәров. - Бынан тыш, М-5 ""Урал"" трассаһында яңы АЗС төҙөү планлаштырыла.Белешмә:""Лукойл-Уралнефтепродукт"" яуаплылығы сикләнгән йәмғиәте - ""ЛУКОЙЛ"" асыҡ акционерҙар йәмғиәтенең иң эре төбәк-ара көнкүреш операторҙарының береһе. Компания Башҡортостанда, Татарстанда, Удмуртияла, Ырымбур, Һамар, Төмән, Силәбе, Ҡурған, Свердловск, Киров һәм Ульяновск өлкәләрендә, Ханты-Манси автономиялы округы, Ямал-Ненец автономиялы округы һәм Пермь крайында яғыулыҡ, май һәм башҡа тауарҙар һата. Предприятие составына 600-ҙән ашыу автозаправка комплексы һәм 11 нефть базаһы инә.Башҡортостан территорияһында 54 ""ЛУКОЙЛ-Уралнефтепродукт"" яғыулыҡ ҡойоу станцияһы эшләй. 2021-2022 йылдарҙа компанияның заправкалау станциялары төҙөлөшөнә һәм модернизациялауға инвестициялар күләме 429 миллион һум тәшкил итте.Фотолар: Башҡортостан Башлығы сайтынан. ","9 Февраль , 19:50",Общие статьи,Na
https://bashgazet.ru/articles/common_material/2023-02-07/radiy-h-birov-ya-yusylar-soyuzy-r-yese-men-n-osrashty-3134162,"""Һүҙ оҫталары йәмғиәткә әҙәп, әхлаҡ  ҡағиҙәләрен еткерә""",Республика Башлығы Радий Хәбиров Башҡортостан Яҙыусылар союзының яңы рәйесе Айгиз Баймөхәмәтов менән осрашты. ,"Республика Башлығы Радий Хәбиров Башҡортостан Яҙыусылар союзының яңы рәйесе Айгиз Баймөхәмәтов менән осрашты. Ул ойошмаға уҙған йыл аҙағында етәкселек итә башланы.
Осрашыуҙа башҡорт әҙәбиәтен үҫтереү, авторҙарға һәм нәшриәт эшмәкәрлегенә ярҙам итеү мәсьәләләре тикшерелде. Айгиз Баймөхәмәтов әйтеүенсә, Яҙыусылар союзы 300-ҙән ашыу прозаикты, шағирҙы, драматургты туплап тора. 2024 йылда ойошма 90 йыллыҡ юбилейын билдәләй.
Башҡортостан Башлығы, республика Союз эшмәкәрлегенә, шулай уҡ авторҙарҙың ижади башланғыстарына һәм проекттарына булышлыҡ итәсәк, тип билдәләне.
- Айгиз Ғиззәт улы, һеҙҙе яңы вазифағыҙ менән ҡотлайым. Башҡортостан Яҙыусылар союзының бик абруйлы ойошма икәнен беләм. Беҙҙең һүҙ оҫталары йәмғиәткә әҙәп, әхлаҡ ҡағиҙәләрен еткерә, илһөйәрлек һәм традицион ҡиммәттәргә хөрмәт тәрбиәләй, - тине Радий Хәбиров. Ике йыл элек яҙыусылар менән осрашҡайныҡ. Ҡайһы бер йөкләмәләр үтәлгән, бәғзеләрен тормошҡа ашырыу бара. Улар тураһында ентекләп фекер алышырға тәҡдим итәм.
Башҡортостан Яҙыусылар союзы рәйесе ойошма эшенең төп йүнәлештәре тураһында һөйләне. Улар араһында - башҡорт авторҙары әҫәрҙәрен, уҡыу мәҙәниәтен популярлаштырыу, ижади саралар - конкурстар, фестивалдәр һәм күргәҙмәләр үткәреү.
Айгиз Баймөхәмәтов билдәләүенсә, Яҙыусылар союзы идараһы XIX быуат архитектураһы һәм тарихы ҡомартҡыһы булып торған Поликарпов йортонда урынлашҡан, бинаға ярайһы ремонт кәрәк. Республика етәксеһе быйыл бинала ремонт эштәрен башларға, ә киләсәктә был урында әҙәбиәтселәр өсөн заманса ижади майҙан булдырыу бурысын йөкмәтте.
Сығанаҡ: glavarb.ru/rus/press_serv/novosti/","7 Февраль , 21:30",Общие статьи,Na
https://bashgazet.ru/articles/common_material/2023-02-07/esh-ara-ynda-yal-da-k-r-k-3134151,Эш араһында ял да кәрәк,БР Хөкүмәте Премьер-министры А.Назаров сәхифәһенән: ,"""Ҡайһы саҡта эшлекле осрашыуҙар һәм кәңәшмәләр араһында ҡыҫҡа пауза алырға кәрәк. Ошо мәлдә Ағиҙел йылғаһы өҫтөндә ҡояш байыуын күҙәтергә яратам. Бөгөн һыуыҡ ҡына, дуҫтар! Республиканың Ғәҙәттән тыш хәлдәр министрлығы хәбәр итеүенсә, урыны менән томан, тайғаҡ. Иғтибарлы һәм һаҡ булығыҙ!""
Сығанаҡ: vk.com/agnazarov","7 Февраль , 20:20",Общие статьи,Na
https://bashgazet.ru/articles/common_material/2023-01-15/konkursta-atnashyr-a-sa-yralar-3105679,Конкурста ҡатнашырға саҡыралар,Һәр ижади кешенең үҙенең көсөн һынап ҡарау мөмкинлеге бар.,"VI “Ҡалаларҙы үҙгәртеүсе идеялар” Бөтә Рәсәй йәш архитекторҙар һәм урбанистар конкурсы старт алды. Ҡала мөхитен төҙөкләндереү проекттарын төҙөүҙә һәм планлаштырыуҙа әүҙем ҡатнашҡан һәләтле йәштәрҙе асыҡлауға, үҫтереүгә һәм уларға ярҙам итеүгә йүнәлтелгән сара 2022 йылдың 15 декабренән 2023 йылдың 25 апреленә тиклем уҙа.
– Һәр ижади әүҙем йәш граждандың уңайлы ҡала мөхитен булдырыуҙа ҡатнашыу, үҙе йәшәгән йәки Рәсәй Федерацияһының теләһә ҡайһы ҡалаһында архитектура һәм дизайнер проекттарын әҙерләү һәм тормошҡа ашырыу мөмкинлеге бар, - тип билдәләне Башҡортостан Республикаһының төҙөлөш һәм архитектура министры вазифаһын башҡарыусы Егор Родин.
Конкурста 10-13 йәштәрҙәге, 14-17 йәштәрҙәге һәм 18-35 йәштәрҙәге йәш граждандар ҡатнаша ала.
Конкурсанттарға яңы йәмәғәт киңлектәрен, тораҡ пункттың архитектура йөҙөн үҫтереүгә, ҡала мөхитенең сифатын яҡшыртыуға һ.б. йүнәлтелгән проекттар әҙерләргә тәҡдим ителә. Бер нисә номинация ауыл биләмәләрен үҫтереүгә һәм ауыл архитектураһына арналған. Бөтәһе 25-тән ашыу номинация.
Ижади бәйге ике этапта үткәрелә:
I этап – ситтән тороп, 2022 йылдың 15 декабренән 2023 йылдың 25 апреленә тиклем бара. Ҡатнашыуға заявка һәм конкурс материалдары сайтта тултырыла http://россия-территория-развития.рф.
II этап – 2023 йылдың 7 июненән 2023 йылдың 9 июненә тиклем АРХ-Мәскәү халыҡ-ара архитектура һәм дизайн күргәҙмәһе сиктәрендә үтә. Һәр номинация буйынса максималь балл йыйған проекттар авторҙары шәхси эштәрен яҡлап, конкурста туранан-тура ҡатнашасаҡ.
Еңеүселәрҙең проекттары урындағы үҙидара органдарына артабан уларҙы ҡала һәм биләмәләрендә тормошҡа ашырыуға тәҡдим ителәсәк.
14-17 йәш категорияһы конкурсында еңеүселәр “Ал елкәндәр” Бөтә Рәсәй балалар үҙәгенә юлламалар менән бүләкләнә. Өлкән йәштәгеләр архитектура экспедицияларында (Архангельск өлкәһе, Үзбәкстан, Төньяҡ Кавказ) ҡатнашыуға тәҡдим ителәсәк һәм архитектура воркшоптарында ҡатнашасаҡ.
Конкурстың икенсе этабында еңеүселәргә юғары уҡыу йорттарына ингәндә өҫтәмә балдар алыу мөмкинлеге бирелә. Шулай уҡ дәүләт корпорацияларында һәм архитектура бюроларында стажировка үтергә тәҡдим ителәсәктәр.
Конкурс тураһында положение, конкурс эштәренә шарттар һәм талаптар менән тулыраҡ рәсми сайтта танышырға мөмкин http://россия-территория-развития.рф.
Сығанаҡ: pravitelstvorb.ru/news/19928/
Фото://товаромания.рф","15 Ғинуар , 08:00",Общие статьи,Na
https://bashgazet.ru/articles/g-zitk-ya-ylyu/2023-10-19/bash-ortostan-g-ziten-m-sk-l-aldyralar-3485425,“Башҡортостан” гәзитен  Мәскәүҙә лә алдыралар,Командировка барышында быға инандыҡ.,"Бөгөн Дүртөйлө районына эш сәфәребеҙ Мәскәү ауылынан башланды. Ауыл биләмәһе башлығы Динар Хөснөтдинов менән  күрешкәс тә, уның:  “Башҡортостан” гәзитен алдырабыҙ ҙа, уҡыйбыҙ ҙа”, - тип беҙҙең гәзитте күрһәтеүе кәйефте күтәреп ебәрҙе.
“Айыҡ ауыл”  конкурсының республика этабында быйыл 1-се урын яулаған ауылда тормош ҡайнап тора. Конкурста еңгән аҡса иҫәбенә әле спорт майҙансығы төҙөлә. Эш урындары күп булғанғамы, был тарафта йәштәр ҙә күп төпләнә. Ауылдың төҙөк булыуы, яңы йорттар ҡалҡыуы ла ошо турала һөйләй. Мәскәү ауылының йүнсел кешеләре  менән дә аралаштыҡ. Махсус хәрби операцияла ҡатнашыусыларға, уларҙың ғаиләләренә ярҙам итеүсе, ауылдың төрлө сараларында бағыусы булараҡ булышлыҡ итеүсе эшҡыуар Илфир Ғилметдиновтың оло йәштәгеләргә республика баҫмаларына яҙҙыртып та бүләк эшләүен белдек. Быйыл ул ауылдаштарын “Башҡортостан”ға яҙҙыртып  шатландырмаҡсы. Мәскәү ауылы тураһында гәзитебеҙ биттәрендә уҡырһығыҙ.
Автор фотоһы.","19 Октябрь , 23:20",Гәзиткә яҙылыу,Na
https://bashgazet.ru/articles/g-zitk-ya-ylyu/2023-10-17/bash-ortostan-g-zite-he-m-tk-r-re-by-lild-3481621,"""Башҡортостан"" гәзите хеҙмәткәрҙәре - Әбйәлилдә",Әбйәлил районының Ҡаҙмаш урта мәктәбендә йылы осрашыу булды. ,"
“Ҡайҙа барһаң, дуҫ-иш кәрәк, атың сығып бәйләргә” тип халыҡ йырында йырланғанса, алтын көҙҙәр етеп, ашлыҡтар бураларға һалынған мәлдә беҙ ҙә, гәзит хеҙмәткәрҙәре, халыҡ араһына сығып, киләһе йыл уңышын барларға, уҡыусыларыбыҙҙы һанарға, дуҫтарыбыҙ менән осрашырға, яңыларын табырға тырышабыҙ.


Бөгөн ""Башҡортостан"" гәзите хеҙмәткәрҙе Урал аръяғы райондарына командировкаға сыҡты. Әле Әбйәлил районының Ҡаҙмаш урта мәктәбе уҡыусылары һәм уҡытыусылары менән бик йылы осрашыуҙар бара.
 Зариф Атауллин етәкселек иткән Ҡаҙмаш урта мәктәбе районда иң алдынғы белем усаҡтарының береһе һанала. Бында көслө педагогик коллектив тупланған. Уҡыусылар белем алыуға ынтылып тора, төрлө олимпиадаларҙа призлы урындар яулай, спорт ярыштарында ҡатнаша. Йыр-бейеүгә маһир, милли матбуғатты иң күп алдырып уҡыусылар ҙа улар. Бигерәк тә спортҡа иғтибар ҙур, мәктәптә район, төбәк, республика һәм Рәсәй чемпиондары тәрбиәләнә. Йыл һайын СССР-ҙың саңғы буйынса спорт мастеры Әсҡәт Ҡаһармановтың призына – саңғы, Эске эштәр министр­лығының почетлы ветераны, отставкалағы майор Хөс­нөтдин Ғәниев исеменә – атыу, шәхси эшҡыуар Мәҙинә Ибра­һимова призына өҫтәл теннисы буйынса ярыштар үткәрелә. “Уҡыусыларҙың башланғыстарын бюджетлау” республика проектына чемпиондар мәктәбе  белем усағының спорт базаһын яҡшырытыуҙы маҡсат иткән саңғылар һәм ГТО-ның ҡышҡы төрҙәренә әҙерләнеү өсөн тренажер алыу проектын тәҡдим итеп, еңеп сыҡҡан. Һәм бөгөн бында спорт менән шөғөлләнеү өсөн бар шарттар тыуҙырылған.

Сарала Башҡортостан Республикаһының атҡаҙанған матбуғат һәм киң мәғлүмәт хеҙмәткәре, БР Журналистар союзы рәйесе, “Башҡортостан” гәзитенең баш мөхәррире – Вәдүт Исхаҡов, “Башҡортостан” гәзитенең баш мөхәррир урынбаҫары  Алһыу Әһлиуллина  һәм “Башҡортостан” гәзитенең мәғариф бүлеге мөдире Гөлдәр Яҡшығолова ҡатнаша. Ҡаҙмаш урта мәктәбендә осрашыу бик йылы үтте. Уҡыусылар үҙҙәренең йыр-моңға һәләтле булыуҙарын күрһәтте, төрлө һорауҙар бирҙе.
Мәктәп директоры Зариф Атауллин ҡунаҡтарҙы сәламләп, йыл һайын коллектив менән ""Башҡортостан"" гәзитенә яҙылыуҙарын, дәрестә һәм башҡа тәрбиәүи сараларҙа ҡулланыуҙарын  белдерҙе. Сарала шулай уҡ ошо мәктәптә белем алған, шәхси эшҡыуар Мәҙинә Ибраһимова ҡатнашты. Өлгөлө белем усағы, үҙҙәренең рухлы булыуҙарын йәнә бер ҡат иҫбатлап, районда тәүгеләрҙән булып “Коллектив менән – “Башҡорт­остан”ға!” акцияһына ҡушылды.
Киләһе осрашыуҙар Сибай ҡалаһында дауам итәсәк.
Автор фотолары.","17 Октябрь , 14:50",Гәзиткә яҙылыу,Na
https://bashgazet.ru/articles/g-zitk-ya-ylyu/2023-10-13/he-m-tt-sht-ren-lg-k-r-tte-3477578,Хеҙмәттәштәренә өлгө күрһәтте,"Инйәрҙәр ""Башҡортостан"" гәзитенә рәхмәт белдерҙе","“Башҡортостан” гәзите Республика көнөндә, 11 октябрҙә, “Башҡортостан” гәзитенең “Бәйләнештә” социаль селтәрендәге төрөкөмөндә үткәрелгән “Иң шәп ауыл биләмәһе” конкурсында еңеүсе булған Белорет районының Инйәр ауылы билмәһе халҡына шәп байрам концерты бүләк итте. Унда республиканың билдәле артистары сығыш яһаны, шулай уҡ гәзиткә яҙылыу ҙа ойошторолдо.
Сара халыҡҡа бик оҡшаны, тип уртаҡлашты Инйәр ауыл Советы депутаты, Инйәр ауылының 2-се мәктәбе директоры Рәфил Иҙрисов.
– Инйәр район мәҙәниәт йортонда ҙур сара үтте. Был сараның сәбәбе – быйыл беҙҙең Инйәр ауыл биләмәһе интернет селтәрҙәрҙә тауыш биреүҙә еңеп, беренсе урынға сыҡты. Шул сәбәптән беҙгә ҡунаҡҡа Рәсәйҙең атҡаҙанған артисы, Башҡортостандың халыҡ артисы яҡташыбыҙ Рәмил Ғәйзуллин, шулай уҡ яҡташыбыҙ, Башҡортостандың атҡаҙанған мәҙәниәт хеҙмәткәре Ранис Алтынбаев, Башҡортостандың атҡаҙанған артисы Венера Юлгилдина, Межгорье ҡалаһынан мәҙәниәт хеҙмәткәре, Рәсәй конкурстары лауреаты Зарифа Янбаева беҙҙә ҡунаҡта булдылар. Улар үҙҙәренең концерт программаһы менән  беҙҙе һөйөндөрҙө.
Әлбиттә, “Башҡортостан” гәзитенә ошондай ҙур сара уҙғарыуына ҙур рәхмәтлебеҙ. Инйәр ауылы халҡы исеменән, үҙемдең коллегалар исеменән ҙур рәхмәт белдерәм. Барыһына ла иҫәнлек-һаулыҡ, артабан да теләктәшлектә матур итеп эш алып барырбыҙ, тигән өмөттә ҡалам, – тине Рәфил Нуриәхмәт улы.
Рәфил Иҙрисов һәм уның хеҙмәттәше – Асы ауылы мәктәбе директоры Илнур Илгиз улы Мөхәмәҙиев башҡаларға өлгө күрһәтеп, 2024 йылға “Башҡортостан” гәзитенә яҙылды. Республикабыҙҙың башҡа мәктәп директорҙары ла уларға ҡушылыр, тигән ышаныс белдерәбеҙ. 
Әйткәндәй, 2024 йылға матбуғатҡа яҙылыу кампанияһы бара, һеҙ ҙә ""Башҡортостан"" гәзитенә һәм республикабыҙҙың милли баҫмаларына яҙылып, тыуған телебеҙҙе һаҡлауға үҙ өлөшөгөҙҙө индерә алаһығыҙ.  
Бергә булдыҡ, бергә ҡалайыҡ!
Автор фотоһы.
Автор видеояҙмаһы.","13 Октябрь , 15:00",Гәзиткә яҙылыу,Na
https://bashgazet.ru/articles/g-zitk-ya-ylyu/2023-10-12/arzan-ha-a-ya-ylyp-aly-y-3476501,Арзан хаҡҡа яҙылып ҡалығыҙ!,"“Башҡортостан” гәзите ошо йәһәттән үҙенең уҡыусылары араһында төрлө дәртләндереү саралары күрә. “Яҙыл да бүләк от!”, “Аҙна һайын – бүләк!” акцияларында ҡатнашыу өсөн баҫмабыҙға яҙылыу тураһында квитанцияғыҙҙың күсермәһен ебәрһәгеҙ, редакция тарафынан әҙерләнгән тос бүләктәрҙе – көнкүреш электр тауарҙарын отоу мөмкинлеге бар.","Республикала 2024 йылдың беренсе яртыһына матбуғатҡа яҙылыу кампанияһы ҡыҙа.  Арзан хаҡҡа яҙылыу оҙайтылып, ул 16 октябргә тиклем дауам итәсәк.  Яратҡан гәзит-журналдарын ғинуарҙан июнгә тиклем өйөнә алдырған кешеләр ҡиммәтле бүләктәр отошонда ла ҡатнашыу мөмкинлегенә эйә.
“Башҡортостан” гәзите ошо йәһәттән үҙенең уҡыусылары араһында төрлө дәртләндереү саралары күрә. “Яҙыл да бүләк от!”, “Аҙна һайын – бүләк!” акцияларында ҡатнашыу өсөн баҫмабыҙға яҙылыу тураһында квитанцияғыҙҙың күсермәһен ебәрһәгеҙ, редакция тарафынан әҙерләнгән тос бүләктәрҙе – көнкүреш электр тауарҙарын отоу мөмкинлеге бар.
Һеҙҙән квитанциялар көтәбеҙ, дуҫтар!
“Башҡортостан” гәзитенә интернет аша түбәндәге һылтанмалар аша еңел яҙылырға була:
www.podpiska.pochta.ru/press/П2729,
podpiska.pochta.ru/press/П3030
(йома һаны).
Шулай уҡ баҫмаға редакцияла яҙылыу мөмкинлеге бар. Тик был осраҡта гәзитте килеп алырға тура киләсәк.
Гәзитебеҙҙең электрон төрөнә rbsmi.ru сайтына инеп яҙыла алаһығыҙ. Ярты йылға яҙылыу хаҡы – 1092 һум.
Өфө ҡалаһында йәшәгәндәр “Өфө-матбуғат” киосктарында йә иһә матбуғат йорто киоскыһында арзаныраҡ хаҡҡа яҙыла ала.
Квитанцияларҙы 31 декабргә тиклем 450079, Өфө ҡалаһы, Октябрҙең 50 йыллығы урамы, 13, 509-сы бүлмә адресы буйынса йәки [email protected] электрон почтаһына, йәки ватсапҡа (89174202028) ебәрергә кәрәк.
Бергә булдыҡ, бергә ҡалайыҡ!","12 Октябрь , 19:00",Гәзиткә яҙылыу,Na
https://bashgazet.ru/articles/g-zitk-ya-ylyu/2023-07-27/y-ns-bash-ortostan-a-ya-yl-an-u-yusyby-motoblok-otto-3359920,"Һөйөнсө, “Башҡортостан”ға яҙылған уҡыусыбыҙ мотоблок отто!",Төп бүләк кемгә эләккән?,"Бөгөн, 27 июлдә, Башҡортостан юлдаш телеканалының “Сәләм” тапшырыуының иртәнге эфирында “Яҙылығыҙ һәм бүләк отоғоҙ”  тип аталған традицион акцияла ҡатнашҡан гәзит һәм журналдарға яҙылыусылар араһында бүләктәр уйнатылды.
 Башҡортостан юлдаш телеканалының тура эфирында уйнатыу йомғаҡтары буйынса түбәндәге еңеүселәр билдәләнде:
– төп бүләк-ноутбук Ейәнсура районының Байыш ауылынан З. М. Йәркәеваға эләкте. Ул “Башҡортостан уҡытыусыһы” журналына һәм “Ейәнсура таңдары” гәзитенә яҙылған, 118-се купон;
– туңдырғыс  – “Йәйғор” һәм “Йәшлек” гәзиттәренә яҙылған Нуриман районының Иҫке Исай ауылынан Нәфисә Бәҙретдиноваға эләкте, 184-се купон;
– телевизор – “Толпар” журналына һәм “Игенсе” гәзитенә яҙылған Саҡмағош районының Саҡмағош ауылынан Индира Латиповала, 145-се купон;
– мотоблок – “Башҡортостан”, “Дыуан хәбәрҙәре”, “Йәшлек” гәзиттәренә яҙылған Дыуан районының Арый ауылынан Мансур Хәтмуллинға юллана, 42-се купон;
– триммер – “Даирә”, “Йәшлек” гәзиттәренә яҙылған Ҡырмыҫҡалы районының Иҫке Муса ауылынан Флүрә Шәмәрәеваға эләкте, 216-сы купон.
Конкурс шарттары буйынса уҡыусыларға 2023 йылдың икенсе ярты йыллығына “Башҡортостан Республикаһы” нәшриәт йорто учредителе булған кәм тигәндә ике баҫмаға яҙылырға һәм 2023 йылдың 15 июленә тиклем нәшриәт йорто адресына ғариза ебәрергә кәрәк ине. Был республика гәзиттәре һәм журналдары, район һәм ҡала гәзиттәре исемлеге сайтта интернет-магазинда урынлаштырылған rbsmi.ru(https://rbsmi.ru/catalog/podpiska/).
Еңеүселәрҙе  ихлас ҡотлайбыҙ, әйберҙәрҙе алыу мәсьәләләре буйынса 8 (347) 226-99-54 телефоны буйынса “Башҡортостан Республикаһы” нәшриәт йортона мөрәжәғәт итергә кәрәк.
Шулай уҡ яҙылыусыларҙың бер үк ваҡытта һәм икенсе приздар уйнатыуҙа ҡатнашыу мөмкинлеге бар. Исемлектәге һәр редакция https://rbsmi.ru/catalog/podpiska/ үҙенең уҡыусылары араһында бүләктәр оттороу үткәрә, бының өсөн баҫмаға яҙылырға һәм редакцияға ҡатнашыуға ғариза ебәрергә кәрәк. Ҡасан һәм ниндәй бүләктәр уйнатылыуын редакцияла йәки баҫманың сайтында асыҡларға мөмкин.
1 июлдән 2024 йылдың 1-се ярты йыллығына һәм 2024 йылға алдан яҙылыу башланды, шул уҡ ваҡытта киләһе приздар уйнатыуға ғаризалар ҡабул ителә. Беҙҙең баҫмаларға почта бүлексәһендә, сайтта яҙылығыҙ rbsmi.ru, редакцияла һәм Өфө ҡалаһы, Октябрҙең 50 йыллығы урамы, 13, 212-се кабинет адресы буйынса , “Яҙылығыҙ һәм бүләк отоғоҙ” акцияһын ебәрегеҙ. Ғаризалар (квитанциялар, абонементтар) 2024 йылдың 15 ғинуарына тиклем ҡабул ителә.
Автор фотоһы.
           ","27 Июль , 15:15",Гәзиткә яҙылыу,Na
https://bashgazet.ru/articles/g-zitk-ya-ylyu/2023-07-24/bash-ortostan-a-ya-ylyp-it-tk-rgesle-buldy-3353105,“Башҡортостан”ға яҙылып ит үткәргесле булды,Миңнур апай ғүмер буйы беҙҙең гәзитте алдыра.,"Быйылғы йылдың 2-се яртыһына яҙылыусылар араһында матур-матур бүләктәр отторҙоҡ. Өфө ҡалаһында йәшәгән Миңнур Ғүмәрова өлөшөнә ит үткәргес сыҡты һәм бөгөн уға бүләген тапшырып ҡуйҙыҡ.
83 йәшлек Миңнур апай сығышы менән Ишембай районының Ҡолғона ауылынан. Йәштән ауылда ҡап һуғып хеҙмәт менән сынығып үҫкән ул. Шуға ла тормош һынауҙары алдында юғалып ҡалмай.
Бүләк отоусыбыҙ 1986 йылдан Өфөлә йәшәй. Байтаҡ ғүмерен автотранспорт предприятиеһында диспетчер булып эшләүгә арнаған. Хаҡлы ялға сыҡҡас, йәмәғәт эштәрендә әүҙем ҡатнаша, уның мәҡәләләре гәзит биттәрендә лә донъя күрә.
– “Башҡортостан”ды электән яратып уҡыйым. Редакцияға ла юлым өҙөлмәй. Гәзит төрлө темаларға яҙылған мәҡәләләре менән бай. Уны һәр ваҡыт көтөп алам. Почта ла яҡшы эшләй, ваҡытында гәзитте уҡыусыларына еткерә. Бүләк отоуыма ҡыуандым, баҫманың коллективына рәхмәт. Артабан да уңышлы эшләһендәр. Гәзиткә киләсәктә лә яҙыласаҡмын, – тип ихлас рәхмәтен белдерҙе Миңнур апай.
Гәзит уҡыусыбыҙға “Башҡортостан”ды тағы оҙаҡ йылдар алдырып, йәштәргә өлгө булып йәшәргә яҙһын.
Автор фотоһы.","24 Июль , 15:00",Гәзиткә яҙылыу,Na
https://bashgazet.ru/articles/g-zitk-ya-ylyu/2023-07-13/dair-l-r-k-s-n-bel-3338579,"""Даирә""ләр һүҙ көсөн белә",“Гәзит һынлы гәзиттә нисек эшләрмен? Ҡулымдан килерме?” ,"Башҡортостандағы һәр ҡала йәки райондың барлыҡ ҡаҙаныштарын, көйөнөстәрен һәм тәү сиратта урындағы һөйөнөстәрен киң мәғлүмәт саралары яҡтырта. Ҡырмыҫҡалы районында иһә “Даирә”, “Кармаскалинская новь” һәм “Үҙән” гәзиттәре донъя күрә. Был матбуғат баҫмалары хеҙмәткәрҙәре урындағы халыҡҡа төбәк иҡтисады, социаль, мәҙәниәт һәм башҡа өлкәләрҙән яңылыҡтарҙы еткерә, яҡташтарының йәшәйеше хаҡында бәйән итә.
Башҡорт телендә донъя күргән “Даирә” гәзитендә лә район тормошонан мөһим мәғлүмәттәр, халыҡты борсоған мәсьәләләр күтәрелгән мәҡәләләр донъя күрә. Ғөмүмән, һәр гәзит — ябай халыҡ менән йәмғиәтте тоташтырып торған үҙенсәлекле күпер ул. Рәсәйҙә, Башҡортостанда барған хәл-ваҡиғалар менән, ғәҙәттә, телевидениенан, үҙәк гәзиттәрҙән танышһаҡ, урындағы тормошто, нигеҙҙә, район баҫмаларынан ентекле беләбеҙ.
Гөлсәсәк Сәлих ҡыҙы Аласованың “Даирә” гәзитендә эшләүенә сирек быуат ваҡыт үткән. Уның матбуғат тигән мауыҡтырғыс донъяға килеп инеүе лә бик үҙенсәлекле. “Шуныһы ҡыҙыҡ: бер ҡасан да гәзиттә эшләрмен, тип уйламай торғайным. Әле яҙмышымдың “Даирә”гә бәйле булыуына һис үкенмәйем, – ти Гөлсәсәк Сәлих ҡыҙы.  – Мине был һөнәргә гәзит-журнал китап уҡырға яратыуым алып килгәндер, тип уйлайым. Бала саҡта уҡ ауыл мәктәбендәге һәм китапханаһындағы  төрлө повесть-романдар менән танышып бөткәйнем. Әсәйем менән атайым да уҡырға ярата ине. Апайым Гөлнара Иҫәнғолова, “Пионер” журналына мәҡәләләр яҙып, “Артек” лагерына барып ҡайтыу бәхетенә өлгәште”.
Өфө ҡалаһындағы 1-се педагогия училищеһында белем алған ҡыҙ Ҡырмыҫҡалы ауылындағы балалар баҡсаһына тәрбиәсе булып эшкә төшә һәм, бер нисә йыл үткәс, ҡыҫҡартыуға эләгә. Райондың хеҙмәт биржаһына иҫәпкә торған Гөлсәсәк Аласоваға урындағы “Даирә” гәзитенә тәржемәсе булып эшкә барырға тәҡдим итәләр. “Башта икеләндем, әлбиттә. “Гәзит һынлы гәзиттә нисек эшләрмен? Ҡулымдан килерме?” тигән уйҙар йөҙәтте, – тип хәтерләй ул. – Мин эшкә төшкән ваҡыттағы баш мөхәррир Миҙхәт Рәжәповҡа, дубляж буйынса мөхәррир Эльза Саттароваға рәхмәтем сикһеҙ. Тап улар минең остазым булды, эшкә өйрәтте. Тәржемәләрем ыңғай уҡ баҫылмаһа ла, артабан улар гәзиттә сыға башланы, унан һуң мәҡәләләрем дә донъя күрҙе”.
Үткән быуаттың 90-сы йылдарында “Даирә”лә эш башлаған Гөлсәсәк Аласова, шулай итеп, тәржемәсе, хәбәрсе, хаттар бүлеге мөдире, яуаплы секретарь вазифаларын атҡарған. Хәҙер ул – ошо баҫмала баш мөхәррир.
Бөгөн редакция хеҙмәткәрҙәре башҡорт телендә сыҡҡан район баҫмаһына яҙҙырыу, заман ауырлыҡтарына ҡарамаҫтан, тиражды кәметмәү өҫтөндә даими эшләй. Ауылдарға сығып, ихата һайын йөрөп, тигәндәй, халыҡ менән гәзитте, туған телде һаҡлап ҡалыу тураһында һөйләшеүҙәр, аңлатыу эштәре алып барыла. “Бер нимәгә ҡарамай, гәзитебеҙгә тоғролоҡ һаҡлап, уны алдырған уҡыусыларыбыҙға ҙур рәхмәтлебеҙ. Ниндәй генә ҡаршылыҡтар булмаһын, улар хәлебеҙгә инә. Кисә генә уҡытыусылар менән дә баҫмаға яҙылыу тураһында һөйләштек”,  – тине Гөлсәсәк Сәлих ҡыҙы, хәҙер һәр матбуғат баҫмаһын борсоған темаға ҡағылып.
Туған телебеҙ, мәҙәниәтебеҙ, әҙәбиәтебеҙ һәм матбуғатыбыҙ тығыҙ бәйләнештә икән, тимәк, туған тел дә йәшәйәсәк, тигән һүҙ. Башҡорт телендә туған халҡының йәшәйешен яҡтыртҡан, тарихын гәзит биттәрендә сағылдырған хеҙмәт коллективы артыҡ ҙур түгел. Уларҙың һәр береһенең төп маҡсаты – халҡыбыҙҙың милли рухын һаҡлаған баҫманы йөкмәткелерәк, уҡымлыраҡ һәм замансараҡ итеү. Баш мөхәррир урынбаҫары Фәнилә Сәлимгәрәева, хаттар бүлеге мөдире Фирүзә Рәхмәтуллина, матбуғатҡа яҙылыу бүлеге мөдире Розалия Назарова, гәзитте нәшерләүсе Миләүшә Дәүләнова – тап шундайҙарҙан. Заман башҡа, заң башҡа, тигәндәй,  киң мәғлүмәт сараларында хәҙер рекламаһыҙ  ҙа булмай: ул да баҫыла гәзит биттәрендә. Әминә Ҡолғонина Ҡырмыҫҡалы районында донъя күргән өс гәзиттә лә реклама агенты булып эшләй. Ҡырмыҫҡалы мәғлүмәт үҙәгенең кадрҙар бүлеге етәксеһе Фәнисә Бакирова – төбәктә донъя күргән һәр баҫмала эшләгән хеҙмәткәрҙең тоғро кәңәшсеһе, кәрәк икән хатта ярҙамсыһы ла. Водителдәр Рәмил Шәйбәков, Ирек Хисмәтуллиндың да яңылыҡтарҙың гәзит уҡыусыға тиҙерәк барып етеүендә өлөшө ҙур. Әйткәндәй, уларҙың барыһы ла матбуғатта оҙаҡ йылдар эшләй.
Илдәге төрлө хәл-ваҡиғалар, үҙгәрештәр, баҙар иҡтисадына күсеү, көрсөк, хаҡтарҙың күпкә артыуы үҙҙәрен һиҙҙермәй ҡалдырмай, әлбиттә. Был матбуғатта ла сағылыш таба, әммә ташҡа баҫылған мәңгелек, ташҡа баҫылған һүҙ көсө күпкә ҡеүәтлерәк.
“Районыбыҙҙа изге күңелле кешеләр йәшәүе ҡыуандыра. Улар ярҙамында махсус хәрби операцияла ҡатнашҡандарҙың ғаиләләренә 27 дана “Даирә”гә яҙҙырттыҡ, – ти Гөлсәсәк Аласова. – Иң мөһиме – яугирҙәребеҙ иҫән-һау һәм еңеү менән ҡайтһын, тип теләйем”. 
Айрат Нурмөхәмәтов фотолары.","13 Июль , 16:30",Гәзиткә яҙылыу,Na
https://bashgazet.ru/articles/g-zitk-ya-ylyu/2023-06-16/ya-y-b-r-sht-r-bash-ortostan-dy-u-yyasa-3302413,"Яңы Бәрҙәштәр ""Башҡортостан""ды уҡыясаҡ ",Ҡариҙелдең матур ауылдарының береһендә булдыҡ. ,"Урманлы тауҙарға һыйынып ултырған Ҡариҙел районы - республиканың иң матур төбәктәренең береһе. Сираттағы командировка барышында беҙ уңың Яңы Бәрҙәш ауыл хакимиәте биләмәһендә булып, уңған кешеләренә һоҡланып ҡайттыҡ. 
Сара барышында мәктәп коллективы һәм ""Азатлыҡ"" яуаплылығы сикләнгән йәмғиәте етәкселеге менән дә осрашырға насип булды. Әйткәндәй, улар ихлас ""Башҡортостан"" гәзитенә яҙылды.
Төпкөл ауылдарҙа ла халҡыбыҙҙың дәртләнеп йәшәүе тураһында махсус сығарылыш гәзитебеҙҙең алдағы һандарында донъя күрәсәк. 
Автор фотолары. ","16 Июнь , 14:00",Гәзиткә яҙылыу,Na
https://bashgazet.ru/articles/g-zitk-ya-ylyu/2023-06-14/bash-ortostan-a-bar-mer-re-b-yl-ng-n-3299754,"""Башҡортостан""ға бар ғүмерҙәре бәйләнгән ",Тоғро дуҫтарыбыҙ баҫмабыҙға дәррәү яҙылды. ,"Бөгөн Өфөлә “Республика Башкортостан” нәшриәт йорто матур сара – Матбуғатҡа яҙылыу көнө үткәрҙе. Ул 14 июндә билдәләнгән Башҡортостандың матбуғат һәм мәғлүмәт хеҙмәткәрҙәренең һөнәри байрамына арналды.
Беҙҙең “Башҡортостан” гәзитенә яҙылыусы тоғро дуҫтарыбыҙ ҙа бихисап ине. Уларҙың береһе – билдәле ғалим, техник фәндәр докторы Эрнст Юлбарисов.
– Мин “Башҡортостан” менән ғүмерем буйына бергә тиһәм, бер ҙә хата булмаҫ. Әле 1958 йылда Мәскәү дәүләт университетында уҡып йөрөгән сағымда “Совет Башҡортостаны” гәзите мөхәрриренә хат яҙғанымды иҫләйем. Гәзиттең башы яҙылыуы бик матур түгел ине, минең хаттан һуң төҙәттеләр. Шулай булғас, гәзит менән күп нәмә бәйләнгән. Үҙем дә “Башҡортостан”ға яҙышып торам, ғилми мәҡәләләрем донъя күрә. Гәзитте алыу менән тулыһынса уҡып сығам, барыһы ла оҡшай. Ғилми яҙмалар күберәк булһын ине тип теләйем. Әлбиттә, ҡатмарлы фәнни әйберҙәрҙе башҡортса яҙыуы еңел түгел, тик һеҙҙең был килеп сыға. Иҫән булһам, алдағы йылдарҙа ла, яратҡан баҫмамдан айырылмаҫҡа ине, – тине ул.
Тағы бер яҙылыусыбыҙ “Китап” нәшриәтендә эшләй икән. Эльвира Ниғмәтуллина Әлшәй районында йәшәгән әсәһе Мәрфуға Шәйхетдиноваға яҙҙырған.
– Үҙемде белә-белгәндән бирле беҙҙең өйҙә “Башҡортостан” гәзите булды. Атай-әсәйем һәр саҡ матбуғат менән дуҫ ине һәм быны беҙгә лә һеңдереп үҫтерҙе. Әсәйем Башҡортостандың атҡаҙанған ауыл хужалығы эшмәкәре, 27-се съезд делегаты булған кеше, ферма мөдире булып эшләне. Әле хаҡлы ялда, 72 йәштә булһа ла, үҙе гәзит-журналдарҙы көтөп алып уҡый. Шуға уны ҡыуандырайым тип йыл һайын “Баашҡортостан”ға яҙылып торам. Оҙаҡ йылдар тағы алдырырға булһын! – тине ул.  
Айрат Нурмөхәмәтов фотолары. ","14 Июнь , 21:00",Гәзиткә яҙылыу,Na
https://bashgazet.ru/articles/g-zitk-ya-ylyu/2023-06-14/matbu-at-yorto-aldynda-ur-bayram-3299302,Матбуғат йорто алдында ҙур байрам ,"Кешеләр матбуғатҡа яҙылды, концерт ҡараны, конкурста ҡатнашты һәм рәхәтләнеп аралашты","Бөгөн иртә менән Матбуғат йорто алдында бик йәнле булды. Бының тос ҡына сәбәбе бар – бар баҫмаларҙы берләштергән “Республика Башкортостан” нәшриәт йорто матур сара – Матбуғатҡа яҙылыу көнө үткәрҙе. Ул 14 июндә билдәләнгән Башҡортостандың матбуғат һәм мәғлүмәт хеҙмәткәрҙәренең һөнәри байрамына арналды.
Байрамға республикала сыҡҡан гәзит-журналдарҙың тоғро дуҫтары – уларға даими яҙылып, яратып уҡып барған, үҙҙәре уларға яҙышҡан, милли телдә сыҡҡан баҫмалар яҙмышына битараф булмаған кешеләр йыйылды. Сараға килгән ҡунаҡтар араһында баш ҡала халҡы, ҡунаҡтары, матбуғат ветерандары, билдәле шәхестәр булды.
Сара Шәһит Хоҙайбирҙин һәйкәленә сәскәләр һалыуҙан башланды. Унан һуң Башҡортостандың Матбуғат һәм киң мәғлүмәт саралары агентлығы етәксеһе Максим Ульчев барыһын да байрам менән ҡотланы.
– Ниһайәт, ковид сикләүҙәренән һуң йышыраҡ осраша башланыҡ. Яңыраҡ ҡына Башҡортостан Башлығы ҡатнашлығында медиайыйын үткәйне, бөгөн йәнә осраштыҡ. Ошондай йылы, күҙгә-күҙ ҡарашып аралашып булған саралар күберәк булһын. Әле бында матбуғатҡа яҙылыу ойошторолдо. Шулай уҡ “Добрая подписка” акцияһында ҡатнашып, махсус хәрби операцияла ҡатнашҡан яугирҙең ғаиләһенә матбуғатҡа яҙылыу бүләк итергә мөмкин, – тине ул. - Радий Фәрит улы журналистарҙың эшен бик юғары баһалай, уларҙың матди яғын да ҡайғырта. Әле мәҫәлән, Шәһит Хоҙайбирҙин премияһы күләмен арттырырға, журналистар өсөн гранттар булдырырға ҡушты. 
Максим Ульчев бер аҙ байрамдың тарихына туҡталды һәм киң матбуғат сараларының бөгөнгө әһәмиәте тураһында әйтте.
– Беҙҙең хеҙмәт һәр ваҡыт кәрәкле булды. Әлеге ваҡытта мәғлүмәт сығанаҡтары бик күп, шуға күрә баҫмаларға иғтибар өсөн дуҫтарса көрәшеп алырға ла тура килә. Тик беҙҙең ысын дошмандар бар – улар илдә һәм донъяла мәғлүмәт һуғышы алып бара, беҙҙең халыҡты етәкселеккә, бер-береһенә ҡаршы ҡуйырға тырыша. Ошо шарттарҙа матбуғаттың әһәмиәте тағы ла нығыраҡ арта. Беҙ халыҡҡа ысынбарлыҡты күрһәтергә, дөрөҫлөктө аңлатырға тейешбеҙ, – тине ул.
Максим Ульчев республиканың алдынғы журналистарына һәм редакциялар хеҙмәткәрҙәренә агентлыҡтың Почет грамоталарын тапшырҙы.
Һуңынан Башҡортостан һәм Рәсәй Журналистар союздарына яңы ағзалар ҡабул ителде, журналистар конкурстарында еңгән хеҙмәттәштәребеҙ бүләкләнде.
Артабан Матбуғат йорто алдындағы майҙанда концерт гөрләне. Башҡортостандың мәҙәниәт һәм сәнғәт оҫталары матур тамаша күрһәтте. Байрамда билдәле артистар һәм эстрада йондоҙҙары: Башҡорт дәүләт филармонияһы солисы Искәндәр Ғәзизов, Башҡортостандың халыҡ артисы Венер Камалов, ""Ауаз"" вокаль ансамбле, саксофонсы Евгений Хәлилов, республиканың халыҡ артисы Илнур Лоҡманов, билдәле әҙиптәр һәм башҡалар сығыш яһаны.
Майҙансыҡта китаптар, халыҡ кәсептәре күргәҙмәләре эшләне. Йәрминкәлә халыҡ оҫталарының төрлө әйберҙәрен һәм милли стилдәге биҙәүестәрҙе һатып алырға мөмкин ине. Һәр бер баҫма үҙенең продукцияһы менән таныштырҙы, ҡунаҡтарҙы ҡымыҙ, сәй, тәмлекәстәр менән һыйланы.
Байрамдың мөһим өлөшө – матбуғатҡа яҙылыу ине. Концерт ваҡытында кешеләр ташламалы хаҡ буйынса республика гәзит-журналдарына яҙылдылар. “Башҡортостан”, “Республика Башкортостан”, “Кызыл таң”, “Йәшлек”, “Өмет”, “Урал сасси”, “Чолман”, “Ошмес”, “Йәншишмә” гәзиттәре, “Ватандаш”, “Бельские просторы”, “Ағиҙел”, “Рампа. Башҡортостан мәҙәниәте”, “Аманат”, “Аҡбуҙат”, “Шоңҡар”, “Башҡортостан ҡыҙы”, “Толпар”, “Әллүки”, “Һәнәк”, “Башҡортостан уҡытыусыһың”, “Тамаша”, “Сельские узоры” – республика матбуғаты күп милләтле республикабыҙҙағы сағыу тормоштоң бөтә төрлөлөгөн сағылдыра!
Был көндә матбуғатҡа яҙылған һәр кем бүләк отоуҙа ҡатнаша алды. Кешеләр ҡолаҡсындар, пауэрбанктар отто. Ә төп приз – велосипед ине. Ул “Тамаша” журналы яҙылыусыһына эләкте.
Айрат Нурмөхәмәтов фотолары. ","14 Июнь , 14:30",Гәзиткә яҙылыу,Na
https://bashgazet.ru/articles/g-zitk-ya-ylyu/2023-06-13/matur-saranan-sitt-alma-y-3298242,Матур саранан ситтә ҡалмағыҙ! ,Иртәгә дәүләт киң матбуғат саралары Матбуғатҡа яҙылыу көнөнә саҡыра,"2023 йылдың икенсе ярты йыллығына гәзит-журналдарға яҙылыу кампанияһы сиктәрендә республика матбуғатын уҡыусылар өсөн “Башҡортостан Республикаһы” нәшриәт йорто матур байрам – Матбуғатҡа яҙылыу көнөн ойоштора. Был сара 14 июндә, республика журналистарының һөнәри байрамында – Башҡортостан матбуғаты һәм мәғлүмәт хеҙмәткәрҙәре көнөндә үтә.
Был көндө Өфөлә Матбуғат йорто алдындағы майҙанда һеҙҙе Башҡортостандың мәҙәниәт һәм сәнғәт оҫталарынан ҙур концерт көтә. Байрамда билдәле артистар һәм эстрада йондоҙҙары: Башҡорт дәүләт филармонияһы солисы Искәндәр Ғәзизов, Башҡортостандың халыҡ артисы Венер Камалов, ""Ауаз"" вокаль ансамбле, саксофонсы Евгений Хәлилов, республиканың халыҡ артисы Илнур Лоҡманов һәм башҡалар сығыш яһай.
Майҙансыҡта китаптар, халыҡ кәсептәре күргәҙмәләре эшләйәсәк. Йәрминкәлә халыҡ оҫталарының төрлө әйберҙәрен һәм милли стилдәге биҙәүестәрҙе һатып алырға мөмкин.
Концерт ваҡытында һеҙ ташламалы хаҡ буйынса республика гәзит-журналдарына яҙыла алаһығыҙ, уларҙың күбеһенә республика халҡы 100 йылдан ашыу ышана! “Башҡортостан”, “Республика Башкортостан”, “Кызыл таң”, “Йәшлек”, “Өмет”, “Урал сасси”, “Чолман”, “Ошмес”, “Йәншишмә” гәзиттәре, “Ватандаш”, “Бельские просторы”, “Ағиҙел”, “Рампа. Башҡортостан мәҙәниәте”, “Аманат”, “Аҡбуҙат”, “Шоңҡар”, “Башҡортостан ҡыҙы”, “Толпар”, “Әллүки”, “Һәнәк”, “Башҡортостан уҡытыусыһың”, “Тамаша”, “Ауыл биҙәктәре” – республика матбуғаты күп милләтле республикабыҙҙағы сағыу тормоштоң бөтә төрлөлөгөн сағылдыра! Был көндә матбуғатҡа яҙылған һәр кем бүләк отоуҙа ҡатнаша.
Матбуғатҡа яҙылыу көнө иртәнге сәғәт 11-се яртыла Шәһит Хоҙайбирҙин һәйкәленә сәскәләр һалыуҙан башлана. Һуңынан Башҡортостан һәм Рәсәй Журналистар союздарына яңы ағзалар ҡабул ителәсәк. Байрам концерты иртәнге сәғәт 11-ҙә башлана.","13 Июнь , 17:00",Гәзиткә яҙылыу,Na
https://bashgazet.ru/articles/g-zitk-ya-ylyu/2023-06-12/bash-ortostan-g-zite-k-pt-nge-du-yby-3296747,“Башҡортостан” гәзите - күптәнге дуҫыбыҙ!,Тап шулай ти Ф. Мостафина исемендәге 20-се Өфө ҡала башҡорт гимназияһының директоры Булат Илшад улы Зинуров. Ә һеҙ республикабыҙҙың төп милли баҫмаһына яҙылдығыҙмы? ,"Беҙ, үҙ сиратыбыҙҙа, гәзитебеҙҙең даими уҡыусыһы, күптәнге дуҫы Булат Илшад улын тыуған көнө менән ихлас ҡотлайбыҙ! Милләтебеҙҙең аҫыл улына тик юғары бейеклектәр, ғаилә именлеге һәм һәр башланғысында ҙур уңыштар теләйбеҙ! Халҡыбыҙ мәнфәғәтенә эшләгән фиҙакәр хеҙмәтегеҙ, янып торған ялҡынлы йөрәгегеҙ өсөн рәхмәт һеҙгә!
Әйткәндәй, “Рәсәй почтаһы” 5 июндән 15-енә тиклем 2023 йылдың икенсе яртыһына гәзит-журналдарға ташламалы хаҡҡа яҙылыу буйынса ун көнлөк иғлан итте. Арзан хаҡҡа “Башҡортостан” гәзитенә яҙылығыҙ, дуҫтар!
Нәсих Хәлисов фотоһы","12 Июнь , 14:15",Гәзиткә яҙылыу,Na
https://bashgazet.ru/articles/g-zitk-ya-ylyu/2023-06-10/ministr-urynba-ary-bash-ortostan-g-ziten-yaugir-ail-en-b-l-k-itte-3295549,"Министр урынбаҫары ""Башҡортостан"" гәзитен яугир ғаиләһенә бүләк итте",Был акцияға һеҙ ҙә ҡушыла алаһығыҙ,"Мәғлүм булыуынса, Өфөлә уҙған “Китап байрамы”нда Рәсәй Президенты ярҙаамсыһы Владмир Мединский менән Башҡортостан Башлығы Радий Хәбиров “#Изге подписка” (#Добраяподписка) акцияһын башлап, махсус хәрби операцияла ҡатнашҡан яугирҙәр ғаиләләренә 2023 йылдың икенсе яртыһына гәзит бүләк иттеләр.
Был сара әле дауам итә. Башҡортостандың мәғариф һәм фән министры урынбаҫары Әлфиә Закир ҡыҙы Ғәлиева был эстафетаны Матбуғат һәм киң мәғлүмәт саралары агентлығы етәксеһе урынбаҫары Марат Ғәзизовтан ҡабул итеп, Асҡын районының Ҡашҡа ауылында йәшәгән махсус хәрби операция яугиренең ғаиләһенә “Башҡортостан” гәзитен бүләк итте.
– Һәр ваҡыт гәзит-журналдарға яҙылыу кампанияһында ҡатнашып киләм, йыл да атай-әсәйемә “Башҡортостан” гәзитен бүләк итәм. “#Изге подписка” акцияһы эстафетаһын Марат Әсҡәт улы тапшырғас, шатланып ҡабул иттем һәм батыр яугирҙәребеҙҙең ата-әсәләренә гәзит бүләк итергә булдым.
“Башҡортостан” гәзите беҙҙең төп, үҙәк рәсми баҫма. Милли мәғариф өлкәһе өсөн яуап биргәс, был гәзитте уҡып барам. Беҙҙең башҡорт теле һәм әҙәбиәте уҡытыусылары өсөн дә был баҫма мөһим булып ҡала. Акцияның эстафетаһын Рәми Ғарипов исемендәге 1-се Башҡорт республика гимназия-интернаты директоры Илнур Сәлиховҡа, дәүләт хеҙмәткәре Гөлнара Ғәлимоваға һәм Асҡын районының хакимиәт башлығы Динис Йосоповҡа тапшырам,  – тине Әлфиә Закир ҡыҙы.
“#Изге подписка” акцияһында теләгән һәр кем ҡатнашып, махсус хәрби операцияла ҡатнашҡан яугирҙең ғаиләһенә яратҡан баҫмаларын бүләк итә ала. Бының өсөн:
- һайланған квитанция менән почта хеҙмәткәре янына барып, ""Яҡшы яҙылыу"" ҙы рәсмиләштерегеҙ;
- изгелек эстафетаһын социаль селтәрҙәр аша ике дуҫығыҙға тапшырығыҙ, акциянан фотоны социаль селтәрҙәрҙә урынлаштырығыҙ;
#ДобраяПодписка хештегын күрһәтергә онотмағыҙ.
Шулай уҡ социаль селтәрҙә эстафетаны урынлаштырыу һәм тапшырыу һорала.
Айрат Нурмөхәмәтов фотоһы.
 ","10 Июнь , 18:30",Гәзиткә яҙылыу,Na
https://bashgazet.ru/articles/g-zitk-ya-ylyu/2023-06-09/to-ro-du-taryby-y-bayram-a-k-t-be-3295026,Тоғро дуҫтарыбыҙҙы байрамға көтәбеҙ!,14 июнь – Башҡортостандың матбуғат һәм киң мәғлүмәт хеҙмәткәрҙәренең һөнәри байрамы уңайынан бар гәзит-журналдарҙы берләштергән “Башҡортостан Республикаһы” нәшриәт йорто матур сара – Матбуғатҡа яҙылыу көнө үткәрә. Был көндө яҙылыусы һәр кем ҡиммәтле приз отоу мөмкинлегенә эйә буласаҡ. Билдәле артистар һәм эстрада йондоҙҙарының сығышы ла көтөлә.,"Өфөлә Матбуғат йорто алдындағы майҙансыҡта Башҡортостандың мәҙәниәт һәм сәнғәт оҫталарының ҙур концерты үтәсәк.
Билдәле артистар һәм эстрада йондоҙҙары: Башҡортостан дәүләт филармонияһы солисы Искәндәр Ғәзизов, Башҡортостандың халыҡ артисы Венер Камалов, «Ауаз» вокаль ансамбле, саксофонсы Евгений Хәлилов, Башҡортостан Республикаһының халыҡ артисы Илнур Лоҡманов һәм башҡаларҙың килеүе көтөлә.
Китаптар һәм халыҡ кәсептәре күргәҙмәләре үтәсәк. Ҡул оҫталарының эшен һатып алырға була.
Сарала республика гәзит-журналдарына арзан хаҡҡа яҙылырға була, уларҙың күбеһенә республика халҡы 100 йылдан ашыу яҙыла! «Республика Башкортостан», «Башҡортостан», «Ҡыҙыл таң», «Йәшлек», «Өмөт», «Урал сасси», «Чолман», «Йәншишмә», «Ватандаш», «Бельские просторы», «Ағиҙел», «Рампа», «Аманат», «Аҡбуҙат», «Шоңҡар», «Толпар», «Әллүки», «Һәнәк», «Башҡортостан ҡыҙы», «Тамаша» һәм башҡа баҫмалар — беҙҙең күп милләтле республикала тормоштоң төрлөлөгөн сағылдыра! Был көндө яҙылыусы һәр кем ҡиммәтле приз отоу мөмкинлегенә эйә буласаҡ.
Матбуғатҡа яҙылыу көнө 10.30 сәғәттә Шәһит Хоҙайбирҙин һәйкәленә сәскәләр һалыуҙан башлана. Артабан Башҡортостан һәм Рәсәй Журналистар союздарына яңы ағзалар ҡабул ителәсәк. Байрам концерты 11.00 сәғәттә башлана.
Айрат Нурмөхәмәтов фотолары.","9 Июнь , 21:00",Гәзиткә яҙылыу,Na
https://bashgazet.ru/articles/g-zitk-ya-ylyu/2023-06-08/lili-apay-an-lg-alayy-3293195,Лилиә апайҙан өлгө алайыҡ,Ул Матбуғат йортона үҙе килеп гәзиткә яҙыла.,"2023 йылдың икенсе яртыһына гәзит-журналдарға яҙылыуҙың ҡыҙған мәле. Етмәһә, әле ташламалы хаҡҡа яҙылыу иғлан ителгән. Ваҡытлы матбуғатҡа яҙылыу мәлендә һәр саҡ Лилиә Вәлиәхмәт ҡыҙы Нафиҡованы иҫкә алам. Ул: “Рәмилә, һин урындамы? Хәҙер киләм”, – тип шылтыратып, мөхәрририәткә йылмайып килеп тә инә һәм гәзиткә яҙыла. Бына ҡайҙа ул илһөйәрлек!
Әле лә ошо Лилиә апай кеүек башҡа милләттәштәребеҙ ҙә әүҙем булһын ине, тип теләйбеҙ. Ысынлап та, Лилиә апайҙы йәштәргә өлгө итеп ҡуйырлыҡ, балаларын да рухлы итеп тәрбиәләгән. Быйыл мартта 85 йәшен билдәләгән апайыбыҙ Өфө ҡалаһының ижади тормошонда ҡайнап йәшәй, төрлө сараларҙа әүҙем ҡатнаша, концерттарға, театрҙарға йөрөй.   
Лилиә Вәлиәхмәт ҡыҙы 1938 йылдың 10 мартында Учалы районының Мулдаш ауылында тыуған. 1961 йылда Мулдаш һигеҙ йыллыҡ мәктәбен тамамлағас, Өфө медицина училищеһына уҡырға инә.
1965 йылда училищены тамамлағас, Учалы районында хеҙмәт юлын башлай. Хаҡлы ялға сыҡҡанға тиклем тыуған ауылында фельдшер булып эшләй. Хеҙмәт ветераны. Район, ауыл, йәмәғәт эштәрендә әүҙем ҡатнашып йәшәгән, төрлө йылдарҙа комсомол ойошмаһы етәксеһе, ҡатын-ҡыҙҙар советы рәйесе ла була. Тормош иптәше иртә вафат булғас, дүрт балаһын яңғыҙы тәрбиәләп үҫтерә. Балаларының һәр ҡайһыһының юғары белеме, яратҡан эштәре, үҙ ғаиләләре, бала-сағалары бар.
Лилиә Нафиҡова һуңғы йылдарҙа Өфөлә йәшәй, ейән-ейәнсәрҙәрен тәрбиәләшә. Баш ҡалалағы мәҙәниәт усаҡтарында эшләп килгән ижади төркөмдәргә - “Өфө хәтирәләре” фольклор ансамбленә, “Өләсәйҙәр һандығы” һәм “Селтәр” студияһына йөрөй. “Ҡатын-ҡыҙ – милләт әсәһе” конкурсында ла ҡатнашты.
Лилиә апай кеүек оло быуындан өлгө алайыҡ, милли баҫмаларға яҙылып, үҙебеҙҙең илһөйәрлегебеҙҙе башҡаларға күрһәтәйек. Беҙ бергә булғанда ғына, көслө була алабыҙ.
Автор фотоһы.","8 Июнь , 21:00",Гәзиткә яҙылыу,Na
https://bashgazet.ru/articles/g-zitk-ya-ylyu/2023-05-30/bash-ortostan-g-ziten-ail-men-n-u-yy-ar-3280671,“Башҡортостан” гәзитен ғаилә менән уҡыйҙар,"Баҫмабыҙға һеҙ ҙә яҙылмай ҡалмағыҙ, дуҫтар!","Баш ҡалабыҙҙа уҙғарылған “Китап байрамы” халыҡ-ара күргәҙмәлә Республика матбуғаты ла ҡатнашты. Унда “Башҡортостан” гәзитенең фотозонаһы эшләне.
“Башҡортостан” гәзитен ғаилә менән уҡыйҙар.
Нәсих Хәлисов фотоһы.","30 Май , 16:00",Гәзиткә яҙылыу,Na
https://bashgazet.ru/articles/g-zitk-ya-ylyu/2023-05-29/ziz-yosopov-bash-ortostan-dy-u-yy-e-3279165,"Ғәзиз Йосопов ""Башҡортостан""ды уҡый. Ә һеҙ?",Атаһының аманатына тоғро ул. Ниндәйме?,"Башҡорт теле — атам теле. Гәзит уны һаҡлай ҙа, камиллаштыра ла.Гәзит — көндәлек мәғлүмәт сығанағы ғына түгел, ә телде камиллаштырыу сараһы ла. Мәҫәлән, уны яңы һүҙҙәр менән байыта. 25 йыл тирәһе элек «Башҡортостан» гәзите биттәрендә ""ҡуртым"" һүҙе донъя күрә башланы. Аҙаҡ телмәребеҙгә инеп китте. Компьютер йәки интернет менән бәйле һүҙҙәрҙе лә гәзит эшмәкәрҙәре көндәлек тормошҡа индерҙе.Бөйөк яҙыусыларыбыҙ — Зәйнәб Биишева, Али Карнай, Рәми Ғарипов, Мостай Кәрим һәм башҡалар — бөтәһе лә ошо гәзиттә яҙышты. Уларҙы уҡыған атайҙарыбыҙ ҙа башҡорт теленең һутлы, бай тел икәнен белеп йәшәне.Башҡорт гәзиттәрен уҡыу, башҡорт яҙмаларына яҙылыу — гәзиттең ошо ролен ҡабул итеү тимәк, телебеҙҙең киләсәген уйлау, ҡайғыртыу.
Ғәзиз ЙОСОПОВ, Бөтә донъя башҡорттары ҡоролтайы медиа-бүлегенең әйҙәүсе белгесе.
Нәсих Хәлисов фотоһы.","29 Май , 15:45",Гәзиткә яҙылыу,Na
https://bashgazet.ru/articles/g-zitk-ya-ylyu/2023-05-29/larisa-abdullina-bash-ortostan-g-ziten-ya-yldy-e-ya-yldy-y-my-3278373,"Лариса Абдуллина ""Башҡортостан"" гәзитенә яҙылды. Ә һеҙ яҙылдығыҙмы?",Бына нисек аңлата ул үҙенең ынтылышын.,"""Башҡортостан"" - ул Башҡортостан Республикаһын бар иткән, дәүләтселегебеҙ һағында торған төп баҫма. Иленә тоғролар һәр дәүер ошо матбуғат менән бергә тын алған.
Республикабыҙҙың һәр даирәлә үҫешен сағылдырған йылъяҙма йөрәк тибешем менән бергә булыр, уны балаларыма ла васыят итәм!
""Башҡортостан"" - ул халҡыбыҙҙың үткәне, минең бөгөнгөм, баламдың киләсәге.
Лариса АБДУЛЛИНА, шағирә, журналист.
Нәсих Хәлисов фотоһы.
 ","29 Май , 10:55",Гәзиткә яҙылыу,Na
https://bashgazet.ru/articles/g-zitk-ya-ylyu/2023-04-14/bar-y-eren-bel-yek-3220332,Барҙың ҡәҙерен беләйек! ,БАШ МӨХӘРРИР ҺҮҘЕ Гәзиттәрҙе яу ҡырында ла ҡулдан-ҡулға йөрөтөп уҡыйҙар ,"Яҙҙың икенсе айы – апрель етеү менән ваҡытлы матбуғат саралары яуаплы һәм ҡыҙыу осорға аяҡ баҫа: йылдың икенсе яртыһына гәзит-журналдарға яҙылыу башлана. Ғәҙәттә, тап ошо осорҙағы яҙылыу кампанияһы ауырыраҡ, ҡатмарлыраҡ үтә. Ер ҡарҙан әрселеү менән күптәр баҡса, төҙөлөш мәшәҡәттәренә сума, алда торған оҙайлы йәйге ялға әҙерләнә башлай. Хужалыҡтар крәҫтиәндең изге бурысына – сәсеү эштәренә тотона. Иң тоғро дуҫтарыбыҙ һаналған уҡытыусылар уҡыу йылын лайыҡлы тамамлау, Берҙәм дәүләт имтихандарын тейешле кимәлдә уҙғарыу хәстәре менән яна. Донъя күләмендәге ҡатмарлы хәлдәр ҙә уйландыра...
Ошо һәм башҡа сәбәптәр матбуғаттың тиражында ла сағылыш тапмай ҡалмай, әлбиттә. Шуға күрә йылдың икенсе яртыһына гәзит-журналдарға яҙылыу кампанияһына бер аҙ борсолоп та, билде биштән быуып, ең һыҙғанып эшләргә кәрәклекте аңлап та аяҡ баҫабыҙ. Кемдер берәү “бынауындай болғауыр заманда гәзиткә яҙылыу ҡайғыһымы” тип әйтеүе лә ихтимал. Әммә, киреһенсә, тап бөгөн, интернет селтәрендәге мәғлүмәти һуғыш ҡыҙғандан-ҡыҙа барған, күптәр ялған мәғлүмәтте дөрөҫлөктән айыра алмаған, халыҡтың аңын томалау өсөн уйҙырма өҫтөнә уйҙырма уйлап сығарылып, интернет тултырып таратылған заманда, баҫма матбуғаттың, ташҡа баҫылған һүҙҙең баһаһы ла, бәҫе лә арта бара. Ил, донъя ниндәй генә ауыр осорҙар кисергән мәлдә лә дәүләтселек сәйәсәтенә таянған, халыҡты әхлаҡи йәһәттән тәрбиәләүҙе, рухын нығытыуҙы маҡсат итеп ҡуйған рәсми баҫмалар үҙ асылына тоғро ҡала, уҡыусыларына ышаныслы, дөрөҫ мәғлүмәт еткереүҙе төп бурыс тип һанай.
Күптән түгел йәш эшҡыуар Тимерғәле Ураҙғоловтың махсус хәрби операция биләмәһенә гуманитар ылау менән бергә республика баҫмаларын, шул иҫәптән “Башҡортостан” гәзитен дә алып барыуы тураһында хәбәр иткәйнек.
“Һуғыш хәрәкәттәре барған биләмәлә интернет ҡулланыу хәүефһеҙ түгел, шуға күрә яугирҙәр күп осраҡта яңылыҡтарҙы, республикала нимә барғанын белмәй. Беҙ ошоно күҙ уңында тотоп, уларҙың хәрби көндәлек тормошон бер аҙ күңеллерәк итергә булдыҡ һәм “Башҡортостан”, “Йәшлек” республика баҫмаларының яңы һандарын алып барҙыҡ. Бындай посылкаға егеттәр, туғандарын һәм яҡындарын күргәндәй, шатланды”, - тип уртаҡлашты Тимерғәле. Ул төшөргән видеояҙмала башҡорт яугирҙәренең “гәзиттәрҙең буяу еҫе өй мөхитенә, Башҡортостанға алып ҡайтҡандай булды” тип, “Башҡортостан” менән “Йәшлек”те ҡулдан-ҡулға йөрөтөп ҡарауҙарын, уҡыуҙарын күреп, беҙҙең дә күңел булды. Бына ҡайҙа беленә баҫма матбуғаттың ҡиммәте һәм ҡөҙрәте! Был изге башланғысты артабан да дауам итергә, башҡорт батальондарына даими рәүештә тыуған яҡ сәләме итеп “Башҡортостан” гәзитен, шулай уҡ башҡа милли баҫмаларҙы ебәреп торорға килештек.
Барҙың ҡәҙере юҡ көнөндә беленә, ти халыҡ әйтеме. Бөгөн республикабыҙҙа алты телдә төрлө баҫмалар нәшер ителә. Улар туған телдәрҙе һаҡлау һәм үҫтереү, милләт-ара татыулыҡты нығытыу, берҙәмлек, илһөйәрлек кеүек изге ҡиммәттәр тәрбиәләү эшенә лә тоғро хеҙмәт итә. Булғандың ҡәҙерен беләйек, милли матбуғатыбыҙҙы һаҡлайыҡ. Был йәһәттән һеҙгә ышаныс менән бағабыҙ, хөрмәтле уҡыусыларыбыҙ! Ә беҙ үҙ маҡсатыбыҙға һәм бурысыбыҙға – һеҙҙең өсөн ҡыҙыҡлы гәзит сығарыу, республикабыҙҙың һәм халҡыбыҙҙың көнитмешен яҡтыртыу, ҡатмарлы мәсьәләләрҙә дөрөҫ йүнәлеш күрһәтеү, иң мөһиме – дөрөҫлөккә таянған мәғлүмәт биреү эшенә тоғро ҡаласаҡбыҙ.
 ","14 Апрель , 13:00",Гәзиткә яҙылыу,Na
https://bashgazet.ru/articles/g-zitk-ya-ylyu/2023-04-12/ya-b-l-gen-n-m-hr-m-alma-y-3217356,Яҙ бүләгенән мәхрүм ҡалмағыҙ!,"Ҡәҙимгенән осһоҙораҡ хаҡҡа төшкәнде лә бүләккә тиңләргә булалыр бит. Етмәһә был ярты йыл буйы рухи аҙыҡ булып, кәйефегеҙҙе күтәреп торасаҡ.","Ташламалы хаҡҡа яҙылып ҡалығыҙ!
10 – 20 апрелдә ""Рәсәй почтаһы"" гәзит-журналдарға льготалы хаҡҡа яҙылыу буйынса Бөтә Рәсәй декадаһы иғлан итә. Был осорҙа “Башҡортостан” гәзитенә арзан хаҡҡа яҙыла алаһығыҙ.
Хаҡтар түбәндәгесә:П2729 индексы — аҙнаһына ике тапҡыр — 1555 һум 8 тин;П3030 индексы — (“Йома”, аҙнаһына бер тапҡыр) — 822 һум 18 тин;Электрон версия (rbsmi.ru сайтына инеп йә редакция аша яҙылырға мөмкин) — 990 һум.
Бәйләнеш өсөн телефон: 8 (347) 272-62-61.
БЕРГӘ БУЛДЫҠ, БЕРГӘ ҠАЛАЙЫҠ!
Айрат Нурмөхәмәтов фотолары.","12 Апрель , 17:00",Гәзиткә яҙылыу,Na
https://bashgazet.ru/articles/yal-s-tend/2023-08-02/s-i-ulla-tu-dyrmany-e-eshl-y-3369664,Сәғиҙулла туңдырманы үҙе эшләй,"Эҫе көндәр торғас, туңдырма күп ашала тип, оҫта ҡуллы йырсы был ризыҡты ла үҙе әҙерләй икән. Рецебы ябай ғына.","Йырсы Сәғиҙулла Байегет йәйге эҫе көндәрҙә туңдырманы үҙе эшләй. Ҡуйы һөт, ҡуйыртылған һөт, кокос онтағы, еләктән тиҙ генә ризыҡ әҙерләп, корждарға төрөп ике сәғәткә туңдырғысҡа ҡуя ла - тәм-томдо ашарға ла була. Афарин!
Фото: fonwall.ru","2 Август , 13:15",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-08-01/irt-nge-s-yg-ti-m-e-el-rizy-tar-3367189,Иртәнге сәйгә еңел әҙерләнгән ризыҡтар,Ҡабаланғанда тиҙ генә ризыҡ бешереп алырға тура килә. Был рецептар шул йәһәттән уңайлы.,"Лана үҙенең кулинар блогында тиҙ, еңел һәм тәмле бешерергә өйрәтә. Уның бер нисә рецебын һеҙҙең менән дә уртаҡлашмаҡсыбыҙ. ""Бәйләнештә"" социаль селтәрендәге төркөмөбөҙҙә иртәнге аштың, сәйгә тәмлекәстәрҙең бер нисә төрөн бешереүҙе күрһәткән видеояҙмалар тәҡдим итәбеҙ. Һаҡлап ҡуйығыҙ!
Автор фотоһы.
Видеосығанаҡ: https://vk.com/lanafoodblogger","1 Август , 08:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-06-27/t-mle-l-imertm-y-3316781,"Тәмле лә, һимертмәй ҙә","Был салатты ҡунаҡтар ҙа, өйҙәгеләр ҙә үҙ итер","Ишембай ҡалаһынан аш-һыу оҫтаһы Роза Йәнбирҙинаның шәп рецебын тәҡдим итәбеҙ. Был салатты ғаиләһе лә яратып ашай, һеҙгә лә кәңәш  итә.
-“Тунец менән салат” тип атала ул. Тәмле лә, туҡлыҡлы ла , әммә калорияһы  бик аҙ кимәлдә булыуы менән үҙенсәлекле салат.  Киске ашҡа ла бынамын тигән ризыҡ. Беҙгә ни бары кәбеҫтә, консерваланған тунец балығы, 4 йомортҡа, бер бәләкәй һауыт консерваланған кукуруз, 2 ҡалаҡ грек йогурты кәрәк була. Һәр береһен ваҡ ҡына турап ҡушабыҙ ҙа, аҡһымға бай салат ашайбыҙ, -ти Роза.
Эшләргә лә бер ҡатмарлылығы юҡ. Әйҙәгеҙ, һеҙ ҙә ошо салатты эшләп яҡындарығыҙҙы һыйлағыҙ әле.
Роза Йәнбирҙина фотоһы һәм видеоһы.","27 Июнь , 14:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-05-06/g-lyy-an-in-y-bauyr-a-beshererg-yr-t-3247034,Гөлйыһан инәй ысын башҡорт бауырһағы бешерергә өйрәтә,Ҡыҙҙарға кәрәк булыр был серҙәр.,"Дыуан районының Ҡаракүл ауылында йәшәгән Гөлйыһан инәй Сәғәҙиева үҙе генә белгән рецепт буйынса Т. Йосопов исемендәге республика лицей-интернатының 7-се А класы ҡыҙҙарына бауырһаҡ бешерергә өйрәтә. ""Бәйләнештә"" социаль селтәрендәге төркөмөбөҙҙә видеояҙма ҡарағыҙ.
Мәктәп телестудияһы, видеоға төшөрөү, монтаж - Ә. Й. Нуриева; интервью - Ләйсән Ямғырова.
Сығанаҡ: Әлфирә Нуриева.
Фото gotovka24.ru","6 Май , 11:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-04-22/huzhabik-l-r-k-sht-r-e-a-lap-uyy-y-3230274,"Хужабикәләр, кәңәштәрҙе һаҡлап ҡуйығыҙ!","Яҡындарығыҙҙы, ҡунаҡтарҙы аш-һыуға маһирлығығыҙ менән хайран иткегеҙ килһә, түбәндәге кәңәштәргә ҡолаҡ һалығыҙ.","1. Һурпаның күбеген ваҡытында һѳҙѳп алмаһағыҙ, ит бешкән кәстрүлгә бер сынаяҡ һыу ҡойоғоҙ. Күбек яңынан ҡалҡыр.2. Тауыҡ һурпаһына кишер һәм һуғандан башҡа бер ниндәй аш тәмләткестәр һалмағыҙ, юғиһә ул тәмен юғалтыр.3. Аштың тәмен боҙмайым тиһәгеҙ, лавр япрағын ашта ҡалдырмағыҙ.4. Һутлы, йомшаҡ кәтлиттәр әҙерләр ѳсѳн фаршҡа ваҡ ҡына итеп турап, еңелсә ҡыҙҙырылған ярты һуған һәм ҡырғыстан үткәрелгән картуф ѳҫтәргә кәрәк.5. Кәтлит формаһын юғалтмаһын һәм һуты ағып сыҡмаһын ѳсѳн, тәүге минутта уны кѳслѳ утта ҡыҙҙырып алығыҙ, һуңынан утын кәметегеҙ. Кәтлитте икенсе яғына әйләндергәс, утты йәнә кѳсәйтеп алығыҙ.6. Балыҡ киҫәктәргә ваҡланмаһын һәм алтын тѳҫкә инһен тиһәгеҙ, ҡурырҙан алда 10-15 минут элек таҫтамал менән ҡоротоп, тоҙ менән әүәләгеҙ.7. Ҡырылған сей картуф ҡараймаһын ѳсѳн уға бер аҙ һѳт ҡушыу зарур.8. Картуф иҙмәһен ҡулдан иҙһәгеҙ, ул тәмен юғалтмаҫ.9. Сүпрәле ҡамырға бешкән картуфты һыуытып, ваҡ ҡырғыс аша үткәреп ҡушһағыҙ, ул йомшаҡ һәм ҡабарынҡы булыр.10. Ҡамыр тиҙерәк ҡалҡһын тиһәгеҙ, уға бер нисә ерҙән кѳпшәле макарон ҡаҙағыҙ.11. Эҫе табаға тѳшкән аҡ май ҡараймаһын ѳсѳн табаны башта кѳнбағыш майы менән майлап алығыҙ.12. Табалағы май сәсрәп ыҙалатһа, ризыҡты ҡурыр алдынан таба тѳбѳнә саҡ ҡына тоҙ һибегеҙ.13. Кѳнбағыш майын салатҡа тоҙ, аш һеркәһе һәм борос һалғандан һуң ғына ҡоялар.14. Табынға ҡуйыр алдынан майонезлы салатҡа йә винегретҡа лимон ҡабын һалып тороғоҙ – ризыҡ үҙенсәлекле тәм алыр.
Сығанаҡ һәм фото: ""Файҙалы кәңәштәр"" төркөмөнән.","22 Апрель , 18:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-03-26/iftar-a-t-mle-m-tu-ly-ly-rizy-3192038,Ифтарға – тәмле һәм туҡлыҡлы ризыҡ,"“Һеҙ ҙә бешереп ҡарағыҙ әле”, – тип тәҡдим итә Эльмира Камалиева. Рецебы – яҙмала.","Бының өсөн түбәндәге ингредиенттар кәрәк:
ит фаршы; һуған; помидор; тәмләткестәр; тоҙ, борос.
“Барыһын бергә болғатырға кәрәк. Ләүәште киҫәктәргә бүлеп, һәр өлөшөнә итле массаны һалып төрҙөм. Өҫтәренә йомортҡа һылап сыҡтым һәм кунжут һиптем. 200 градуслыҡ мейестә 25-30 минут бешерҙем.
Бешеп сыҡҡас, бер аҙ аҡ май менән майлап ебәрҙем. Эҫе килеш табынға ҡуябыҙ”, - тип яҙған “Сәләм” телеканалы төркөмөнөң сәхифәһендә Эльмира Камалиева.
Фото: видеонан скриншот (https://vk.com/wall-254895_41766).","26 Март , 12:20",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-03-08/gollivud-yondo-o-bul-y-kil-3169689,Голливуд йондоҙо булғың килһә...,"Үҙебеҙҙе ҡәҙерләйек, матурлыҡҡа ынтылайыҡ, ҡыҙҙар!","Ҡатын-ҡыҙҙың кәйефе йыш ҡына тышҡы ҡиәфәтенә бәйле икәне сер түгел. Матур кейенеп, биҙәнеп ҡайҙалыр сыҡһаң, шул үҙе бер байрам. Ә бына класташтар осрашыуына матурланып барыр өсөн мин визажистҡа мөрәжәғәт итергә булдым. 
Таныштарымдың береһе Гөлназ Ходак-Лотфуллина декрет ялына сығып, визаж менән шөғөлләнә башлағайны. Ул мине байрамға әҙерләне.
Гөлназ ижади кеше: матур йырлай һәм эргәһендә гел матурлыҡ тыуҙыра.
""Макияжға өйрәнеү минең өсөн яңы бер һулыш, яңы аҙым булды. Ике йыл был һөнәрҙең үҙенсәлегенә төшөндөм, ҡатын-ҡыҙҙарҙың иң матур һыҙаттарын күрһәтеү барыбер уның эске донъяһын асыуға бәрәбәр. Миңә ышанып килгән ҡатындарға бер көн ғүмерлек иҫтәлек булып ҡалһын өсөн тырышам.
Киләсәккә пландарым шундайыраҡ: прическалар яһарға өйрәнгем килә, сөнки макияж бер сәғәттән ашыу эшләнә. Һуңынан ҡайҙалыр сәсте рәткә килтереү тағы ваҡытты ала. Шуға бөтөн эште бөтөрөп, байрамға китеү уңайлы булыр ине"", - ти ул.
Бына шулай Гөлназдың оҫта ҡулдары бер көнгә голливуд йондоҙона әйләндерҙе. Бәхетле булыр өсөн күп тә кәрәк түгел. Үҙебеҙҙе ҡәҙерләйек, матурлыҡҡа ынтылайыҡ, ҡыҙҙар!
Фотолар авторҙың шәхси архивынан.
 ","8 Март , 19:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-03-05/atyn-y-b-hete-bil-m-e-8-martty-arshylany-3166333,"""Ҡатын-ҡыҙ бәхете биләмәһе"" 8 Мартты ҡаршыланы",БЮТ каналында барған асыҡ академияла байрамса кәйеф тыуҙырыуға өлгәштеләр. ,"Башҡортостан юлдаш телевидениеһының тура эфирында ""Ҡатын-ҡыҙ бәхете биләмәһе"" асыҡ академияһы эшләне.
Ул етеп килгән 8 Март байрамына бағышланды. Студияла ҡунаҡта төрлө һөнәр эйәләре булған ҡатын-ҡыҙҙар булды, ниндәй ҙә булһа өлкәлә үҙ эшмәкәрлеге менән билдәле ир-егеттәр республикабыҙҙың гүзәл заттарын байрам менән ҡотларға килде. Академияның эше байрамса кәйефтә, йыр-моң менән аралашып барҙы. Дәрәжәле ҡунаҡтарҙың береһе - республика Башлығы Хакимиәте етәксеһе М.Забелин сәләмәт тормоштоң йәшәү сифатына яҡшы тәьҫире тураһында һөйләне, ҡатын-ҡыҙҙарҙы етеп килгән байрам менән ҡотланы.
Башҡортостан ҡатын-ҡыҙҙарына байрам теләктәрен еткерергә студияға республикабыҙ Башлығы Радий Хәбиров та  килде.
 
Фото: тура эфир видеоһынан скриншот.","5 Март , 13:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-02-13/nail-yunysovtan-t-mle-tort-retseby-3140883,Наил Юнысовтан тәмле торт рецебы,"Һеҙ ҙә әҙерләп ҡарағыҙ, үкенмәҫһегеҙ","Билдәле алып барыусы Наил Юнысов социаль селтәрҙәге дуҫтары менән бик тәмле һәм тиҙ генә әҙерләнә торған торт рецебы менән уртаҡлашҡан. 
Тортты әҙерләү өсөн 400 грамм печенье, 400 грамм ҡаймаҡ, 100 грамм шәкәр, 2-3 банан һәм киви кәрәк. Был тәмлекәстең нисек әҙерләнеүе тураһында тулыраҡ видеояҙмала. ","13 Февраль , 13:15",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-02-02/f-uramdary-tarihynan-3128382,Өфө урамдары тарихынан,Баш ҡалабыҙ арҙаҡлы шәхестәрҙең исемдәрен онотмай. ,"ХХ быуат башында Өфө ҡалаһына халыҡтар юлбашсыһы Владимир Ильич Ленин килә. Тап Өфө ҡалаһында “Искра”ның терәк пункты ойошторола. Революция юлбашсыһының исеме – Ленин урамы – иң боронғо урамдарҙың береһе, элекке Центральная урамына бирелгән.
Ҡалала Совет власы өсөн ғүмерҙәрен йәлләмәгән көрәшселәрҙең исемдәрен урамдарға биреп, мәңгеләштерәләр: И. Якутов, П. Вавилов, Я. Әхмәтов, П. Зенцов, бер туған Кадомцевтар, П. Моряков, Б. Нуриманов, Б. Шәфиев, Ш. Хоҙайбирҙин урамдары...
Биографиялары Башҡортостан менән тығыҙ бәйләнгән арҙаҡлы шәхестәр: ленинсы гвардия вәкилдәре М. Каменин, Я. Свердлов, А. Цюрупа, В. Блюхер, В. Чапаев, ялҡынлы революционерҙар А. Ухтомский, И Павлунский исемдәрен Өфө ҡалаһы урамдары әле лә ҡәҙерләп һаҡлай.
Башҡортостанда күренекле яҙыусылар С. Аксаков, М. Ғафури, Ғ. Ибраһимов, С. Крашенинников, А. Фадеев, Я. Гашек, С. Агиш, С. Злобин, ғалимдар А. Бессонов, Д. Менделеев, П. Рычков, Ш. Сүнчәләй һәм башҡаларҙың исемдәрен дә баш ҡалабыҙ онотмаған.
Дәһшәтле Бөйөк Ватан һуғышы йылдарында ғүмерҙәрен аямай һуғышҡан һәм һәләк булған ялҡынлы яугирҙәребеҙ: А. Матросов, М. Ғөбәйҙуллин, К. Абрамова, М. Шайморатов, И. Новоженов, П. Комлевтарҙың исемдәрен дә ҡала халҡы күңелдәрендә һаҡлай.
Ғәлиә Ғәлимова әҙерләне.
 
Фото: novyefoto.ru","2 Февраль , 20:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-02-02/aba-auyt-a-yl-n-3127167,Ҡабаҡ... һауытҡа әйләнә,"Йәй-көҙ ҡабаҡты ашаһаң, хәҙер унан ризыҡ бешереү өсөн бына тигән һауыт эшләргә була.","Бының өсөн ҡабаҡ, бер баш һуған, бер кишер, бер картуф, бер помидор, 200 грамм ит фаршы, 30 грамм сыр, өс аш ҡалағы ҡуйы һөт йәки ауыл ҡаймағы, өс аш ҡалағы йәшел тәмләткестәр кәрәк.
Әҙерләү: башта ҡабаҡтың башын ҡырҡып, ҡапҡас эшләйбеҙ. Эслек тултырыр өсөн эсен ҡалаҡ менән соҡоп алабыҙ. 
Картуфты, кишерҙе, һуғанды ваҡлап турап, фарш менән бергә бутап, тоҙ, борос өҫтәйбеҙ. Картуф урынына дөгө ярмаһы булһа ла ярай. Ҡабаҡтың төбөнә башта ҡуйы һөт ҡоябыҙ, шунан фарш, иң өҫкә түңәрәк итеп киҫелгән помидор, ҡырылған сыр, йәшел үләндәр һалып, фольга менән ябып, берәй сәғәткә духовкаға ултыртабыҙ. Өҫтө ҡыҙарһын өсөн, бешкәс, фольгаһын 10 минутҡа алып торабыҙ. Ризығыбыҙ әҙер.
Ашығыҙ тәмле булһын!
Фото:  rorina.ru","2 Февраль , 13:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-01-29/pr-nikt-n-tort-3122784,Прәниктән торт,"Бының өсөн 600 грамм прәник, ике банан, 700 грамм ҡаймаҡ, 70 грамм шәкәр пудраһы, 100 грамм шоколад кәрәк
 ","Бының өсөн 600 грамм прәник, ике банан, 700 грамм ҡаймаҡ, 70 грамм шәкәр пудраһы, 100 грамм шоколад кәрәк.
 
Әҙерләү:
Прәниктәрҙең ҡайһыһы булһа ла ярай, тик йомшаҡ булырға тейештәр. Ҡаймаҡтың ҡуйыһын алабыҙ. 
Прәниктәрҙе уртаға ҡырҡабыҙ. Бәләкәстәрен шул көйөнсә ҡалдырһаҡ та була. Банандарҙы нәҙек итеп киҫәбеҙ. Ҡаймаҡҡа шәкәр пудраһы һалып бутайбыҙ. Йәйенке тәрилкәгә прәниктәрҙе йәйеп һалабыҙ. Өҫтөнә ҡаймаҡ ҡатнашмаһын ҡоябыҙ. Шунан банандарҙы теҙәбеҙ. Шулай итеп бер нисә ҡат яһайбыҙ, прәниктәр бөткәнсе. Иң өҫтөнә йомроларын һалып һәйбәтләп ҡаймаҡ һөртәбеҙ ҙә, шоколадты иретеп һибеп биш-алты сәғәткә һыуытҡысҡа ҡуябыҙ.
 
Сәйегеҙ тәмле булһын!
 
Фото: союзженскихсил.рф ","29 Ғинуар , 12:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-01-15/tem-s-kartufynan-rizy-t-mle-kilep-sy-a-3105902,Темәс картуфынан ризыҡ тәмле килеп сыға,"Ир-ат ашарға бешергәндә фәрештәләр ҡанат ҡағып торор, тиҙәр. Бөгөн Марсель ҡаҙан-кебаб әҙерләргә өйрәтә. Ике ҡат ҡапҡас яба ул...","Тыумышы менән Баймаҡ районының Темәс ауылынан булған Марсель бешеренергә ярата. Бына әле ул үзбәк ҡаҙаны һатып алған да шул һауытта ҡаҙан-кебаб бешереп күрһәтә. 
Был әллә ни ауыр түгел: картуф, тауыҡ ите, һуған, 200 грамм һыу кәрәк. Картуфты ул Темәстекен һайлаған, итте магазиндан алған.
Тәүҙә ҡайнар майҙа йомролай картуфты һәм туралған итте бер аҙ ҡыҙҙырып ала. Артабан - һуғанды. Шунан уның өҫтөнә алтынһыу төҫкә ингән картуфты, йәнә итте һала, бер стакан һыу ҡоя. Утты яйлатып, өҫтөнә ике ҡат ҡапҡас ябып, 40 минут бешерә. Ошолай эшләһәң, быуы сыҡмай, ти.
""Һыуҙа бешкән ише түгел, шашлыҡ кеүек килеп сыҡҡан"", - ти Марсель, ризыҡты тәмләп ҡарап. Әллә беҙ ҙә бешереп ҡарайыҡмы ҡаҙан-кебабты, хужабикәләр? Нисек килеп сығыр икән?
Фото: видеонан скриншот.","15 Ғинуар , 19:30",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-01-04/k-elebe-t-nebe-au-bul-yn-3094702,"Күңелебеҙ ҙә, тәнебеҙ ҙә һау булһын","Ҡатын-ҡыҙ сәләмәтлеген нисек һаҡларға? Ҡатын-ҡыҙ сәләмәтлеге, уны нисек һаҡларға, нисек һомғол буйлы, гүзәл булып ҡалырға? Был турала сайтта уҡығыҙ...","
Тикшереүҙәр шуны раҫлай: иртән ашамаған кеше артыҡ килограмдарҙы тиҙ йыя. Ҡатын-ҡыҙға иртәнсәк йөҙөм, сәтләүектәр менән һоло бутҡаһы тәҡдим итер инем, етен майын ҡулланығыҙ. Кискә табан кеше арый һәм ниндәйҙер шәрбәт нәмә ашағыһы килә башлай. Күҙәнәкле матдәләргә бай аҙыҡ асығыу тойғоһон баҫа. Көн һайын бер нисә сәтләүек ашағыҙ, уларҙың составында мейе эшмәкәрлегенә ыңғай йоғонто яһаусы омега-3 матдәләре бар.


 


Сағыу төҫлө аҙыҡтарға өҫтөнлөк бирегеҙ. Улар тыштан ғына ялтырамай, ә файҙалы ла. Бындай аҙыҡ тәндә зарарлы ирекле радикалдарҙы бәйләүсе флавоноид һәм каротин кеүек химик элементтарға бай, улар иһә елһенеүҙе иҫкәртә. Көнөнә 5-9 ус йәшелсә-емеш ашарға тырышығыҙ, был осраҡта башҡа ризыҡтар ҙа зыян килтермәҫ.
","4 Ғинуар , 20:30",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-01-04/u-yp-bula-ik-n-ya-myshty-3094579,Уҙып була икән яҙмышты...,"
Атаһы менән әсәһе ҡыҙҙары өсөн ифрат ҡайғырҙы, тамаҡтарына аш барманы, күҙҙәрен йоҡо алманы, күңелдәре Рәмзиәнең киләсәген уйлап болоҡһоно.


- Израиль табиптары менән телефон аша һөйләштем, консультация яһар өсөн документтар һоранылар, әгәр кәрәк тип тапһаҡ, саҡырырбыҙ, тинеләр, - тине Рәмзиәнең атаһы.


- Эй, Аллам, мәрхәмәтеңдән ташлама беҙҙе, бөтә ышанысыбыҙ, өмөтөбөҙ һиндә Хоҙайым, балаҡайыма кеше ҡулдарына ҡалып ултырырға, башҡалар күҙенә ҡарап тилмерергә яҙмаһын, - тип ялбарҙы әсәһе.


Тағы бер ай самаһы ваҡыт уҙҙы, Рәмзиәнең аяҡ-ҡулы хәрәкәтһеҙ ҡала бирҙе.


- Аяҡ-ҡулды йөрөткән нервы тамырҙарын, ҡыҙғанысҡа ҡаршы, тергеҙеп булмай, ҡулыбыҙҙан килгәндең барыһын да эшләнек, - тине табиптар.
","
- Әсәй, сәғәт нисә?


- Торһаң да була ҡыҙым, эштәрең күп, өлгөрөргә кәрәк.


Эйе,бөгөн Рәмзиәнең ғүмерендәге иң иҫтәлекле,иң мөһим көнө-ул аттестат аласаҡ. Имтихандарҙы ""бишле"" билдәләренә генә тапшырҙы, теләге - киләсәктә программист булыу!


- Атай, һинең юлыңдан китмәксемен, эшеңдә ярҙам итермен, - тине Рәмзиә.


Атаһы - дәрәжәле кеше, ҙур фирма етәксеһе, ҡыҙының уңыштары менән ғорурлана.


- Ярай,ҡыҙым, тәүҙә уҡыу йортона ин, уҡып бөт әле, шунан күҙ күрер.


Матур биҙәлгән мәҙәниәт йортонда йәнле тамаша булды, аҙаҡтан директор, һәр уҡыусыны сәхнәгә саҡырып, аттестат тапшырҙы.


- Бирҙеғолова Рәмзиә Марат ҡыҙы!


Рәмзиә, аҡ күлдәген елберләтеп, аҡҡоштай йөҙөп сәхнә уртаһына сыҡты. Оҙон ҡара сәсенә яһалған килешле прическаһы уны тағы ла сибәрерәк күрһәтә - һылыу кәләш тиерһең!


Аттестат алғас фотоға төшөп кинәнделәр, шат йөҙҙәре балҡып торған,киләсәккә ҙур,яҡты өмөттәр бағлаған егет һәм ҡыҙҙар шаярышты, көлөштө.


Һуңынан уңайлы иркен автобустарға ултырып, тәбиғәт ҡосағына ашыҡтылар. Көн эҫе, барыһы ла йылға буйына йүгерҙе.


-Рәмзиә, әйҙә беҙҙең янға! Бында ҡолас ташлап йөҙөп була.


- Хәҙер киләм, минһеҙ һыу инмәй тороғоҙ!


Рәмзиә класташ ҡыҙҙары янына йүгерҙе. Ул бәләкәйҙән бассейнға йөрөнө, ата-әсәһе менән йыл да Ҡара диңгеҙгә ял итергә баралар ине. Йөҙөргә ярата ҡыҙыҡай,тулҡындарҙы ҡосһам, хыялдарымды, тормошомдо ҡосҡан кеүек булам, тип шаярта ул.


- Ҡыҙҙар, егеттәр, минең рөхсәтһеҙ һыу инмәйбеҙ, билдәһеҙ урында тағы сумып ҡуймағыҙ, тәрәнлеген белмәйенсә,- тип киҫәтеп торҙо уҡытыусы.


- Ярай, бер генә сумабыҙ ҙа, сығабыҙ, бында бик тәрән түгел, билдән генә, - тине улары.


Уҡытыусы күрмәгәндә Рәмзиә һыуға һикерергә булды ла ярҙан ҡыйғыр ҡоштай аҫҡа атылды. Аһ, башы менән ҡаты ташҡа бәрелде, ахыры, ҡапыл бөтә тәнен ут ялмап алдымы ни, ҡыҙ иҫен юғалтты...


***


Тирә-яғы ап-аҡ Рәмзиәнең - түшәм, стеналар, өҫтөнә ябылған япма, гипсҡа ҡатырылған аяҡ - ҡулдар. Нимә булды һуң әле, ни өсөн бында ята, ул бит кис класташтары, уҡытыусылары, ата-әсәләре менән кафела ултырырға тейеш? Әллә был төшмө, әллә аттестат тапшырыу кисәһенә йоҡлап ҡалғанмы... Ҡыҙҙың башынан мең төрлө уй үтте, ул ҡуҙғалырға итеп ҡарағайны ла, башы ауыртты, тәне һыҙланы - ҡымшанырлыҡ та түгел!


- Ҡыҙым, тик кенә ят, һиңә ҡуҙғалырға ярамай, -тине әсәһе. Уның күҙҙәре күп илауҙан шешенеп ҡыҙарған.


-Әсәй, мин ҡайҙа, нимә булды?


- Һыуға һикергәндә башың менән ҙур осло ташҡа бәрелгәнһең, ярай төҙәлерһең, балам, табиптар операция яһаны...


- Операция? Мин бер нимә лә иҫләмәйем.


- Һине һыуҙан сығарғанда ла, дауаханаға алып барғанда ла аңһыҙ инең, бына әле генә күҙҙәреңде астың, - тип әсәһе ҡыҙының битенән үпте, маңлайына һалҡын ҡулдарын терәне.


Табиптар Рәмзиә өсөн барыһын да эшләне: бөтә уңайлыҡтары булған айырым палата, ҡиммәтле дарыуҙар, яңы препараттар. Атаһы менән әсәһе берҙән-бер ҡыҙҙарының аяҡҡа баҫып китеүенә бөтә көсөн һалды, табиптар менән көн дә осрашып, кәңәшләшеп торҙо.


- Умыртҡа һөйәге ныҡ йәрәхәтләнгән, нервылар зарарланған, тағы бер нисә операция кәрәк буласаҡ, әгәр мөмкинлек тапһағыҙ, сит ил табиптарына күрһәтеп ҡарау зыян итмәҫ ине, - тине дауалаусы табип.


Ҡапыл яҙмыш ебәргән һынауҙар алдында бөгөлөп төшмәне Рәмзиә, һауығырына, алдына ҡуйған маҡсатына ирешеренә ышанды. Яйлап дауахана тормошона өйрәнде, әсәһе, әлбиттә, бер минутҡа ла янынан китмәне. Ҡуҙғалырға ярамағанлыҡтан, бер төрлө генә ятырға тура килә Рәмзиәгә, әсәһе арҡаһына массаж яһай, шәфҡәт туташы ҡалдырып киткән дарыуҙарҙы бирә, ашата. Ул ятҡан палатаға бер ауырыу ҙа инергә баҙнат итмәй, ишек асыҡ саҡта баштарын бороп ҡарап китәләр, ҡайһы берҙәре сәләм дә ҡушҡылай. Бер көн инвалид коляскаһындағы бер егет инергә рөхсәт һораны. Әсәһе тәүҙә егетте күргәс, ни әйтергә белмәй тора ине, Рәмзиә:


- Үтегеҙ, үт!-тип әйҙүкләп саҡырҙы.


-Һеҙ бында күптәнме? - тип һораны егет.


-Эйе, теүәл өс ай.


- Мине лә өс ай элек авариянан һуң алып килгәйнеләр, кисә генә коляскаға ултырҙым, бына донъя күрергә сыҡтым әле, - тине, көлөмһөрәп.


- Миңә әлегә ҡуҙғалырға ярамай шул, яңыраҡ ҡына тағы операция яһанылар.


- Иң мөһиме - ышанысты юғалтырға ярамай, бер төшөнкөлөккә бирелдеңме, бөттө, тигән һүҙ. Мин китап уҡыйым, шөкөр, ҡулдарым иҫән-һау, - тине егет.


- Йышыраҡ кереп йөрө, тиңдәштәрем менән һөйләшкем килә, класташтарым хәҙер уҡыу йорттарына таралышып бөткәс, улар килеп йөрөй алмай, - тип ҡарашы менән генә оҙатты Рәмзиә яңы танышын.


***


Атаһы менән әсәһе ҡыҙҙары өсөн ифрат ҡайғырҙы, тамаҡтарына аш барманы, күҙҙәрен йоҡо алманы, күңелдәре Рәмзиәнең киләсәген уйлап болоҡһоно.


- Израиль табиптары менән телефон аша һөйләштем, консультация яһар өсөн документтар һоранылар, әгәр кәрәк тип тапһаҡ, саҡырырбыҙ, тинеләр, - тине Рәмзиәнең атаһы.


- Эй, Аллам, мәрхәмәтеңдән ташлама беҙҙе, бөтә ышанысыбыҙ, өмөтөбөҙ һиндә Хоҙайым, балаҡайыма кеше ҡулдарына ҡалып ултырырға, башҡалар күҙенә ҡарап тилмерергә яҙмаһын, - тип ялбарҙы әсәһе.


Тағы бер ай самаһы ваҡыт уҙҙы, Рәмзиәнең аяҡ-ҡулы хәрәкәтһеҙ ҡала бирҙе.


- Аяҡ-ҡулды йөрөткән нервы тамырҙарын, ҡыҙғанысҡа ҡаршы, тергеҙеп булмай, ҡулыбыҙҙан килгәндең барыһын да эшләнек, - тине табиптар.


***


Израилдән ыңғай яуап алғас, ата-әсәһе ҡыҙҙарын самолет менән сит илгә алып килде. Энә күҙәүенән үткәргәндәй күп һанлы тикшереүҙәрҙән һуң Рәмзиәне яңынан операция өҫтәленә һалдылар. Ете сәғәт операция яһағандан һуң ғына палатаға индерҙеләр.


- Ҡулдары йөрөүенә шигебеҙ юҡ, ә бына аяҡтары, ҡыҙғанысҡа ҡаршы, хәрәкәтһеҙ ҡаласаҡ, беҙ был осраҡта көсһөҙ, - тине табиптар, ләкин һеҙ үҙегеҙ ҡыҙығыҙҙың тормошон күпкә еңеләйтә алаһығыҙ.


Табиптарҙың диагнозы менән һис килешергә теләмәне Рәмзиәнең ата-әсәһе, ҡыҙҙарының йүнәләсәгенә бер ҙә өмөттөрен өҙмәне. Өйҙә бөтә уңайлыҡтар булдырылды: ҡыҙҙары үҙ бүлмәһендә пульт менән бөтә тормошона идара итте, әсәһенә бигерәк тә күп көс төштө. Рәмзиә яңы тормошҡа өйрәнде, ҡулына тотоп ашай, китаптар уҡый башланы.


- Әсәй, минең һөнәр алғым килә, ситтән тороп булһа ла уҡырға инер инем, - тине берҙән-бер көн ҡыҙы.


Атаһы теләгенә ҡаршы килмәне, ҡабул итеү комиссияһын өйөнә саҡыртып, имтихан алдыртты. Шулай итеп, Рәмзиә, күптәнге хыялын тормошҡа ашырып, юғары уҡыу йорто студенты булып китте. Уҡыу компьютер ярҙамында еңел бирелде, әммә һыҙмаларҙы ҡул менән эшләүе ауырыраҡҡа тура килде. Әленән-әле дауаханала ятып сыҡты, ул хәҙер коляскала йөрөй ала, был уның тормошон бер аҙ еңеләйтте.


- Рәмзиә! - тигән тауышҡа боролоп ҡараһа, ҡасандыр дауаханала уның янына инеп йөрөгән егетте таныны.


- Илһам, һинме был?


- Эйе! Хәлдәрең нисек?


- Бына күреп тораһың, алға китеш бар, тик коляска тәгәрмәстәре ярҙамында, - тине ҡыҙ моңһоу ғына.


- Ә мин имтихан тапшырырға китеп барам, һуңғы курста инде,- тине Илһам. Һөнәр алып был донъяла кешеләргә яҡшылыҡ ҡылып йәшәгем килә.


-Мин дә уҡырға индем, аралашып торорбоҙ әле, - тип телефондары менән алмаштылар.


Илһам менән телефон, социаль селтәр аша һөйләшеү тормошона йәм керетте Рәмзиәнең. Егеттең алсаҡ, илгәҙәк, тәртипле булыуына тағы ла бер тапҡыр инанды ҡыҙ. Ата-әсәһе лә уларҙың дуҫлығына ҡаршы килмәне, киреһенсә, ҡыҙҙарының йөҙөндә йылмайыу күреп шатланды ғына. Илһам һүрәтте оҫта төшөрә икән, һыҙмаларҙы эшләргә лә һәр саҡ ризалашты.


Һуңғы курсты тамамлар алдынан булды был хәл. Илһам Рәмзиәгә диплом проектын эшләүҙә ярҙам итергә килгәйне. Әсәһе икәүһенә лә тәмле итеп сәй эсерҙе, егеттең хәлен һорашты, ҡыҙҙарына ярҙам иткәне өсөн рәхмәтен белдерҙе.


Рәмзиәнең бүлмәһендә икәүҙән-икәү ҡалғас Илһам, һүҙ башланы:


- Бәлки, яҙмыштарыбыҙҙы бергә бәйләрбеҙ? Мин был хаҡта күп уйландым, тик... әйтергә батырсылығым етмәне, ни тиһәң дә, икебеҙ ҙә үҙ-үҙебеҙҙе ҡарарлыҡ түгел. Эх, яҙмыш, ниңә шул тиклем беҙгә аяуһыҙ булды икән! Ир башым менән кеше көнлө булып ултыр әле!


- Беҙ йәш әле, Илһам, - тине Рәмзиә уны йыуатып, бәлки, берәй мөғжизә килеп сығып аяҡҡа ла баҫырбыҙ!


- Әйҙә шулай һөйләшәйек - икебеҙҙең береһе һауыҡҡан хәлдә бер-беребеҙгә ярҙам ҡулы һуҙып, был тормошто бергә үтергә!


- Әйҙә! Вәғәҙәме?


- Вәғәҙә!


***


Атаһы бөгөн ҡыуанып эштән ҡайтып инде лә:


- Ҡыҙым, һиңә бер яңылығым бар - Израиль табиптары һине яңынан операцияға саҡыра, ярҙам итә алырыбыҙға шигебеҙ юҡ, көтәбеҙ, тинеләр. Медицина бер урында тормай, ни тиһәң дә, ете йыл ғүмер уҙып киткән бит. Йыйын, ҡыҙым, һин аяҡҡа баҫасаҡһың, - тине


Рәмзиә ҡапыл бойоғоп китте:


– Атай, беләм, был операция миллион һумдар торғанын, Илһамды ла алып барһаҡ, нисек булыр икән? – тине.


- Был мәсьәләне егеттең ата-әсәһе менән бергәләп хәл итергә кәрәк, улай еңел генә ҡарар ҡабул итеү дөрөҫ булмаҫ,- тине атаһы. Ҡыҙының күңеле ҡырылғанын һиҙеп:


- Һис юғында, документтарын алып барырбыҙ,- тип өҫтәне.


...Ҡатмарлы операция уңышлы үтте. Рәмзиә йүнәлеренә тамам өмөтләнеп өйөнә ҡайтты, тик ҡул ҡаушырып ултырырға ярамай, үҙ өҫтөндә күп тир түгергә кәрәклеген аңлай ул. Илһамдың да документтарын алып ҡалдылар, ентекле өйрәнеп яуап ҡайтарырға вәғәҙәләнеләр.


Бөтә нәмә лә һин уйлағанса барһа икән ул! Ярты йылдан һуң ғына, Илһамды операцияға алмайбыҙ, һөҙөмтә бирмәйәсәк, кире ҡайтарғыһыҙ үҙгәрештәр булған, тип яуапланылар.


Илһам Рәмзиә өсөн бик шатланды, уға күнекмәләр яһарға ярҙам итте, кәңәштәрен әйтә килде. Ҡыҙ ҙа егеткә бер генә лә бойоғорға ирек бирмәне, уны дәртләндереп, өмөтләндереп торҙо, төшөнкөлөккә бирелеп ҡуймаһын тип ҡурҡты. Үҙе егеттең көслө ихтыярына, аҡылына, тормошто яратыуына һоҡланып туйманы.


- Рәмзиә, хәтереңдәме беҙҙең бер-беребеҙгә биргән вәғәҙә?


- Әлбиттә!


- Һин - еңеүсе! Тик мин, ир кеше булараҡ, һине ҡурсаларға, яҡларға тейешмен, ә киреһенсә түгел. Шулай булғас, биргән вәғәҙәңде кире ал!


- Юҡ, Илһам, алмайым, һин миңә ауыр саҡта ярҙам иттең, хәҙер сират миңә!


- Мин һине бик яратам, тик һиңә ғүмерлеккә имгәк булғым килмәй,- тине егет, Рәмзиәнең күҙҙәренә ҡарап. Ҡыҙҙың яуабын ишетергә лә теләмәй ҡайтырға ашыҡты.


...Ауыр йәрәхәт эҙһеҙ үтмәй инде ул, билдәле. Рәмзиә аяҡҡа баҫһа ла, бөтөнләй үк йүнәлмәне, һәр ваҡыт медицина ярҙамының кәрәклеге үҙен һиҙҙереп торҙо. Өйҙә тороп булһа ла, эшкә урынлашты, бер мохтажлығы булмаһа ла, үҙен кәрәкле тойоу уға көс-дәрт өҫтәне. Атай-әсәй ҡурсауын тойоп йәшәү йәш ҡыҙға ҡыйын ине, уның үҙ тормошон, ғаиләһен булдырғыһы килде, тәбиғәт кешене шулай яралтҡандыр, ҡасан да булһа бер тыуған ояһынан айырылып, һәр кем үҙенекен ҡорорға,үҙенсә генә тәртип булдырырға тейештер.


- Беҙ Илһам менән өйләнешергә ҡарар иттек, - тине бер көн Рәмзиә ата-әсәһенә. Бер-беребеҙгә терәк булып йәшәргә уйлайбыҙ, тик Илһам был турала һеҙгә әйтергә уңайһыҙлана.


Атаһы менән әсәһе ҡыҙҙарын яҡшы аңлай, уның өсөн борсола, шуға ла күңеле кителеп ҡуймаһын тип, шунда уҡ ризалығын белдерҙе:


- Беҙ бик шатбыҙ, ҡыҙым. Хоҙай һеҙҙе ярҙамынан ташламаһын, бәхетле ғүмер итегеҙ,- тинеләр бер тауыштан.


... Илһам менән Рәмзиәнең бөгөн туй көнө. Табынға ултырырға ғына торғанда егеттең кеҫә телефоны шылтыраны:


- Һеҙҙе медицина тикшереүҙәре үтергә саҡырабыҙ, ярҙам итә аласағыбыҙға ихлас ышанабыҙ, - тинеләр икенсе яҡ оста...
 


Минира БИКӘНӘСОВА.


Ауырғазы районы.
","4 Ғинуар , 19:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-01-04/mamy-ke-ek-amyr-retsepty-3094383,Мамыҡ кеүек ҡамыр рецебы! ,"Тиҙ генә әҙер була торған ҡамыр, һәр төрлө ризыҡ бешерергә бара!","1 стакан кефир0.5 стакан көнбағыш майы1 пакет (11г.) ҡоро сүпрә1 сәй ҡалағы тоҙ1 аш ҡалағы шәкәр ҡомо3 самалап онӘҙерләү:Кефирға көнбағыш майын ҡушып әҙерәк йылытабыҙ, тоҙ м-н шәкәр өҫтәйбеҙ, иләнгән ондо дрожжи м-н бутайбыҙ, ондоң өҫтөнә яйлап кефирҙы ҡоябыҙ һәм йомшаҡ итеп ҡамыр баҫабыҙ. Өҫтөн ябып 30 минутҡа йылы ергә ҡуйып торабыҙ ҡалҡһын өсөн. Ҡамыр ҡалҡҡансы эсенә һалырға эслек әҙерләйбеҙ.Майлы табаға бөйөрөктәрҙе йәбештерелгән яғы м-н аҫҡа ҡаратып теҙеп сығабыҙ. Мейес йылығансы 10 минуттай ҡабартҡандан һуң, өҫтөнә йомортҡа һөртөп сығабыҙ.Ҡыҙартып ҡына бешереп алабыҙ.Был ҡамырҙан йәнегеҙ теләгәнен бешерергә була: пицца, бөйөрөк, булочкалар.Ҡамыр һәр ваҡыт уңып сыға.Тәмле булһын аштарығыҙ!.







 






","4 Ғинуар , 16:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-01-04/yaraly-b-het-3094065,Яралы бәхет,"-Әсәй, был киленең була, - тине. 
- Ә был киленде ҡайҙа ҡуяһың? –әсәһе асыуынан Ғәзимә киленен уға этә биреп ҡуйҙы. 
-Ярай, ҡәйнәм, мин ҡайтам. Минең өсөн тәмһеҙләшмәгеҙ, үҙем ғәйепле, - тип әйтергә көс тапты үҙендә меҫкен ҡатын һәм сәңгелдәктән балаһын алып сығып китте. 
Өйҙө бер аҙға тынлыҡ баҫты...","
Мөғлифә әбейҙең күңеле тыныс түгел ошо арала. Әллә ни булды улына. Юҡҡа ғына сәсрәп көйөп китә, Һөмһөрө ҡойолоп, ҡаштары төйөлөп алһа инде – бер кемде лә ишетмәй ҙә, күрмәй ҙә... Хатта киленгә екерә. Уныһы һуң әле, бахыр ғына, бер ни ҙә өндәшмәй, баш баҫып эшләп тик йөрөй. Шул тиклем дә күндәм кеше булыр икән! Әбейгә күрһәтмәҫкә тырышып мөйөш-һәйештә шәмәргеләп тә ала, шикелле... Әллә араларына «ҡара бесәй» төштө инде... Аллам һаҡлаһын, Аллам һаҡлаһын! Һуғыштың башынан аҙағына тиклем йөрөп имен генә ҡайтты, тормошо ғына яйланһын инде. Килене бар ине инде ул Мөғлифәнең, Кәшфуллаһының һуғыштан ҡайтыуын көтмәне бит, әллә ни арала анауы Мотаһар менән сыуалып китте. Дәрте ташып торған йәш ҡатындың ни... Әбей әйткән булып ҡарағайны ла ул, ҡолағына ла элмәне. «3 йылдан ашыу һуғыш барғанына, әллә ҡайта, әллә юҡ, йүнләп хаты ла юҡ, уртаҡ балабыҙ юҡ әле. Кешеһе бар саҡта сығам да ҡуям, алам ғына тиһен», - тип әбейҙең ауыҙын йомдорҙо ла ҡуйҙы, кешегә һис ҡаршы әйтеп өйрәнмәгән әбей “бәс” булды. Балаһы тыуғайны үҙгәрҙе улы. Ваҡытынан алдараҡ тыуҙы шул бала ғынаһы... әллә Кәшфуллаһыныҡы түгелме икән?... Мөғлифә әбей һиҫкәнеп китте: «Ыстырам, оло башым менән ҡалай юҡ-бар уйлап торам әле... Ана бөгөн күрше ауылға сильсәүиткә киттеләр, ыңғайлап та китерҙәр, Аллаһ бойорһа.» - уйҙарын кеше ишетеүҙән ҡурҡҡан төҫлө әбей елп итеп аласыҡҡа инеп китте, ейәне йоҡлаған арала ҡаҙанға аш һалыр кәрәк, балалары ҡайтыуға бешеп торор.


Ҡатынын ултыртып, күрше ауылға тип сығып китһә лә Кәшфулланың уйы бөтөнләй икенсе төрлө булған, күрәһең, ауылды сығып күп барманы, атын икенсе юлға ҡайырҙы. Ҡатынының һорамаясағын белһә лә. «бынан турараҡ», - тигән булды. Иренең ҡарашынан ниҙер һиҙеп һиҫкәнһә лә, ҡатын меҫкен бер ни ҙә өндәшмәне. Юлдан һәптеюҡ алыҫлашҡас, Кәшфулла атын туҡтатты. Әйләнеп арбаһын ҡарап сыҡҡан булды, баш тирәһен байҡап сыҡты, шунан ғына ҡатыны янына килде һәм :


-Йә, әйт инде, бала кемдеке?


Ғәзимә буҫығып илай башланы.Йәшле күҙҙәрен иренә төбәп, күҙ йәштәренә төйөлә-төйөлә һыңҡылдап яуап бирҙе:


- Һинеке инде, Кәшфулла, бүтән кемдеке булһын?


- Алдашма! Минеке булғас ниңә илайһың? – Кәшфулла ысынлап асыулана башланы, ҡаштары емерелде, күҙҙәре янып китте, - Йә, мине сығырымдан сығарма, яҡшылыҡ менән генә әйт дөрөҫөн?


-Һинеке, тим бит...


-Ә-ә, әле һин һаман әйтмәҫ китәһеңме? – Ир уны матҡып тотоп алды һәм шул килеш бер-икене эләктереп тә ебәрҙе, - әйт, кемдеке? Юғиһә хәҙер ошонда берәй ҡумырыҡ аҫтына тығып китәм, әйт, тиҙ бул!


-Һинеке инде, а-а-а...үлтерәһең...


-Минеке түгел, миңә «мөгөҙ” ҡуйыуы анһат түгел ул, әйт кемдеке?


-Әйтәм, әйтәм... Тик туҡмама ғына...


-Көтәм, тиҙ бул.


Нишләһен инде, Ғәзимә, бынауы ҡыпсыуыр кеүек ҡулдарҙан ысҡынып та булмаҫ, бәлки дөрөҫөн белһә тынсып йәшәп тә китерҙәр. Барыбер ҡасан да булһа ишетер, кешенән ишеткәнсе, үҙемдән ишетһен, тип дөрөҫөн әйтергә булды ҡатын.


-Һуңғараҡ ҡалып... һыйыр һауырға барғайным... бригадир Әптерәй йәбеште...


-Һе, мин беләм, һиҙәм бит ул минеке түгеллеген. Етмәһә, һуғышҡа ла бармайынса, бында бисәләр артын «еҫкәп» ятыусы Әптештеке икән! Беҙ һуғышта ҡан ҡойғанда, кәсебе шәп булған, тиҙәр шул. Йә инде, кем балаһын көтә яҙғанмын бит.Тфү! Бынауы Йәмилә еңгәмде лә әйтер инем инде, 7-8 айҙан да бала тыуырға мөмкин тип мине алдап маташа.Йә, мин һуғыштан ҡайтып төшкән сәғәттән димләй башланы. Эй, мин ҡәйнеш булһам да һин һеңлеһе бит әле.


Атын кире ҡайтыу юлына борҙо Кәшфулла.


-Ошонда ғына ҡалдырып ҡайтыр инем, йәлкеһең, яҡшы ҡатынһың... Тик мин башҡаса һинең менән йәшәй алмайым, үҙ иркең менән генә ҡайтып кит. Мыҫҡылға ҡалып,кеше балаһын көтә алмайым, етмәһә кемдең балаһы бит әле – Әптештеке! ТФҮ-Ү! – ғәрлегенә сыҙай алмай Кәшфулла ҡатлы-ҡатлы итеп һүгенеп ебәрҙе һәм үҙ ҡылығынан үҙе оялып йылп итеп боролоп ҡатынына ҡараны, тик ҡатындың аңына уның һүгенеү һүҙҙәре барып етмәне, уның мейеһен айырылыу хурлығы томалағайны.Ул, йәшле күҙҙәрен көскә ҡалҡытып, ялбарыулы ҡарашын иренә төбәне:


-Ҡуй, Кәшфулла, кеше көлдөрмәйек инде... Бөтәһе лә һинеке, тип уйлай бит барыбер...


Күҙҙәренең тиҫкәреһен әйләндереп ҡараны уға ире. ҡатын, меҫкен, бөршәйеп ергә һеңгәндәй булды, шулай ҙа:


-Ҡәйнәм дә ейәнен бик ярата, - тиергә көс тапты.


- Һе... Баланың ғәйебе юҡ әлбиттә, әсәйем ярата икән, үҙ иркендә. Берәй ваҡыт үҙенең ысын ейәндәре була башлаһа, онотор әле. Ә һин иртәгә үк балаңды алып ҡайтып китәсәкһең, белдеңме? Юғиһә, үҙеңә үпкәлә.


Тиҙ генә ҡайтып китә алманы Ғәзимә. Ҡәйнәһенә иренең һүҙҙәрен еткерергә баҙнат итә алманы ул. Ҡәйнәһе, һуғыштан имен-аман ҡайтҡан улының балаһы тип уйлап, ейәнен шул тиклем ярата, хатта ҡулынан да төшөрмәй ине. Тик улының ҡырҡа үҙгәреүенә аптыраны ул, ниңә балаһын яратмай,ниңә башҡа йоҡлай, хатта мунсаға ла айырым йөрөйҙәр?... Килененән ҡырлап ҡына һорап ҡарағайны, уныһы ни түгелеп илап сыҡты ла китте. Улының һөмһөрө ҡойолоп йөрөүе лә эсен бошора әсәнең, тик бер әмәл дә итә алмай.


Аңҡы-тиңке булып, шаңҡып йөрөнө лә Кәшфулла, барып Йәмилә еңгәһен күрергә булды.


Эштән ҡайтып, атын туғарҙы ла өйгә лә инеп тормай, еңгәһен күрергә китте.


Хәйерсегә ел ҡаршы, тигәндәй, урамға сығып күп тә барманы, юлына Әптерәй осраны, етмәһә, күрешергә ҡулын һуҙғас, аптырап, ҡул бирҙе. Бер аҙ буш-бар һөйләшеп торғандан һуң, Әптерәй, күҙҙәрен майландырып( бәлки, Кәшфуллаға ғына шулай тойолғандыр инде):


-Йә шунан, малайың үҫәме? – тип һораны.


Тимәк, үҙенеке икәнен белә! Зиһенен ярып үтте был һорау Кәшфулланың. Үҙендә шулай ҙа ыңғай яуап бирерлек көс тапты:


-Үҫә-ә, ай үҫәһен көн үҫә, - тип яуапланы ул,асыуын ауырлыҡ менән баҫып һәм Йомабай ағаһында йомошо барлығын аңғартып йәһәтләп Әптерәй янынан шылыу яғын ҡараны.


«Белә, ҡәһәрең, белмәй ни үҙе боҙғас, белә инде, йә инде, ниндәй ҡатынды харап иткән,ә! – тип Ғәзимәһен йәлләп тә ҡуйҙы, - юҡ, Әптеш балаһын көтәсәге юҡ инде уның. Егет сағынан яратманы шул Әптерәйҙе, ул ҡыҙҙарға бәйләнер ине, Кәшфулла уларҙы яҡлап туҡмалып та ҡуйыр ине. Йәшкә унан 4-5 йәшкә өлкән ул. Һуңынан үҙе һөйләп, үҙ һүҙенә үҙе ҡыуанып, ауыҙын ҙур асып һаһылдауҙары ла ытырғаныс булып тойолдо Кәшфуллаға.Ә бына хәҙер тормошона килеп инде, юҡ инде, мин түгел һеҙгә тишек шоманға ултыра торған кеше”


Ауыр уйҙар менән барып инде Йомабай ағаһының ҡапҡаһына Кәшфулла. Ағаһы ла эштән ҡайтып, атын туғарып ҡына тора ине. Ҡустыһын күргәс:


-Бар өйгә инә тор, мин малға бесән ташлап инәм, - тип - һыйырҙары торған кәртә яғына ыңғайланы.


«Бик йәтеш, бәлки еңгәм менән һөйләшеп өлгөрөрмөн» - тип уйлап, Кәшфулла йәһәтләп өйгә ашыҡты.


Еңгәһе, урындыҡҡа ашъяулыҡ түшәп, сәй ултыртып ҡына йөрөй ине. Элек Кәшфулла ҡәйнешен күрһә шаяртып зыҡ ҡупҡан еңгәһе был юлы уның һаулығын ғына алды ла артыҡ өндәшмәне.


“Тимәк,беҙҙең хәлдәрҙе белә... Ғәзимә аңғартып өлгөргәндер инде, тимәк тура ярып әйтергә лә була» -тип уйланы ла Кәшфулла һүҙен башланы:


-Еңгәй, минең ни өсөн килгәнде һиҙәһеңдер, моғайын...


Йәмилә көрһөнөп ҡуйҙы:


-Беләм дә ул... Аҙыраҡ Ғәзимәне йәлләһәң ни була.


-Еңгәй...


Тыңлап тормай, ҡул ғына һелтәне еңгәһе.


-Үҙем ғәйепле, үҙем димләнем шул... Йәшәр ҙә китерһегеҙ, моғайын, уаҡсылланып көнөн шутлап тормаҫһың, тип кенә уйлағайным.


- Бүтәндеке булһа көтөр инем, әммә мин Әптештең балаһын көтә алмайым.


-Барыбер айырырһың инде Ғәзимәне, йәшәһә лә ғүмер буйы йөҙөнән алырһың...


Монасип яғында бар бер ҡатын, ошо арала беҙ ағайың менән туйға барабыҙ, шуға барып һөйләшеп ҡара. Тик ата-әсәһе юҡ, һыу һөлөгө кеүек ҡатын. Һин уны ала алһаң уңырһың, донъя көтөргә шәпһең. Ғәзимә лә насар түгел дә бит... Ғүмер буйы һинән битәрләү һүҙе ишеткәнсе, ваҡытында сараһын күрер кәрәк


Ул арала ағаһы Кинйәбай килеп инде .лә бер юлы ҡулын йыуып, түргә уҙҙы.


-Шунан, хәлдәрегеҙ нисек, Балдыҙ ни хәлдә, бәпәй үҫәме? – тип Кәшфулланы ?орауҙарға күмеп ташланы. Яуап бирмәй, шымып ҡалған ҡустыһына текләп ҡараны ла:


-Аңлашылды- ы... - тип һуҙҙы, - еңгәң болғаған – үҙе төҙәтһен, - һөйләштеңме? – тине ул, ҡатынына уҫал ҡарап.


-Эйе, - тине Йәмилә,күңелһеҙ генә.


-Кеше яҙмышын боҙоп... – ағаһы, йөҙө боҙолоп, уларға борсолоп ҡарап тороусы ҡустыһына боролдо, - әҙерлән, беҙҙән ҡалма, 2 көндән китәбеҙ.


2 көндән, Кәшфулла ағалары менән Монасипҡа сығып китте.


-Ағайымдар менән йөрөп киләм, - тине аҡланырға теләгәндәй әсәһенә.


Әсәһе көрһөнөп кенә ҡуйҙы, бар ҙа барма ла тимәне.


Барып еткәнсе, ауыҙҙарына йөҙөк ҡапҡандай, береһе бер ни өндәшмәне. Шаян еңгәһенә лә ниҙер булды, шым ғына бара, ара-тирә көрһөнгөләп ҡуя. Ғәзимәне уйлайҙыр инде. Ә Монасип халҡын белеп етмәгән Кәшфулла йөрәкһеп ни уйларға ла белмәй. Кемгә төбәп алып бараларҙыр инде, әммә Кинйәбай ағай ҡуҙғалғас, насар ҡатын түгелдер... Монасипҡа барып етеп, атты саҡырыусының ҡапҡаһына индергәс, ул,ҡустыһы менән ҡатынын «Атты үҙем туғарам, өйгә инә тороғоҙ» - тип өйгә индереп ебәрҙе лә үҙе ҡаршы алырға сыҡҡан өй хужаһы менән икәү генә ҡалды. Кәшфулла өйгә ингәс аш-һыу йүнәтешеп йөрөүсе, аҡ йөҙлө, ҡара ҡашлы һылыу ҡатынды күреп, их, шул ғына булһа ярар ине, тип уйлап та ҡуйҙы үҙе лә һиҙмәҫтән. Һылыу ҙа, таҙа ла ине ҡатын. Кинйәбай хужа менән һөйләшә-һөйләшә килеп инде. Йөҙө яҡтырып киткән, көлөмһөрәп Кәшфуллаға күҙен ҡыҫты, эш беште, тиеүе булды, күрәһең. Барып, еңгәһенең ҡолағына ниҙер шыбырланы ла түргә уҙҙы. Ҡунаҡ башланды, теге йәш ҡатына ситтән генә урын алды. Кәшфулла, кешегә һиҙҙермәй генә уға ҡарап-ҡарап алды.


Ҡунаҡ барған арала, Кинйәбай Кәшфуллаға килеп, йәш ҡатынды күрһәтеп:


-Яҡшы көтөр булһаң ғына һөйләш,атаһы ла, әсәһе лә юҡ. 2 ағаһы, бер һеңлеһе бар. Ағаһының береһе һуғыштан ҡайтып етмәгән әле, олоһо төрмәлә. Стәрлетамаҡҡа ылау менән бойҙай алып барған саҡта юлдаш иптәштәре ныҡ асыҡҡас , ике урында туҡталып бойҙай ҡыҙҙырып ашатҡан, 2 кило бойҙайы тулмаған шуның өсөн 2 йылға хөкөм иткәндәр. Бәләкәй һеңлеһен көткән ошоғаса, тик уның күҙ йәштәренә ҡарамай, приютҡа алып киткәндәр. Шул һеңлеһен алыу өсөн сыға кейәүгә. Иренең «хәбәрһеҙ юғалды» тигән ҡағыҙы килгән... тип - теҙҙе, - ҡулыңа эләкһәме – уңасаҡһың ҡустым.


-Рәхмәт, ағай!


-Һай әттәгенәһе, - тип – көлдө ағаһы, - һөйләшкәс, әйтерһең рәхмәтеңде.


Ни эшләһә лә эшләне еңгәһе, осраштырып ҡунаҡ араһында һөйләштерҙе уларҙы. Артыҡ һүҙ һөйләмәй генә баш ҡағып ҡына ризалығын бирҙе ҡатын. Исеме Хәкимә икән.


-2 аҙнанан киләм, - тип өҙә һуҡты Кәшфулла. Хәкимә уға күтәрелеп тә ҡараманы. Хужабикәгә һауыт-һаба йыуыышты ла... әллә ҡайһы арала юҡҡа сыҡты. Йөрәкһегән Кәшфулла ла, ағаларын көтөп тормай, йәһәтләп йәйәү ҡайтып китте.


« Ну-у шәп ҡатын, бер килеп эләкһә. ебәрмәҫ инем инде мин уны... Йәһәтләп Ғәзимәне ҡайтарыр кәрәк... уныһы ла инде, аңламай микән инде, көсләп асҡан күҙҙең яҡтыһы булмай ҙа һуң... Эй, бахыр, ул да яҡшы ҡатын да бит...”


Бүтәне бүтән,әсәһенә нисек әйтер икән? Әсәһенә һис ҡаршы әйтеп өйрәнмәгән ул. Әүлиә кеүек күрә ул уны. Кеше аңламай: «әсәй балаһы” тип тә ҡуялар ҡайһы саҡта, тик уларға Кәшфулла өндәшмәй, ниңә өндәшһен – уның алдында ғына түгел бөтә ауыл алдында әсәһенең абруйы ҙур икәнен белә бит ул.


Ҡайтҡас әсәһенә лә, ҡатыны ла бер ни ҙә өндәшмәй йөрөнө ул. Быны әсәһе тик яҡшыға юраны, улы йылмайып, көлөп һөйләшә, киленгә лә артыҡ өндәшмәй.


Ике аҙна ваҡыт һиҙелмәй ҙә үтеп китте. Ғәзимәгә генә:


-Мин яңынан ҡатын алып ҡайтам. Иртәгәгә бында булмайһың, - тине лә Кәшфулла әсәһенә лә әйтеп тормай юлға сыҡты, әсәһенең кире ҡайырып ҡуйырын уйланы.


Күңелһеҙ генә төшкө сәй ултыртып йөрөгән килененә һынамсыл ҡарап:


-Тағы ни булды икән? – тип борсолдо әбей, - күрмәй ҡалдым бит тегеһен, әллә берәй насар һүҙ ташлап сығып киттеме икән, һәйбәт кенә йөрөй ине бит әле?... Түҙмәне, сәй янында килененән


-Ҡайҙа һуң Кәшфулла? – тип һорай ҡуйҙы.


- Эй, ҡәйнәм... Ни эшләргә лә белмәйем инде... Ҡатын алып ҡайтам, өйҙө бушат! - тип сығып китте улың... – һөйләп тә бөттө, сеңләп тә ебәрҙе килене.


-Аһ –аһ, - тип бот сапты әбей, - нишана( бар әрләү һүҙе ошо ине уның), ҡайтһын ғына әле, мин уны... - тип улына янап та ҡуйҙы һәм килененә – бер ҡайҙа ла йөрөмәйһең, тыпырсыныр-тыпырсыныр ҙа тыныр әле, - тине, сөнки улының үҙенең һүҙенән сыҡмаҫын ул яҡшы белә ине.


Ә Кәшфулла был ваҡытта Бөрйән юлында ине инде. Монасипҡа килеп төшкәйне иртә менән 3-4 көн инде Хәкимәнең өйҙә булмауын әйттеләр, кемдер берәү Бөрйән юлына осратыуын да әйткән булып сыҡты. Юҡ, Кәшфулла кеше араһында көлкөгә ҡала торған әҙәм түгел, барыбер эҙләп табып алып ҡайтыр!.. Сәмсел, ғәрсел Кәшфулла ла Бөрйәнгә китте. «Ер тишегенән булһа ла эҙләп алып ҡайтам» тип уйланы ул. Тик... Хәкимә Бөрйәндә булмай сыҡты, аңҡы-тиңке булып , ҡайҙа һуғылырға белмәй йөрөнө лә Кәшфулла кире Монасипҡа килде. «Нисек ауылға ҡайтһын ул, ҡатынына бит өйҙө бушатырға ҡушты, әлдә генә әсәһе белмәй әле» Монасипта үҙе Хәкимә менән танышҡан өйгә килде. Әмәлгә ҡалғандай, уларҙа бер һалдат ултыра ине.


-Әйҙүк-әйҙүк, - тип түргә саҡырҙы уны хужа, - маҡтап ҡына йөрөйһөң икән, хәҙер ҡоҙағыйың аш өлгөртә.


Кәшфулла, ҡулдарын йыуып , улар янына уҙып улар менән күрешеп, ашъяулыҡ янынан урын алды.


-Бына, мин һөйләгән егет ошо инде, - тип һалдатҡа боролдо Кинйәбай, - ә Хәкимә ҡайҙа һуң,ниңә инмәй?


Күрәһең, улар уны Хәкимә менән бергә ҡайта тип уйлап, аш һалып көтөп торғандарҙыр инде.


-Бөрйәндә юҡ ул, - тине Кәшфулла, - мин кире ҡайтҡандыр тиһәм...


-Әй, мин һеҙҙе таныштырманым да бит әле, бына Хәкимә һеңлекәштең бер туған ағаһы, бөгөн генә ҡайтып төштө. Хәкимә, хаты юҡ тип борсола ине.


Улар гәпләшә-гәпләшә аш ашанылар, сәй эстеләр. Унан һуң өсәүләп тышҡа сыҡтылар.


-Ух, ниндәй сафлыҡ, һауаһы һуң, һауаһы, - тип күкрәк тултырып һуланы киске һауаны өй хужаһы – Сәйфетдин. Үҙе кеҫәһенән тәмәке сығарҙы.


-Һин нимә, әллә тегендә төтөндө аҙ еҫкәнеңме, бынауындай матур кисте боҙоп? – тип көлдө Хәкимәнең ағаһы Нурулла.


-Өйрәнелде инде, берәй нисек ташлар кәрәк ине лә ул, - Сәйфетдин шулай һөйләнә-һөйләнә тәмәкеһен ауыҙына ҡапты ла ҡабын Кәшфуллаға һуҙҙы.


-Ул нәмәне ауыҙға ла алған юҡ, ҡоҙа, - Кәшфулла ҡыйынһынып китте, - өйрәнеп булманы инде, һуғышта ла тартманым.


-Яҡшы, яҡшы. ҡоҙа. Мин тарттым инде. Нисауа, яҙған булһа ташлармын әле. Шунан, Хәкимә тураһында ни әйтерһең?


Кәшфулла оҡшаны Нуруллаға, ипле һөйләшә, тартмай, һуғышта гел командир булған. Бисәһе барлығын да, ниңә айырырға уйлағанын да хужа аңғартып ҡуйғайны инде.


-Ни тип әйтәһең инде, иртәгә үҙен барып күрербеҙ инде. Ҡунағыңды миңә ебәр, һеҙ үҙегеҙ ҙә күмәк бит.


Улар икәүләп Нуруллаға киттеләр. Һүҙҙәре килеште уларҙың, икеһе лә ҡайһындай мәхшәр, ут эсендә йөрөп, имен ҡайтҡан кешеләр бит. Таң атыуға Кәшфулла Хәкимә һәм уның ағайҙары, һеңлеһе тураһында, ата-әсәләренең нисек вафат булыуҙары хаҡында бөтәһен дә белә ине инде. Таң һыҙылыуға ғына йоҡлап китте ике утты-һыуҙы кискән һалдат.


-Әйҙә, - тине Нурулла, иртәнге сәйҙе эсеп алғас, - мин кисә уның ҡайҙалығын ишеткәйнем дә, үҙеңде күреп һөйләшермен, - тип уйлағайным. Күңелгә яттың былай, әҙ ултырыр – күп һынар, тигәндәй, барып һөйләшеп ҡарайыҡ, яҙған булһа, бәлки, кейәү ҙә булырһың.


-Ә ҡайҙа һуң ул?


-Эй, бесәнселәр янында, иптәш ҡыҙҙары янында икән. Кем белә, кире уйлап та ҡуйғандыр, кейәү бик яҡшы кеше ине...


- Мин дә төшөп ҡалғандарҙан түгел – тип ҡуйҙы, Кәшфулла үпкәләгәндәй итеп.


- Шулай ҙа бит, кейәү уны 16 ғына йәшендә ФЗО-нан алып һалды, үҙе лә шуның арҡаһында һуғышҡа ла иртәрәк китте... Ярай, барайыҡ әле күҙ күрер, Шәмсинур ҙы ла приюттан алыр кәрәк, апайына ғына баш баҫып үҫеп килә ине...


Кәшфулла өндәшмәне, ни әйтһен инде ул, Кинйәбай ағаһы ла ҡатындың яҙмышын уға һөйләп, яҡшы көт, тип тыҡып-тыҡып ебәргәйне лә бит... «Тыумаған ҡолондоң ботон һындырған» кеүек булып ҡуймаһаҡ ярай ҙа бит – тип кенә уйланды борсолоп .


Колхоздың сабындары йыраҡ ҡына булып сыҡты. Бесәнселәрҙең төшкө ялға туҡтаған мәле, туғай гөрләп тора. Ҡаҙан аҫып ебәргәндәр, тирә-яҡҡа тәмле һурпа еҫе таралған. Бына бер осло күҙе Нурулланы күреп тә ҡалды һәм туғай яңғыратып:


-Хәкимә, ағайың ҡайтҡан, - тип һөрәнләп тә ебәрҙе. Сыр-сыу килгән ҡатын-ҡыҙҙар араһынан берәү айырылып сыҡты ла бер аҙ өнһөҙ торғандан һуң:


-Ағайым!... – тип быларға ҡаршы йүгерҙе.


Йүгереп килеп ағаһының ҡосағына һыйынып, күҙ йәштәренә күмелде Хәкимә. Ул да уны йыуатманы, өнһөҙ генә сәстәренән һыйпаны, маңлайынан үпте. Эйе, әсе яҙмыш төштө уларҙың өлөшөнә, бигерәк тә һеңлеһенең өлөшөнә. Бер аҙҙан Хәкимә Кәшфуллаға күтәрелеп ҡараны. Уның күҙ ҡарашы, һин дә йөрөйһөң тағылып, тигәнде аңлата кеүек тойолдо иргә. Тик Хәкимә улай уйламаны, үҙен эҙләп килгәнен аңлап ниндәйҙер аңлашылмаған кинәнес кисерҙе ул. Ағаһынан кискә тиклем бөтөнләй айырылманы. Нурулланы һырып алдылар, күккә сөйҙөләр, ул барыһы менән дә ҡосаҡлашып күреште, бәләкәйерәк малайҙарҙы күтәреп-күтәреп алды.Эйе, үҙ кеше ине ул ауылында. Олораҡтар Кәшфулла янына ла килеп һөйләшеп өлгөрҙөләр. Ҡайһыһы атаһын, ҡайһыһы әсәһен белә булып сыҡты, туған тейешле кешеләре лә табылды.


-Әйҙә, туған, ҡаранғы төшмәҫ элек ҡуҙғалайыҡ. Эш кешеләрен бимазалап йөрөмәйек – юл кешеһенең юлда булғаны яҡшы.


Кәшфулла, был ни эшләр икән, тип Хәкимәгә күҙ һалды. Ә уның ағаһының ҡулдарын тотоп, күҙҙәренә ҡарап йылмайып торғанын күргәс, еңел тын алып, улар яғына ыңғайланы.


-Беҙҙе тере ҡул ҡалдыраһың бит әле, Нотфулла ҡустым, - тине – бригадир Әшрәф, бесән йыйышыуға ла шәп, тамаҡ бешереүгә лә оҫта бит әле Хәкимә.


-Ярай, ярай, һуңыраҡ килер әле, - тигән булды Нотфулла ла. Бригадир ҡабат өндәшмәне, ни генә тиһен инде, тик бесәнселәрҙең бөтәһенең дә тигәндәй күҙе Кәшфуллала икәнен күреп, йәһәтләп уларҙы эшкә ҡуҙғалтты. Бесәнселәр, хушлашып, теләр-теләмәҫ кенә ҡуҙғалдылар.


-Олораҡ икән, - тине – береһе.


-“Ҡарт ҡуйынында ҡалас бар, ҡаласынан ҡан тамыр” – тине уны йөпләгәндәй икенсеһе.


-Етер һеҙгә, - тип екерҙе Әшрәф, - хәлен белмәһәгеҙ бер асыу.


-Шулай шул, бәхетле генә була күрһен инде, балаҡай, - тип күҙ йәштәрен һөрттө Бибикамал исемле ҡатын, уға башҡалар ҙа ҡушылды. Әле генә шаулап торған туғай тынып ҡалды, шул тыныуҙан кешеләр кискә тиклем тигәндәй шым ғына, баш баҫып эшләнеләр. Эй. был һуғыш... ниҙәр генә күрмәтмәне әҙәм балаһына...


Теге өсәү ҙә ҡуҙғалды.


-Шунан, ҡарындашым, ни уйланың?


Ни тиергә лә белмәй баш баҫты Хәкимә.


-Мин һиңә көсләшмәйем, тик ризалығыңды ла уйлабыраҡ бирер кәрәк ине, хәҙер бына Кәшфулла ҡустыны ла яйһыҙ хәлгә ҡалдыраһың бит инде...


-Минең шарттарыма риза булһа... мин риза.


-Ниндәй шарттар? – тине ағаһы аптырап.


-Иң беренсе детдомдан Шәмсинурҙы алышһын, унан тағы... мин ЗАГС-ҡа тормайым, бәлки кейәүең иҫәндер, - Хәкимәнең тауыштары ҡалтырап китте, - ул ҡайтһа, Шәмсинурҙы алып мин кире ҡайтасаҡмын...


-Әлбиттә! Мин риза, һеңлеңде иртәгәнән юллай башлаясаҡмын, - Кәшфулла ла Хәкимә ни әйтһә шуны үтәр сиккә еткәйне инде. Эстән генә, «ҡайтмай инде ул, кем белә үлгәндер ҙә, йә плендәлер, йә дезертирҙер» тип үҙенсә генә ҡыуанып ҡуйҙы ул.


Монасипҡа барып етеп, ул-был иткәс, йәһәтләп үҙҙәренең ауылына ҡайтырға сыҡты улар.


Хәҙер инде Кәшфулланы икенсе уй борсой башланы: их, Ғәзимә генә ҡайтып киткән булһаа ярар ине, бушты ғына әсәйемә аңғартып һөйләп китмәгәнмен, их, ҡайтҡан булһа ярар ине...


Ауылға эңерләтеп кенә ҡайтып еттеләр.


Ишекте асыу менән иң беренсе Кәшфулланың күҙенә Ғәзимә салынды, ул түрбашта, мейес янында киске аш йүнәтә ине булһа кәрәк. Ир йылп итеп әйләнеп Хәкимәгә күҙ һалды, тик уның борсолмауын күреп тынысланды. Ул арала тыштан әсәһе килеп инде:


-Ҡайҙа йөрөйһөң ул уттай эш ваҡытында? – әбей бик асыулы ине, - быныһы кем тағы? – тип Хәкимәгә төбәлде ул.


Бығаса Ғәзимәне һеңлеләрелер, тип уйлап тороусы ҡатын тертләп китте.


Кәләше, тигән уй йүгерҙе башына. Ул ишеккә ынтылды, тик Кәшфулла уны сығып йүгермәҫ элек эләктереп өлгөрҙө һәм әсәһенә:


-Әсәй, был киленең була, - тине


-Ә был киленде ҡайҙа ҡуяһың? –әсәһе асыуынан Ғәзимә киленен уға этә биреп ҡуйҙы.


-Ярай, ҡәйнәм, мин ҡайтам. Минең өсөн тәмһеҙләшмәгеҙ, үҙем ғәйепле, - тип әйтергә көс тапты үҙендә меҫкен ҡатын һәм сәңгелдәктән балаһын алып сығып китте.


Өйҙө бер аҙға тынлыҡ баҫты. Тик зирәк әбей хәлде ҡуйыртып торманы:


-Әйҙә, килен, төклө аяғың менән, - тип киленен түргә саҡырҙы һәм - йә, оҫталығыңды күрһәт әйҙә, киске ашты йүнәт, - тип бойороҡ биреп тә ҡуйҙы. Кәшфулла иркен тын алып,йылмайып ебәрҙе.


Күрер әле әсәһе килененең нисек аш-һыуға оҫта икәнен, яратыр уны, барыбер яратыр, сөнки уны бит улы ярата.


Яратты әсәһе киленен, бик яратты, бөтөн эшкә лә өлгөр,шул тиклем тилбер булып сыҡты килене.


Бына бит улы ла йылмайып ҡына йөрөй, килендең детдомдағы һеңлеһен дә барып алып ҡайтты.


Эй, ул детдом тигән нәмәләрен хоҙай күрһәтмәһен, һөйәк тә тире инде бахыр бала. Ярай, апайы шәп , ана фермаға эшкә лә төштө, терелтеп алыр әле. Әбей балалары һөйләмәһә лә кеше аша баланың улыныҡы түгеллеген дә ишеткәйне инде, Анауы Әптерәйҙеке икәнен белгәс, үҙе лә йәшәй алмаҫтар, имен сағында ҡайтҡаны яҡшы тиеп уйланы, тик һуң ишетте. Кисәге һаман улы ҡайтмағас, Йәмилә килененә барып сәй эсеп ҡайтты, шунда ул һөйләп һалды әле ул.


-Ҡыҫылып йөрөмә, тип- әбейҙе ҡаты ғына киҫәтеп тә ҡуйҙы. Белһә ни, ҡыҫылмаҫ та ине бит...


Ярай, хәйерлеһе шулдыр.


Өсәү ара бик татыу йәшәп китте улар. Шәмсинур ҙа тилбер булып сыҡты. Апаһы менән еҙнәһе ферманан эштән ҡатыуға уаҡ-төйәк эште бөтөрөп ҡуя, иҙәнен дә йыуа һалып сыға, әбейгә утын индереп бирә, һөйөнөп бөтә алмай Мөғлифә әбей.


Бер көн урамда Ниғмәт ҡарт:


-Дә, ҡатындың кәттәһен эләктергән Кәшфулла, - тип торғас, етмәһә Ситдығы ҡушылып:


-Эйе, шәп ҡатын эләктергән, - тип Ниғмәт ҡартты йөптәп торғас, әллә ни эшләне лә китте: эстәре көтөрҙәшеп ни, ҡарт аҙғындар, бисәләрен һанға һуҡмай, туҡмап йәшәттеләр, хәҙер кеше бисәһенә һеләгәйҙәрен ағыҙалар, нишаналар, - тип эй һуҡранды үҙ алдына, эй һуҡранды. Былай ҙа биш ваҡыт намаҙын теүәл генә үтәп йөрөгән әбей бөтөнләй урын төбөнән төшмәҫ булып китте. Һәр намаҙының артынан Аллаһтан улы менән килененә һаулыҡ, татыулыҡ, бала- сағалы булып китеүҙәрен һораны.


Оҙаҡ йөрөнө килене бәпәй алмай. Өс йыл... Әллә Ғәзимәнең үпкәһе ебәрмәйме икән? – тип тә уйлап бөттө Мөғлифә әбей. Улай тиһәң , үҙе ғәйепле... Уны ла ғәйепләп булмай инде... Һуғыш ғәйепле барыһына, һуғыш...


3 йыл үтеүгә килененең матур ғына булып йомороланып китеүе күҙенә салынды уның. “Эй, Раббым, теләктәремде ишеттең бит, эй, Раббым, шөкөр инде, мең-мең шөкөр”.


Ә Хәкимә, кешегә бик бәхетле булып күренһә лә,һаман тәүге ирен көтә ине. Белмәйҙәр шул уның хәлгенәләрен, эскәйендә ниндәй ут янғанын... Эшкә, һеңлеһенә генә баҫып йәшәй ул күңелен.


Ул ғынаһы тыуғас, килененең:” И-и, улғынамды минең, яралы бәхеткенәмде, - тип яратыуын ишеткәс әбей бик аптыраны, төрлөсә уйлап, үҙенсә юрап ҡуйҙы һәм килененең барып арҡаһынан яратып:


-Имен йәшә, балаҡайым, яралы булһа ла бәхетең бар. Ә һин булғанға, ейәнем тыуғанға иреңдең бәхете бөтөн. Яйлап- яйлап һинеке лә бөтәйер, киленем, - тине. Килене әйләнеп уның күкрәгенә башын һалды һәм тәүге тапҡыр ҡәйнәһе алдында күҙ йәштәренә ирек бирҙе.


-Илаһын әйҙә, күңелендәге һағыштары бөтөр, бөтмәһә лә кәмер, - тип уйланы Мөғллифә әбей, килененең сәстәрен һыйпап, арҡаһынан һөйөп.


Йылдар үтте. Мөғлифә әбейгә улының бәхете теүәлләнгән төҫлө тойолоп, ул инде килененең һуғыштан алда никахлы ире булғанлығы тураһында онотоп та ҡуйғайны инде, хәҙер инде дүртенсе балалары тыуҙы, ейәндәрен ҡарашып, улына, килененә матур кәңәштәрен биреп, тормошонан шул тиклем риза булып йәшәп ята ине ул. Тик... барыбер күп нәмәне белеп етмәгән икән әле ул. Бер көндө түр бүлмәлә ауырыҡһынып йоҡомһорап ята ине, аш бүлмәһендә улы менән килененең әрепләшкәнен ишетеп ҡолаҡ һала ҡуйҙы:-Юҡ, ЗАГС-ҡа торабыҙ,юғиһә мин балаларға фамилиямды бирҙермәйем, атаһы тигән графа ла буш торһон әйҙә.-Атайыбыҙ булмаған, тип уйламаҫтар, моғайын... Аңларҙар үҫә килә.-Дүртенсегә минән бала табаһың, нисә йыл бергә йәшәйбеҙ. Хәҙер барыбер үткәндәргә кире ҡайтып булмай. Юҡ кешене лә көтә икән кеше...Үлде, тимәгәндәр бит, хәбәрһеҙ юғалғандар ҙа һирәкләп табыла тора...-Ну, ҡара еңмешһең дә инде... Әҙәмдән оят.-Уның нимәһе оят, асығын белмәйенсә, Зариф тураһында берәй хәбәр ишетмәйенсә имн барыбер ЗАГС-ҡа тормайым. Мин һиңә баштан әйттем,үҙең риза булдың бит.-Һуң... әй, теләһә ни эшлә, әммә минең фамилияны ҡуймайһың – ныҡ асыуланды, шикелле, Кәшфулла, ишекте шартлата ябып сығып китте һәм кискә тиклем ҡайтманы. Иҫерек ине ул, бығаса ла эсештереп алһа ла иҫергәнен күргәндәре юҡ ине әле. Эсһә лә әсәһе, ҡатыны алдында аҡланып, көлөп кенә бөгөн нарком нормаһы эләкте, тип кенә ҡуя торған ине, ә бөгөн инде лә аш бүлмәһенә инеп ултырҙы. Аш ҡойоп бирергә уйлаған ҡатынын екереп янынан ҡыуып сығарҙы. Кеҫәһенән бөтмәй ҡалған шешәһен сығарҙы ла стаканға һалып эсергә уйланы. Мөғлифә әбей түҙмәне, улы янына сыҡты:-Ҡуй, балаҡайым, юҡ менән булма, түбәнгә төшкәнеңде һиҙмәй ҙә ҡалырһың, - тине әбей улының арҡаһынан һөйөп, - әйҙә урыныңа сығып ят, ыҙғышмағыҙ, балаларың үҫеп килә.-Их, әсәй, һин дә аңламайһың... Немецте еңгән кеше бит мин... ә үҙ бисәмә һүҙем үтмәй...-Ярай, ярай, - әжеүәләне улын Мөғлифә, тик үҙенең дә килененә шул тиклем асыуы килә, ана бит улын нимә эшләткән,хәҙер нығынды шул... – үҙем һөйләшеп ҡарармын килен менән, мине тыңлар ул...- Ю-у-ҡ! Ауыҙыңды ла асма, әсәй, - Кәшфулла һикереп торҙо, - әйҙә, ниндәй фамилия ҡуйһа ла ҡуйһын, бала барыбер минеке бит, унан ҡыҙҙарға фамилия ла үтә мөһим түгел инде...-Аһ-аһ, шулай булғас ниңә эсәһең? Юҡ ҡайғыңды бар итеп? – әбей улының ҡулынан шешәһен алды, - эш эшләһәң ҡайғы-хәсрәт һәйбәтерәк баҫыла ул, бар, тышҡа сыҡ, эштән күп нәмә юҡ.Әсәһе менән һүҙләшеп торманы Кәшфулла, кейенде лә тышҡа сығып китте, тупһаға баҫыуы булды, бөтә эштәре иҫенә төштө. «Әсәйем дөрөҫ әйтә, бесәндән алда мал өйөн дә өлгөртөр кәрәк, түбәлектең башын яңыртырға ваҡыт, бер бесәнгә төшһәң...көҙ еткәнен һиҙмәй ҙә ҡалына торған.Барыбер еңмешләнде Кәшфулла, фамилияһын баланың тыуыу таныҡлығына яҙҙыртманы.-Баланың ни ғәйебе һуң? – тигән әсәһенә хатта яуап та бирмәне.Килене лә үҙ һүҙле булып сыҡты, балаға тәүге иренең фамилияһын яҙҙырып ҡуйҙы. Ә ауыл советында уйлап та, һорап та тормай атай графаһына Кәшфулланың исемен теркәнеләр.-Килен, мин китәм, - тине бер көн әбей килененә, - Кәшфулланың һөмһөрө ҡойолоп йөрөүе иҙә мине.-Ҡуй, ҡәйнәм, Кәшфулла ни баҫылыр әле, ЗАГС-ҡа тормағанға миңә үпкәләп кенә йөрөй бит ул.-Нисәмә йыл шул нәмәңде һөйләйһең, әллә нимецтә плендә лә йөрөп яталыр, кем белә, ҡайтһа ни, балларыңды һөйрәп китер ҙә барырһың, - һис кемгә тауышын күтәрмәгән әбейҙең асыуы тышҡа сыҡҡан ине. Ул ҡабатлап килененең һүҙен дә тыңлап торманы, төйөнсөгөн тотоп тышҡа атланы, ҡыҙында һыйыр әле ,моғайын.-Йә инде, нисәмә йыл шул ире менән ҡаңғыра. Уныһы, иҫән булып, нимец бисәһе алып ҡайтып төшһә инде, йә үлгәндер, йә плендәлер әле, - тип һөйләнә-һөйләнә барып инде Мөғлифә Фәйрүзә ҡыҙына. Ҡыҙы, уның төйөнсөгөн күрҙе лә:-Тағы ни булды, әсәй?, - тип килеп ҡулындағы әйберҙәрен алды.-Ни булһын, килен менән ағайың һаман ЗАГС-ҡа тормағандар икән, еңгәң бәпәй алғаны бирле шуның өсөн талашалар, ағайың тота ла шешәгә йәбешә,эсеп алып китмәгәйе, тип борсолам.-Уға ниңә борсолаһың, талашырҙар ҙа туҡтарҙар әле.-Эйәреп килмәһә, Ғәзимә лә бик һәйбәт килен ине әле. Ана хәҙер иргә барып, нисәмә балаға әсәй булып китте.-Юҡты һөйләмә, Хәкимә еңгәм килмәһә башҡаһы булыр ине, ағайым барыбер Ғәзимә еңгәйҙе айырыр ине. Еңгәмдең күңелен китеп буш-бар әйтеп бөткәнһеңдер инде.-Артыҡ әйтмәнем, төйөнсөгөмдө генә алдым да сығып киттем.- Бында ла үҙең артыҡ йөрөргә яратмайһың, Ней апайым да оҙаҡ тора алмайһың, ней Фәрзәнә килен менән борсағың бешмәй китә, улай ярамай инде, әсәй,үҙеңә лә сабырлыҡ кәрәк. Бында күпме торорһоң икән, барыбер ағайыма кире китәһең бит Кәшфулла ағайымһыҙ сыҙайһыңмы ни һин? – Фәрзәнә һөйләнә-һөйләнә самауырын яңыртып ебәрҙе. Икәүләп шым ғына ултырып сәй эстеләр. Хәсрәте күп шул Фәрзәнәнең дә. Берҙән ире ауырый, икенсенән береһенән береһе ваҡ балалар... Әсәһе бында йөрөһә һәйбәт тә бит, эштә сағында исмаһам балалары ҡараулы. Тик әлегә тиклем әсәһе берҙә оҙаҡҡа килгәне юҡ, уҙа барһа аҙна-ун көн...Тик Мөғлифә әбей ҡайтырға уйламаны ла. Аҙна түгел, ай үтте, йыл үтте – ҡыҙынан китмәне ул.Ара-тирә аҙналап барып ҡалған балаларында йөрөнө лә кире ҡыҙына килде. Кейәүе үлеп ҡалғас, бөтөнләйгә ҡыҙында ҡалды. Үҙе кеүек үк йомшаҡ күңелле, алсаҡ ҡыҙында уға еңел ине йәшәүе.Талашыр кешеһе лә юҡ, балалары ла өләсәйҙән өҙөлөп торалар. Ары-бире барып киткән арала Кәшфуллаһы ғына һуҡранып үҙенә йәшәргә саҡырып ыҙаланы, һуңынан ул да төңөлдө.Эргә-тирәләге балаларҙы еләк-емешкә алып йөрөнө әбей, эйәреп йөрөгәндәйҙәрҙең бөтәһен дә эйәртер ине. Муйыл тирергә, оҫҡон, ҡуҙғалаҡ йыйырға алып сыҡты. Ата-әсәләре эштә, ә ул ошо балаларға ҡарауыл ине. Шулай балаларҙы йыйып еләккә алып сыҡты бер йәйҙә. Байтаҡ ҡына йөрөп ҡайтыу яғына ыңғайланылар. Бер тау башына килеп сыҡтылар. Мөғлифә әбей аҫҡа ,күренеп ятҡан ауыл яғына ҡарағайны...йөрәге жыу итеп ҡалды – аҫта йәйрәп уның тыуған ауылы – Ҡолғанаһы ята ине.Ул сеңләп илап ебәргәнен һиҙмәй ҙә ҡалды. Балалар шымып ҡалды.-Өләсәй, ниңә илайһың? Ҡайтып еттек бит, – ейәнсәре Фәриҙә аптырап өләсәһенең ҡулдарынан тотоп алып, күҙҙәренә ҡараны.-Эй, балаҡайҙарым, һеҙҙе аҙаштырғанмын бит, ана яңылыш минең тыуған ауылыма килеп сыҡҡанбыҙ. Нисек кенә кире ҡайтып етербеҙ инде?Балалар ҙа аптырап ауыл яғына төбәлделәр, бәләкәйерәктәре сеңләп илай ҙа башланы.-Өләсәй, - тине өлкәнерәк малайҙарҙың береһе, - Был Ҡолғана түгел, был беҙҙең ауыл.-Ә-ә? Мин ни Ҡолғана Түгәрмәһендә торам икән, - тип уйлайым бит әле. Унда ла тап ошо Түгәрмә кеүек кенә ике Түгәрмә тауы бар. Эй, һағындым шул ауылымды, күрә алмай ғына үлеп китермен инде...Ҡартайҙы шул Мөғлифә, ҡартайҙы... Зар-интизар булып ауылын һағынды...Балаларҙың тауыштары ла кәмене, улар һөҙәгерәк ер һайлап тау түбәненә атланылар. Ошо йәйҙән һуң Мөғлифә әбей бүтәнсә емешкә йөрөй алманы, ҡарыуы ҡайтты уның... Тик шулай ҙа ҡапҡа төбөнә сығып ейән-ейәнсәрҙәренә үҙенең уҙған ғүмерен һөйләп ултырыр ине.Балалар уның һөйләгәндәрен әкиәт кеүек ҡабул иттеләр. Сөнки 10 йәшлек кенә ҡыҙ балаға ""килен"" тип буласаҡ ҡайнының һырға һабағы биреп ҡайтыуы, оҙатып алғансы ире буласаҡ кешенең тау аша кәләшен күрергә йөрөүе, 13 йәше тулып уҙыуға килен итеп оҙатып алыуҙары уларҙың аңына һыйып етмәне...
 
Зәйтүнә Айытбаева-Сәфиуллина хикәйәһе. 

 

","4 Ғинуар , 11:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2023-01-03/shkafta-y-ld-3093959,Шкафтағы һөлдә,"-Нәсимә ирен үлтергән!..  -Вәт йылан аяғын киҫкән бисә, йыуаш ҡына күренә ине лә...   -Итерһең уны йыуаш, бер әйтһә һейҙерә әйтә ул, йыуаштан йыуан сыға.   -Китсе-китсе, шул ирҙең дә башына еткәс, ҡырмыҫҡа һымаҡ эштән башы сыҡманы. Ғүмере буйы аҡсаға ҡытлыҡ кисермәне, донъяһы етеш булды. Илле йыл булалыр бергә ғөмөр иткәндәргә, күберәк булмаһа әле. Мин килен булып төшкәндә бергә инеләр.","

 





-Нәсимә ирен үлтергән!..  -Вәт йылан аяғын киҫкән бисә, йыуаш ҡына күренә ине лә...   -Итерһең уны йыуаш, бер әйтһә һейҙерә әйтә ул, йыуаштан йыуан сыға.   -Китсе-китсе, шул ирҙең дә башына еткәс, ҡырмыҫҡа һымаҡ эштән башы сыҡманы. Ғүмере буйы аҡсаға ҡытлыҡ кисермәне, донъяһы етеш булды. Илле йыл булалыр бергә ғөмөр иткәндәргә, күберәк булмаһа әле. Мин килен булып төшкәндә бергә инеләр. -Ҡырҡ ете тей, Нәсимә иренән олораҡтар ҙа әле.     -Эйе шул, унан ҡарт күренә, бәләкәй генә кәүҙәһе менән нисек көсө еткән!   -Юҡ шул, иренән дүрт йәшкә кесе булған.   -Ыстағарифулла, мин әле ире йәштер тиһәм, йәш күренә ине.   -Сәнскән тиме?..  -Бисәләр аҙҙы...   Ошолайыраҡ хәбәр таралды телефон сымы буйлап. Кемдер хәбәрҙең дөрөҫмө-түгелме икәнлеген белергә теләп, ҡайғы килгән йорттоң ҡапҡаһын асты, тик унда ҡағыҙ пломба ҡуйылған бикле ишек ҡаршыланы.   Ауыл халҡы ҡапҡа тирәләй баҡырып йөрөгән ике һыйырҙы быҙауына ҡуштылар, Нәсимәне нисә баш һарыҡ-кәзәһе булырға мөмкинлеген бер-береһенән төпсөштөләр.   Кәртә-ҡура ныҡлы, машина-трактор гаражы буш түгел, төҙөк, таҙа трактор, уның төрлө тағылмалары хужаның бөтмөрлөгөн күрһәтә.Ишек алдында тәртип, баҡсала кишер, ҡыярҙар түтәленең мул уңышы күренә. Помидорҙар әле ваҡ, әле бешмәһә лә тиҫтәләгән күнәк уңыш бирергә әҙер.   Нәсимәнең балалары һәммәһе лә ҡырҙа йәшәйҙәр, юҡҡа сыға барған ауылда кемдең төйәкләнгеһе килһен, һәр береһе һөнәр алып ҡырға таралдылар.  Ошоғаса гөрләп торған йорт ҡапыл шомло тынлыҡҡа күмелһен әле, тиҙҙән атайҙарын һуңғы юлға оҙатырға балалары йыйылыр, тик Нәсимә генә араларында булмаҫ, ирен оҙатырға сығарыуҙары икеле.Әлегә Нәсимәне һорау алырға район үҙәгенә алып киттеләр, ирен больницаға, моргҡа, ярып ҡарарға ниәтләйҙәрҙер, тәртибе шулай.    Артынан тимер ишек шартылдап ябылыу менән быуындары таралған Нәсимә бүлмәләге берҙән бер эскәмйәгә сүгәләне, яңғыҙы бер бүлмәлә, тикшереүгә тиклем бикләнгән ерендә, ысын исеме менән атағыһы килмәй, теле әйләнмәй әйтергә, хатта дөрөҫөн уйларға ла.   Ниңә ундай аҙымға барҙы Нәсимә, туған-тыумасаларын, ауылдаштарын ғәжәпкә һалған был ҡылығын әгәр  элегерәк үҙенә әйтһәләр үҙе лә ышанмаҫ ине, етмешкә етә яҙғанда, ғүмерлек йәр итеп һайлап яратып өйләнешкәндәренә оҙаҡламай илле йыл була тигәндә,.. Алтын туйҙарын үткәрергә яҙманы, ҡалған ғүмерен төрмәлә үткәрер инде, иреккә сығырға яҙмаҫ, һаулығы самалы.   -Шунан, теләгеңә ирештеңме, һинең күңелеңә тыныслыҡ кәрәк инеме, әйҙә, рәхәтлән, табырһыңмы икән йәнеңә тыныслыҡ, балаларыңдың атаһын үлтереп.  Нәсимәнең йәне һыңҡылданы, тик илай алманы, күңеле күптән ҡатҡан инде.  -Бөгөн йома кисе, тикшереүсе алда һеҙгә уйланырға теүәл ике көн бар, дүшәмбегә тиклем хушлашабыҙ,-тине.  Ике көн, ике тәүлек, тик торорға күнекмәгән ҡулы итәген һыпырғыланы, яулығын рәтләп ябынды, һәм шуның менән эше лә бөттө.  Өйҙәгеләр ни эшләйҙәрҙер, һыйырын һауыр мәле күптән үтте, күршеләре быҙауын имеҙһәләр балалары ҡайтыуҙарына шыйыҡ ҡаймаҡ булмаҫ инде, ейәнсәрҙәре ҡаймаҡ ярата.   Балаларын хәтерләгәс йөрәге ҡыҫып ҡуйҙы, һуңғы йылдары уныһы ла тынғы бирмәй, тештәре ярай, электән  һыҙлап ыҙалата, сереһә лә ҡуйҙыртыр өсөн аҡсаға һәр саҡ икенсе урын табылғанға һурҙыртмай йөрөнө, уңай мәлен, ҡулда аҡса тотор көн килерен көттө. Һәм бына көткән көн килде, Нәсимә эстән көлөмһөрәне, тик ситтән ҡарағанда ауыҙы ғына йәмһеҙ булып ҡыйшая ине.  Тәне өшөүҙән ҡалтырана башланы, бәлки нервылар көсөргәнешлегенәндер, тән йылыһын һаҡларға тырышып ҡулдары менән үҙен ҡосаҡларға тырышты, таш бүлмәлә һалҡын ине.  Өйҙә һалҡыныраҡ булһа йәһәт кенә мейесенә утын тултыра һалып яғып ебәрер ине, йылыны ярата олоғая килә, бабайы сей утын яҡтырып тилмертмәне, хәстәрлекле булғанғалыр, утынды йәлләмәй яҡты Нәсимә.Мунсаны ла көн аралаш яғып йыуына инеләр, балалар ҡайтһа көн һайын яғылды.  Арҡаһын таш стенаға терәмәй генә ятып тәненә ял бирергә теләне, йоҡлаһа бәлки бер аҙ үҙен ҡулға алыр, тынысланырға кәрәклеген белә.  Ниңә ғүмер буйы түҙгәнен бөгөн килеп сығырынан сыҡты һуң? Уйламағанда, нитмәгәндә...  Гонаһтарын хәҙер бер Хоҙай ярлыҡарлыҡ түгел, үлтереүсе  булып балаларының йөҙөнә сиркәү яҡты, нисек уларҙың күҙенә күренер. Суд булһа үҙенән башҡа үткәрһендәр ҙә ҡуйһындар ине, ниндәй хөкөм сығарһалар ҙа риза, булғаны булды инде, ояты көслө.  Йоҡлап китә алманы, өйҙә булһа арыған, талсыҡҡан тәне түшәккә ятыу менән йоҡларлыҡ та, тик өйҙәрендә генә түгел, шуныһы үкенес. Һәр һүрендеһе ҡәҙерле, үҙ ҡулдары менән йыйған монаяты тәләфләнеп туҙырап бөтөр инде, ҡарты иҫән булһа теүәлләп торор ине лә, үҙ ҡулдары менән йәнен ҡыйҙы.  Яратып сыҡты кейәүгә Нәсимә, ата-әсәһе хәленсә туй үткәреп, кәрәк ярағын хәстәрләп оҙаттылар. Ҡәйнәһенә лә яраны, ирен дә ҡәҙерләп, хөрмәтләп торҙо. Бер-бер артлы тыуған балаларҙы үҫтереү ҙә артыҡ ауырлыҡ тыуҙырманы.Эшкә егәрле ире юғын булдырҙы, булмағанын тапты, боҙолғанын төҙәтте, эсһә лә эштән ҡалыуҙы белмәне.Етеш тормошта йәшәнеләр, балаларына ни теләһәләр шуны алдылар, үҙҙәре аяҡҡа баҫып, тернәкләнеп киткәнсе ярҙамдарынан өҙмәнеләр, хәҙер ейән-ейәнсәрҙәрҙе лә ҡул араһына кереп, ата-әсәләренә буйтым ярҙамсылар.  Ире эшкә тырыш булһа ла холҡо ярайһы ғына ауыр ине йәшерәк саҡта уҡ. Һәр һөйләгәненә һүгенеү һүҙҙәре ҡушыла, кешенән көлөү, кеше тикшереү уның ғәҙәтенә әүерелгән, үҙе был ҡылығын шаяртыу тип аҡлана. Тәүге осорҙа Нәсимә үпкәләй ине, уның был ғәҙәтен ташлатырға тырышты, булдыра алмағас ҡаты әйтеп был холҡонан арындырырға теләне, аҡылға килергә саҡырҙы. Әммә ваҡыт үтеү менән был һүҙҙәрҙе үҙенә ҡарата яуҙыра башлағас  йәне рәнйене, уға ҡаршы үсегеп һөйләшмәҫкә, яуапламаҫҡа өйрәнде. Тик ире үҙенә кәрәккәндә йомшаҡ һүҙлегә әйләнә, иркәләп янында һырпалана. Нисек инде шундай кешегә оҙаҡлап асыу һаҡлайһың, яҡшы эштәре иҫкә төшә, тырышлығын баһалайһың, һәм ирейһең.Эсмәһә түҙерлек, яратыу ҙа булғандыр, ә эскән саҡта торғаны менән бирегә әүерелә, юлында осраған нәмәне тибеп ебәрә, Нәсимәне янынан ебәрмәй, йәнәһе кеше менән уйнаш итергә мөмкин. Ҡаршы һүҙ әйтермен тип уйларға ла түгел, ҡулына эләккән әйберҙе елгәрергә лә күп кәрәкмәй, һуғып осороуы ла мөмкин. Тауыш сығарып балаларҙы ҡурҡытмаҫҡа була иренең ыңғайына ғына һыпырырға өйрәнде Нәсимә, балаларға һүҙ әйтмәне аталары, ҡулын күтәрмәне, ул яғына һүҙе юҡ, яҡшы атай булды. Тәүге мәлдә иренең эскәнендә ҡурҡышынан ҡалтырап торһа, һуңғараҡ уға ҡарата битарафлыҡ тойғоһо көсәйҙе, уның әйткәненә яуабын да табырға өйрәнде, үҙенә нисек оҡшай шулай йәшәргә тырышты. Сәрелдәп ирешмәне  бисәләр кеүек, ундай түбәнлеккә төшмәне, әммә үҙ һүҙен ҡаты, нигеҙле итеп еткерә алды, уйлағанын эшләне, ирен маҡсатлы йәшәргә өндәне. Эскелеккә аҡсаһын әрәмгә тотондормаҫҡа була дәртләндереп иренә хужалыҡта кәрәкле трактор алырға күндерҙе, уға тағылма кәрәк-ярағын алдылар, тотонолған булһа ла машинала йөрөй.Ҡулы белгәс, дәртен югәнләгәс техникалары сәғәттәй эшләй, йәшәүе еңелләште.    Юҡ иренә һалынып ултырған ҡатын булды тип берәү ҙә әйтә алмаҫ Нәсимәне. Ваҡытында дүрт һыйырҙың ағын эш итеп һатты, хөкүмәт эшенә лә өлгөрҙө, ҡулынан бәйләме төшмәне, ҡыҙҙары менән бергәләп баҡса үҫтереп, йәшелсәләрҙән төрлө салаттар яһаны,  тоҙланы.  Аҡсаны үҙе тотто Нәсимә, кәрәк-яраҡты хәстәрләү уның өҫтөндә, машинаға запас тимер-томорона тиклем аҡсаһын еткерергә тырышты, йыйнаны, бурысҡа бер ваҡытта ла инергә тырышманы. Ә араҡыға аҡсаһын йәлләне, иренең холҡон белгәнгә нисек тә эсермәҫкә тырышты, ҡарауылланы, ыңғайына торҙо, ҡаршы өндәшмәне.  Йылдар үтте, балалар үҫеп таралдылар, әбей менән бабай булып бер береһенең ҡәҙерен белеп, татыу йәшәр мәл етте. Тик әйткәнеңсә генә булмай шул, әллә ауыр эштән, бәлки ваҡыты ла еткәндер, бабайының ирлек ҡарыуы бөттө, ошоғаса  йәне биҙерәгән, Нәсимә еңел тын алды, ниһәйәт төндәре тыныс уҙыр. Иртә ҡыуанған икән, бабайының элек эскән саҡта түҙергә ауыр булған холҡо айыҡта ла күҙгә күренеп үҙгәрҙе.                      Ҡасандыр ул эшкә йөрөгәндә үҙен  иркенерәк тойһа, пенсияға сыҡҡас артынан эйәреп йөрөп ҡарауылланы, кем менәндер ҡушылып ҡуймаһын, мал араһында оҙаҡлаһаң хәшәрәт һүҙҙәре менән ҡаршыланы, кешегә ҡушты, көнләште, рәнйетте. Балалар яныңда йөрөгән саҡта ғына артыҡ беленмәгән икән, хәҙер холҡо түҙгеһеҙгә әйләнде. Өндәшмәһәң, ниңә һөйләшмәйһең кемде уйлайһың, тәҙрәнән ҡараһаң, кемде көтәһең, йөҙөң асылһа, кемде хәтерләп ҡыуанаһың. Хатта ашарға һорап арттан эйәргән бесәйҙән дә көнләшкәс әйтер һүҙе ҡалманы Нәсимәнең, үҙенсә кәмһетеүе, кешегә һанламауы тип ҡабул итте, үҙе ҡабатланыуынса бер ҙә яратыуҙан түгел. Ул да Нәсимәнең холҡон белә, бер асыуланғанда ҡаты итеп, әгәр тағы ла уйнашсы тигәнеңде ишетһәм, үҙеңдең күҙ алдыңда һиңә әйтеп уйнашҡа сығып китәсәкмен, тине. Ул һүҙҙе бүтән ҡабатланманы, тик шунан һуң үҙенсә йәшеренеп күҙәтә башланы, малда йөрөгәндә йәшенеп һарай башынан күҙәтһенме, шкаф эсендә тыңлап ултырһынмы, тәүҙәрәк өндәшмәй ҡыҙыҡ күрһә, аҙаҡ нервылары ҡуҙғып тәне ҡалтырана ине.   Ҡунаҡ-төшөмгә йәшерәк саҡта  йөрөһәләр ҙә, артыҡлап ҡунаҡ булырға биҙрәп торҙо, әлеге эскелек инде, аҙаҡтан тауыш. Кейемдәрен ҡупшылап кейерлек ваҡыты ла булмағандыр, күптәре төйөнсөккә төйнәлгән килеш яттылар. Үҙ мәлендә яратып һатып алған кейемдәр, теләгән әйберен алырға ире бер ваҡытта ла ҡаршы булманы, аҡса һанаманы. Үҙе ғәрсел дә булғандыр әйтәгүр , төйөнсөктәге кейемдәрҙе ниңә кейергә күңеле тартмағанын үҙе генә белә, быныһын кейергә теләһә ҡунаҡҡа барып ҡайтҡандан һуң хәтерен ҡалдырған ауыр һүҙе иҫкә төшә, был күлдәкте кейгәс тә рәнйетте, артабан кейергә тәне тартмай.   Бабайының асыуын килтергән тағы бер холҡо йәненә тейҙе, Нәсимә үтә яратҡан әйберҙе онтап ырғытыр ине.Ваҡытында матур, һарыҡ йөнөнән һуғылған, балаҫтар модаға ингән мәл, күңеленә ятҡанын яратып һатып алды, төҫө лә интерьерға тап килеп тора.Аҙаҡ синтетик ептәрҙән һуғылған бер нисәне алды, юҡ, эсеп енләнгәнендә әлеге стеналағы йөн балаҫ күҙенә  эләккән, һалма урынына тураҡланы, шунан эскән кеше белмәй тигән, беләлер, яуызлығына бара.Ҡулында балта-бысаҡ күп уйнаны инде ваҡытында, белде Нәсимәнең ҡасып сыҡмаҫын, юрамал ҡурҡытмаҡсы булғандыр, бәлки уның йә, етте, әйҙә ятып йоҡла, тип урынға өҫтөрәгәнен көткәндер, ярата ине Нәсимәне еҫкәп ҡосаҡлап  ятырға.Йәш саҡта беленмәгән, ә бына олоғайғас араҡы еҫе аңҡыған ирҙең эргәһендә бер ҙә ятҡыһы килмәй, ыңғайына торғоһо ла килмәй, юғиһә тиҙ арала йоҡлап та китер ине лә.  -Ошо хәшәрәт һүгенгәнеңде ишетмәһәм ине, тиеүҙәрен әллә Аллаһы ишетте, Нәсимә ҡолаҡҡа ҡатты, хәҙер ишетмәй,  теләгәнең алдыңа килеүелер, күҙҙәре лә тоноҡланды, алыҫтан етә күрмәй. Бабайының эсендәге биреһе ҡуҙғыуына тағы бер сәбәп табылды, гел һайт, тигәнгә тайт, тип торғанғалыр, хәҙер ишетмәгәс ҡыбырлай һалып бармай, ҡабатлап яҡын барып һорарға ла тырышмай. Ә аҙаҡ әрләгәнен ишетә лә холҡҡонаһы ,, ҡылт"" итеп кире яҡҡа борола ла ҡуя, ниңәлер тиҙ рәнйеүсәнгә әйләнеп бара һуңғы арала.   Белә сәбәбен Нәсимә үҙе,  быға интернет, телевизор ҙа ғәйеплелер.Эйе, үҙе аңланы инде, бабайына ғына өндәшмәй, йәш саҡта телевизорға текләп ваҡытын әрәм үткәрмәне, ҡул эше менән булышты әҙерәк бушаһа. Һуңынан алтмышты артмаҡлағас ҡул эшенә барымы бөттө, ниңәлер ҡан баҫымы шаяра башланы, бер менә, бер төшә. Шунан һуң интернетҡа күңелен баҫты, телевизорҙан төрлө тапшырыуҙар ҡарай башланы, ундағы тиң, тыныс ҡартайған әбей-бабайҙарға һоҡланды, үлеш-һуғыш күрһәткәндәрендә йәштәрҙе уйлап хафаланды, уларҙы был афәттән аралағыһы килде, террористы күреп ҡурҡты, тик үҙе был көнгә ҡалырмын тип бөтөнләйгә уйламаны.Әсенә ине бай, иркен тормош менән йәшәгәндәрҙе күреп, ә ғүмер үткән,  иркә ҡатын булып йәшәр мәлде кире бороп булмаҫы билгеле, үҙе өсөн бер көн генә лә йәшәлмәгән бит, мыжыҡ ирҙең көйөн көйләп йәшлеге үткән.   Исмаһам, үҙ ғүмерендә бер бүләк бирһәсе, аҡса ҡулыңда, ни теләһәң шуны ал, булды яуабы. Әүәле ҡул менән бесән сапҡанда бакуйҙан бер сәскәне табып бүләккә биргәнен хәтерләмәгәндә.     Бер ваҡытта ла һүҙ менән ғәфү үтенеүҙе белмәне, асыуланғанын белһә, ниндәйҙер яҡшылыҡ эшләп күрһәтергә тырыша ине.  Нисәмә тапҡыр эсеүен ташларға тырышты, тик ихтыяр көсө етмәне, ә эсмәйенсә йәшәй ала ине, ял итә белмәгәнлектән, тыныс йәшәй алмағанлыҡтан эскәндер. Алһыҙ-ялһыҙ ниәтләгән эшен бөтөрмәйенсә ялға туҡтай белмәне, арып-алйығас араҡыға йәбеште.   -Һаулығыңды уйла, эскең килһә, ашаған һайын утыҙ граммлап йот.  Нәсимәнең һүҙен ҡолаҡтарына ла элмәне, бисәләр аҡылы менән йәшәмәй имеш. Бер яртыны ауыҙына ҡойғас, бүтәнсә нисек әйтәһең, ултырған еренән ҡырҡҡандай ҡолай. Һөйрәклә шунан урын еренә, сисендереп, уянһа, әүрәтеп кире йоҡлат.Интернетта бүтәнсәрәк күрһәтәләр, наҙлы, ҡәҙерле ҡатын, үҙ үҙен ҡараған, тәрбиәләгән бисә, макияж, педикюр-маникюр. Көлкө килә күҙгә тулған йәштәр аша, ауыл ҡатынының бар белгәне мунса инде, ризыҡ әҙерләгәндә тырнағына күҙ һалаһың, ҡырҡырға ваҡыт етмәгәнме.  Күҙгә йәштәр тула, әммә илап ултырырлыҡ ваҡыт та юҡ, бесән әҙерләргә алдан соляркаһын хәстәрләргә кәрәк, һыйырҙарҙы әлегә кәметмәҫкә тырышырҙар, ә бына ваҡ мал һанын бер аҙ кәметер, ауырыраҡҡа тура килә. Эсмәгән саҡта бабайы менән бергәләп йөрөйҙәр мал араһында, эсһә ләз ята, йөрәге лә шәптән түгелдер, дарыуын, ҡоротлап һурпаһын эсеп саҡ шәбәйеп ала.Ул саҡта унан һәйбәт ир юҡ, тыңлаусан, әрләшмәй, ни әйтһәң дә бата. Һаулығын бирһен Аллаһым, унһыҙ донъя көтә алмаҫын белә, мал да тота алмаҫ, донъя тотҡаһы ул, тик теләге генә ҡабул булманы, үҙе үлтерҙе.   Балалар үҫкән, ейән-ейәнсәрҙәр мәшәҡәте бөткән, булғанына шөкөр итеп, һаулыҡты һорап ҡына тыныс йәшәргә ине лә, юҡ булманы, ҡарт көнөндә оло гонаһлы булынды.. Тыныслыҡ теләне күңеле һуңғы арала, үҙен кәмһетеүҙән, кешегә һанамауҙан арыны, көслө булып арыны, түҙеп, күнеп, иренең ыңғайына һыпырып арыны. Тәне, йәне ял көҫәне, үҙе теләгәнсә ваҡытын бүлгеһе, кәрәкһә тик кенә ултырғыһы килә ине,  ирен гел ҡурсалап, бәпләп тороу ялҡытты, интернеттағы кеүек наҙлы ҡатын булғыһы килә, ире менән һәүетемсә тыныс аралашҡыһы килә, сараһыҙлыҡтан һуңғы ваҡытта үҙендә нервылар ярһыуын һиҙә башланы. Әле элек булғандар иҫенә төшөп ыҙалата, йә нимә тип яуаплар хәҙер тикшереүселәргә, сәнстем тиер инде.  -Нимә өсөн тиеп һорар, ә нимә өсөн һуң? Элекке кеүек балта менән күҙ алдында һелтәнеп торманы, бысаҡҡа был юлы һонолманы, өҫтәлде ауҙарманы, мебелдәрҙе лә тураҡламаны, посуда, көҙгөләргә лә  теймәне.  Мылтыҡ менән баҫтырғанына ла хәҙер биш былтыр үткән, баҫтырҙы тип Нәсимә үҙе ҡулынан тартып алып ҡасты, ул тотһа, атыр ҙа ине бәлки, тик ауыр мылтыҡ менән йүгереүе ҡыйын булғанлыҡтан туҡтап та тормай, күрше әбейгә мылтығын аҫтан һелтәне, ул да күпте кисергән һиҙгер әбей ине, йәһәт кенә тәрән ҡар өйөмөнә сүгәләне, яҙға табан тәрән көрт өйөмдәре бейек мәл ине ул саҡта.Мылтыҡтан арынғас, йүгереүе ауыр булманы, алғараҡ китеп үҙе лә көрткә сумып ҡалды, иҫерек ире уны эҙләп, ары тәнтерәкләне.Быны хәҙер һөйләһәң дә бер кем ышанмаҫ, күргән-белгәндәр үлеп бөткән.Мылтыҡтан аҙаҡ еңел ҡотолдо, бөгөн үк юҡ итәһең, йә милицияға илтеп үҙем бирәм, күптәнән мылтығына күҙе төшкән кешегә олаҡтырҙы мылтығын ире, Нәсимәнең йәне тынсыны.   Әле лә иҫергәс йоҡлағандыр, тип әкрен генә янынан тороп киттем  дә үҙе яһап биргән бәләкәй ултырғысҡа ултырып туҡмасҡа картуф әрсей башланым, тип дөрөҫөн һөйләргәме.Унан алда кәстрүленә ит төшөргәйне, тороуына һурпа өлгөртөргә ниәтләгәйне. Көлөрҙәр инде, әбей-бабай, һаман бергә йоҡлайҙар тип. Йоҡларһың уның менән айырым, ураҙала ифтар мәжлесенә әбейҙәр менән йөрөгәндә әле хөддәңде ҡоротто, хатта фонариген тотоп ҡаршы барып алып йөрөнө. Эй әбейҙәр көнләшкән булдылар, йәнәһе ҡәҙерле әбей, өҙөлөп, ҡурсалап һаҡлаусыһы бар. Мәсеткә барғылай башлағас, имам-хатиптан көнләшә тип әйтә алмай ҙа... Ҡуй инде, ҡуй, үҙәгенә генә үткәрҙе, һөйләп килештерерлек түгел, Аллаһ йортона йөрөүен туҡтатты, йә хөрмәтле дин кешеһе ишетһә рәнйер.   Йоҡламаған булған икән хәйерһеҙ, юрамал хырылдаған инде,  ҡайҙа барырға йыйындың мине йоҡлатып тип килеп йәбеште, яҡынлағанын ишетмәй ҡалған, әлеге һаңғыраулыҡ. Ҡан баҫымы күтәрелеп ҡолағы ла шаулап тора ине шул  өҫтәүенә.. Тертләп ҡапыл әйләнде, ҡулында бысағы ине, һуҡмаҫын белә ине, күп булһа һөрсөктөрә төртөр, һелтәнгәнен иҫләмәй, өҫтөнә йығылғас, бергәләп тәпәш ултырғыстан ҡолап киттеләр. Нәсимәнең усы үҙе тотҡан бысаҡҡа ҡырҡылған, бабайының түшенән ҡан һарҡый, тиҙ генә ауыл фельдшеренә шылтыратты. Өй эсе ҡан менән тулды, бабайының түшен бәйләргә яулыҡ-фәләнен килтерергә кәрәклеген белә ине.   Ныҡ иҫерек икәнлеген белгәнгә үлгәндер тип уйламаны ла, фельдшер килеү менән үлгәнлеген әйтте, полицияға, тиҙ ярҙам машинаһына шылтыратты.  Икеһен бер юлы машина менән килтерҙеләр район үҙәгенә, балаларын ҡурсалап ҡандарҙы һөрткөләргә теләһә лә, рөхсәт итмәнеләр, больницала ҡан тапшырғас, бында урынлаштырҙылар. Ярай кеше күҙе алдында ҡулдарына бығау һалманылар, итәғәтле булдылар һорау алғанда ла.  -Бәлки ирегеҙ һеҙҙе бысаҡ тотоп үлтерергә килгәндер, һеҙ  үҙегеҙҙе яҡлап уға бысаҡ менән сәнскәнһегеҙҙер?  -Юҡсы, бысаҡ минең ҡулда ине, улай уҡ хаттин ашырға минең дошманым түгел ине лә ул. Мине үлтереп уға ни файҙа? Минһеҙ холодильниктән бешкән ашты ла алып йылытып эсә алмай ул, больницаға әүәлерәк ауырып эләккәнемдә лә эсе үткәшеп кәкерәйгән ине.
  -Улайһа һеҙ уны ниңә үлтерҙегеҙ? Туҡмалыуҙан ҡурҡтығыҙмы?  -Теймәҫ ине ул, уҙа барһа төртөп ебәрер, ҡысҡырыныр ғына ине, тәүгә түгел дә, тиҙ һыуына ул.   -Дүшәмбе өйөгөҙҙә тикшереү үткәрербеҙ, нисек, ни өсөн, ҡайһылайыраҡ сәнскәнлегегеҙҙе видеоға төшөрөп алырбыҙ. -Юҡ, юҡ, үҙегеҙ генә барығыҙ кәрәк тапһағыҙ, балалар ҡайтырҙар, туғандар йыйылырҙар, уларҙың күҙенә нисек күренәйем, ошо көйө генә ултыртығыҙ ҙа ҡуйығыҙ, йөрөмәйем.   Ошо һөйләшеүҙе хәтерләп йәне өшәнде, бәлки бабайғынаһын  ерләшергә ҡайтарыуҙы һорап ҡына ҡарар, әҙерләгән төйөнсөктәгеләрҙе бутап бөтөрмәһендәр тағы, ҡыҙына күрһәткәйне лә, ҡаңғырып яңылышыуы  ла мөмкин, яҙыуын уҡыһалар белерҙәр әле, үҙенә лә әҙерләгән, кейемлеген , хәйерлеген. Бабайыныҡы ла теүәл, ауыр тупрағы еңел булһын, былай булырын кем белгән.   Дүшәмбе көнөн көскә еткерҙе, элек йәне тынлыҡ, бер аҙ тыныслыҡ теләһә, әле яңғыҙлыҡтан да ҡурҡынысыраҡ нәмә юҡлығын аңғарҙы, алдағы йылдарҙы нисек үткәрер, аҡылдан яҙырға мөмкин бит. Берәй эшкә тәғәйенләүен һорар инде, иҙән-миҙән йыуырға эшкинер әле, арып талып йоҡларға ятһа, бәлки йоҡлай ҙа алыр.Бабайын  һағынып та өлгөрҙө, арҡаһын терәп кенә йоҡларға ярата ине.  Ишекте асып тикшереүсе бүлмәһенә алып килделәр, эй ғәрлегенән ошонда ятһын да үлһен ине, бабайы менән бергә ерләрҙәр ине.  -Һаумыһығыҙ, һеҙҙең эшегеҙ буйынса кәрәкле мәғлүмәттәр килде. Бына үҙегеҙҙең бүлексә полицияһына һеҙҙе тапшырам, ауылығыҙға илтеп ҡуйыр, алда бабайығыҙҙы ерләү мәшәҡәте лә бар бит әле, ныҡлыҡ, һаулыҡ теләйем. Һау булығыҙ.  Нисек? Бабайымды ҡуйырға ҡайтараһығыҙмы, рәхмәт инде, миңә үҙемә ҡасан килергә, балалар өйҙә булғанда килтереп китһәләр тигәйнем дә...Алыҫ ара шул...   -Үҙегеҙгә уңайлы ваҡытты ҡарағыҙ, ә беҙҙе  ғәфү итерһегеҙ. Мин сәнстем, мин үлтерҙем тигәнгә тикшермәйенсә лә булмай ине, табибтар тикшереүенсә бабай йөрәгенә киң инфаркт кисереүҙән үлгән, йөрәге шартлаған була инде, ә бысаҡ яраһы ныҡ түгел, ҡолаған саҡта эләккәндер. Өйөгөҙҙәге ҡан таптары һеҙҙең группаға ҡарай, сәбәләнеп унда-бында йүгергеләгәнһегеҙҙер.  Артлы ултырғыстан шыуып ҡолап төшкәнен үҙе хәтерләмәй, табиб бер нисә укол яһағас ҡына иҫенә килгән.  Аңына килгәс оҙаҡ ҡына ярһып иланы, кемдер һыу бирҙе, кемдер дарыу эсерҙе, күҙ йәштәре ҡороғандыр тиһә лә ҡалғандыр, тыныслана алмай яфаланды.   Аҙаҡ үҙен сабыр ғына көткән үҙҙәренең полиция машинаһына көскә менеп ултырҙы, алда көткән яңғыҙлыҡҡа сыҙай алырмы, ғүмер буйы көрәшеп, айҡалашып, аралашып өйрәнгән бабайһыҙ нисек йәшәр, киләсәге нисек булыр, янында һәр аҙымын тикшергән бабайы юҡлығына һаман ышана алмай ине әле, ҡапҡа төбөнә сығып һаман ҡайтҡанын көтәлер һымаҡ.
Гөлдәр Кәлимуллина.


","3 Ғинуар , 22:30",ЯЛ СӘҒӘТЕНДӘ,Na
https://bashgazet.ru/articles/yal-s-tend/2022-12-31/ber-s-t-esend-ya-y-yyl-t-le-erl-rg-bula-3091722,Бер сәғәт эсендә Яңы йыл өҫтәле әҙерләргә була,Кемдер 31 декабрҙә эшләй һәм байрам ваҡыты етәрәк кенә өйөнә ҡайтып инә. Тиҙ генә нисек табын әҙерләргә һуң? Борсолмағыҙ.,"Өйөгөҙҙә булмаһа, юл буйынса кәрәк аҙыҡ-түлекте һатып алырға онотмағыҙ: тарталеткалар, ҡыҙыл ыуылдырыҡ, ҡыҙыл балыҡ, сыр, йомортҡа, һарымһаҡ, тауыҡ ите, маринадланған бәшмәк, ананас, ветчина, ҡыяр, емеш-еләк, кәнфит, эсемлектәр.
Ҡабымлыҡтар әҙерләү.Ҡыҙыл ыуылдырыҡ менән бутербродтар.Сыр һәм ҡыҙыл балыҡ менән тарталеткалар.Сыр һәм һарымһаҡ тултырылған йомортҡалар.Салаттар әҙерләү.Тауыҡ ите һәм маринадланған бәшмәк салаты.Ананас һәм ветчина менән салат.Ҡайнар аш әҙерләү.Духовкала бешерелгән һарыҡ йә һыйыр ҡабырғалары.Шулай уҡ емеш-еләк, кәнфит, төрлө сырҙар, эсемлектәр һәм шампан шарабы.
Тауыҡ итен йыуығыҙ, өҫтөнә тәмләткестәр һибеп, духовкала 20 минут бешерегеҙ.Ҡабырға итен йыуып, киптерегеҙ, тәмләткестәр менән ыуығыҙ. Фольгаға төрөгөҙ ҙә духовкаға бешерергә ҡуйығыҙ.Йомортҡаны бешерергә ҡуйығыҙ.Һыуытҡыстан аҡ майҙы алып ҡуйығыҙ. Икмәккә һыларға уңайлы булһын өсөн, бер аҙ йомшарһын.
Салаттар эшләүгә тотонабыҙ. Ананасты шаҡмаҡлап туралған ветчина менән ҡушығыҙ, сырҙы ҡырғыстан үткәрегеҙ, һарымһаҡ, майонез, тоҙ һәм борос өҫтәгеҙ.
Тауыҡ итен шаҡмаҡлап турап, ике өлөшкә ҡырҡылған маринадланған шампиньондар менән бутағыҙ. Йәш ҡыяр һәм бешкән йомортҡа өҫтәгеҙ.
Батон йәки багет телемдәренә май һылап, өҫтөнә ыуылдырыҡ һалығыҙ.
Тарлеткаларҙы йомшаҡ сырҙан әҙерләнгән масса менән тултырығыҙ. Өҫтөнә ҡыҙыл балыҡ телемдәрен теҙегеҙ.
Йомортҡаларҙы таҙартығыҙ һәм урталай киҫегеҙ. Иретелгән йомшаҡ сырҙы, йомортҡа һарыһын һәм ваҡланған һарымһаҡты вилка менән иҙегеҙ ҙә ошо масса менән йомортҡаларҙың яртыһын тултырығыҙ. Өҫтөнә йәшел тәмләткестәр һибергә мөмкин.
Барыһы ла әҙер - хәҙер өҫтәлгә ризыҡтарҙы урынлаштырырға була. Тағы ла емеш-еләкте телеп ултыртырға, тәм-том ҡуйырға, эсемлектәрҙе теҙергә онотмағыҙ.
Фото: koolinar.ru","31 Декабрь 2022, 21:00",ЯЛ СӘҒӘТЕНДӘ,Na
https://bashgazet.ru/articles/yal-s-tend/2022-12-31/tabyn-a-tultyryl-an-a-3091711,Табынға – тултырылған ҡаҙ,"Быйылғы өмәләрҙән һуң иң ҙур ҡош түшкәләрен Яңы йылға тултырылған ҡаҙ әҙерләрбеҙ тип инселәп ҡуйғанһығыҙҙыр. Әйҙәгеҙ, ваҡыт етте!","Әллә ни ҙур булмаған ҡаҙ, 2,5 литр алма һуты, тәмләткестәр, 200-300 грамм ҡара емеш (чернослив), тоҙ, биш-ете әсе йәшел алма алабыҙ.
Ике аш ҡалағы тоҙ, ярты сәй ҡалағы борос (тәмләткестәр), дәрсен (корица), лавр онтағынан торған ҡатнашма менән йыуылған ҡаҙ түшкәһенең эсен-тышын ышҡып сығырға. Шунаң һуң тығыҙыраҡ һауытҡа һалып, алма һутын ҡаҙҙың өҫтөнә сыҡҡансы ҡойорға. Әгәр алма һуты етмәһә, һыу өҫтәргә була. Әҙерәк әскелтерәк булһын өсөн лимон һуты һығыла.
Оҙағыраҡ ваҡытҡа, төнгөлөккә йә бер тәүлеккә булһа, тағы ла яҡшыраҡ, шул хәлендә һыуытҡыста ҡала. Аҙаҡ ҡаҙ түшкәһен һутынан һарҡытып, эсен самалап тоҙлап алғас, эсенә ҡара емеш һәм һыйғансы туралған алма тултырыла. Шунан ул ныҡлы еп менән тегелә. Түше эргәһендәге тишек тә һәм муйын осон да тартып тегәһең. Ебе өҙөлөп, ҡаҙ эсендәге алма-емештәр таралмаһын өсөн аяҡтары ла тарттырып бәйләнә.
Артабан ҡаҙ, өҫтөнә сетка ҡуйылған батмусҡа һалып, 200 градусҡа тиклем эҫетелгән мейескә яҡынса бер сәғәткә ҡуйыла. Бер сәғәттән һуң алып, эҫе һыу өҫтөндә (водяная баня) әҙерләнгән шыйыҡса (бер ҡалаҡ бал һәм һөт өҫтө (сливки) менән ҡаҙ ян-яғынан һылап сығыла. Шунан яңынан ярты сәғәткә духовкаға ҡуйыла.
Бешкәнен бысаҡ менән сәнскеләп ҡарап беләләр. Әгәр төҫһөҙ шыйыҡса сыҡһа, ҡаҙ әҙер. Алма, лимон киҫәктәре һәм эсендә бешкән йәшелсә-емештәр менән табынға ҡуйыла.
Сығанаҡ: https://nazir1965.com/ash-һyu/tultyrylғan-ҡaҙ.htmlФото: gazetabalakovo.ru","31 Декабрь 2022, 13:00",ЯЛ СӘҒӘТЕНДӘ,Na
https://bashgazet.ru/articles/kh-ef-e-lek/2023-10-28/yulda-h-r-k-t-sikl-nde-3497287,Юлда хәрәкәт сикләнде  ,Сәбәбе – һауа торошоноң ҡапыл насарайыуы.,"Бөгөн, 28 октябрҙә, М-5 “Урал” автомобиль юлының 1548+651-се километрынан (Силәбе өлкәһе  сиге) 1796+000 километрынаса (Сыбаркүл ҡалаһы сиселеше) Башҡортостан сигенә тиклем пассажир автобустары, маршрут таксиҙары, еңел машиналы таксиҙар һәм йөк транспорты өсөн хәрәкәт сикләнде.
Сәбәбе – һауа торошоноң ҡапыл насарайыуы.
Хәрәкәттең ҡасан тергеҙеләсәге тураһында хәбәр итәсәктәр.
Сығанаҡ: “Көньяҡ Урал” юл идаралығының матбуғат хеҙмәте.
Фото: “Башинформ” агентлығы.","28 Октябрь , 23:30",Хәүефһеҙлек,Na
https://bashgazet.ru/articles/kh-ef-e-lek/2023-10-27/avtobus-kasimsot-s-mesen-b-relg-n-3496043,Автобус тракторға бәрелгән,Баймаҡ районында булған аварияла алты кеше ауыр тән йәрәхәттәре алған.,"Бөгөн иртәнге һигеҙ тирәһендә Магнитогорск - Ира автомобиль юлының 128-се километрында ҡурҡыныс юл-траспорт ваҡиғаһы теркәлгән. Пассажирҙар тейәгән «ГАЗель Некст» автобусы менән «Кировец» К-708 тракторы ҡапма-ҡаршы бәрелешкән. Һөҙөмтәлә ""ГАЗель"" автобусының 60 йәшлек водителе һәм биш пассажир йәрәхәтләнә. Улар дауаханаға оҙатыла. Бөтәһе туғыҙ пассажир була, уларҙың барыһы ла Сибай ҡалаһынан Хәйбулла районына карьерға эшкә китеп барған.
""Дүрт пассажир төрлө тән йәрәхәттәре менән дауаханаға оҙатылған, икәүһе амбулатор дауалау үтәсәк. Ҡалған пассажирҙар ҙа медицина тикшеренеүе үткән. Һәләк булыусылар юҡ. Юлдағы хәрәкәт тергеҙелгән"", - тип хәбәр итә Ғәҙәттән тыш хәлдәр министрлығының Башҡортостан буйынса идаралығының матбуғат хеҙмәте.
Әле осраҡ буйынса тикшереү башланған, авария сәбәптәре өйрәнелә.
Юлдарҙа һаҡ булығыҙ, үҙегеҙҙе һәм яҡындарығыҙҙы һаҡлағыҙ!
Фото: БР ЮХХДИ-һы һәм БР буйынса Ғәҙәттән тыш хәлдәр министрлығынан. ","27 Октябрь , 16:00",Хәүефһеҙлек,Na
https://bashgazet.ru/articles/kh-ef-e-lek/2023-10-26/pensiya-alyp-aytyp-bar-andar-3493324,Пенсия алып ҡайтып барғандар...,Уларға бәрелгән водитель йоҡлап киткән тиҙәр. Өс кеше лә урында һәләк булды...,"23 октябрҙә Кушнаренко районында, М7 трассаһында, ҡурҡыныс авария булды. ЮХХДИ-нан хәбәр итеүҙәренсә, 50 йәшлек Иглин районы кешеһе йөк машинаһына идара итеп, алдында торған “Лада Калина”ны бәрҙерә. Боролорға тип торған еңел машина ҡаршы һыҙатҡа осоп сыға һәм унда “КамАЗ”ға бәрелә. Тәүге йөк машинаһына туҡтап өлгөрмәгән өсөнсөһө килеп бәрелә. Һөҙөмтә бик аяныслы: шул урында өс кешенең ғүмере өҙөлә.
Әле был кешеләрҙең кемлеге асыҡланған. Улар райондың Сәйет ауылында йәшәгәндәр. Еңел машинала 67-шәр йәшлек өйҙәш ир менән ҡатын һәм уларҙың 67 йәшлек күршеһе булған. Туғандары әйтеүенсә, улар был көндө пенсия алған һәм аҙыҡ-түлек алыр өсөн Кушнаренкоға юлланған. Ҡайтып килгән саҡта, ауылдарына боролған ерҙә генә ошо ҡурҡыныс авария булған да инде.
Шулай уҡ, хәбәр ителеүенсә, еңел машинаға бәрелгән йөк машинаһы водителе арыған һәм юлда йоҡлап китә яҙған. Шуға күрә ул алдында боролор өсөн туҡтаған еңел автомобилде күрмәгән. Әле уға ҡарата енәйәт эше ҡуҙғатылған.
Фото: ЮХХДИ.
 ","26 Октябрь , 09:00",Хәүефһеҙлек,Na
https://bashgazet.ru/articles/kh-ef-e-lek/2023-10-25/yan-ynda-ir-m-atyn-l-k-bul-an-3492854,Янғында ир һәм ҡатын һәләк булған,Йылайыр һәм Дәүләкән райондарында фажиғәле хәл теркәлгән.,"Рәсәй Ғәҙәттән тыш хәлдәр министрлығының Башҡортостан буйынса Баш идаралығының матбуғат хеҙмәте хәбәр итеүенсә, Йылайыр һәм  Дәүләкәнрайондарында янғын сығыуы тураһында хәбәр алынған.
Йылайыр районы Матрай ауылында ""ҡыҙыл әтәс"" бүрәнә йортҡа ҡунаҡлаған. Утты һүндерергә Рәсәй Ғәҙәттән тыш хәлдәр министрлығының янғын һүндереүселәре һәм ирекмәндәр йәлеп ителә. Янғында 15 кеше һәм  5 берәмек техника ҡатнаша. Ҡыҙғанысҡа ҡаршы, утты һүндергән саҡта 61 йәшлек ирҙең кәүҙәһе табыла. Ул йорт хужаһы булған.
Дәүләкән районының Ташлы-Шәрип ауылындағы янғында ете кеше һәм өс берәмек техника йәлеп ителә. Бында ла ваҡиға фажиғәһеҙ үтмәй: 79 йәшлек ҡатындың ғүмере өҙөлә. Ут тулыһынса йортто ялмап ала, һүндергән саҡта уның ҡыйығы емерелеп төшә.
Ваҡиға урынында янғын сәбәптәре асыҡлана. Ут менән һаҡ булығыҙ! Көндәр һыуытыу менән күптәр йылытыу приборҙарын файҙалана, уларҙы ҡарауһыҙ ҡалдырмағыҙ, газ менән дә һаҡ эш итегеҙ!
Фото: ""Башинформ"". ","25 Октябрь , 14:10",Хәүефһеҙлек,Na
https://bashgazet.ru/articles/kh-ef-e-lek/2023-10-25/ishkilde-egett-re-sos-ik-n-3491991,Ишкилде егеттәре сос икән!,"""Юлда машина тора, ир көрәк менән ҡарҙы һелтәй генә, тик был эштән ни фәтеүә?""","Республикала ял көндәрендә ҡайһы бер райондарҙа мул ғына ҡар яуҙы, водителдәргә тәүге һынауҙарҙы үтергә тура килде. Әбйәлил районының Мәйгәште – Буранғол юл участкаһында айырыуса хәл ҡатмарлы булды. Юлдарҙы ҡар баҫты, машиналар үргә менгән урындарҙа күтәрелә алмай ыҙаланды.
Хәйбулла районынан Белорет районына ҡунаҡҡа барған ир менән ҡатын ҡайтыр юлда автомобилдәре менән ҡар “ҡапҡанына” эләгә. Бәхеткә күрә, уларға Ишкилде ауылында йәшәгән Мәжит Шаһивәлиев ярҙамға килә.
– Күрәм: юлда машина тора, ир көрәк менән ҡарҙы һелтәй, тик был эштән ни фәтеүә? Күктән биҙрәләп тигәндәй яуа бит. Ҡыҫҡаһы, ҡышҡы  запас тәгәрмәсемде уларға бирҙем. Үҙем руль артына ултырҙым, тауға менергә ярҙамлаштым, – тип хәтерләй ул көндө ир.
Юлсылар үҙҙәренә ярҙам итеүсегә ҙур рәхмәт белдергән, аҡса ла тәҡдим иткән, тик миһырбанлы Ишкилде егете баш тартҡан. “Кеше  беҙгә үҙенең тәгәрмәсен биреп,  ысын күңелдән ярҙам күрһәтте һәм Ишкилдегә тиклем илтеп ҡуйҙы. Рәхмәт һиңә, Мәжит!” – тип яҙған Таһир Нураев. 
 Фото һәм сығанаҡ: Kp.ru
 ","25 Октябрь , 07:00",Хәүефһеҙлек,Na
https://bashgazet.ru/articles/kh-ef-e-lek/2023-10-24/ege-e-a-la-y-3492052,Үҙегеҙҙе һаҡлағыҙ! ,Андрей Назаров халыҡты иҫкәртте. ,"Бөгөн Башҡортостан Хөкүмәте Премьер-министры Андрей Назаров социаль селтәрҙә иҫкәртеү менән сыҡты.
“Синоптиктар иҫкәртеүенсә, ҡыш алды башланды һәм һауа торошо тотороҡһоҙ буласаҡ. Башҡортостандың ҡайһы бер райондарында ҡар яуҙы, ә бөгөн Өфөнө томан һәм оҙайлы ямғыр ҡапланы.
Бөтә юлда йөрөгәндәрҙе ипле булырға саҡырам. Автоһәүәҫкәрҙәргә ваҡытында йәйге шиналарҙы ҡышҡыға алмаштырырға, дистанция һаҡларға һәм ҡапыл хәрәкәттәр яһамаҫҡа кәңәш итәләр. Төндәге минуслы һауа торошо боҙлауыҡҡа килтерә. Йәйәүлелергә лә ҡышҡы тәртипкә күсер кәрәк – ҡараңғы ваҡытта балаларҙың һәм өлкәндәрҙең кейемдәрендә яҡтылыҡты сағылдырыусы элементтар булырға тейеш.
Беҙҙең юл хеҙмәттәре ҡышҡы техниканы әҙерләп бөттө, боҙлауыҡҡа ҡаршы материалдар ҙа әҙер. Кәрәк булһа, улар шунда уҡ эшкә тотонасаҡ.
Ғәҙәттән тыш хәлдәр министрлығы иҫкәртеүҙәрен иғтибарһыҙ ҡалдырмағыҙ. Әҙерләнмәй килеш алыҫ юлға сыҡмағыҙ. Ипле булығыҙ һәм үҙегеҙҙе һаҡлағыҙ”, – тип яҙҙы ул.
Фото: Уфа1. ","24 Октябрь , 22:50",Хәүефһеҙлек,Na
https://bashgazet.ru/articles/kh-ef-e-lek/2023-10-24/yul-do-a-y-3490240,Юл доғаһы ,"Төбәгебеҙҙә һауа торошо алмашынған мәл. Күп урындарҙа ҡар-ҡатыш ямғыр, боҙлауыҡ яуа. Юлға сыҡҡанда доғаһыҙ сыҡмағыҙ. Тәүҙә ""Аятел-Көрси"", һуңынан ошо доғаны уҡығыҙ. ","Төбәгебеҙҙә һауа торошо алмашынған мәл. Күп урындарҙа ҡар-ҡатыш ямғыр, боҙлауыҡ яуа. Юлға сыҡҡанда доғаһыҙ сыҡмағыҙ. Тәүҙә ""Аятел-Көрси"", һуңынан ошо доғаны уҡығыҙ.
""Сүбханәлләҙи сәххара ләә һәҙә күннә ләһү муҡъириниә үә иннә раббинә ләмүнҡалибун. Бисмилләһи мәжраәһә үә мүрсаһа иннә рабби ләғафурур рахим"".
Мәғәнәһе: ""Аллаһ, һинең исемеңде телгә алып юлға сығам. Миңә биргән сәләмәтлек һәм эш өсөн Һиңә шөкөр итәм. Сәфәрҙә мине, юлсыларҙы бәлә-ҡазаларҙан һәм бөтөн ҡурҡыныстарҙан һаҡла, ярҙамыңдан ташлама”.
Шулай уҡ эстән генә йә һүҙ менән әйтеп теләк теләгеҙ: барасаҡ еребеҙгә һау-сәләмәт етеүебеҙҙе насип ит. Балаларыбыҙҙы ата-әсәһеҙ ҡалдырма, ата-әсәләрҙе балаларhыҙ ҡалдырма. Әйләнеп ҡайтҡанда ғаиләләребеҙҙе ҡайғы-хәсрәтһеҙ күрергә насип ит. Һинең һәр нәмәгә көсөң етәлер, Аллаһым! Әмин!
Фотоның сығанағы: wallhere.com","24 Октябрь , 07:00",Хәүефһеҙлек,Na
https://bashgazet.ru/articles/kh-ef-e-lek/2023-10-23/yorttaryn-ya-y-yna-alyp-b-tk-n-bul-andar-3490148,Йорттарын яңы ғына һалып бөткән булғандар,Унда һигеҙ бала йәшәгән. Янғын сыҡҡан ваҡытта... ,"Белорет ҡалаһында бөгөн саҡ ҙур фажиғә булманы. Көндөҙ һигеҙ бала йәшәгән йортта янғын сыға. Иң бәләкәй сабый быйыл тыуған, ҙуры - 2010 йылғы. Рәсәй Ғәҙәттән тыш хәлдәр министрлығының Башҡортостан буйынса Баш идаралығы матбуғат хеҙмәтенән хәбәр итеүҙәренсә, ут сыҡҡан саҡта өйҙә ата-әсәнең береһе менән өс бәләкәй бала булған. Ҡыуанысҡа, уларҙың береһе лә зыян күрмәгән. Тик ун кешелек ғаилә йортһоҙ ҡалған. Әле уларҙы ҡайҙа урынлаштырыу мәсьәләһе хәл ителә.
Шуныһы аяныслы, яңы йортҡа ғаилә яңы ғына күскән булған. Әле урында тәфтишселәр эшләй. Улар фажиғәнең сәбәбен асыҡлаясаҡ. Яҡынса мәғлүмәттәр буйынса, янғын дөрөҫ эшләнмәгән мейес арҡаһында сығыуы ихтимал.
Фото: Рәсәй Ғәҙәттән тыш хәлдәр министрлығының Башҡортостан буйынса Баш идаралығы матбуғат хеҙмәте. ","23 Октябрь , 22:00",Хәүефһеҙлек,Na
https://bashgazet.ru/articles/kh-ef-e-lek/2023-10-23/yuldar-y-yabyu-a-yul-uyylma-an-3490007,Юлдарҙы ябыуға юл ҡуйылмаған,Башҡортостандың юл хеҙмәттәре көсәйтелгән эш режимына күсте.,"Ял көндәрендә, 21 октябрҙән 22 октябргә тиклем, Баймаҡ, Белорет, Бөрйән, Йылайыр, Туймазы һәм Учалы райондарында һауа шарттарының боҙолоуы күҙәтелде: ҡар ҡатыш ямғыр яуҙы.
Насар һауа торошо эҙемтәләрен бөтөрөү өсөн Башҡортостандың юл хеҙмәттәре көсәйтелгән эш режимына күсте һәм “Башкиравтодор” акционерҙар йәмғиәте хеҙмәткәрҙәре тәүлек әйләнәһенә юл хәлен күҙәтеүҙе ойошторҙо.
Республика юлдарына 130 юл транспорты сыҡты. Юлдар оператив рәүештә ҡом-тоҙ ҡатнашмаһы менән эшкәртелә: 300 тоннанан ашыу материал ҡулланылған.
Был күрелгән саралар һөҙөмтәһендә республикала юлдарҙа ябыуға юл ҡуйылмаған.
Водителдәргә юлда һаҡ булырға, һауа шарттарына ярашлы тиҙлекте күҙәтергә кәңәш ителә.
Фото: https://t.me/aleksandr_klebanov/539","23 Октябрь , 19:20",Хәүефһеҙлек,Na
https://bashgazet.ru/articles/kh-ef-e-lek/2023-10-23/ber-mashinala-s-orban-3489993,Бер машинала – өс ҡорбан...,Урында авария-тәфтиш төркөмө хеҙмәткәрҙәре эшләй...,"Бөгөн Кушнаренко районында үлемесле юл-транспорт ваҡиғаһы теркәлгән. Был хаҡта ЮХХДИ матбуғат хеҙмәте хәбәр итә.
“Волга” М-7 автотрассаһының 1252 километрында, Сәйет ауылы эргәһендә, өс йөк фураһы һәм еңел автомобиль бер юлы бәрелешкән. Авария һөҙөмтәһендә еңел автомобиль водителе һәм уның ике пассажиры һәләк булған.  Ваҡиға урынына Башҡортостан буйынса Эске эштәр министрлығының ЮХХДИ етәкселәре, Баш тәфтиш идаралығының юл-транспорт ваҡиғаларын тикшереү буйынса махсус бүлек хеҙмәткәре һәм Эске эштәр министрлығының эксперт-криминалистика үҙәге эксперт-механигы килгән. Урында авария-тәфтиш төркөмө эшләй. Күп ҡорбандарға килтергән авария сәбәптәре асыҡлана.
Ел-ямғырлы, ҡарлы-боҙло көҙгө юлдарҙа йөрөү ауырлашыуы көтөлә. Водителдәрҙең юл ҡағиҙәләрен теүәл үтәүе, башҡа машина хужаларын хөрмәт итеүе, һаҡсыллыҡ күрһәтеүе бик мөһим. Имен-аман йөрөгөҙ, хөрмәтле водителдәр, хәүефһеҙлек талаптарын һанға һуҡмау ҙур бәләгә килтереүе ихтимал.
Фото: ЮХХДИ","23 Октябрь , 19:00",Хәүефһеҙлек,Na
https://bashgazet.ru/articles/kh-ef-e-lek/2023-10-23/y-y-k-n-yu-al-an-l-s-y-e-tap-andar-3489371,Йәй көнө юғалған өләсәйҙе тапҡандар... ,Ул ошоға тиклем... һыуытҡыста ятҡан...,"Был ҡот осҡос енәйәт Ейәнсура районының Иҙәш ауылында булған. “Ейәнсура таңдары” баҫмаһы хәбәр итеүенсә, июлдә бында өлкән йәштәге ҡатын ғәйеп була. Был турала полицияға ғаризаны ҡатындың ҡыҙы бирә. Өләсәй менән бергә уның ейәне лә юғала. Шулай уҡ өй мөлкәте лә юҡ була.
Өләсәйҙе эҙләү иғлан ителә. Тик тәүге осор һөҙөмтә булмай. Ә бына был ялдарҙа инәйҙе табалар. Ул ошоға тиклем һыуытҡыс камераһында ятҡан...
Гәзит мәғлүмәттәре буйынса, ғәйепләнеүсе кешене ҡулға алғандар. Әлеге ваҡытта был эш буйынса тикшереү бара. 
Фото: ""Ейәнсура таңдары"". ","23 Октябрь , 14:00",Хәүефһеҙлек,Na
https://bashgazet.ru/articles/kh-ef-e-lek/2023-10-22/k-tm-g-nd-ysh-kilde-bit-3488311,Көтмәгәндә ҡыш килде бит..., Юлдарҙа тайғаҡ! Иғтибарлы булығыҙ!,"Быйыл әллә ҡыш иртәләргә итә, көтмәгәндә республиканың Урал аръяғы райондарында көслө ҡар яуҙы. Был иһә юлдарҙа ғәҙәттән тыш хәлдәр тыуыуға булышлыҡ итте.
Алдағы көндәрҙә беҙҙе ниндәй һауа торошо көтә?
Гидрометүҙәк мәғлүмәттәре буйынса, республикала болотло һауа торошо көтөлә. Төндә яуым-төшөмһөҙ, көндөҙ урыны менән бер аҙ епшек ҡар яуа. Юлдарҙың айырым участкаларында боҙлауыҡ.
Ел көньяҡ-көнбайыштан секундына 7-13 метр менән иҫә, һауа температураһы төндә -3, -8, көндөҙ иһә - 0, +5 градус.
Юлдарҙың айырым участкаларында төндә һәм иртән томан, күреү мөмкинлеге - 500-1000 метр.
Юлдар тайғаҡ булғанда хәрәкәт иткән машинаға боролоштарҙа ҙур хәүеф тыуа. Шуға ла алда барған транспорт менән үҙегеҙҙең автомобиль араһында күберәк арауыҡ ҡалдырығыҙ.
Хәүефһеҙлек ҡайыштарын тағығыҙ, шулай уҡ алда барған автомобилде уҙған саҡта хәүефһеҙлек ҡағиҙәләре тураһында онотмағыҙ. Алыҫ юлға сыҡҡанда йылы әйберҙәр, аҙыҡ-түлек һәм яғыулыҡ һаҡламы алығыҙ.
Ашығыс хеҙмәттәр телефоны 112.
Фото: социаль селтәрҙән.","22 Октябрь , 18:00",Хәүефһеҙлек,Na
https://bashgazet.ru/articles/kh-ef-e-lek/2023-10-22/ike-ir-k-en-tap-andar-3488214,Ике ир кәүҙәһен тапҡандар...,Белорет районында янғын сыҡҡан.,"Бөгөн иртә менән Рәсәй Ғәҙәттән тыш хәлдәр министрлығының Башҡортостан буйынса Баш идаралығы матбуғат хеҙмәтенән ауыр хәбәр еткерҙеләр. Белорет районының Үрге Әүжән ауылында, Рудная урамындағы йортта янғын сыҡҡан. Был туралағы хәбәр килеү менән урынға Ғәҙәттән тыш хәлдәр буйынса дәүләт комитеты янғын һүндереүселәре йүнәлә. 40 минуттан улар утты еңеп тә сыға.
Ҡыҙғанысҡа ҡаршы, янғынды һүндергәс, урында ике ирҙең кәүҙәһе табыла. Уларҙың береһе - 1962, икенсеһе 1983 йылғы булып сыға.
Әлеге ваҡытта янғын урынында тәфтиш-оператив төркөм һәм Ғәҙәттән тыш хәлдәр министрлығының тәүтикшереүсеһе эшләй. Улар фажиғә сәбәптәрен асыҡлай.
Дуҫтар! Тышта һалҡынайытты. Ҡыҙғанысҡа ҡаршы, ошо ваҡытта янғындар һаны арта. Кешеләр йылыныу өсөн мейес яға, электр ҡорамалдарын файҙалана. Бик һаҡ булырға кәрәк, яҡшы эшләгән ҡорамалдарҙы ғына ҡулланығыҙ, мейес яҡҡан килеш йоҡлап китмәгеҙ.
Фото: Рәсәй Ғәҙәттән тыш хәлдәр министрлығының Башҡортостан буйынса Баш идаралығы матбуғат хеҙмәте.
 ","22 Октябрь , 15:00",Хәүефһеҙлек,Na
https://bashgazet.ru/articles/kh-ef-e-lek/2023-10-21/bere-e-l-k-bul-an-d-rt-e-dauahanala-3487632,"Береһе һәләк булған, дүртәүһе - дауаханала",Федоровка районында оло фажиғә.,"Дәүләт автоинспекцияһы хәбәр итеүенсә, кисә Федоровка районында үлемесле юл-траспорт ваҡиғаһы теркәлгән. Яҡынса мәғлүмәттәр буйынса, киске сәғәт һигеҙ тирәһендә Федоровка ауылы янында ҡара-ҡаршы килгән ""Ростсельмаш"" комбайны менән ""ВАЗ-2107"" машинаһы бәрелешкән. Ҡыҙғанысҡа ҡаршы,""ВАЗ"" водителе алған йәрәхәттәрҙән ашығыс медицина ярҙамы килгәнсә вафат була. Еңел автомобилдән дүрт пассажир (ике ир һәм ике ҡатын) дауаханаға оҙатылған. 
Авария осрағы буйынса тикшереү бара, уның сәбәптәре асыҡлана. Көндәрҙең кинәт һыуытып, ҡар ҡатыш ямғырҙар яуыуы машина йөрөтөүселәр өсөн юлдарҙа ҙур ҡыйынлыҡтар тыуҙырҙы. Шуға күрә водителдәргә иғтибарлы булырға саҡырабыҙ. Үҙегеҙҙе һәм яҡындарығыҙҙы һаҡлағыҙ!
Фото: ""Башинформ"".","21 Октябрь , 15:00",Хәүефһеҙлек,Na
https://bashgazet.ru/articles/kh-ef-e-lek/2023-10-21/ey-ns-re-y-y-lene-tapat-an-3487479,Ейәнсәре йәйәүлене тапатҡан... , Фажиғә тураһында телефон аша еткергәндәр,"Рәсәй Эске эштәр министрлығының Дәүләкән районы буйынса бүлегенә 1952 йылғы ҡатын мөрәжәғәт иткән. Мәғлүм булыуынса, мутлашыусылар уның 900 мең һумын урларға маташҡан.
Кис пенсионерға ҡала телефонына фажиғәле хәбәр еткереп шылтыраталар. Йәнәһе, уның ейәнсәре юл-транспорт ваҡиғаһына осраған, йәйәүлене тапатҡан. Зыян күреүсенең дәғүәләренән ҡотолоу өсөн уға операция өсөн түләргә кәрәк. Шылтыратыусылар 900 мең һум аҡса һорай һәм ышандырырлыҡ итеп телефонға ейәнсәрен саҡыра. Телефондағы ҡатын илаған булып ҡылана, ҡалтыранған тауыш сығарырға тырыша, әммә актерлыҡ уйыны ярҙам итмәй.
Пенсионер ҡатын тауыштың ейәнсәренә оҡшамауын һиҙә һәм уның менән мутлашыусылар бәйләнешкә ингәнен аңлай. Ул ейәнсәренә шылтыратып, уның менән барыһы ла яҡшы икәнен асыҡлай. Бынан һуң мутлашыусыларҙың шылтыратыуҙарына яуап бирмәй һәм полицияға ғариза яҙа.
Был осраҡ буйынса енәйәт эше ҡуҙғатылған. Тикшереү үткәрелә.
Дәүләкән районында йәшәүсе ҡатындың ғәмәлдәре ошондай шылтыратыуҙар килгәндә нисек эш итергә кәрәклегенә миҫал булып тора. Тыныс булығыҙ, телефонығыҙҙы ҡуйығыҙ һәм бәләгә тарыған туғандарығыҙ менән бәйләнешкә инегеҙ. Моғайын, яҡындарығыҙ менән барыһы ла яҡшы булыр, ә телефон аша мутлашыусылар шылтыратыр.
Фото: rubtsovsktv.ru 
Мәғлүмәт сығанағы: Башҡортостан буйынса Эске эштәр министрлығы.","21 Октябрь , 11:00",Хәүефһеҙлек,Na
https://bashgazet.ru/articles/kh-ef-e-lek/2023-10-20/sa-i-n-al-andar-3487388,Саҡ иҫән ҡалғандар...,Ундайҙар тураһында “бәхетле күлдәктә” тыуған тиҙәр,"Кисә, 19 сентябрҙә, “Өфө – Белорет – Магнитогорск” автомобиль юлында 198-се километрында “ВАЗ-21099” автомобиленең артҡы тәгәрмәсе шартлап, ҡаршы хәрәкәт иткән “КаМАЗ”-ға барып бәрелә. Йөк автомобиленең водителе зыян күрмәгән, еңел автомобилдең водителе һәм пассажиры йәрәхәтләнгән.  Республиканың ЮХХДИ идаралығынан хәбәр итеүҙәренсә, еңел автомобилдәге 21 йәшлек пассажир транспорттан үҙе сыға алған, ә бына 20 йәшлек водителдең аяғы ҡыҫылған булған.
Йөк автомобиле менән идара иткән Түбәнге Новгород өлкәһенән 41 йәшлек водителдең килеп тыуған хәлдә дөрөҫ ҡарар ҡабул итеүе һөҙөмтәһендә еңел автомобилдәге кешеләр иҫән ҡалған. Бындайҙар тураһында “бәхетле күлдәктә” тыуған тиҙәр.
Әйткәндәй, ял көндәрендә республиканың ЮХХДИ хеҙмәткәрҙәре көсәйтелгән режимда эшләй, рейдтарға сыға. Был аварияларҙы иҫкәртеү, эскән килеш рулгә ултырған водителдәрҙе аулау, юлдарҙа юл хәрәкәте ҡағиҙәләрен тупаҫ боҙоусыларҙы асыҡлау маҡсатында ойошторола.
Фото: @bash_gibdd","20 Октябрь , 20:10",Хәүефһеҙлек,Na
https://bashgazet.ru/articles/kh-ef-e-lek/2023-10-20/ld-babay-a-yulynda-izge-keshel-r-osra-an-3487296,Әлдә бабайға юлында изге кешеләр осраған...,Янындағы кешеләрҙең уяулығы арҡаһында ғына пенсионер был яуыздарҙан ҡотолоп ҡалған. Бындай хәл уның менән беренсегә генә түгел икән...,"Рәсәй Эске эштәр министрлығының Көйөргәҙе районы буйынса бүлегенә 84 йәшлек ир мутлашыу осрағы тураһында хәбәр иткән.
Яҡынса мәғлүмәттәр буйынса, пенсионерға кеҫә телефонына хоҡуҡ һаҡлау органы хеҙмәткәре шылтыратҡан. Шылтыратыусы унан аҡсаһы барлығы-юҡлығы тураһында һорай. Ыңғай яуап алғас, мутлашыусы артабанғы ғәмәлдәргә күсә. Ялған хеҙмәткәр оло йәштәге кешене барлыҡ аҡсаһын “хәүефһеҙ иҫәпкә” күсерергә күндерә. Дәлил сифатында мутлашыусы ауыл кешеһен һалым хеҙмәте менән ҡурҡыта, ул, йәнәһе, өйҙә һаҡланған аҡсаны тартып ала.
”Белгескә” ышанып, пенсионер 525 мең һум күләмендә аҡса туплай һәм “полицейский” менән йәнә бәйләнешкә инә. Үҙ сиратында енәйәтсе тиҙҙән иргә банк учреждениеһына барып етергә ярҙам итеү өсөн таксист киләсәген аңлата.
Бер аҙҙан автомобиль килә һәм пенсионер уға ултырып банкка юллана. Юлда водитель пассажирҙың үҙен тынысһыҙ тотоуын күреп, ашығыс юлға сығыуының сәбәбе тураһында ҡыҙыҡһына. Хәлде аңлап, таксист пенсионерҙың мутлашыусылар селтәренә эләгеүен аңлай һәм юл йүнәлешен үҙгәртеп, пассажирын полиция бүлегенә алып килә.
Был факт буйынса Рәсәй Енәйәт кодексының 159-сы статьяһы буйынса енәйәт эше ҡуҙғатылған. Башҡортостан буйынса Эске эштәр министрлығы етәкселеге мутлашыуҙы иҫкәрткән такси водителен дәртләндереү мәсьәләһен хәл итә.
Ермолаевка ауылында йәшәгән 84 йәшлек иргә ҡарата  мутлашыусылар беренсе тапҡыр ҡына “һөжүм” итмәй икән. Бынан алдараҡ уға Һаулыҡ һаҡлау министрлығынан шылтыратыу килгән. Мутлашыусылар, алдан һатып алынған дарыуҙар өсөн компенсация алыу һылтауы менән, унан 20 мең һум аҡса алырға маташҡан. Әммә почта бүлексәһе хеҙмәткәре ауыл кешеһенең аҡса ебәреүенә ҡамасаулай һәм полиция хеҙмәткәрҙәрен саҡыра.
Фото һәм мәғлүмәт сығанағы: Башҡортостан буйынса Эске эштәр министрлығы.","20 Октябрь , 20:00",Хәүефһеҙлек,Na
https://bashgazet.ru/articles/kh-ef-e-lek/2023-10-18/ike-ir-taksis-a-zh-m-itk-n-3483572,Ике ир таксисҡа һөжүм иткән ,Уның муйынына бысаҡ менән сәнскәндәр һәм машинаһын урлағандар...,"Башҡортостан буйынса Эске эштәр министрлығының матбуғат хеҙмәтенән хәбәр итеүҙәренсә, Бәләбәй районында ике кеше таксисты үлтерергә маташыуҙа ғәйепләнә.
Кисә төндә Рәсәй Эске эштәр министрлығының Бәләбәй районы буйынса бүлегенә 51 йәшлек иргә һөжүм итеү тураһында хәбәр итәләр. Уның муйынына бысаҡ менән сәнскәндәр һәм машинаһын урлағандар.
Енәйәтте тикшереү бүлеге хеҙмәткәрҙәре оператив сара барышында ғәйепләнеүселәрҙе асыҡлай. Улар, ЮХХДИ менән берлектә, ҡасырға маташҡан енәйәтселәрҙе шәхси секторҙа тота.
Яҡынса мәғлүмәттәр буйынса, Бәләбәй районында 1991 һәм 1986 йылғы ике ир спиртлы эсемлектәр эскән. Аҡсалары бөткәс, улар табыш өсөн таксисты үлтерергә ҡарар итә. Ғәйепләнеүселәр такси машинаһын Мәтәүбаш ауылына барырға тип саҡыра, әммә юлда туҡтауын һорайҙар. Бер ғәйепләнеүсе водителде тотоп тора, ә икенсеһе муйынына сәнсә.
Водитель юғалып ҡалғандарҙан булмай. Ул ҡулына эләккән беренсе әйберҙе – отвертканы алып, һөжүм итеүселәрҙең береһенә һуға һәм тотҡан кешенән ысҡынып, машинанан сығып яланға ҡаса. Енәйәтселәр машинаһында киткәнен күргәс, юлда үтеп барған автомобилде туҡтатып, дауаханаға бара. Унан был хәл тураһында полицияға хәбәр итәләр. Медицина учреждениеһында мөрәжәғәт иткән таксисҡа тейешле ярҙам күрһәтелгән.
Шул уҡ ваҡытта теге ике әҙәм урланған автомобилдә идараны юғалтып, юлдан ситкә оса. Оҙаҡ уйлап тормайынса, дәлилдәрҙән ҡотолорға ҡарар итәләр һәм үҙҙәренең бысағын, зыян күреүсенең телефондарын ташлап китәләр. Уларҙы эҙләүҙәрен аңлағас, ҡасырға маташалар, әммә был да килеп сыҡмай.
Рәсәй Тәфтиш комитетының территориаль бүлексәһе тарафынан үлтерергә маташыу осрағы буйынса енәйәт эше ҡуҙғатылған.
Әлеге ваҡытта ғәйепләнеүселәр һаҡ аҫтына алынған. Полиция хеҙмәткәрҙәре енәйәт эшен тикшереүҙә оператив ярҙам күрһәтә.
Фото: Башҡортостан буйынса Эске эштәр министрлығының матбуғат хеҙмәтенән.","18 Октябрь , 19:00",Хәүефһеҙлек,Na
https://bashgazet.ru/articles/kh-ef-e-lek/2023-10-18/timur-y-aman-e-l-y-r-3482898,Ә Тимурҙы һаман эҙләйҙәр...,Хәҙер уның ҡайһы ерҙә юҡ икәнлеген дә аныҡ беләләр.,"Быйыл май аҙағында Башҡортостанда Тимур Сөләймәнов исемле 17 йәшлек үҫмер юғалды. Ул 28 майҙа Юлдаш ауылында йәшәгән өләсәһендә була һәм Яңы Балаҡатай ауылына имтихан тапшырырға тип китә. Тик уҡыған урынына барып етмәй һәм бәйләнешкә сыҡмай башлай.
Егетте полиция, ирекмәндәр һәм урындағы халыҡ эҙләй. Тик ошоға тиклем бер һөҙөмтә лә юҡ. Бөгөн эҙләүҙәрҙе ойошторған “БашРегионСпас” төркөмө ирекмәндәре, ваҡыт күп үтһә лә, эҙләү туҡтатылманы тине.
Ирекмәндәр әйтеүенсә, кеше ошолай оҙаҡ табылмаһа, эҙләү көткән эффект бирмәйәсәк. Шуға күрә, улар мөмкинлек булыу менән эҙләүҙең башҡа юлдарын файҙалана. Мәҫәлән, кисә Тимурҙы эҙәрмән эттәр менән эҙләгәндәр. Уларға ярҙамға “Град 24” кинологик отряды килгән.
“Кеше юғалған ғына саҡта эттәр ярҙамға килә һәм яҡшы һөҙөмтә күрһәтә. Тәүге көндәрҙә тере кешеләрҙе таба торған эттәр файҙаланыла. Ә инде оҙаҡ ваҡыт үткәс, йәки кеше үлгән тигән шик булһа, эттәр уның ҡалдыҡтарын табырға ярҙам итә”, – ти ирекмәндәр.
Кисә эттәр Тимур юғалған урында булған, ике эт: Хади менән Офицер эшләгән. Дөйөм алғанда улар 12 километр урынды ҡараған. Егет табылмаған, тик хәҙер уның ҡайҙа юҡ икәнлеген дә аныҡ беләләр.  Тимәк эҙләү өсөн майҙан кәмегән.
Тимурҙың буйы 150-155 см, ябыҡ, сәстәре ҡара, ҡыҫҡа. Һоро шорты, аҡ футболка кейгән булған. Уның ҡайҙа икәнлеген белһәгеҙ, 8 (347) 270-39-02, 8 (347) 502-10-02, 8 (347) 502-15-12 номерҙарына шылтыратыу һорала.
 ","18 Октябрь , 16:00",Хәүефһеҙлек,Na
https://bashgazet.ru/articles/kh-ef-e-lek/2023-10-17/ike-baly-sy-y-n-aytma-an-3481886,Ике балыҡсы өйөнә ҡайтмаған.. ,Ә берәүһен шаһиттар ҡотҡарып өлгөргән. ,"Көҙгө балыҡ тотоу – үҙенә күрә хәүефле мәл. Ҡыҙғанысҡа ҡаршы, унда ла кешеләр һәләк була. Бөгөн Рәсәй Ғәҙәттән тыш хәлдәр министрлығынының Башҡортостан буйынса Баш идаралығы матбуғат хеҙмәтенән хәбәр итеүҙәренсә, һуңғы ун көндә балыҡҡа барған ирҙәрҙең икәүһе һәләк булған.
Ирҙәр 1971 һәм 1972 йылғылар. Береһе Краснокама районында Ағиҙел йылғаһында, икенсеһе Өфөлә Ҡариҙел йылғаһында балыҡ тотҡан.
Ә Учалы районы балыҡсыһына бәхет йылмайған – шаһиттар уны батып барған еренән ҡотҡарған.
Ни өсөн былай килеп сыға һуң? Йыш ҡына кәмәлә ҡотҡарыу саралары юҡ, балыҡсылар айыҡ булмай, кәмә менән дөрөҫ идара итмәү, хәүефле һауа шарттары.
Иҫегеҙҙә тотоғоҙ: һеҙҙең хәүефһеҙлек – һеҙҙең яуаплылыҡ.
Фото: Рәсәй Ғәҙәттән тыш хәлдәр министрлығынының Башҡортостан буйынса Баш идаралығы матбуғат хеҙмәте. 
 ","17 Октябрь , 18:00",Хәүефһеҙлек,Na
https://bashgazet.ru/articles/intsident/2023-09-28/t-ng-klub-a-inderm-g-n-s-n-3458430,Төнгө клубҡа индермәгән өсөн... ,Бөгөн төнөн “Ирәмәл” сауҙа үҙәгендә ике ир бензин һибеп һаҡсыларға ут төртә...,"Был Урта Азия вәкилдәре икеһе лә иҫерек була, бәлки, шуғалыр ҙа охранниктар уларҙы “Meet Point” төнгө клубына индермәй. Был хәлгә асыуҙары килгән егеттәр яҡындағы яғыулыҡ станцияһына барып бензин алып килә һәм сауҙа үҙәгенең иҙәненә, һаҡсыларына һибә лә ут төртә. Бәхеткә, ҡаза күреүселәр хәүефһеҙ урынға ҡасып өлгөрә һәм янғынды үҙҙәре һүндерә, ашығыс ярҙам хеҙмәте саҡыра.
Полиция хеҙмәткәрҙәре ҡасҡындарҙы ҡулға ала, уларҙың 28 һәм 30 йәшлек сит ил граждандары булыуы асыҡлана. Әлеге ваҡытта тәфтишселәр был граждандарҙың Рәсәй биләмәһендә булыуға рөхсәт биргән һәм миграция ҡануниәтен үтәү өсөн яуаплы вазифалы кешеләрҙең эшмәкәрлеген тикшерә.
Был ваҡиға буйынса енәйәт эштәре ҡуҙғатылған.
Әйткәндәй, бер нисә көн элек кенә Баҡсалы урамындағы Сауҙа базаһында шулай уҡ мигранттар балаклавала пистолеттар, балталар менән үҙ-ара һуғыш ойошторған ине. Тикшереү һөҙөмтәһендә, урындағы һатыусылар менән мөнәсәбәттәр асыҡларға теләүҙәре асыҡланған.
 Фото: Runews24.ru","28 Сентябрь , 21:00",Инцидент,Na
https://bashgazet.ru/articles/intsident/2023-09-14/f-l-tihaya-gavan-yana-3436504,"Өфөлә ""Тихая гавань"" яна...",Бәлә ремонт эштәре ваҡытында сыҡҡан.,"Өфөләге Иван Якутов паркында урынлашҡан ҙур ресторандарҙың береһе «Тихая гавань» яна. Алдан күҙаллауҙар буйынса,бәлә ҡыйыҡты ремонтлаған саҡта сыҡҡан – унда иретеп йәбештереү эштәре барған.
Әле унда янғын һүндереүселәр эшләй. Бәхеткә күрә, зыян күреүселәр юҡ, тип билдәләйҙәр. Алдан күҙаллауҙарынса, бинаны ҡотҡарып булмаясаҡ. Йәл, Һалдат күле яры буйында күркәм ресторан, Өфө халҡының яратҡан ял урыны ине...
Фото видеонан скриншот.","14 Сентябрь , 15:10",Инцидент,Na
https://bashgazet.ru/articles/intsident/2023-08-14/ash-a-an-k-lend-s-keshe-sa-al-an-3388216, Ҡашҡаҙан күлендә өс кеше саҡ ҡалған...,Июль айында ғына 933 кеше батып үлгән.,"Был ялдарҙа Өфөләге Ҡашҡаҙан күлендә өс кеше саҡ батып үлмәгән...
Баҡтиһәң, улар күмәкләп катамаранға ултырып йөҙөп йөрөгән, эргәләренә эттәрен дә ултыртып алғандар. Әммә бер мәлдә, йөҙөү сараһы әйләнеп китеп, барыһы ла һыуға түңкәрелгән. Ярай әле Граждандарҙы һаҡлау идаралығы ҡотҡарыусылары ярҙамға ашыға. Юғиһә хәл фажиғәле тамамланыуы ихтимал ине. Һуңынан асыҡланыуынса, кәмәләгеләр, эттән башҡа, өсәүһе лә иҫерек булған.
Ғәҙәттән тыш хәлдәр министрлығы мәғлүмәттәренән шул билдәле: бөтә ил буйынса июль айында ғына 933 кеше батып үлгән. Ҡот осҡос һандар бит. Йылға-күлдәр янында ял иткәндә хәүефһеҙлек ҡағиҙәләрен үтәргә, алкоголле эсемлектәр ҡулланғас, һыуға инергә ҡәтғи тыйыла, тип ҡат-ҡат иҫкәртәләр ведомствола.
Фото: pixabay.com","14 Август , 19:00",Инцидент,Na
https://bashgazet.ru/articles/intsident/2023-07-28/y-orau-bir-el-r-3363292,Йөҙ һорау бирҙеләр,"""Аҡыллы ҡала: беҙҙең киләсәк — яңы шәхестәр"".","Эшлекле йәки ижади эшмәкәрлектә уңыштың универсаль рецептары юҡ, әммә һеҙ өлгө итеп һайлаған кешеләрҙең яҙмышында яуаптар эҙләргә мөмкин. Был хаҡта ""Аҡыллы ҡала: беҙҙең киләсәк — яңы шәхестәр"" II Бөтә Рәсәй йәштәр форумында ""Өлкәндәргә йөҙ һорау"" сессияһында ҡатнашыусылар һөйләгән.
Йәштәрҙең йүнәлеш лидерҙары менән осрашыу форматы спикерҙың шәхси интервьюһын күҙ уңында тотҡан һәм форумда ҡатнашыусыларҙың шәхесенең коммуникатив мәҙәниәтен формалаштырыуға ярҙам иткән. Ә эшҡыуарҙарға, идарасыларға ниндәйҙер эске сикләүҙәрҙе бөтөрөргә тура килгән, сөнки уларға тик дөрөҫөн яуап бирергә тура килгән.
“Ҡайҙа уҡырға барырға?” тигән һорауға мин һәр ваҡыт, күңел тартҡан ергә, тип яуап бирәм. Мин, мәҫәлән, балаларыма, уларҙың шәхси һайлауын хуплайым, тинем. Әммә шуны иҫтә тотоғоҙ: ваҡыт шул тиклем тиҙ, һөнәрҙе үҫкән һайын үҙгәртергә тура киләсәк. Бәлки, күҙ алдына ла килтерә алмаҫлыҡ 5-6 үҙгәртерһегеҙ"", — тип яуапланы Петербургтың ""Медси"" клиникаһының баш табибы, ""Рәсәй лидерҙары"" конкурсының ике тапҡыр лауреаты Владимир Остроменский.
Әммә йәштәр форумында ҡатнашыусылар тиҙ арала стандарт мәсьәләләрҙән рәсми булмағандарға күсә, бигерәк тә илһам биреүселәрҙең үҙҙәре йәшәгән осор менән ҡыҙыҡһына.
""Һине хыял этәрә, һәм һин үҙеңде үҙгәртә, үҙгәрә алаһың. Ә уны башҡарғандан һуң, әлбиттә, яңыһын һайларһың. Әгәр эш буйынса булмаһа, мин бер үҙем башҡарҙым: 33 йәшемдә балетҡа барҙым. ""Хайп буйынса"" түгел, ә йөрәк аша барырға кәрәк, был минең шәхси тәжрибәм. Әгәр был принципҡа эйәрһәгеҙ, һәр ваҡыт һеҙҙең өсөн ауырлыҡ тыуҙырмаған эшегеҙ буласаҡ. Әммә үҙеңде лә оноторға хоҡуғың юҡ. Бары тик 60-20-20 ҡағиҙәһе буйынса тормош төҙөү, эшкә, уҡыуға, үҙеңә һәм йәмәғәт эшмәкәрлегенә бағышлау. Артабан нимәгә нығыраҡ ынтылыуығыҙҙы аңларһығыҙ"", – ти ""Аҡыллы ҡала"" проектының төбәктәр менән үҙ-ара эш итеү бүлеге начальнигы Екатерина Баранова.
Эшҡыуар Urban TAU компанияһының коммерция директоры Александр Плющ бала сағында бик ижади бала булыуын, түңәрәктәрҙә шул тиклем мәшғүл булыуын, уның ""насар ғәҙәттәргә, насар компанияға эйәрергә ваҡыты ҡалмауын"" һөйләгән.
Сығанаҡ: https://resbash.ru/news/obshchestvo/2023-07-28/vdohnoviteli-molodezhnogo-foruma-umnyy-gorod-nashe-buduschee-novye-litsa-v-molodosti-vy-idete-tuda-kuda-vedet-serdtse-3361712","28 Июль , 20:45",Инцидент,Na
https://bashgazet.ru/articles/intsident/2023-05-19/35-000-voltly-tok-u-andan-u-i-n-al-an-3264749,35 000 вольтлы ток һуҡҡандан һуң иҫән ҡалған,Был мөғжизә беҙҙең яҡташыбыҙ менән булған. Ә бит 99 процент осраҡта ҡаза күргәндәр вафат була...,"Өфөнән вахтасы ир 35 000 вольтлы ток һуҡҡандан һуң иҫән ҡалған. Евгений Марченко һигеҙ йылдан ашыу альпинист булып эшләй һәм төрлө төбәктәрҙән заказ ала. Һуңғыһы Камчаткала электр бағаналарын коррозияға ҡаршы эшкәртеү була. 24 вышка буялған, 25-һендә ғүмере өҙөлә яҙған.
""Мин таяуҙың уртаһын буяғайным. Һуңғы күргәнем - буялмаған өлөштәр. Башняның ҡабырғаһынан ынтылдым. Төймәгә баҫтым, шунда ток һуҡты, - тигән Марченко.
Бындай хәлдән һуң 99 процент осраҡта тере ҡалып булмай. Евгений иҫән ҡалған. Кәүҙәһенең аҫҡы өлөшөн фалиж һуҡҡан, ток аяҡтары аша сыҡҡан, уларҙы яндырған. Әммә тиҙ арала аяҡҡа баҫа алған.
Өфө табиптары ирҙең ҡулын ҡотҡарған. Хәҙер элекке альпинист оҙайлы реабилитация үтә. Операция Һәм реабилитация Евгенийға ҙур суммаға төшә.
Шул уҡ ваҡытта Һамар өлкәһенән эш биреүсе ""Нильс-Альянс"" компанияһы йәрәхәт өсөн яуаплылыҡты үҙ өҫтөнә алмай. Генераль директор 22 мең һум аҡса күсерә һәм юғала. Хәҙер Евгений Марченко ла ғәҙеллеккә өлгәшеү өсөн прокуратураға мөрәжәғәт итергә ниәтләй.
Мәғлүмәт: vk.com/igazeta
Фото: mgazeta.com","19 Май , 15:00",Инцидент,Na
https://bashgazet.ru/articles/intsident/2023-03-19/voditel-esk-n-tany-ly-y-la-bulma-an-3182850,"Водитель эскән, таныҡлығы ла булмаған...",Юл фажиғәһе һөҙөмтәһендә йәйәүле алған йәрәхәттәренән вафат булған.,"Башҡортостан республиканың ЮХХДИ идаралығы начальнигы Владимир Севастьянов үҙенең телеграм каналында Архангел районында булған юл-транспорт ваҡиғаһының сәбәптәре асыҡлана тип хәбәр итә.
Ул белдереүенсә, кисә иртән Благовещенка ауылының Үҙәк урамында билдәһеҙ водитель 47 йәшлек ирҙе бәрҙергән һәм ваҡиға урынынан ҡасҡан. Юл фажиғәһе һөҙөмтәһендә йәйәүле алған йәрәхәттәренән вафат булған.
""Оператив-эҙләү саралары барышында полиция хеҙмәткәрҙәре водителде ҡулға алған. Ул ошо ауылда йәшәгән 37 йәшлек ир булып сыҡты, - ти Владимир Севастьянов. - Яҡынса мәғлүмәттәр буйынса, ул билдәләнгән тәртиптә теркәлмәгән ВАЗ-2199 менән идара иткән һәм ятҡан йәйәүлене тапатҡан. Уны тикшереү һөҙөмтәһендә ҡанында 0.918 промилле алкоголь булыуы асыҡланған. Водителдең машинаға идара итеү өсөн таныҡлығы ла юҡ».
Әле ЮХХДИ хеҙмәткәрҙәре ваҡиға сәбәптәрен асыҡлай, авария буйынса тикшереү бара.
Юлдарҙа һаҡ булығыҙ, эскән килеш транспортҡа идара итмәгеҙ, үҙегеҙҙе һәм яҡындарығыҙҙы һаҡлағыҙ!
Фото: ""Башинформ"".","19 Март , 13:50",Инцидент,Na
https://bashgazet.ru/articles/intsident/2023-02-27/k-sl-ar-ber-k-ng-gen-kilm-ne-3158254,"""Көслө ҡар бер көнгә генә килмәне...""","Радий Хәбиров юлдарҙы, урамдарҙы ҡарҙан таҙартыу эшен көсәйтергә ҡушты","Башҡортостанда үткән аҙна аҙағынан алып буран ҡотора. Бөгөн ул тағы көсәйҙе. Был республика халҡының “Инцидент менеджмент” системаһына мөрәжәғәттәре артыуға килтергән. Башҡортостан Башлығының социаль коммуникациялар буйынса идаралығы етәксеһе Елена Прочаковская Хөкүмәттең бөгөнгө кәңәшмәһендә хәбәр итеүенсә, ялыуҙар ике тапҡырға артҡан. Үткән аҙнала юл һәм уны таҙартыу темаһы буйынса 350 мөрәжәғәт булған.
Һөҙөмтәлә ҡарҙан таҙартыу эшенең сифаты буйынса иң күп ялыуҙар Өфөнән килгән (231), икенсе урында – Мәләүез районы (23), өсөнсөлә – Стәрлетамаҡ (21).
Башҡортостандың баш ҡалаһында, ғәҙәттәгесә, йышыраҡ Киров районы халҡы ҡәнәғәт түгел, артабан Октябрь һәм Ленин райондары килә. Дим биҫтәһендә йәшәүселәр бик һирәк мөрәжәғәт иткән.
Радий Хәбиров Торлаҡ-коммуналь хужалыҡ министрлығына юлдарҙы һәм йорт яны биләмәләрен таҙартыуҙы көсәйтергә ҡушты.
– Һис шикһеҙ, һауа шарттарына иғтибар итергә кәрәк. Беҙгә циклон килде, шуға күрә ҡар таҙартыу эштәрен көсәйтегеҙ. Үтенеп һорайым – урындағы хакимиәт башлыҡтары менән эште координациялағыҙ, иғтибарлыраҡ булығыҙ. Сөнки, күренеүенсә, көслө ҡар бер көндән генә үтмәҫ, – тип мөрәжәғәт итте Башҡортостан Башлығы торлаҡ-коммуналь хужалыҡ министры вазифаһын башҡарыусы Ирина Головановаға.
Әйткәндәй, Өфө ҡалаһы хакимиәте ҡар таҙартыу режимын көсәйтеү тураһында хәбәр итте, әле ҡала урамдарында 305 берәмек коммуналь махсус техника һәм 399 юл эшсеһе эшләй.
Фото: ""Башинформ"". ","27 Февраль , 14:30",Инцидент,Na
https://bashgazet.ru/articles/intsident/2023-02-20/yuldar-y-ta-artyu-tema-y-aman-k-n-k-3150380,Юлдарҙы таҙартыу темаһы һаман көнүҙәк ,"Уҙған аҙнала төп өс тема исемлегендә – торлаҡ-коммуналь хужалыҡ (605), төҙөкләндереү (482) һәм юлдар (460 мөрәжәғәт).","2023 йылдың 13 февраленән 19-ына тиклем Республикаға идара итеү үҙәгенең “Инцидент менеджмент” һәм “Дәүләт хеҙмәттәре. Бергәләп хәл итәбеҙ” мәғлүмәт системалары 4 301 мөрәжәғәт теркәгән. Был бер аҙна элеккегә ҡарағанда 302-гә күберәк. Был хаҡта аҙналыҡ оператив кәңәшмә барышында Башҡортостан Башлығының Социаль коммуникациялар идаралығы етәксеһе урынбаҫары Дмитрий Черенков хәбәр итте.
Уҙған аҙнала төп өс тема исемлегендә – торлаҡ-коммуналь хужалыҡ (605), төҙөкләндереү (482) һәм юлдар (460 мөрәжәғәт).
Халыҡтың торлаҡ-коммуналь хужалыҡ темаһы буйынса иң көнүҙәк һорауҙары йылытыу өсөн түләүгә, идара итеүсе компанияларҙың эшенә, күп фатирлы йорттарҙы тәртиптә тотоуға ҡағыла.
Башҡортостан халҡын шулай уҡ юлдарҙы һәм тротуарҙарҙы, ихаталарҙы ҡар һәм боҙҙан таҙартыу мәсьәләһе борсоуы дауам итә. Республика ҡала һәм ауылдарында икенсел урамдарҙы, шулай уҡ муниципаль әһәмиәттәге юлдарҙы ҡарҙан таҙартыу дауам итә.
Бынан тыш, уҙған аҙнала Башҡортостандың мәғлүмәт системалары бер аҙ йылы тороуы арҡаһында юлдарҙы (19) һәм күперҙәрҙе (34) ремонтлау буйынса мөрәжәғәттәрҙе теркәгән.
Фото: Башҡортостан Башлығы сайты. ","20 Февраль , 19:40",Инцидент,Na
https://bashgazet.ru/articles/intsident/2023-02-06/ysh-et-ber-problema-3132440,Ҡыш етһә бер проблема... ,Әле ҡарҙар ныҡлап яумаған саҡта ҡала урамдарын таҙартып ҡалыр кәрәк,"Ҡышын халыҡты иң нығы нәмә борсой? Таҙартылмаған юлдар һәм сығарылмаған ҡар. Был турала бөгөн Хөкүмәттең аҙналыҡ кәңәшмәһендә Башҡортостан Башлығының социаль коммуникациялар идаралығы етәксеһе Елена Прочаковская һөйләне. Был мәсьәлә менән иң нығы өфөләр (277 мөрәжәғәт) ҡәнәғәт түгел. Артабан Нефтекама, Стәрлетамаҡ ҡалалары, Белорет һәм Благовещен райондары килә.
Баш ҡалаға әйләнеп ҡайтҡанда, халыҡҡа иң нығы Киров районының торлаҡ-коммуналь хужалыҡ хеҙмәткәрҙәре эшмәкәрлеге оҡшамай. Был турала 76 ялыу килгән. Артабан Совет һәм Октябрь райондары килә.
Елена Прочаковская тармаҡ хеҙмәткәрҙәренә мөрәжәғәт итте.
– Барыһына ла ҙур үтенес, тәү сиратта юл киҫелештәрендәге ҡарҙы сығарығыҙ. Йәйәүлеләр йөрөгән урындар, икенсел дәрәжәләге юлдарҙың төп юлға ҡушылған урындары ла мөһим. Сөнки юл күренмәй икән, был хәүефле, – тине ул.
Башҡортостан Башлығы Радий Хәбиров Өфө ҡалаһы хакимиәте башлығы Ратмир Мәүлиевҡа был мәсьәләне шәхси контроленә алырға ҡушты.
– Иҫкәрмәләргә иғтибар итегеҙ. Әле бының өсөн һәйбәт осор: ныҡ итеп ҡар яумай торған мәл, тиҙ генә ҡарҙы таҙартып өлгөрөр кәрәк, – тине ул.
Фото: ufacity.info","6 Февраль , 16:45",Инцидент,Na
https://bashgazet.ru/articles/intsident/2023-01-31/haly-ty-ni-r-borsoy-3125610,Халыҡты ниҙәр борсой? ,"Һаулыҡ һаҡлау, хәрбиҙәргә ярҙам, ҡар таҙартыу...","Бөгөнгө Хөкүмәт кәңәшмәһендә Республикаға идара итеү үҙәгенә килгән мөрәжәғәттәр тураһында Башҡортостан Башлығының социаль коммуникациялар буйынса идаралығы начальнигы Елена Прочаковская һөйләне. 
Уның әйтеүенсә, һәр ваҡыттағыса, дүшәмбе көндәрендә Хәл-торош үҙәгенә шылтыратыуҙар бик күп була. Мәҫәлән, 23 ғинуарҙа 6190 мөрәжәғәт теркәлгән.
Төп тема – амбулатор-поликлиника ярҙамы (5969 шылтыратыу). Шуны белегеҙ, табипҡа эш көнөндә генә түгел, ялдарҙа ла яҙылырға мөмкин. Артабан социаль темалар, махсус хәрби операция, дарыуҙар менән тәьмин итеү, ковидҡа тикшерелеү буйынса һорауҙар килә. Шулай уҡ халыҡты мобилизацияланғандарға бәйле мәсьәләләр борсоған.
""Әле мобилизацияланғандар һәм доброволецтар ялға ҡайта башланы, уларҙы дауалауға ҡағылышлы һорауҙар күп. Шулай уҡ яраланып госпиталдә ятҡандарға бәйле мөрәжәғәттәр булды. Беҙ был мәсьәлә буйынса эшләйбеҙ. Һәләк булған яугирҙәрҙең ғаиләләренә өҫтәмә ярҙам тураһында ла мөрәжәғәттәр бар"", – тине Елена Прочаковская.
Баш ҡала халҡы ҡарҙы таҙартыу буйынса һорауҙар биргән. Айырыуса Киров районынан мөрәжәғәттәр күпләп килгән. Иң аҙ ялыуҙар – Орджоникидзе һәм Калинин райондарынан.
Фото: bash.news","31 Ғинуар , 21:00",Инцидент,Na
https://bashgazet.ru/articles/intsident/2023-01-16/yalyu-ar-k-mey-bashla-an-3107438,Ялыуҙар кәмей башлаған,"""Халыҡ һалҡында туҡталыштарҙа тормаһын - бындай проблема булған урындарҙы асыҡларға һәм мәсьәләне хәл итергә кәрәк"".","2023 йылдың 9 ғинуарынан 15-енә тиклем Республикаға идара итеү үҙәгенең “Инцидент менеджмент” һәм “Дәүләт хеҙмәттәре. Бергәләп хәл итәбеҙ” мәғлүмәт системаларында 6123 мөрәжәғәт теркәлгән. Был хаҡта республика Башлығының Социаль коммуникациялар идаралығы етәксеһе Елена Прочаковская аҙналыҡ оператив кәңәшмәлә белдерҙе.
Иң күп комментарийҙар – торлаҡ-коммуналь хужалыҡ темаһы буйынса (1 232). Халыҡты башлыса йылытыу сифаты (309), коммуналь хеҙмәттәр өсөн түләүҙәр (98), шулай уҡ электр булмауы (94) борсой.
Электр энергияһын һүндереү мәсьәләләрен айырым анализланылар. Был тема буйынса иң күп мөрәжәғәттәр үткән аҙнала Иглин районынан (66), Өфөнән (36) һәм Өфө районынан (25) килгән.
Радий Хәбиров брифинг ойошторорға һәм халыҡҡа Өфөлә, республика райондарында электр энергияһын өҙөү мәсьәләләрен хәл итеү буйынса эш барышы тураһында хәбәр итергә ҡушты.
Башҡортостандың Республикаға идара үҙәге мәғлүмәттәре буйынса, юлдар темаһы буйынса мөрәжәғәттәр кәмегән – 808 хәбәр эшкәртелгән. Был көслө ҡар яуған осорҙоң үтеүе менән аңлатыла, республиканың тораҡ пункттарында юлдарҙы таҙарталар һәм ҡарҙы сығаралар.
9 ғинуарҙан 15-нә тиклем социаль селтәрҙә халыҡтың мөрәжәғәттәре һаны буйынса тәүге биш темаға шулай уҡ төҙөкләндереү (796), йәмәғәт транспорты (573), социаль хеҙмәтләндереү (435) ингән.
Халыҡтың мөрәжәғәттәре тураһында доклад йомғаҡтары буйынса Башҡортостан Башлығы республиканың транспорт һәм юл хужалығы министры Александр Клебановҡа тағы бер йөкләмә бирҙе. Республикаға идара итеү үҙәге менән бергә Өфө янындағы ауылдарҙа йәмәғәт транспорты хәрәкәтен ойоштороу өҫтөндә эшләргә һәм ошо мәсьәләне “Транспорт сәғәте” барышында тикшерергә кәрәк.
– Халыҡ һалҡында туҡталыштарҙа тормаһын - бындай проблема булған урындарҙы асыҡларға һәм мәсьәләне хәл итергә кәрәк, – тип йомғаҡ яһаны Радий Хәбиров.
Фото: Башҡортостан Башлығы сайты. ","16 Ғинуар , 20:30",Инцидент,Na
https://bashgazet.ru/articles/intsident/2023-01-10/yaldar-a-yalyu-ar-art-an-3099622,Ялдарҙа ялыуҙар артҡан ,"“Һалҡындар, ысынлап та, көслө, бөтә рекордтарҙы уҙып киттек. Шуға күрә юлдарҙы даими таҙартығыҙ, ҡаҙанлыҡтар эшләһен һәм йорттарҙа йылы булһын”, – тине Радий Хәбиров.","31 декабрҙән 8 ғинуарға тиклемге осорҙа юлдарҙы төҙөк хәлдә тотоуға һәм ҡар таҙартыуға ялыуҙар – 202 процентҡа, төҙөкләндереүгә 357 процентҡа артҡан. Был хаҡта Хөкүмәттең аҙналыҡ кәңәшмәһендә Башҡортостан Башлығының социаль коммуникациялар идаралығы етәксеһе Елена Прочаковская хәбәр итте. “Ашығыс ярҙам” хеҙмәттәре эшенә ялыуҙар ҙа юлдарға бәйле – машиналар ҡар өйөмдәре арҡаһында ваҡытында килә алмаған.
Яңы йыл каникулы аҙағында ҡаты һыуыҡтар башланды, шуға бәйле көсөргәнештең артыуы арҡаһында электрҙы өҙөүгә һәм йәмәғәт транспорты эшенә ялыуҙар артҡан.
Муниципалитет башлыҡтары байрамдарҙа ла социаль селтәрҙә эш алып барған, проблемаларҙың нисек хәл ителеүен күрһәткән, һауа торошо һәм ғәҙәттән тыш хәлдәрҙең булыуы тураһында иҫкәрткән, тине Елена Прочаковская.
“Һалҡындар, ысынлап та, көслө, бөтә рекордтарҙы уҙып киттек. Шуға күрә юлдарҙы даими таҙартығыҙ, ҡаҙанлыҡтар эшләһен һәм йорттарҙа йылы булһын”, – тине Башҡортостан Башлығы Радий Хәбиров.
Фото: ""Молодежная газета"". ","10 Ғинуар , 13:35",Инцидент,Na
https://bashgazet.ru/articles/intsident/2022-12-26/m-r-zh-tt-r-ber-me-g-art-an-3087163,Мөрәжәғәттәр бер меңгә артҡан ,"Эшлекле тәҡдимдәр көтәм, тине Радий Хәбиров.","2022 йылдың 19-25 декабрендә Республикаға идара итеү үҙәгенең “Инцидент менеджмент” һәм “Дәүләт хеҙмәттәре. Бергәләп хәл итәбеҙ” платформаларында 5 117 мөрәжәғәт теркәлде - бынан алдағы аҙна менән сағыштырғанда 1 042-гә күберәк. Башҡортостан Башлығының Социаль коммуникациялар идаралығы етәксеһе Елена Прочаковская төбәк етәксеһе Радий Хәбиров үткәргән аҙналыҡ оператив кәңәшмәлә ошо хаҡта белдерҙе.
Республикаға идара итеү үҙәге статистикаһы буйынса, юлдар буйынса мөрәжәғәттәр артҡан. Улар йәнә беренсе урында (801 хәбәр). Икенселә – торлаҡ-коммуналь хужалыҡ темаһы (653), өсөнсөлә – төҙөкләндереү (527).
19 декабрҙән 25-нә тиклем республиканың Хәл-торош үҙәге операторҙарына 17 226 тапҡыр шылтыратҡандар. Иң ҙур эш дүшәмбе 19 декабргә тура килгән (6 894 шылтыратыу). Мөрәжәғәт итеү темалары төрлө, шул иҫәптән һаулыҡ һаҡлау мәсьәләләре. Хәтерегеҙгә төшөрәбеҙ, халыҡҡа уңайлы булһын өсөн поликлиникаларҙа эш графигы үҙгәртеп ойошторолдо, ә табипҡа ҡабул итеүгә ял көндәрендә лә яҙылырға мөмкин.
Үткән аҙнала Республикаға идара итеү үҙәге ҡалалар һәм райондар хакимиәттәре, министрлыҡтар, ведомстволар менән берлектә райондарҙа 4 772 мөрәжәғәт эшкәрткән. Уларҙың күбеһе – юлдар (662), торлаҡ-коммуналь хужалыҡ (656), төҙөкләндереү (488), социаль хеҙмәтләндереү (471) һәм һаулыҡ һаҡлау (430) темалары буйынса. Иң күп мөрәжәғәттәр Өфөлә, Стәрлетамаҡта, Нефтекамала, Өфө, Благовещен райондарында ҡабул ителгән.
Доклад йомғаҡтары буйынса Радий Хәбиров социаль селтәрҙәге сәхифәләрендә Өфө яны ҡасабалары менән транспорт бәйләнешенә ялыуҙарҙың артыуына иғтибар итте. Төбәк Башлығы Башҡортостандың Республикаға идара итеү командаһына хәлде анализларға һәм контролдә тоторға, ә вице-премьер Алан Марзаевҡа, шулай уҡ республиканың транспорт һәм юл хужалығы министры Александр Клебановҡа ошо тораҡ пункттарҙа йәмәғәт транспортының эшенә бәйле мәсьәләләрҙе өйрәнергә, оптималь ҡарарҙар сығарырға ҡушты.
– Эшлекле тәҡдимдәр көтәм. Проблеманың нимәлә икәнен аңларға һәм уны тамырынан бөтөрөргә кәрәк, – тине Радий Хәбиров.
Фото: Башҡортостан Башлығы сайты. ","26 Декабрь 2022, 21:30",Инцидент,Na
https://bashgazet.ru/articles/intsident/2022-12-19/tabip-a-h-er-yal-k-n-l-ya-ylyp-bula-3079274,Табипҡа хәҙер ял көнө лә яҙылып була,Халыҡты үткән аҙнала тағы ниндәй мәсьәләләр борсоған? ,"2022 йылдың 12 декабренән 18-енә тиклем Республикаға идара итеү үҙәгенең “Инцидент менеджмент” һәм “Дәүләт хеҙмәттәре. Күмәкләп хәл итәбеҙ” мәғлүмәт системалары социаль селтәрҙә халыҡтың 4 075 мөрәжәғәтен теркәгән - алдағы аҙна менән сағыштырғанда 688-гә аҙыраҡ. Был хаҡта республика Башлығының Социаль коммуникациялар идаралығы етәксеһе Елена Прочаковская аҙналыҡ оператив кәңәшмәлә белдерҙе.
Торлаҡ-коммуналь хужалыҡ темаһы буйынса хәбәрҙәр кәмегән, әммә улар республикала йәшәүселәрҙең мөрәжәғәттәре араһында элеккесә беренсе урында тора. Бер аҙнала уларҙың һаны 78-гә – 687-гә тиклем кәмегән. Икенсе урында – социаль хеҙмәтләндереү темаһы (492). Республика халҡын мобилизацияланғандарға яңы түләүҙәрҙең үҙенсәлектәре, шулай уҡ өс йәштән ете йәшкәсә балаларға социаль пособиелар түләү мәсьәләләре ҡыҙыҡһындыра. Өсөнсө урында – төҙөкләндереү (396).
12-18 декабрҙә республиканың Хәл-торош үҙәге операторҙарына (347) 218-19-19 телефоны буйынса 19 097 тапҡыр шылтыратҡандар. Күбеһе – табипҡа яҙылыу буйынса. Шылтыратыуҙарҙың иң күп булған ваҡыты, әүәлгесә, дүшәмбегә тура килә. 12 декабрҙә үҙәккә 5 842 тапҡыр шылтыраттылар. Хәтерегеҙгә төшөрәбеҙ, хәҙер табипҡа ял көндәрендә лә яҙалар, поликлиникаларҙың эш графигын да үҙгәрттеләр. Был йүнәлештә эштәр дауам итә.
Уҙған аҙнала Башҡортостандың Республикаға идарак итеү үҙәге ҡала һәм район хакимиәттәре, министрлыҡтар һәм ведомстволар менән берлектә 4 163 мөрәжәғәтте эшкәрткән. Уларҙың күбеһе – торлаҡ-коммуналь хужалыҡ (664), социаль хеҙмәтләндереү (470), төҙөкләндереү (424), юл хужалығы (407) һәм һаулыҡ һаҡлау (345) темалары буйынса. Күбеһе – Өфөлә, Стәрлетамаҡта, Нефтекамала, Мәләүез, Өфө һәм Белорет райондарында.
Төбәк етәксеһе Республикаға идара итеү үҙәгенә тиҙ арала ҙур тауыш күтәргән темалар тураһында еткерергә ҡушты.
– Тышта ҡар яуа, боҙлауыҡ, боҙло ямғыр яуыуы көтөлә. Ябай булмаған һауа шарттары. Етди рәүештә һораясаҡмын һәм талап итәсәкмен, – тип һығымта яһаны төбәк Башлығы.
Фото: Башҡортостан Башлығы сайты.","19 Декабрь 2022, 21:15",Инцидент,Na
https://bashgazet.ru/articles/intsident/2022-12-13/500-me-d-n-ashyu-m-r-zh-t-terk-lg-n-3070071,500 меңдән ашыу мөрәжәғәт теркәлгән,Республикаға идара итеү үҙәге эшенә йомғаҡ яһалды.,"2022 йыл башынан Башҡортостандың Республикаға идара итеү үҙәгенең ""Инцидент - менеджмент"" һәм ""Дәүләт хеҙмәттәре. Бергәләп хәл итәбеҙ"" мәғлүмәт системалары 227 980 мөрәжәғәт теркәгән. Был 2021 йылға ҡарағанда 58 589-ға аҙыраҡ, ул йылда 286 569 хәбәр килгән булған. Хәтерегеҙгә төшөрәбеҙ, 2021 йылда мөрәжәғәттәр һанының артыуы пандемия менән бәйле. Һөҙөмтәлә ике йыл эсендә, 2021 йылдың ғинуарынан 2022 йылдың декабренә тиклем, Башҡортостан халҡынан 514 549 мөрәжәғәт килгән.
2022 йылда Башҡортостандың Республикаға идара итеү үҙәге район хакимиәттәренән, төбәктең министрлыҡтарынан һәм ведомстволарынан коллегалары менән бергә 222 417 мөрәжәғәтте ҡабул иткән - 2021 йыл менән сағыштырғанда 61 216-ға аҙыраҡ (2021 йылда 283 633 мөрәжәғәт булған). Ике йыл эсендә, 2021 йылдың ғинуарынан 2022 йылдың декабренә тиклем, 506 050 мөрәжәғәт эшкәртелгән.
Ике йыл эсендә Башҡортостан халҡын ниндәй һорауҙар борсоған? Юл, төҙөкләндереү, өлөшләтә мобилизация, һаулыҡ һаҡлау/медицина, йәмәғәт транспорты, торлаҡ-коммуналь хужалыҡ, сүп-сар сығарыу, мәғариф мәсьәләләре. Ошо темалар буйынса мөрәжәғәттәр күп булған.
2021-2022 йылдарҙа Башҡортостандың Республикаға идара итеү үҙәге министрлыҡ һәм ведомстволарҙағы коллегалары менән бергә көнүҙәк темаларға 39 брифинг ойошторған. Уларҙың һигеҙен 2022 йылда үткәргәндәр. Йыл аҙағынаса тағы ла берәүҙе уҙғарыу күҙалланған.
2021-2022 йылдарҙа Башҡортостандың Республикаға идара итеү хеҙмәткәрҙәре “Сәләм” тапшырыуында 343 тапҡыр тура эфирға сыҡҡан. 2022 йылда 305 эфир - рус телендә 236 һәм башҡорт телендә 107.
Республикаға идара итеү үҙәге даими рәүештә муниципалитет башлыҡтары, министрҙар, төбәктең төрлө ведомстволары етәкселәре менән бәйләнештә тора. 2022 йылда үҙәк командаһы Ырымбур мосолмандары Диниә назараты башлыҡтары менән һигеҙ, министрҙар һәм ведомство етәкселәре менән 13 тура эфир үткәргән.
2020 йылдың 16 ноябренән республикала Хәл-торош үҙәге эшләй башлаған. Уны асҡан көндән 2022 йылдың декабренә тиклем төрлө темаларға 835 986 шылтыратыу булған.
Башҡортостан Башлығының Социаль коммуникациялар буйынса идаралығы етәксеһе, “Башҡортостан Республикаһына идара итеү үҙәге” проекты етәксеһе Елена Прочаковская билдәләүенсә, үҙәк ҙур эштәр башҡара. ""Республикаға идара итеү үҙәге командаһы ҡуйылған бурыстарҙы атҡарып сығырға тырыша, - тип билдәләне ул. - Ике йыл эсендә Республикаға идара итеү үҙәге район хакимиәттәренән, министрлыҡ һәм ведомстволарҙан коллегалары менән бергә 500 меңдән ашыу төрлө мөрәжәғәттәрҙе эшкәртте. Тағы ла ҡабатлайым, бындай һөҙөмтәгә тик берҙәм команда булып эшләгәндә генә өлгәшеп була"".
Мәғлүм булыуынса, Рәсәй Президенты Владимир Путиндың ҡушыуы буйынса ил төбәктәрендә идара итеү үҙәктәре барлыҡҡа килә башланы. Башҡортостандағы үҙәк 2020 йылдың 19 ноябрендә Башҡортостан Башлығының Социаль коммуникациялар идаралығы нигеҙендә булдырылды.
84 Республикаға идара итеү үҙәге эшен илдә ""Төбәктәр диалогы"" коммерцияға ҡарамаған автономиялы ойошмаһы көйләй. Уның генераль директоры Владимир Табак белдереүенсә, ике йыл эсендә Республикаға идара итеү үҙәге граждандарҙың бөтә сығанаҡтарҙан 17 миллион мөрәжәғәтен эшкәрткән һәм социаль селтәрҙәге 123 мең власть органдары пабликтарын булдырыуҙа ҡатнашҡан.
Төбәктәр менән идара итеү үҙәктәренең эшенә йомғаҡ яһап, Рәсәй Хөкүмәте рәйесе урынбаҫары Дмитрий Чернышенко, Республикаға идара итеү үҙәгенең ике йыл эшләү осоронда бөтә кимәлдәрҙә лә халыҡ менән властың һөҙөмтәле аралашыу вертикале төҙөлгән, тип билдәләне. Мөрәжәғәттәрҙе эшкәртеү ваҡыты 2,5 тапҡырға ҡыҫҡарған. Граждандарҙың һорау аналитикаһы нигеҙендә ике йылда урындарҙа төрлө өлкәләрҙә - торлаҡ-коммуналь хужалыҡта, социаль тәьмин итеүҙә, төҙөкләндереүҙә меңдән ашыу идара итеү ҡарары ҡабул ителгән.
Фото: Республикаға идара итеү үҙәге төркөмө.","13 Декабрь 2022, 23:15",Инцидент,Na
https://bashgazet.ru/articles/intsident/2022-12-13/respublika-a-idara-ite-ge-eshen-yom-a-ya-any-3069782,Республикаға идара итеү үҙәге үҙ эшенә йомғаҡ яһаны,Башҡарылған хеҙмәт һөҙөмтәләре - яҙмала.,"2021-2022 йылдарҙа Республикаға идара итеү үҙәгенең “Инцидент – менеджмент” һәм “Дәүләт хеҙмәттәре. Бергәләп хәл итәбеҙ” мәғлүмәт системалары 514 549 хәбәрҙе теркәгән. Ошо осорҙа район хакимиәттәре, министрлыҡ һәм ведомстволар менән бергә 506 050 мөрәжәғәтте эшкәрткәндәр.
Башҡортостан халҡын ошо ваҡыт эсендә өлөшләтә мобилизация, юлдар, төҙөкләндереү, һаулыҡ һаҡлау/медицина, йәмәғәт транспорты, торлаҡ-коммуналь хужалыҡ, сүп-сар сығарыу, мәғариф мәсьәләләре борсоған.
2021-2022 йылдарҙа Республикаға идара итеү үҙәге
- БЮТ-тың “Сәләм” тапшырыуында 343 тура бәйләнеш ойошторған – рус телендә 236 һәм башҡорт телендә 107;
- көнүҙәк темаларға 39 брифинг уҙғарған;
- муниципалитет, министрлыҡ һәм ведомство башлыҡтары менән 21 тура эфир үткәргән.
Иҫегеҙгә төшөрәбеҙ, ил Президенты Владимир Путиндың ҡушыуы буйынса илдең барлыҡ субъекттарында төбәктәргә идара итеү үҙәктәре булдырылды. Рәсәйҙең төбәк менән идара итеү үҙәге эшмәкәрлегенә Хөкүмәт рәйесе урынбаҫары Дмитрий Чернышенко йомғаҡ яһаны. Ул 2021-2022 йылдарҙа меңдән ашыу идара итеү ҡарары ҡабул ителеүен билдәләне. Төбәктәргә идара итеү үҙәктәренә халыҡтың бөтә йүнәлештәр буйынса проблемалы мәсьәләләре ҡабул ителә һәм оператив тикшерелә. Илдәге ошондай 84 үҙәктең эшен “Төбәктәр диалогы” коммерцияға ҡарамаған автономиялы ойошмаһы көйләй.
Фото: Республикаға идара итеү үҙәге төркөмө.
 ","13 Декабрь 2022, 18:30",Инцидент,Na
https://bashgazet.ru/articles/intsident/2022-12-12/y-yuy-ut-yu-3067576,"Өйҙә һыуыҡ, ут юҡ... ",Йорттарҙа ут булмау тураһында 195 ялыу һәм йылы биреү буйынса 118 мөрәжәғәт килгән. Ә һеҙҙең өйөгөҙҙә йылымы?,"Үткән аҙнала Башҡортостан кешеләрен иң нығы ниндәй проблемалар борсоған? Быны Республикаға идара итеү үҙәгенең мәғлүмәт системаһы – “Инцидент-менеджмент”ҡа килгән мөрәжәғәттәр аша белергә була. Башҡортостан Башлығы Хакимиәтенең социаль коммуникациялар буйынса идаралығы начальнигы Елена Прочаковская белдереүенсә, кешеләр башлыса электр менән тәьмин итеү һәм йылы биреү сифаты менән ҡәнәғәт түгел. Системаға йорттарҙа ут булмау тураһында 195 ялыу һәм йылы биреү буйынса 118 мөрәжәғәт килгән. Елена Прочаковская белдереүенсә, был мәсьәләләр контролгә алынған һәм тиҙ арала хәл ителә.
– Бөгөн иртән Премьер-министр Андрей Назаров кәңәшмә үткәрҙе, унда был проблеманың сәбәбен ентекле ҡараныҡ. Был электр селтәрҙәрен тәртиптә тотоу сифатына бәйле, ҡушылған йөкләмәләр бирелгән, протоколға индерелгән. Башлыса өҙөклөктәр Өфө, Иглин райондарына һәм Өфө ҡалаһының Нуғай ауылына ҡағыла. Бынан бик күп мөрәжәғәттәр килә, – тип билдәләне Елена Прочаковская.
Әйткәндәй, Башҡортостан Башлығы белдереүенсә, республикала тағы биш электр станцияһын яңыртырға кәрәк. Уҙған аҙнала төбәктәге иң ҙур йылылыҡ электр станцияһы – Ҡарман ДРЭС-ының 3-сө энергоблокын сафҡа индереү тантанаһы булды. Ул тулыһынса тиерлек илебеҙҙә етештерелгән ҡорамалдар менән йыһазландырылған.
– Энергия ҡеүәттәре менән мотлаҡ тәьмин ителәсәкбеҙ. Был йәһәттән ҙур эш башҡарылды һәм тағы ла буласаҡ. Ошо энергия блогына ғына 2,4 миллиард һум һалынған, – тине Радий Хәбиров.
Фото: tgstat.ru","12 Декабрь 2022, 13:00",Инцидент,Na
https://bashgazet.ru/articles/intsident/2022-11-29/keshel-r-tabip-a-ya-yla-alma-an-3050797,Кешеләр табипҡа яҙыла алмаған... ,Республика халҡын үткән аҙнала тағы ниндәй темалар борсоған? ,"2022 йылдың 21 ноябренән 27-һенә тиклем Республикаға идара итеү үҙәгенең мәғлүмәт системаларына – “Инцидент менеджмент” һәм “Дәүләт хеҙмәттәре. Күмәкләп хәл итәбеҙ” 5 515 хәбәр килгән – уҙған аҙнаға ҡарағанда 333-кә күберәк. Был хаҡта Башҡортостан Башлығының Социаль коммуникациялар идаралығы етәксеһе Елена Прочаковская аҙналыҡ оператив кәңәшмә барышында белдерҙе. Уны төбәк етәксеһе Радий Хәбиров үткәрҙе.
Беренсе урында – юлдар буйлап хәбәрҙәр (1 316). Улар уҙған аҙна менән сағыштырғанда 333-кә артҡан. Икенсе урында – төҙөкләндереү темаһы (662 хәбәр). Өсөнсөлә – торлаҡ-коммуналь хужалыҡ мәсьәләләре (497). Шулай уҡ мөрәжәғәттәр һаны буйынса тәүге бишәү иҫәбендә – һаулыҡ һаҡлау (492) һәм социаль хеҙмәтләндереү (404) темалары.
Бер аҙна эсендә Башҡортостан Ситуация үҙәге операторҙары 122 (өҫтәмә 1) һәм (347) 218-19-19 телефондары буйынса төрлө һорауҙар буйынса 22 058 шылтыратыу ҡабул иткән. Иң күбе (9 176) 21 ноябрҙә теркәлгән, нигеҙҙә, кешеләрҙе табипҡа яҙылыу мәсьәләһе борсоған.
Үткән аҙнала Башҡортостандың Республикаға идара итеү үҙәге ҡала һәм район хакимиәттәренән, министрлыҡтарҙан һәм ведомстволарҙан коллегалары менән бергә 5 885 мөрәжәғәтте эшкәрткән. Күпселеге – юлдар (1 396), төҙөкләндереү (714), торлаҡ-коммуналь хужалыҡ (638), һаулыҡ һаҡлау (535) буйынса. Өйрәнелгән мөрәжәғәттәрҙең иң күбе – Өфөлә, Стәрлетамаҡта, Октябрьскийҙа, Нефтекамала һәм Өфө районында.
Доклад йомғаҡтары буйынса Радий Хәбиров муниципалитет башлыҡтарына юлдарҙы һәм ихаталарҙы ҡарҙан таҙартыу темаһын контролдә тоторға ҡушты.
– Йыл һайын беҙ техника һатып алдыҡ. Эште тейешенсә ойоштороғоҙ, – тине Башҡортостан Башлығы.
Фото: Башҡортостан Башлығы сайты. ","29 Ноябрь 2022, 17:50",Инцидент,Na
https://bashgazet.ru/articles/intsident/2022-11-14/yuldar-auly-a-lau-mobilizatsiya-3029548,"Юлдар, һаулыҡ һаҡлау, мобилизация... ",Республика халҡын тағы ниндәй темалар борсой?,"Башҡортостан халҡы 7 ноябрҙән 13-өнә тиклем социаль селтәрҙәрҙә йышыраҡ юлдар темаһы буйынса мөрәжәғәт иткән.
Республикаға идара итеү үҙәгенең “Инцидент-менеджмент” һәм “Дәүләт хеҙмәттәре. Күмәкләп хәл итәбеҙ” мәғлүмәт системалары 7-13 ноябрҙә республикала йәшәүселәрҙең 4 591 мөрәжәғәтен теркәгән. Был бер аҙна элеккегә ҡарағанда 529-ға аҙыраҡ – ул саҡта 5 120 булғайны.
Һан буйынса беренсе урында, элеккесә, юлдар темаһына мөрәжәғәттәр, улар - 780. Һорауҙарҙың күпселеге миҙгел араһында юлдарҙың торошона бәйле.
Был хаҡта бөгөн республика Хөкүмәтендәге оператив кәңәшмәлә Башҡортостан Башлығының Социаль коммуникациялар буйынса идаралығы етәксеһе Елена Прочаковская хәбәр итте.
Социаль селтәрҙә мөрәжәғәттәр буйынса икенсе урында – һаулыҡ һаҡлау. Был темаға 568 хәбәр теркәлгән (уҙған аҙнаға ҡарағанда 46-ға күберәк). Төҙөкләндереү (562), торлаҡ-коммуналь хужалыҡ (523) һәм социаль хеҙмәтләндереү (436) буйынса мөрәжәғәттәр ҙә – тәүге бишәү иҫәбендә.
Үткән аҙнала Республикаға идара итеү үҙәгенә ҡала һәм район хакимиәттәренән, министрлыҡ-ведомстволарҙан 6 223 мөрәжәғәт ебәрелгән. Был уҙған аҙнаға ҡарағанда 360-ҡа күберәк.
Махсус хәрби операция һәм мобилизация темалары буйынса мөрәжәғәттәр кәмегән, ә коронавирус буйынса артҡан.
https://t.me/MPodderzhkiBashkortostanBot тип аталған бот ғәмәлдә, ул мобилизацияланғандар һәм уларҙың ғаиләләренә ярҙам сараларына арналған.
Башҡортостандың Республикаға идара итеү үҙәге доклады йомғаҡтары буйынса, республика Хөкүмәте Премьер-министры Андрей Назаров кире бәйләнеш буйынса эште дауам итергә, махсус хәрби операцияла ҡатнашыу өсөн ғариза яҙған, ләкин йәш йәки һаулыҡ торошо буйынса кәрәкле категорияға үтмәгәндәр менән үҙ-ара эш итеү алгоритмын уйларға ҡушты.
Фото: sobkor02.ru","14 Ноябрь 2022, 20:30",Инцидент,Na
https://bashgazet.ru/articles/intsident/2022-11-09/yalyu-ar-bul-a-3022940,Ялыуҙар булһа... ,"Мобилизацияланған хеҙмәткәрҙәрҙең эш урындарын һаҡлау тәртибенә бәйле һорауҙар йәки ялыуҙар булһа, ҡайҙа мөрәжәғәт итергә?","Мобилизацияланған хеҙмәткәрҙәрҙең эш урындарын һаҡлау тәртибенә бәйле һорауҙар йәки ялыуҙар булһа, ҡайҙа мөрәжәғәт итергә: 8 (800) 707-88-41 - Хеҙмәт һәм мәшғүллек буйынса федераль хеҙмәттең ҡыҙыу линия телефоны (тәүлек әйләнәһенә, ялһыҙ) 8 (347) 277-87-09 - Башҡортостандың Дәүләт хеҙмәт инспекцияһы (сәғәт 9-ҙан 21:00 сәғәткә тиклем, ял көндәрһеҙ)Шулай уҡ «Онлайнинспекция.рф» порталында «Дежур инспектор» сервисы аша онлайн консультация алырға мөмкин:https://vk.cc/7MY0hCЯҙма мөрәжәғәтте ҡайҙа ебәрергә була:  Хеҙмәт һәм мәшғүллек буйынса федераль хеҙмәткә: Мәскәү ҡалаһы, Мясницкая урамы, 40-сы йорт, 16-сы төҙөлөш адресы буйынса йәки электрон почта аша: [email protected]  Башҡортостандың Дәүләт хеҙмәт инспекцияһына: Өфө ҡалаһы, Оло Граждан урамы, 24 адресы буйынса йәки электрон почта аша: [email protected], сайттағы электрон форма аша: https://vk.cc/cioHOQ.  проблема хаҡында «Онлайнинспекция.рф» порталына хәбәр итергә мөмкин: https://vk.cc/axCRvVЯлыуҙар килгән көндән алып тәүлек эсендә ҡаралырға тейеш. Бының өсөн дәүләт инспекцияһы прокуратура органдары менән үҙ-ара килешеп эш итә ала.Шулай уҡ прокуратураға һәм судҡа үҙаллы мөрәжәғәт итергә мөмкин.#Аңлатабыҙ_Башҡортостан","9 Ноябрь 2022, 22:10",Инцидент,Na
https://bashgazet.ru/articles/khaly-i-ben-alyu/2022-06-20/nis-ir-at-a-nis-atyn-y-tura-kil-2847703,Нисә ир-атҡа нисә ҡатын-ҡыҙ тура килә? ,Халыҡ иҫәбен алыуҙың тағы бер һөҙөмтәһе билдәле булды. ,"Яҡынса мәғлүмәттәр буйынса, 2021 йылдың 1 октябренә – халыҡ иҫәбен алыу көнөнә Рәсәйҙә даими йәшәгән 147,2 миллион кеше иҫәпкә алынған. 2010 йылғы халыҡ иҫәбен алыу менән сағыштырғанда ил халҡы 2,05 миллион кешегә, йәғни 1,4 процентҡа артҡан, тип хәбәр итте Республикаға идара итеү үҙәгендә ойошторолған Хөкүмәттең оператив кәңәшмәһендә “Башстат” етәксеһе Әкрәм Ғәниев.
2010 йылғы халыҡ иҫәбен алыу менән сағыштырғанда, Рәсәйҙең 28 төбәгендә халыҡ һаны артҡан.
– Рәсәйҙең иң күп халыҡлы төбәктәре – ул Мәскәү, Мәскәү өлкәһе, Краснодар крайы, Санкт-Петербург, Свердловск һәм Ростов өлкәләре, Башҡортостан һәм Татарстан. Уларҙа илебеҙ халҡының өстән бер өлөшө йәшәй. Башҡортостан Рәсәй субъекттары араһында халыҡ иҫәбе буйынса етенсе, шулай уҡ Волга буйы федераль округы төбәктәре араһында беренсе урынды биләй, – тине Әкрәм Ғәниев.
2021 йылдың 1 октябренә ҡарата яҡынса мәғлүмәттәр буйынса, Башҡортостанда даими йәшәгән 4,091 миллион кеше иҫәпкә алынған.
2010 йылғы Бөтә Рәсәй халыҡ иҫәбен алыу йомғаҡтары менән сағыштырғанда, республика халҡы 0,5 процентҡа артҡан. 2010 йыл менән сағыштырғанда, баш ҡалала халыҡ туғыҙ процентҡа артҡан. Бындай динамика Өфөгә халыҡ иҫәбе буйынса Омск һәм Дондағы Ростовты уҙып китергә һәм Һамар менән Силәбегә яҡынлашырға мөмкинлек бирҙе.
– Ауыл һәм ҡала халҡының нисбәте урбанизация процесының дауам ителеүе хаҡында һөйләй. 2010 йыл менән сағыштырмаса, Башҡортостанда ҡала халҡының өлөшө 1,4 процент пунктына артты һәм 61,8 процент тәшкил итте. Ауыл халҡының өлөшө 38,2 процент тәшкил иткән. 2010 йылда ҡала һәм ауыл халҡының нисбәте 60,4 һәм 39,6 процент ине, – тине ул.
Уның һүҙҙәренсә, республика халҡының дөйөм һанынан ир-егеттәрҙең өлөшө – 47,2 процент, ҡатын-ҡыҙҙарҙыҡы иһә 52,8 процент тәшкил иткән. 2010 йылда был нисбәт 46,7 һәм 53,3 процент булған.
Әлегә был һандар яҡынса. Мәғлүмәт тулыһынса эшкәртелеп бөткәс, һандарҙың саҡ ҡына үҙгәреүе ихтимал.
– Әлеге Бөтә Рәсәй халыҡ иҫәбен алыу бик ҡатмарлы шарттарҙа уҙҙы. Уға әҙерлек өс йыл дауамында алып барылды һәм коронавирус пандемияһына бәйле уны үткәреү көнө өс тапҡыр күсерелде. Әммә шуға ҡарамаҫтан, Башҡортостанда халыҡ иҫәбен алыу төбәк Хөкүмәте, республика власы һәм урындағы үҙидара органдары, мәҙәниәт, мәғариф учреждениелары, фәнни берләшмә, киң мәғлүмәт саралары, ирекмәндәр хәрәкәте командаһының яйға һалынған эше һөҙөмтәһендә юғары кимәлдә уҙҙы. Айырыуса Эске эштәр министрлығы, Рәсәй гвардияһы хеҙмәткәрҙәренә иҫәп алыу персоналының тәртибен һәм хәүефһеҙлеген тәьмин иткәне, шулай уҡ эпидемиологик талаптарҙы үтәгәндә ҙур ярҙам күрһәткәндәре өсөн рәхмәт белдерәбеҙ, – тине Әкрәм Ғәниев.
Фото: ""Бәйләнештә"". ","20 Июнь 2022, 13:45",Халыҡ иҫәбен алыу,Na
https://bashgazet.ru/articles/khaly-i-ben-alyu/2022-06-03/bash-ortostanda-haly-k-b-yg-n-2828402,Башҡортостанда халыҡ күбәйгән  ,Иҫәп алыу кампанияһының яҡынса йомғаҡтары.,"Ошо көндәрҙә Бөтә Рәсәй халыҡ иҫәбен алыу кампанияһының тәүге йомғаҡтары билдәле булды. Уға ярашлы, Башҡортостан Рәсәйҙең иң күп халыҡлы төбәктәренең береһе тип танылған. Был яңылыҡты Башҡортостан Башлығы Радий Хәбиров Хөкүмәт кәңәшмәһендә хәбәр итте.
Шуныһын билдәләргә кәрәк, әле тулы һандар билдәле түгел. Шулай ҙа яҡынса мәғлүмәт бар. 2021 йылдың 1 октябренә ҡарата Рәсәйҙә даими рәүештә йәшәгән 147,2 миллион кеше теркәлгән. 2010 йылдағы халыҡ иҫәбен алыу күрһәткестәре менән сағыш­тырғанда 2,05 миллион кешегә йәки 1,4 процентҡа үҫеш бар.
Башҡортостан халыҡ иҫәбе буйынса Рәсәй Федерацияһы субъ­екттары араһында, Мәскәү­ҙән (13,010 миллион кеше), Мәскәү өлкәһенән (8,532 миллион кеше), Краснодар крайынан (5,838 миллион кеше), Санкт-Петербургтан (5,602 миллион кеше), Свердловск өлкәһенән (4,269 миллион кеше) һәм Ростов өлкәһенән (4,201 миллион кеше) ҡала, етенсе урынды биләй.
Шулай итеп, Башҡортостанда 4 миллион 91 мең кеше йәшәй. Был – Волга буйы федераль округында иң ҙур күрһәткес. Кешеләрҙең 2,530 миллионы ҡалаларҙа йәшәй, 1,561 миллионы – ауылдарҙа. Волга буйы федераль округында бөтәһе 28,943 миллион кеше теркәлгән, уларҙың 20,877 миллионы – ҡалаларҙа, 8,066 миллионы – ауылдарҙа.
Әйткәндәй, Волга буйы федераль округы халыҡ иҫәбе буйынса илдә, Үҙәк федераль округтан ҡала, икенсе урында тора, был төбәктәрҙә 40 миллиондан ашыу кеше йәшәй. Иң ҙур өсәү исемлегендә һуңғы урында Себер округы – 16,8 миллион кеше.
– Күрһәткестәр насар түгел. Беҙ һуңғы ике-өс йылда миграция ағымдары үҙгәрешен теркәйбеҙ. Хеҙмәт миграцияһы буйынса ситкә киткәндәргә ҡарағанда килгәндәр күберәк булды. Шулай уҡ студенттар һәм уҡыусылар сальдоһы ла оҙайлы йылдар дауамында беренсе тапҡыр ыңғай күрһәткес бирҙе. Ике меңдән ашыу студент Башҡортостанға килеп уҡый башлаған, – тине Радий Хәбиров. – Беҙҙең республика Рәсәйҙә халыҡ һаны буйынса етенсе урында, ләкин шул уҡ мәлдә барыһы ла яҡшы белә: төп күрһәткес – тыуым, ә ул кәмей. 2020-2021 йылдар йомғаҡтары буйынса, бигерәк тә коронавирус инфекцияһы арҡаһында беҙҙә үлем осраҡтары күп булды. Төп бурыс – тыуым күрһәткесен арттырыу.
Халыҡ иҫәбен алыуҙың һуңғы йомғағы 2022 йылдың 31 декабрендә билдәле буласаҡ. Статистар белдереүенсә, әлегә һандар яҡынса һәм уларҙың бер ни тиклем үҙгәреүе бар.

Гөлдәр ӘХМӘТОВА, Башҡорт­остан Стратегик тикшеренеүҙәр институты Кеше потенциалын өйрәнеү үҙәгенең төп ғилми хеҙмәткәре, тарих фәндәре кандидаты:
 
– Башҡортостан һуңғы йылдарҙа йәшәү һәм эшләү өсөн күркәм төбәккә әүерелде. Был ыңғай миграция сальдоһы аша күҙәтелә.  2021 йылдың ғинуар-декабрендә республика буйынса халыҡтың дөйөм миграция үҫеше 14 879 кеше тәшкил иткән. Төбәктең йәлеп итеүсәнлеге яңы эш урындары булдырыу, эш хаҡы үҫеше, социаль мәсьәләләрҙе хәл итеү менән тәьмин ителә.
 
Азамат БАРЛЫБАЕВ, Граждандар башланғыстарын өйрәнеү үҙәге, Башҡортостан стратегик тикшеренеүҙәр институтының өлкән ғилми хеҙмәткәре, иҡтисад фәндәре кандидаты:
 
– Республикала яңы эш урындарын булдырыу буйынса эҙмә-эҙлекле эш алып барыла. Ситкә киткәндәр һанын ҡыҫҡартыу һәм эш урындарын күбәйтеү маҡсатында төбәктә биш йылдам социаль-иҡтисади үҫеш биләмәһе булдырылды. Шулай уҡ Ишембай һәм Стәрлетамаҡ райондары биләмәһендә “Алға” махсус иҡтисади зонаһы, 11 индустриаль парк һәм ете технопарк ойошторолдо.
Әлфиә МИНҒӘЛИЕВА","3 Июнь 2022, 13:58",Халыҡ иҫәбен алыу,Na
https://bashgazet.ru/articles/khaly-i-ben-alyu/2022-05-31/bash-ortostan-y-sh-m-eshl-s-n-yly-tyr-ys-t-b-k-2823880,Башҡортостан йәшәү һәм эшләү өсөн ылыҡтырғыс төбәк,"Төбәктең йәлеп итеүсәнлеге яңы эш урындары булдырыу, эш хаҡы үҫеше, социаль мәсьәләләрҙе хәл итеү менән тәьмин ителә, тигән фекерҙә ғалим.","Бөтә Рәсәй Халыҡ иҫәбен алыу буйынса тәүге мәғлүмәттәр билдәле булды. Рәсәйҙә даими рәүештә 147,2 миллион кеше йәшәй. Башҡортостан Рәсәй Федерацияһында халыҡ һаны буйынса етенсе урынды биләй һәм 4 миллион 91 мең кеше тәшкил итә. Республикабыҙ Мәскәү, Мәскәү өлкәһе, Краснодар крайы, Санкт-Петербург, Свердловск һәм Ростов өлкәләренән генә ҡалыша. Был Волга буйы федераль округында иң ҙур күрһәткес.
Был йәһәттән тарих фәндәре кандидаты, Башҡортостан Стратегик тикшеренеүҙәр институтының Кеше потенциалын өйрәнеү үҙәге төп ғилми хеҙмәткәре Гөлдәр Әхмәтова фекерҙәре менән уртаҡлашты.
– Башҡортостан һуңғы йылдарҙа йәшәү һәм эшләү өсөн күркәм төбәккә әүерелде. Был ыңғай миграция сальдоһы аша күҙәтелә.  2021 йылдың ғинуар-декабрендә республика буйынса халыҡтың дөйөм миграция үҫеше 14 879 кеше тәшкил иткән. Төбәктең йәлеп итеүсәнлеге яңы эш урындары булдырыу, эш хаҡы үҫеше, социаль мәсьәләләрҙе хәл итеү менән тәьмин ителә, – тине ул.
 ","31 Май 2022, 14:45",Халыҡ иҫәбен алыу,Na
https://bashgazet.ru/articles/khaly-i-ben-alyu/2022-05-31/esh-uryny-bul-as-keshe-any-arta-2823908,"Эш урыны булғас, кеше һаны арта ",Республикала яңы эш урындарын булдырыу буйынса системалы эш алып барыла. Маятник миграцияһын ҡыҫҡартыу һәм яңы эш урындары булдырыу маҡсатында төбәктә биш йылдам социаль-иҡтисади үҫеш биләмәһе булдырылды.,"Бөгөн Хөкүмәттәге оператив кәңәшмәлә Бөтә Рәсәй Халыҡ иҫәбен алыу буйынса тәүге мәғлүмәттәр билдәле булды. Башҡортостан Рәсәй Федерацияһында халыҡ һаны буйынса етенсе урынды биләй. Әле беҙҙә 4 миллион 91 мең кеше йәшәй. Республикабыҙ Мәскәү, Мәскәү өлкәһе, Краснодар крайы, Санкт-Петербург, Свердловск һәм Ростов өлкәләренән генә ҡалыша.
– Һандар насар түгел. Беҙ һуңғы ике-өс йылда миграция ағымдары үҙгәрешен теркәйбеҙ. Хеҙмәт миграцияһы сальдоһы ыңғай булды. Шулай уҡ студенттар һәм уҡыусылар сальдоһы ла оҙайлы йылдар дауамында беренсе тапҡыр ыңғай күрһәткестәр бирә. Ике меңдән ашыу студент беҙгә килеп уҡый башлаған. Был бик яҡшы күрһәткес. Беҙҙең республика Рәсәйҙә халыҡ һаны буйынса етенсе урында, – тине был хаҡта Радий Хәбиров.
Был йәһәттән Граждандар башланғыстарын өйрәнеү үҙәге, “Башҡортостан Республикаһының стратегик тикшеренеүҙәр институты” дәүләт ғилми учреждениеһының өлкән ғилми хеҙмәткәре, иҡтисад фәндәре кандидаты Азамат Барлыбаев фекерҙәре менән уртаҡлашты.
– Республикала яңы эш урындарын булдырыу буйынса системалы эш алып барыла. Маятник миграцияһын ҡыҫҡартыу һәм яңы эш урындары булдырыу маҡсатында төбәктә биш йылдам социаль-иҡтисади үҫеш биләмәһе булдырылды. 2019 йылға ошондай ҡалалар һаны бишкә етте. Шулай уҡ Ишембай һәм Стәрлетамаҡ райондары биләмәһендә “Алға” махсус иҡтисади зонаһы, 11 индустриаль парк һәм ете технопарк ойошторолдо. Был саралар республикаға инвестициялар йәлеп итеүгә, яңы эш урындары булдырыуға һәм шуға ярашлы эшкә яраҡлы халыҡтың кәмеүен ҡыҫҡартыуға булышлыҡ итә, – ти ул.
Фото: galkina.sroamiks.ru","31 Май 2022, 13:15",Халыҡ иҫәбен алыу,Na
https://bashgazet.ru/articles/khaly-i-ben-alyu/2022-05-31/i-tisad-eshk-s-haly-ta-arta-2823855,"Иҡтисад үҫешкәс, халыҡ та арта",Беҙ - Рәсәйҙә етенсе урында! ,"Алдан хәбәр итеүебеҙ буйынса, бөгөн Хөкүмәттәге оператив кәңәшмәлә Бөтә Рәсәй Халыҡ иҫәбен алыу буйынса тәүге мәғлүмәттәр билдәле булды.
Хәҙер Рәсәйҙә даими рәүештә 147,2 миллион кеше йәшәй. 2010 йылдың халыҡ иҫәбен алыу һандары менән сағыштырғанда 2,05 миллион кешегә йәки 1,4 процентҡа үҫеш бар.
Ә Башҡортостан Рәсәй Федерацияһында халыҡ һаны буйынса етенсе урынды биләй һәм 4 миллион 91 мең кеше тәшкил итә. Был Волга буйы федераль округында иң ҙур күрһәткес. Был кешеләрҙең 2,530 миллионы ҡалаларҙа йәшәй, 1,561 миллионы – ауылдарҙа. Волга буйы федераль округында бөтәһе 28,943 миллион кеше теркәлгән, уларҙың 20,877 миллионы – ҡалала, 8,066 миллионы – ауылдарҙа.
Был турала фекерҙәре менән Мәғарифты үҫтереү институты ректоры, иҡтисад фәндәре докторы, доцент Азат Йәнгиров уртаҡлашты.
– Һуңғы йылдарҙа Башҡортостан Республикаһы уңышлы үҫеште, быны илдең төрлө рейтингтарындағы юғары урындар күрһәтә. 2020 йыл йомғаҡтары буйынса Башҡортостан Рәсәйҙең Сәнәғәт һәм сауҙа министрлығы төҙөгән сәнәғәт сәйәсәте һөҙөмтәлелеге буйынса Рәсәй рейтингы башында торҙо. 2021 йылда Башҡортостан тәүге тапҡыр Инвестиция мөхите торошоноң милли рейтингында тәүге биш лидер иҫәбенә инде. 2021 йылда республикабыҙҙың сәнәғәт етештереүе индексы 107,5 процент тәшкил итте, был Рәсәй буйынса уртаса күрһәткестән 2,2 процентҡа юғары. Был һуңғы 10 йылда иң юғары күрһәткес. Был – хеҙмәткәрҙәрҙең, предприятие етәкселәренең һәм республика Хөкүмәтенең ғәйәт ҙур хеҙмәте, – тине ул.
Фото: irorb.ru","31 Май 2022, 12:45",Халыҡ иҫәбен алыу,Na
https://bashgazet.ru/articles/khaly-i-ben-alyu/2022-05-31/bash-ortostanda-nis-keshe-y-sh-y-2823234,Башҡортостанда нисә кеше йәшәй? ,Халыҡ иҫәбен алыу кампанияһының беренсе һандары билдәле булды. Радий Хәбиров уны ыңғай баһаланы. ,"Хөкүмәттең аҙналыҡ кәңәшмәһе бөгөн Республикаға идара итеү үҙәгендә үтте. Башҡортостан Башлығы Радий Хәбиров Бөтә Рәсәй халыҡ иҫәбен алыу кампанияһының тәүге һөҙөмтәләре менән таныштырҙы. Уға ярашлы, Башҡортостан Рәсәйҙең иң күп халыҡлы төбәктәренең береһе тип танылған.
Шуныһын билдәләргә кәрәк, әле бөтә һандар ҙа билдәле түгел. Шулай ҙа тәүге яҡынса һандар бар. 2021 йылдың 1 октябренә ҡарата Рәсәйҙә даими рәүештә илдә йәшәгән 147,2 миллион кеше теркәлгән. 2010 йылдың халыҡ иҫәбен алыу һандары менән сағыштырғанда 2,05 миллион кешегә йәки 1,4 процентҡа үҫеш бар.
Башҡортостан Рәсәй Федерацияһында халыҡ һаны буйынса етенсе урынды биләй. Беҙ Мәскәү, Мәскәү өлкәһе, Краснодар крайы, Санкт-Петербург, Свердловск һәм Ростов өлкәләренән генә ҡалышабыҙ. Шулай итеп Башҡортостанда 4 миллион 91 мең кеше йәшәй. Был Волга буйы федераль округында иң ҙур күрһәткес. Был кешеләрҙең 2,530 миллионы ҡалаларҙа йәшәй, 1,561 миллионы – ауылдарҙа. Волга буйы федераль округында бөтәһе 28,943 миллион кеше теркәлгән, уларҙың 20,877 миллионы – ҡалала, 8,066 миллионы – ауылдарҙа.
– Һандар насар түгел. Беҙ һуңғы ике-өс йылда миграция ағымдары үҙгәрешен теркәйбеҙ. Хеҙмәт миграцияһы сальдоһы ыңғай булды. Шулай уҡ студенттар һәм уҡыусылар сальдоһы ла оҙайлы йылдар дауамында беренсе тапҡыр ыңғай күрһәткестәр бирә. Ике меңдән ашыу студент беҙгә килеп уҡый башлаған. Был бик яҡшы күрһәткес. Беҙҙең республика Рәсәйҙә халыҡ һаны буйынса етенсе урында, – тине Радий Хәбиров.
Халыҡ иҫәбен алыуҙың һуңғы һандарын 2022 йылдың 31 декабрендә билдәле буласаҡ. Статистар белдереүенсә, әлегә һандар яҡынса һәм уларҙың бер ни тиклем үҙгәреүе бар.
Фото: news.myseldon.com","31 Май 2022, 09:45",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-19/y-a-va-ytta-ur-esh-bash-aryldy-2589294,“Ҡыҫҡа ваҡытта  ҙур эш башҡарылды”  ,Халыҡ иҫәбен алыуҙың тәүге өлөшө тамамланды.,"Илебеҙ, республикабыҙ өсөн ҙур әһәмиәткә эйә булған Бөтә Рәсәй халыҡ иҫәбен алыу тамамланды. Пандемияға бәйле ҡайһы бер ауырлыҡтар тыуһа ла, хәҙер инде “республикала сара уңышлы үтте” тип ҡыйыу әйтә алабыҙ, сөнки өлгәшелгән күрһәткестәр буйынса Башҡортостан – илебеҙҙә иң яҡшы ун төбәк исемлегендә. – Һеҙгә һәм ил, иҡтисад, социаль өлкә өсөн бик мөһим эште үткәргән командаға эште уңышлы тамамлауығыҙҙы теләйем. Ҙур рәхмәт, – тине Владимир Путин, иҫәпкә алыу сараһын ойоштороуға юғары баһа биреп. Павел Малков әйтеүенсә, Бөтә Рәсәй халыҡ иҫәбен алыу сараһының төп этабы бар яҡлап та – социаль-иҡтисади, эпидемиологик, сәйәси һәм ойоштороу йәһәтенән ауыр шарттарҙа үтһә лә, әммә маҡсатҡа өлгәшелгән. 15 октябрҙән 14 ноябргә тиклем барған сарала бөтәһе 133,5 миллион кеше теркәлгән, йәғни илебеҙҙә йәшәгән халыҡтың 91,5 проценты, ә барып етеүе ауыр булған төбәктәрҙә иҫәпкә алыу кампанияһы 20 декабргә тиклем дауам итә. Мөһим сараны ойош­тороуҙа Президент Хакимиәтенән алып, барлыҡ федераль власть органдары, сәйәси партиялар, йәмәғәт һәм дини ойошмалар ярҙам иткән. Халыҡ иҫәбен алыу тәү сиратта Рәсәйҙә йәшәгән халыҡтың бөгөнгө йәшәйешен теүәл һәм дөрөҫ белеү маҡсатында уҙғарыла. Шуға ла ойоштороусылар уны ғәҙел үткәреүгә айырыуса иғтибар бирҙе – барлыҡ мәғлүмәт сарала ҡатнашыусы һүҙҙәренән яҙылды, уларға бер кем дә  күрһәтмә бирмәне, яуаптарҙы ла әйтмәне. Кешеләр һорауҙарға уйлап яуап бирһен, ҡабаланмаһын һәм һаулығына зыян килтермәйенсә ҡатнашһын өсөн иҫәпкә алыу ваҡыты ла оҙайтылды – элек ун көн барһа, был юлы бер айға һуҙылды. Республикала иҫәпкә алыусы­ларҙың намыҫлы һәм ғәҙел эшләүен 1235 контролер даими тикшереп торҙо. Әйткәндәй, мөһим сара барышында журналистар ҙа, ойоштороусылар менән осрашып, иҫәпкә алыу барышы хаҡында даими ҡыҙыҡһынды. Мәҫәлән, беҙ, “Башҡортостан” гәзите хеҙмәт­кәрҙәре, Ҡырмыҫҡалы районының Иҫке Муса ауыл биләмәһенә барып, контролер Рәмзиә Ҡуна­ҡаеваның эше менән таныштыҡ. – Минең төп бурыс – иҫәп­селәрҙең эшен күҙәтеү, һандарҙы тикшереү, отчеттар әҙерләү. Иҫәпкә алыу буйынса һорауҙар тыуһа, уларҙы хәл итәбеҙ. Теркәү сараһы уҙғас, иҫәпкә алыусы дөрөҫ мәғлүмәттәр индергәнме-юҡмы тип контроль тикшереү уҙғарабыҙ, – тип фекерҙәре менән уртаҡлашты ул. “Бөтә Рәсәй халыҡ иҫәбен алыу” – илебеҙ тарихындағы тәүге һанлы иҫәп алыу кампанияһы. Һәр иҫәпсегә Рәсәйҙә етештерелгән һәм “Аврора” операция системаһы менән тәьмин ителгән компьютер-планшет бирелде. Улар респонденттан алған мәғлүмәттәрҙе шунда уҡ планшетҡа теркәп барҙы. Был эште күпкә еңеләйткән, сөнки элек иҫәпсе һәр һанды ҡара ручка менән тултыра ине, ә хәҙер бар процесс автомат рәүешендә атҡарыла, тупланған мәғлүмәт шунда уҡ үҙәккә китә, отчет тапшырыу ҙа ябайлаштырылған.  Билдәле булыуынса, был юлы, алдағы халыҡ иҫәбен алыу кампанияларынан айырмалы рәүештә, сарала ҡатнашыуҙың өс ысулы тәҡдим ителде – иҫәпкә алыусы ярҙамында үҙ йортоңда ҡатна­шырға, халыҡ иҫәбен алыу участ­каһына килергә һәм “Дәүләт хеҙмәттәре” порталы аша һорауҙарға яуап бирергә мөмкин ине. Беренсе осраҡта иҫәпселәр, элекке замандағы кеүек, йорттар буйлап йөрөнө, улар бланктарҙы планшет ярҙамында тултырҙы. Икенсе ысулды һайлағандар иһә иҫәп алыу участкаһына (улар республикала 1235 булды) йәки Күп функциялы үҙәккә барып теркәлде, шулай уҡ уларға  ирекмәндәр ҙә ярҙам итте. Өсөнсө осраҡта “Дәүләт хеҙмәттәре” аша теркәлеү мөмкинлеге бирелде. Тәүҙә был ысулды файҙаланыу мөҙҙәте 8 ноябргә тиклем билдәләнде, аҙаҡ уны 14 ноябргә тиклем оҙайтырға ҡарар ителде. Ысынлап та, ҡулланылған заманса алым һорауҙарға яуап биреүҙе күпкә еңеләйтте, тиҙ һәм хәүефһеҙ үтеү мөмкинлеген биргән уңайлы ысул булыуын иҫбатланы. Республикала халыҡтың 10 проценттан ашы­уының “Дәүләт хеҙмәттәре” порталы аша ҡатнашыуы ла ошо хаҡта һөйләй. Халыҡ иҫәбен алыу йәмәғәтсе­лектең етди күҙәтеүендә үтте, тип әйтһәк тә, хата булмаҫ. Павел Малков белдереүенсә, “Росстат”тың “ҡыҙыу линия”һына 70 меңдән ашыу шылтыратыу булған, социаль селтәрҙән 650-нән ашыу хәбәр килгән һәм уларҙың 15 меңдән ашыуы иҫкәртмә менән булған. Башҡортостанда Бөтә Рәсәй халыҡ иҫәбен алыуҙы үткәреүгә бәйле килеп тыуған хәлдәрҙе, аңлашыл­маусылыҡтарҙы тикшереү һәм күҙәтеү буйынса эшсе төркөм ойошторолдо.       – Эш ваҡытында 40 шылтыратыу алдыҡ. Уларҙың барыһы ла тиерлек мәғлүмәт төрөндәге һорауҙар ине. Кешеләрҙе “Ҡайҙа иҫәп алыуҙа ҡатнашырға мөмкин, бер урында теркәлеп, икенсе ерҙә йәшәгәндә нимә эшләргә, иҫәп алыу­сы теркәгәндәрҙе тикшереп буламы?” кеүек һорауҙар борсой ине. Уларҙың барыһына ла яуап бирҙек. Иҫәп алыусылар граждандарҙың хоҡуғын боҙоу осрағын теркәмәне, – тип билдәләне социаль селтәрҙә Татар конгресы башҡарма комитеты рәйесе, Дәүләт Йыйылышы – Ҡоролтай депутаты Заһир Хәкимов. Эксперт белдереүенсә, халыҡ өсөн иҫәп алыу уңайлы үтһен өсөн республикала бөтә шарттар ҙа булдырылған. Дөйөм алғанда, Башҡортостан иҫәпкә алыуҙа ҡатнашыусылар һаны буйынса алдынғы төбәктәр иҫә­бенә инде. Тәүге яҡынса мә­ғ­лүмәттәр төбәктә был сарала 4,1 миллиондан ашыу кешенең ҡат­на­шыуы тураһында һөйләй, ә 2010 йылда халыҡ иҫәбен алыу ваҡы­тында 4 072 102 кеше теркәлгән. Республика Башлығы Радий Хәбиров Хөкүмәттәге аҙналыҡ кәңәшмәлә мөһим кампанияға айырыуса туҡталды. – Бик әһәмиәтле һәм ҙур сара тамамланды. Был ҙур дәүләт бурысы ине һәм ул үтәлде. Иҫәпкә алыуҙы бик ентекле үткәреүебеҙ һөҙөмтәһендә беҙ 4,1 миллион кешенән артып киттек, – тине Радий Фәрит улы. Республика Башлығы эште яҡшы ойошторған статистика хеҙ­мәткәрҙәренә һәм сарала ҡатнаш­ҡан һәр кешегә рәхмәт белдерҙе. – Бөгөн республиканың бөтә халҡы һәм башҡа теркәлергә тейеш кешеләр иҫәпкә алыуҙа ҡатнашты, тип ышаныс менән әйтә алабыҙ. Халыҡ һаны буйынса Башҡорт­остан илдә етенсе урынды һаҡлап ҡалды. Бары иҫәп алыу ғына дөйөм һанды, тулы күренеште күрһәтә ала. Беҙ республикаға ҡайтҡан, үҙ йорттарында һәм фатирҙарында йәшәгән, әммә элекке урындарында теркәлеүҙе һаҡлаған күп кенә “себер” пенсионерҙарын иҫәпләнек, – тип уртаҡлашты Әкрәм Ғәниев. Фараздар буйынса, Башҡорт­остан халҡы иҫәпкә алыу һөҙөмтәһе буйынса мигранттар, вахтасылар, “себер” пенсионер­ҙары иҫәбенә генә түгел, шулай уҡ студенттар иҫәбенә лә арта. Күп йәштәр республикала ҡала. Бынан тыш, сит төбәктәрҙән уҡырға килгән йәштәр ағымы ла күҙәтелә.  Ғөмүмән, халыҡ иҫәбен алыуҙы ойоштороу эше төрлө һөнәр кешеләрен тупланы. Сараны үткә­реүҙә киң мәғлүмәт сараларының да өлөшө ҙур булды. Респуб­ликаның халыҡ иҫәбен алыу кампанияһы барышын яҡтыртыу буйынса ла тәүге өсәү иҫәбенә инеүе ошо хаҡта һөйләй, беҙ Мәскәү һәм Ростов өлкәләренән һуң өсөнсө баҫҡыста торабыҙ. – Уңышҡа өлгәшеүҙә мәғлүмәт-аңлатыу эшенең өлөшө ҙур. Киң мәғлүмәт саралары әүҙемлеге буйынса республика төбәктәре араһында өсөнсө урында. Мәғлү­мәт иҫәбенә башҡорт һәм башҡа халыҡтарҙың телендә сыҡҡан мәҡәләләр инмәгән, сөнки был күрһәткестәр сығанаҡ һүҙҙәр буйынса автомат рәүешендә туплана. Әлегә тиклем граждандарҙан, шулай уҡ иҫәпселәргә йүнәлтелгән рәхмәт һүҙҙәре һәм шылты­ратыуҙар килеүен дауам итә. Был иһә Башҡортостан халҡының киң мәғлүмәтле булыуы тураһында һөйләй, – тине Әкрәм Ғәниев. Бер ай барған сараны уҙғарыуға меңдәрсә кеше – республика етәкселеге, министрлыҡтар һәм ведомстволар, ҡала һәм район муниципаль хакимиәте башлыҡтары, эске эштәр органдары хеҙмәт­кәрҙәре, иҫәпселәр, контролерҙар һәм ирекмәндәр йәлеп ителде. Мәғлүм булыуынса, ирекмәндәр иҫәп алыу сараһында беренсе тапҡыр ҡатнашты. Ғөмүмән, Рәсәй буйынса – 25 меңдән ашыу кеше, шул иҫәптән Башҡортостандан 600-ҙән ашыу ирекмән сараға йәлеп ителде. Улар эш көнөндә генә түгел, хатта байрам, ял ваҡытында ла участкаларҙа халыҡҡа иҫәпкә алыу сараһының мөһимлеге, нисек ҡатнашырға кәрәклеге  буйынса аңлатыу эше алып барҙы. Ошондай еңел булмаған заманда мөһим сараны ойоштороуҙа ихлас ҡатнашҡан, һәр кемгә ярҙамға ашыҡҡан илһөйәр ирекмәндәр һоҡланыу тыуҙырҙы. Ғәмәлдә,  “Дәүләт хеҙмәттәре” порталы аша теркәлеү мөмкин булһа ла, халыҡтың төп өлөшө, элекке ғәҙәт буйынса, йорттарында иҫәпсене көтөп алды. Шуға ла халыҡ иҫәбен алыу кампанияһында иҫәпсе төп хәл иткес ролде үтәне. Нәҡ улар, төп мәғлүмәт йыйыусы булараҡ, һәр йорт хужа­лығына килеп, иң ауыр эште башҡарҙы. Республикала 7431 иҫәпсе бер ай дауамында иртәнге сәғәт 8-ҙән киске сәғәт 10-ға тиклем ялһыҙ эшләне. Ойоштороусыларға иҫәпселәрҙе һайлап алыуы еңелдән түгел. Әлбиттә, иҫәпкә алыуҙа ҡатнашырға теләгәндәр күп булғандыр, әммә был юлы халыҡ менән уртаҡ тел тапҡан, компьютерҙа эшләй белгән, коронавирусҡа ҡаршы прививкалы кешеләргә өҫтөнлөк бирелде. Улар араһында тәжрибә туплағандары ла, беренсе тапҡыр ҡатнашҡандары ла бар ине, әммә, иң мөһиме – һәр кем алдына ҡуйған маҡсатҡа өлгәште. Мәҫәлән, Благовещен районынан Ирина Новокшонованы хаҡлы рәүештә иҫәпкә алыу кампанияһының ветераны һәм иҫәпселәр араһында герой тип әйтергә мөмкин. Ул үҙ ғүмерендә етенсе тапҡыр үҙенә ышанып тапшырылған участкала эшләне. Ирина – һөнәре буйынса урмансы, әлеге мәлдә ауыл почтальоны. Ауылдаштары менән һәйбәт мөнәсәбәттә, шуға ла уға кешеләр менән уртаҡ тел табыу еңел. Ирина Анатольевна һәр кемдең йөрәгенә асҡыс табыу юлдары, ысулдары менән яҡшы таныш, шуға күрә был юлы ла ул үҙ бурысын еренә еткереп үтәне. – Әгәр ҙә кешенең һөйләшкеһе килмәгәнен тойһам, “икенсе тапҡыр киләм” йәки уның телен асырға, һөйләштерергә тырышам, – тип тәжрибә уртаҡлашты Ирина Новокшонова.   Ауыл ерендә иҫәпсе менән һәр кеше таныш, ә бына ҡалала эшләгәндәргә икеләтә ауырға тура килде, сөнки улар үҙҙәре лә  респонденттарҙы белмәй, йорттарға, фатирҙарға эләгеүе ауыр, ҡайһы берәүҙәр ишектәрен асмай, коронавирусҡа һылтанып, һөйләшергә теләмәй, ҡайһы берәүҙәр йә эштә, йә ҡайҙа булыуы билдәһеҙ. Ошондай ауыр шарттарҙа кәртәләрҙе йырып сығырға тура килде иҫәпселәргә. Әммә улар төшөнкөлөккә бирелмәне, алдарына ҡуйылған бурысты атҡарыуға өлгәште, шуға күрә улар тәғәйен эш хаҡын да аласаҡ. “Росстат” етәксеһе Павел Малков әйтеүенсә, иҫәпсе эш ваҡытында ауырып киткән булһа ла, алда эшләгән көндәре өсөн хеҙмәт хаҡын аласаҡ. Павел Малков белдереүенсә, Бөтә Рәсәй халыҡ иҫәбен алыу тамамланһа ла, статистика хеҙмәткәрҙәре өсөн яуап­лы эш дауам итә –  мәғлүмәттәрҙе эшкәртеү бурысы тора. – Иҫәпкә алыуҙың тәүге этабы тамамланды. Ул ябай булмаған шарттарҙа үтһә лә, беҙ маҡсатҡа өлгәштек. Хәҙер икенсе осоро башлана – мәғлүмәттәрҙе эшкәртеү сараһы. Баһалауҙар, таҙартыуҙар – был эштәр ҙә, мәғлүмәт йыйыуҙағы кеүек, мөһим. Нимә ул эшкәртеү? Беҙҙең алда ниндәй маҡсат тора? Хәҙер дүрт сығанаҡтан – иҫәпселәр йыйған, “Дәүләт хеҙмәттәре” порталында тупланған, махсус контингенттың (хәрбиҙәр, төрмә һәм башҡа махсус учреждениелар) һәм административ, йәғни башҡа власть органдарының иҫәп мәғлүмәттәрен эшкәртеү бурысы тора. Һуңғы ваҡытта халыҡтың 99 процентын иҫәпкә алыу тураһында киң мәғлүмәт сараларында күп һөйләйҙәр. Был иһә халыҡ иҫәбе түгел, ә бары мәғлүмәттәрҙе йыйыу буйынса эште ойоштороу планын үтәү проценты, – тип белдерҙе Павел Малков тәүге йомғаҡлау кәңәшмәһендә. Федераль дәүләт статистика хеҙмәтенең Башҡортостан буйынса территориаль идаралығы етәксеһе Әкрәм Ғәниев билдәләүенсә, һанлы технологиялар эште ойоштороуҙы тиҙләткән һәм ябайлаштырған. Заман алымын ҡулланыу иҫәпкә алыуҙың яҡынса һөҙөмтәләрен – апрелдә, ә һуңғы һандарҙы 2020 йылдың аҙағында белеү мөмкинлеген бирә. Элек һөҙөмтәләр сығарыуға өс-дүрт йыл талап ителгән. Иҫәпкә алыу мәғлүмәттәре иҡти­садты, социаль процесты дөрөҫ планлаштырыуға булышлыҡ иткән көнүҙәк һандарҙы алыуға булышлыҡ итә. Шулай уҡ белем кимәле, телдәрҙе белеү тураһындағы мәғлүмәт милли, мәғариф, тел һәм мәҙәни өлкәләге сә­йәсәтте ойоштороуға йоғонто яһаясаҡ. “Ҡыҫҡа ваҡытта ҙур эш башҡарылды, барлыҡ власть һәм урындағы үҙидара органдары уның һөҙөмтәләрен файҙаланасаҡ – киң күләмле дәүләт программаларын һәм проекттарын әҙерләүҙән алып,  юл, мәктәп, дауахана һәм башҡа айырым инфраструктура объекттарын төҙөү тураһындағы ҡарар ҡабул итеүгә тиклем”, – тип белдерҙе Әкрәм Ғәниев. Әлбиттә, хәҙер инде халыҡ иҫәбен алыуҙа ҡатнашырға өгөтләү кәрәкмәй – дәүләт кимәлендәге сара артта ҡалды. Иң мөһиме – ил, республика, милләт һәм үҙенең тарихын яҙыуҙа ҡатнашҡан һәр кеше киләсәкте төҙөүгә тос өлөш индерҙе. Үҫеп килгән быуын киләсәктә был өлөшөгөҙҙө, аңлы аҙымығыҙҙы лайыҡлы баһалар.  Римма ҮТӘШЕВА, Дәүләт Думаһы депутаты, республиканың Ковидҡа ҡаршы ситуация үҙәге етәксеһе: – Халыҡ иҫәбен алыу юғары кимәлдә үтте. Һөҙөмтәле эшләүгә “Росстат” хеҙмәтенең һәм иҫәпселәрҙең әҙерлеге, кешеләргә “Дәүләт хеҙмәттәре” порталы аша теркәлеү мөмкинлегенең бирелеүе лә йоғонто яһаны. Мәҫәлән, беҙ ирем менән “Дәүләт хеҙмәттәре” порталы аша ҡатнаштыҡ. Шулай уҡ күптәр өйҙә иҫәпсенең һорауҙарына яуап бирҙе.  Пандемияға бәйле “каникул” мәлендә кешеләрҙең күпселеге өйҙәрендә ултырҙы. Был да күптәрҙе теркәү мөмкинлеген бирҙе. Шуны ла әйтер инем, ауыр мәл булһа ла халыҡ, нәҫелде дауам иттереүҙең кәрәклеген аңлап, тыуым арттырҙы. Был да яҡшы. Беҙҙең республикала 4,1 миллиондан ашыу кешенең ҡатнашыуы – бик яҡшы күрһәткес. Артабан да үҫәсәкбеҙ, халыҡ һанын арттырасаҡбыҙ һәм, иң мөһиме, һаулыҡты һаҡлау йүнәлешендә эшләйәсәкбеҙ.     Андрей ҒАРИФУЛЛИН, Башҡорт дәүләт универ­ситетының социология һәм йәштәр менән эшләү кафедраһы мөдире, социология фәндәре кандидаты, доцент:  – Был беренсе һанлы иҫәпкә алыу. Уның төп үҙенсәлеге – кешеләргә бер нисә вариант тәҡдим ителеүе. Күп функциялы үҙәк, “Дәүләт хеҙмәттәре” сайты аша йәки элеккесә, өйҙән сыҡмайынса, иҫәпсе ярҙамында мәғлүмәттәрҙе теркәтеү мөмкин булды. Һанлы иҫәп алыуҙа яуаптар шунда уҡ дөйөм мәғлүмәт базаһына барҙы һәм уның аша ҡайһы муниципалитетта күпме кеше ҡатнашыуын күҙәтеп барыу мөмкинлеген тыуҙырҙы. Ойоштороусылар, сарала ҡатнашмаған адрестарҙы күреп, иҫәпселәрҙе уларға ебәреү буйынса эште көйләне. Дөрөҫ иҫәп менән алып барылған эш яҡшы һөҙөмтәгә өлгәшеүгә йоғонто яһаны. Һанлы иҫәпкә алыу булмаһа, иҫәпселәргә эшләү күпкә ауырыраҡ булыр ине, ә төбәп алып барылған эш  маршруттарҙы дөрөҫ төҙөргә ярҙам итте. Ғөмүмән, сараны ойоштороуҙа ҡулланылған өс канал халыҡ иҫәбендә күпселеккә ҡатнашыу мөмкинлеген бирҙе, шуға ла бындай алымды артабан да ҡулланырға кәрәк.    Камил РАМАЗАНОВ, Башҡортостан Республикаһы Фәндәр академияһы президенты вазифаһын башҡарыусы, техник фәндәр докторы, профессор: –  Башҡортостандың Рәсәйҙә халыҡ һаны буйынса етенсе урынды һаҡлап ҡалыуына бер нисә фактор йоғонто яһаһа ла, уларҙың иң мөһимдәренең береһе – халыҡтың бүтән төбәктәргә китеү осраҡтарын туҡтатыуға өлгәшеү. Коронавирус пандемияһы ла был процесты әкренәйтеүгә йоғонто яһаны. Иҫәпкә алыуҙа һанлы технологияларҙы файҙаланыу һәм халыҡтың компьютер белеменең үҫеше мәғлүмәтте йыйыуҙа һан һәм сифат күрһәткестәрен яҡшыртты, хеҙмәт һәм уҡыусы мигранттарҙың дөрөҫ һанын сығарыуға булышлыҡ итте. Студенттар һанының артыуы иҫәбенә халыҡ структураһында йәштәрҙең күбәйеүенә йоғонто яһаны. Был хаҡта уҡыуға ҡабул итеү күрһәткестәре һөйләй. Мәҫәлән, 2019/20 уҡыу йылында республикала 10191 бюджет урыны булһа, 2021/22 уҡыу йылында ул 13785-кә етте. Был арттырылған бюджет урындарында уҡыған студенттарҙың төбәктән ситтә уҡыуҙары ла ихтимал ине, әммә улар республикала ҡалды. Шулай уҡ коммерция нигеҙендә белем алғандар һаны ла арта, тимәк, мәғариф учреждениелары уңайлы шарттар тыуҙыра алған һәм халыҡтың түләп уҡытыу мөмкинлеге лә бар. Беҙгә Алыҫ Көнсығыштан һәм Себерҙән уҡырға килгән студенттарҙың да артыуы күҙәтелә.       Илдар ҒӘБИТОВ, Башҡорт дәүләт универси­тетының Иҡтисад, финанс һәм бизнес институтының дөйөм иҡтисад теорияһы кафедраһы доценты, иҡтисад фәндәре кандидаты: – Пандемия күптәрҙе өйҙә ултырырға мәжбүр итте. Пандемия арҡаһында күп белгестәр һәм студенттар сит илдәрҙән һәм Рәсәйҙең башҡа төбәктәренән ҡайтты. Күптәрҙең республиканан ситкә китмәйенсә эшләү һәм ситтән тороп уҡыу мөмкинлеге тыуҙы. Ғөмүмән, Башҡортостанда үҫеп, ситтә йәшәһәләр ҙә, эшләһәләр ҙә, улар беҙҙеке булып ҡалды. Һуңғы ваҡытта республикалағы ыңғай социаль-иҡтисади күренештәр күҙәтелә, шуға ла күп яҡташтарыбыҙ Башҡортостанға күпләп ҡайта башланы, шул иҫәптән “себер” пенсионерҙары ла, сөнки уларға ла бүтән төбәктә йөрөгәнсе тыуған ерҙәрендә йәшәү уңайлыраҡ.   Рәмилә МУСИНА.","19 Ноябрь 2021, 10:12",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-15/be-4-1-milliondan-ash-anby-2583632,"""Беҙ 4,1 миллиондан ашҡанбыҙ!"" ","Әкрәм Ғәниев белдереүенсә, һанлы технологиялар кисә генә тамамланған иҫәп алыу эшен тиҙләтте һәм ябайлаштырҙы. Улар ярҙамында иҫәп алыуҙың яҡынса һөҙөмтәләре апрелдә үк билдәле буласаҡ. Ә тулы һандар киләһе йылдың аҙағында әйтеләсәк. Элегерәк бының өсөн өс-дүрт йыл ваҡыт кәрәк ине.","Башҡортостанда, бөтә илдәге кеүек үк Халыҡ иҫәбен алыу кампанияһы тамамланды. Башҡортостан Башлығы Радий Хәбиров бөгөн Хөкүмәттәге оператив кәңәшмәлә һуңғы һандар менән уртаҡлашты. Уның белереүенсә, беҙҙә халыҡ һаны артҡан һәм 4,1 миллионды тәшкил итә.
– Бик мөһим һәм ҙур сара тамамланды. Алдыбыҙға бик ҙур дәүләт бурысы ҡуйылғайны, ул үтәлде. Иҫәп алыуҙы бик ентекле үткәреү сәбәпле, беҙ арттыҡ, 4,1 миллиондан ашып киткәнбеҙ, – тине Радий Хәбиров. – Был сарала ҡатнашҡан һәр кемгә ҙур рәхмәт. Иҫәп алыусылар ҙур эш башҡарҙы, уларға айырым рәхмәт.
Федераль дәүләт статистика хеҙмәтенең Башҡортостан буйынса территориаль идаралығы етәксеһе Әкрәм Ғәниев белдереүенсә, Башҡортостан иҫәп алыуҙа ҡатнашыусылар һаны буйынса алдынғы төбәктәр иҫәбенә инде.
– Бөгөн ҙур ышаныс менән шуны әйтергә була: республиканың бар халҡы һәм башҡа иҫәпләнергә тейеш кешеләр иҫәп алыуҙа ҡатнашты. Беҙ халыҡ һаны буйынса илдәге етенсе урынды һаҡлап ҡалдыҡ. Тик ошо кампания ғына тулы картинаны күрһәтә ала, дөйөм һандарҙы дөрөҫ итеп еткерә, – тине Әкрәм Ғәниев. – Беҙ быйыл республикаға ҡайтҡан һәм үҙҙәренең фатирҙарында йәки йорттарында йәшәгән, әммә элекке урыны буйынса теркәлгән күп кенә “себер” пенсионерҙарын да асыҡланыҡ.
Әкрәм Ғәниев белдереүенсә, һанлы технологиялар кисә генә тамамланған иҫәп алыу эшен тиҙләтте һәм ябайлаштырҙы. Улар ярҙамында иҫәп алыуҙың яҡынса һөҙөмтәләре апрелдә үк билдәле буласаҡ. Ә тулы һандар киләһе йылдың аҙағында әйтеләсәк. Элегерәк бының өсөн өс-дүрт йыл ваҡыт кәрәк ине.
Башстат етәксеһе төбәк киң матбуғат сараларының әүҙемлеген дә билдәләп китте. Бөтә Рәсәй Халыҡ иҫәбен алыу барышы тураһындағы материалдар һаны буйынса Башҡортостан Мәскәү менән Ростов өлкәләренән генә ҡалышып, өсөнсө урынды яулаған.
– Был уңышта ҙур ролде мәғлүмәт-аңлатыу эше уйнаны. Республика өсөнсө урынды яуланы. Бында башҡорт һәм башҡа халыҡтар телендәге мәғлүмәттәр иҫәпләнмәгән әле, сөнки мәғлүмәт автоматик рәүештә асҡыс һүҙҙәр буйынса формалаша, – тине ул.
Бынан тыш Әкрәм Ғәниев эске эштәр системаһына ла рәхмәт әйтте. Министрлыҡ аппаратынан алып участка вәкилдәренә тиклем үҙ эшен аныҡ һәм һөҙөмтәле башҡарған.
– Ҡыҫҡа ваҡыт эсендә бик ҙур эш башҡарылды. Уның һөҙөмтәләре менән барлыҡ власть органдары һәм урындағы үҙидара вәкилдәре файҙалана аласаҡ. Бында ҙур дәүләт программаларын эшләүҙән башлап, айырым инфраструктура объекттары: юлдар, мәктәп, дауаханалар һәм башҡаларҙы төҙөүгә тиклем ҡарарҙар инә, – тине етәксе. – Республика етәкселегенә, министрлыҡ һәм ведомстволарға, хакимиәт башлыҡтарына ҙур рәхмәт. Командалы берҙәм эшмәкәрлек арҡаһында беҙ бик күп мәсьәләләрҙе тиҙ генә хәл итә алдыҡ.
 Фото: susnov.ru","15 Ноябрь 2021, 15:00",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-14/500-n-ashyu-irekm-n-yar-am-itte-2582725,500-ҙән ашыу ирекмән ярҙам итте,Еңел булмаған ваҡытта мөһим сараны ойоштороуҙа ихлас ҡатнашҡан илһөйәрҙәр һоҡланыу тыуҙыра. Рәхмәт уларға!,"Бөгөн Бөтә Рәсәй халыҡ иҫәбен алыуҙың һуңғы көнө. Бер ай барған сараны уҙғарыуға меңдәрсә кеше ярҙам итте – иҫәпселәр, контролерҙар һәм ирекмәндәр.
Мәғлүм булыуынса, иҫәп алыу сараһына ирекмәндәр беренсе тапҡыр йәлеп ителде – Бөтә Рәсәй буйынса 25 меңдән ашыу кеше, шул иҫәптән Башҡортостандан 500-ҙән күберәк.
Улар участкаларҙа халыҡҡа аңлатыу эше алып барҙы. Ошондай еңел булмаған ваҡытта мөһим сараны ойоштороуҙа ихлас ҡатнашҡан илһөйәрҙәр һоҡланыу тыуҙыра. Рәхмәт уларға!
Фото: Башҡортостанстаттың социаль селтәрҙәге сәхифәһе.    
#ЯГеройПереписи», #ВПНБашкортостан; @bashstat_gks_ru; #Башстат#Башкортостанстат #статистика #ВПНБашкортостан #перепись #ВПН2021#переписьнаселения #перепись2021 #ВиПиН","14 Ноябрь 2021, 16:30",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-14/in-atnashty-my-2582559,Ә һин ҡатнаштыңмы?,"Бөгөн Бөтә Рәсәй халыҡ иҫәбен алыу тамамлана. Теркәлергә өлгөрмәгәндәр өсөн кәрәкле телефон, һылтанма - яҙмала.","15 октябрҙә башланған Бөтә Рәсәй халыҡ иҫәбен алыу бөгөн тамамлана. Кемдәр әлегә тиклем теркәлмәгән, сарала ҡатнашырға өлгөрә: иҫәп алыусылар ҙа, участкалар ҙа эшләй. Шулай уҡ “Дәүләт хеҙмәттәре” порталына инеп, һорауҙарға яуап бирергә мөмкин.
Башҡортостан биләмәһендә 1235 халыҡ иҫәбен алыу участкаһы эшләй. Уларҙың адрестары һәм телефондары https://bashstat.gks.ru/populationcensus2020, шулай уҡ муниципаль район һәм ҡала округтары хакимиәттәре сайттарына ҡуйылған.
Махсус “ҡыҙыу линия” эшләй – 8 800 347 11 02. Унда шылтыратһағыҙ, һеҙгә уңайлы иҫәп алыу участкаһын табырға ярҙам итәсәктәр.
Бөгөн – һуңғы көн, мөһим ваҡиғанан ситтә ҡалмағыҙ, үҙегеҙҙе Рәсәй тарихына яҙырға өлгөрөгөҙ!
Фото: Башҡортостанстаттың социаль селтәрҙәге сәхифәһе.
#Башстат #Башкортостанстат #статистика #ВПНБашкортостан #перепись#ВПН2021 #переписьнаселения #перепись2021 #перваяцифровая #ГосУслуги#волонтерыпереписи","14 Ноябрь 2021, 11:30",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-12/bash-ortostan-urta-yortobo-a-yl-nde-2581743,Башҡортостан уртаҡ йортобоҙға әйләнде,Республикабыҙҙа йәшәгән төрлө милләт вәкилдәре төбәгебеҙҙәге халыҡ иҫәбен алыуға ниндәй ҡарашта?,"Бөтә Рәсәй халыҡ иҫәбен алыуҙа республикала йәшәгән төрлө диспора вәкилдәре әүҙем ҡатнаша. 
Людвиг Зидымаков, “Башҡортостан удмурттарының республика милли-мәҙәни үҙәге” төбәк йәмәғәт ойошмаһы етәксеһе: 
– Башҡортостандың Тәтешле районында торам. Урындағы халыҡтың татыу ғаиләһендә йәшәйбеҙ, шул уҡ ваҡытта үҙебеҙҙең мәҙәниәтте, милли үҙенсәлегебеҙҙе һаҡлайбыҙ. Даими рәүештә милли байрамдар ойошторабыҙ – бының өсөн барлыҡ кәрәкле әйберҙәр бар. Төрлө милләт вәкилдәре үҙ-ара дуҫ, ярҙамлашып йәшәй. Был бик мөһим.
Республикала Бөтә Рәсәй халыҡ иҫәбен алыуға шарттар булдырылған, бөтәһе лә яҡшы үтә. Уны ойоштороусыларға шелтә юҡ. Бер кемде лә мәжбүр итмәнеләр. Милләт графаһында үҙебеҙҙе, әлбиттә, “удмурт” тип күрһәттек. Сарала бөтәһе лә законға ярашлы, граждандарҙың ихтыяры күҙәтелә.
Марина Садиҡова, Башҡортостандың “Яңырыу” поляк мәҙәниәте һәм мәғарифы үҙәге"" төбәк йәмәғәт ойошмаһы:
– Башҡортостанда йәшәгән поляктар диаспораһы ҙур түгел. Әммә беҙҙең миҫалда барлыҡ халыҡтарға туған телдәрҙе һәм мәҙәниәтте, мәҙәниәт-ара аралашыуҙы, уҙаҡташлыҡты, дуҫлыҡты һаҡлауға уңайлы шарттар тыуҙырылыуы сағыла. Үҙәк оҙаҡ йылдар эшләп килә, ә Өфөлә – А. Пенькевич исемендәге Поляк йәкшәмбе мәктәбе, мәҙәниәт киңлегендә “Башҡортостан Республикаһында поляк теле көндәре” проекты яҡшы таныш.
Беҙҙең диаспора вәкилдәре халыҡ иҫәбен алыуҙа ҡатнашты. Сара һәр ҡатламдың мөмкинлектәрен иҫәпкә алып, уңайлы ойошторолған. Барлыҡ этаптарында күҙәтелгән теүәллек, асыҡлыҡ, һис шикһеҙ, иҫәп алыу һөҙөмтәләрендә сағыласаҡ.
Марсель Әсфәндиәров, “Башҡортостан Республикаһының “Евразия” үзбәк милли-мәҙәни үҙәге” төбәк йәмәғәт ойошмаһы етәксеһе урынбаҫары:
– Һәр милләт үҙенсәлекле һәм ҡабатланмаҫ. Бөтә Рәсәй халыҡ иҫәбен алыу үҙебеҙҙе күрһәтергә мөмкинлек бирәсәк. Беҙҙе бер кем дә ҡайғыртмай, тип уйлау хаталы. Проблемалар һәр ерҙә лә етерлек, әммә беҙгә Башҡортостанда йәшәүе рәхәт һәм тыныс. Өфөләге “Евразия” үзбәк милли-мәҙәни үҙәгендә бергә йыйылып, мәсьәләләрҙе хәл итәбеҙ, яҡташтарға ярҙам күрһәтәбеҙ, мәҙәни саралар ойошторабыҙ. Йыл һайын мартта Науруз байрамын, шулай уҡ ""Былау"" фестивален уҙғарабыҙ, беҙҙең милли коллективтар республика буйлап гастролдәргә сыға.
Раиса Зюзько, “Башҡортостан беларустары” йәмғиәте рәйесе:
– Башҡортостанда беларустарҙың бер нисә диаспораһы бар. Мәҫәлән, Иглин районының Балтика, Буденновский, Ленинский ауылдарында. Шунда уҡ беларус мәҙәни үҙәге лә унда бар. Беларустар йәшәгән йорттарҙың дөйөм һаны – 700.
Әгәр беҙҙең районға килһәгеҙ, үҙегеҙҙе Беларусияла йәшәйбеҙ тип тоясаҡһығыҙ – изге һәм асыҡ күңелле кешеләр уратып алып, милли аш-һыу менән ҡунаҡ итер.
Фамилиялар ғәҙәттәгесә: Свистун, Тарасевич, Бугвин. Иҫәп алыуҙа беларустар үҙ милләтен күрһәтә. Әлбиттә, әле башҡорттар һәм татарҙар менән ҡушылған ғаиләләр барлыҡҡа килә, әммә мәҙәниәт һаҡлана. Мәҫәлән, беларустар һалмалы ашты ярата. Шул уҡ ваҡытта өҫтәлдән картуфлы аш-һыу һәм үҙебеҙ эшләгән беларус тәғәмдәре өҙөлмәй.
Бер мәл урындағы милләттәштәрҙән: “Тарихи тыуған илегеҙгә ҡайтырға теләйһегеҙме?” – тип һораныҡ. Улар: “Беҙгә Башҡортостанда рәхәт, бында йәшәү оҡшай”, – тип яуап бирҙе. Ошоноң менән бөтәһе лә аңлашыла.
Василий Гужя, Башҡортостан молдовандарының “Кодру” республика милли мәҙәни үҙәге рәйесе:
– Беҙ ҡыҙыҡлы ваҡытта йәшәйбеҙ – киләсәкте хәл иткән осорҙа. Әле барған Бөтә Рәсәй халыҡ иҫәбен алыуҙа Башҡортостан молдовандарының бөтәһе лә ҡатнашты. 2010 йылдағы ошондай сара һөҙөмтәһенән күренеүенсә, республикала 1,5 меңдән ашыу милләттәшебеҙ теркәлгән, улар иҡтисадта, мәғарифта, мәҙәниәттә һәм башҡа барлыҡ тармаҡтарҙа эшләй.
Башҡортостан халыҡтарының татыу ғаиләһендә йәшәп, молдовандар үҙҙәренең мәҙәниәтен, телен, милли үҙаңын һаҡлау мөмкинлегенә эйә. Был йәһәттән милли байрамдар ҙур әһәмиәткә эйә. Йыл һайын яҙҙы ҡаршылау байрамын уҙғарабыҙ, хәҙер ул интернационалға әйләнде. Унда төрлө милләт кешеләре ҡатнаша – молдовандар, рустар, украиндар, башҡорттар, татарҙар һәм үзбәктәр.
Беҙҙең диаспорала “Кодру” молдован ойошмаһының абруйлы ағзаларының юбилейҙарын үткәрелә, шулай уҡ ғаилә һәм туй байрамдарын ойошторабыҙ. Беҙ барлыҡ милли берләшмәләр менән хеҙмәттәшлек итәбеҙ, эшмәкәрлегебеҙҙе тарихи ватаныбыҙҙа – Молодовала ла беләләр. Башҡортостан, уның Мәҙәниәт министрлығы, Халыҡтар дуҫлығы йорто етәкселеге ярҙам итмәһә, бындай уңыштарға өлгәшеү мөмкин булмаҫ ине.
Магомедхабиб Солтанмагомедов, Дағстан милли мәҙәниәтенең Башҡортостан республика йәмәғәт ойошмаһы:
– Башҡортостанда Дағстан диаспораһына ҡараған 1,5 мең самаһы кеше йәшәй. Ай һайын мәҙәниәт эшмәкәрҙәренә арналған ижади кисәләр ойошторабыҙ, дағстан байрамдарын үткәрәбеҙ. Тыуған төйәгебеҙ менән бәйләнеш тотабыҙ: Өфөнән самолеттар оса, поездар йөрөй.
Халыҡ иҫәбен алыу ойошҡанлыҡ менән үтә, бер ниндәй ҙә ауырлыҡтар тыумай, ойоштороу ваҡыты ла уңайлы. Шуны ла әйтергә кәрәк, “дағстан” милләте юҡ, Башҡортостанда авар, лезгин, дарғын, ҡумыҡ, лак, табасаран халҡы йәшәй. Башҡортостанда дағстан мәҙәниәтен үҫтереү һәм һаҡлауға бер нәмә лә ҡамсауламай. Телдәр төрлө, мәҙәниәттәр оҡшаш, ә аралашыу теле – рус. Әлбиттә, балалар һәм ейәндәр мәҙәниәтте һаҡлаһын тип тырышабыҙ, бының өсөн уларҙы Дағстандағы пионер лагерҙарына, этник лагерҙарға ебәрәбеҙ.
Башҡортостанда Дағстан мәҙәни үҙәге 17 йыл эшләй. Беҙ урындағы мәҙәниәт менән бәйләнештәрҙе үҫтерәбеҙ: “Халыҡтар дуҫлығы китапханаһы” сараһын ойошторабыҙ, шулай уҡ дини, башҡа байрамдар үткәрәбеҙ, мәҫәлән, Науруз. Хәҙер ҡатнаш никахтар күп, беҙ төрлө мәҙәниәттәрҙең бер-береһе менән ҡатнашыуын күҙәтәбеҙ, туристик бәйләнештәр үҫешә.
Мәғлүмәт һәм фото сығанағы: “Башинформ”.
#Башстат #Башкортостанстат #статистика#ВПНБашкортостан #перепись #ВПН2021 #переписьнаселения #перепись2021","12 Ноябрь 2021, 23:15",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-12/i-p-alyu-a-a-ylyshly-orau-ary-y-barmy-2581633,Иҫәп алыуға ҡағылышлы һорауҙарығыҙ бармы?,"Был йәһәттән кәрәкле телефондар, сайтҡа һылтанма - яҙмала.","Бөтә Рәсәй халыҡ иҫәбен алыу тамамланыуға ике көн ҡалды. Был мөһим сарала ҡатнашыу һөҙөмтәләре буйынса Башҡортостан иң яҡшы ун төбәк араһында: дүрт миллиондан ашыу кеше теркәлеү үткән.  
Шулай ҙа “ҡыҙыу линия”ға республика халҡынан һорауҙар килеүен дауам итә. Дәүләт статистика федераль хеҙмәтенең Башҡортостан буйынса территориаль органы етәксеһе урынбаҫары Рөстәм Ғатауллин белдереүенсә, иҫәп алыу кампанияһының тәүге өлөшөндә шылтыратыуҙар айырыуса күп булған. “Акция уртаһында бер аҙ тынлыҡ ине, тамамланыр ваҡыт еткәс, операторҙар кешеләрҙең тағы ла әүҙемләшеүен билдәләй”, – ти ул.
Рөстәм Шакирйән улы һүҙҙәренсә, халыҡ тәүҙә иҫәп алыу участкаларының адрестарын, телефондарын, иҫәпсене ҡасан көтөргә кәрәклеге хаҡында һорашҡан. Әгәр һеҙгә иҫәп алыу участкаларының адрес-телефондары кәрәк булһа, Башстаттың сайтына инеп ҡарай алаһығыҙ – https://bashstat.gks.ru/populationcensus2020.
Әлеге ваҡытта операторҙарға кешеләр иҫәпсенең килмәүе тураһында ялыуҙар менән мөрәжәғәт итә. Рөстәм Ғатауллин белдереүенсә, бер шылтыратыу ҙа иғтибарҙан ситтә ҡалмай. Шулай уҡ иҫәп алыусылар ҡайһы бер адрестар буйынса бер нисә тапҡыр бара, әммә йорт хужаларын тап итә алмай, ти ул. Ҡайһылар иһә ишеген асмай. Бер ҡатын иҫәп алыусының килмәүенә борсолоп шылтыратҡан, баҡтиһәң, уның улы “Дәүләт хеҙмәттәре” порталы аша бар ғаиләһен теркәгән булған.
Иҫегеҙгә төшөрәбеҙ, Бөтә Рәсәй халыҡ иҫәбен алыу 14 ноябрҙә тамамлана. Кемдәр ҡатнашып өлгөрмәгән, әлегә һуң түгел.
Махсус “ҡыҙыу линия” эшләй – 8 800 347 11 02. Унда иртәнге сәғәт 9-ҙан киске 9-ға тиклем шылтырата алаһығыҙ.  
Мөһим саранан ситтә ҡалмайыҡ, үҙебеҙҙе Рәсәй тарихында теркәйек!
Фото: Башҡортостанстат.
#ЯГеройПереписи», #ВПНБашкортостан; @bashstat_gks_ru; #Башстат#Башкортостанстат #статистика #ВПНБашкортостан #перепись #ВПН2021#переписьнаселения #перепись2021 #ВиПиН","12 Ноябрь 2021, 21:00",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-12/i-pk-alyusylar-a-2580454,Һүҙ – иҫәпкә алыусыларға ,,"Бөтә Рәсәй халыҡ иҫәбен алыу эшенә республикала 7431 иҫәпсе йәлеп ителгән. Уларға 14 ноябргә тиклем кеше йәшәгән йәки йәшәү ихтималы булған 1,9 миллион торлаҡ бинаны йөрөп сығыу бурысы тора. Иҫәпкә алыусылар был күләмде үтәү өсөн иртәнге сәғәт 8-ҙән эш башлай һәм киске сәғәт 10-ға тиклем бурысын атҡара. Еңел булмаған пандемия шарттарында сарала ҡатнашырға теләк белдергән иҫәпкә алыусылар фекерҙәре менән уртаҡлашты.   Гөлсәсәк ШӘЙМӨХӘМӘТОВА, Асҡын районының Упҡанкүл ауылынан иҫәпсе: – Эшем тамамланыуға табан бара. Ете ауыл буйынса үтергә тейеш 852 кешене теркәп бөттөм тиерлек. Бөгөн ауылыбыҙҙың уңған, өлгөлө ғаиләләренең береһе, күршеләребеҙ Кәбировтарҙан мәғлүмәт алдым. Фәнәүи Вәлим улы менән Вәсимә Әдғәм ҡыҙының бергә йәшәүҙәренә 45 йыл тулған, ғүмерҙәре тырыш хеҙмәттә үтте. Икеһе лә колхозда эшләне. Үҙҙәре кеүек уңған биш бала тәрбиәләп үҫтерҙеләр. Өсөһө ауылда йәшәй, шулай уҡ ауыл хужалығында хеҙмәт һалалар. Бөгөнгө иҫәп алыуҙа ҙур ғаиләнең дүрт быуыны ҡатнашты. Ата-әсәһе өйөнә ҡыҙҙары Ләйсән, Гөлнара, улдары Фидан, ейәнсәрҙәре Розалина, Ирина, бүләләре Даниил  йыйылды. Кәбировтар һорауҙарға ихлас күңелдән яуап бирҙе. Халыҡ иҫәбен алыу ваҡытында ауылыбыҙҙың яҡшы күңелле, эшсән ғаиләләре менән ихлас аралаштым.   Айгөл МӘХМҮТОВА, Күгәрсен районының Мораҡ ауылынан иҫәпсе: – Аллаға шөкөр, халыҡ яҡшы ҡаршылай. “Һеҙҙе көтөп утырабыҙ”, тиҙәр. Сәй эсергә лә саҡыралар, тик беҙ рәхмәт әйтеп баш тартып, артабан эште дауам итәбеҙ. Хужалыҡтарҙың күбеһендә булдым. Буш торған йорттар ҙа бар. Ҡайһы берәүҙәр киске сәғәт 6-нан һуң ғына ҡайта, шуға ла уларға кис барырға тура килә. Кешеләрҙең күптәре менән танышмын, шуға ла улар танып, көтөп тора. Мин икенсе тапҡыр халыҡ иҫәбен алыу кампанияһында ҡатнашам. 2010 йылда уҙған халыҡ иҫәбен алыуға индергән өлөшөм өсөн миҙал менән бүләкләндем. Шулай уҡ ауыл хужалығын иҫәпкә алыу сараһында ҡатнашырға ла насип итте.   Вера ЛОМАНЕЦ, Благовар районының Языково ауылынан иҫәпкә алыусы: – Көн һайын яңы кешеләр менән танышам, уларҙың нисек Языково ауылына күсеүе тураһында белеү ифрат ҡыҙыҡ. Етмәһә, үҙҙәре ошо хаҡта һөйләй башлай. Бер ғаилә йәш сағында Хабаровск крайында рудниктарҙа эшләгән, Стрижевой ҡалаһында саҡта Языково ауылында йорт һатылыуы тураһында иғлан уҡып, бында йәшәргә килгән. Күсеп килгәс тә ауылды оҡшатҡандар. Икенсе ғаиләнән иһә ире – Молдавиянан, ҡатыны – Үзбәкстандан, Себерҙә эшләп, хаҡлы ялға сыҡҡандар, хәҙер Языковола йәшәйҙәр. Халыҡ менән аралашыу яҡшы тойғолар ҡалдыра, уларҙың һөйләшергә ынтылып тороуы күңелгә май булып ята.,  Рәмилә МУСИНА","12 Ноябрь 2021, 10:43",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-12/m-im-sara-14-noyabr-tamamlana-2580366,Мөһим сара 14 ноябрҙә тамамлана , Ил яҙмышына битараф кеше генә унан ситтә ҡалыр.,"Бөтә Рәсәй халыҡ иҫәбен алыу кампанияһы тамамланыу алдында тора. Ул илебеҙ тарихында 12-сеһе булып теркәләсәк. Мәғлүм булыуынса, сара бер нисә тапҡыр күсерелде. Алда уҙғарылғандарының да ҡайһы берҙәренең ойоштороу ваҡытын төрлө сәбәптәр арҡаһында күсерергә мәжбүр булғандар. Мәҫәлән, 1987 йылғы халыҡ иҫәбен алыу 17 йылға һуңыраҡ ойошторолған, сөнки уны уҙғарыу өсөн бюджеттың аҡсаһы етмәгән. Иҡтисади ауырлыҡтарға бәйле, 2000 йылғы Бөтә Рәсәй халыҡ иҫәбен алыу сараһын ике йылға кисектергәндәр. Әле ойошторолған Бөтә Рәсәй халыҡ иҫәбен алыу еңел булмаған шарттарҙа үтә, әммә ул ҡуйылған маҡсатына өлгәшер, илебеҙҙең социаль-иҡтисади үҫеш нигеҙе булыр, тип ышанабыҙ. Халыҡ иҫәбен алыу, төрлө милләт, һөнәр, тармаҡ, ҡатлам кешеләрен туплап, Рәсәйҙең бөгөнгө хәленең ысын торошон сағылдырған ун йыллыҡ үткәненә ревизия булып тора. Донъялағы иң ҙур дәүләт һаналған Рәсәй өсөн сараның әһәмиәтен аңлаған һәр кеше унан ситтә ҡалмаясаҡ һәм унда ҡатнашыуҙы үҙенең мөһим бурысы тип ҡабул итәсәк. Халыҡ иҫәбен алыу сараһы илебеҙҙең төрлө милләт вәкилдәренә тамырҙарын барлау йүнәлешендә лә мөһим этәргес булды. Күп милләтле Рәсәй өсөн был айырыуса ҙур әһәмиәткә эйә. Был сара – ошо ерҙә ата-бабаларыбыҙҙың йәшәгәнен һәм беҙ ҙә уларҙың дауамы булыуыбыҙҙы иҫбатлауҙың бер юлы ул. Шуға ла илен, милләтен, телен һөйгән һәр кеше был саранан ситтә ҡалмаясаҡ. Халыҡ иҫәбен алыу – дәүләттең киләсәк сәйәси, социаль-иҡтисади нигеҙе. “Башҡортостанстат”тың һуңғы мәғлүмәттәре буйынса, халыҡ иҫәбен алыуҙа дүрт миллион ҡырҡ меңдән ашыу кеше ҡатнашҡан. Иҫәпкә алынған граждандар һаны буйынса Башҡортостан ил төбәктәре араһында тәүге унау иҫәбендә. Республика етәкселеге лә сарала ҡатнашты һәм уның мөһимлеген аңлатып сығыш яһаны.  Республика Башлығы Радий Хәбиров һорауҙарға “Дәүләт хеҙмәттәре” порталы аша яуап бирҙе. – Был эш һөҙөмтәһендә республика халҡының киң тармаҡлы структураһын беләсәкбеҙ, шул иҫәптән муниципалитеттар буйынса. Ул ресурстарҙы дөрөҫ билдәләү, халыҡтың сифат, йәш, белем, һөнәри составын аныҡ асыҡлау йәһәтенән ҙур әһәмиәткә эйә. Беҙ ҡала һәм ауылдарҙа халыҡтың күсеү динамикаһын күрергә тейешбеҙ. Ун йыл һайын ярайһы уҡ күләмле үҙгәрештәр була. Иҫәп алыу ярҙамында кәрәкле мәғлүмәттәрҙе аласаҡбыҙ. Был бик мөһим. Бюджеттан бүленгән һәр һумдың һөҙөмтәлелеге юғары булырға тейеш. Ә быға беҙ ошо аҡсаның мөмкин тиклем күберәк кешеләргә ярҙамы тейгән осраҡта ғына өлгәшә алабыҙ. Шуға күрә әле иҫәп алыу ҡағыҙҙарын тултыр­мағандарҙы быны мотлаҡ эшләргә саҡырам, – тип социаль селтәрҙә фекер­ҙәре менән уртаҡлашты Радий Фәрит улы. Башҡортостан Башлығы Хакимиәте етәксеһе Александр Сидякин халыҡ иҫәбен алыуҙа ҡатнашыу өсөн Күп функциялы үҙәктең Өфөләге офистарының береһен һайлаған. Ул Рәсәй власының дәүләткә идара итеүҙә иҫәп алыуҙы һөҙөмтәле ҡорал рәүешендә ҡулланыуын билдәләне: боронғо замандан һәм Петр I идаралығынан алып совет осорона тиклем. Уның әйтеүенсә, халыҡ иҫәбен алыуҙағы барлыҡ һорауҙарға яуаптар дәүләт сәйәсәтен, төбәктәр менән муниципалитеттар араһындағы мөнәсәбәттәрҙе дөрөҫ һәм һөҙөмтәле алып барыуға булышлыҡ итәсәк. – Халыҡ иҫәбен алыуҙа әлегәсә ҡатнашмағандарға мөрәжәғәт итәм: был бурысты тиҙ арала атҡарып ҡуйығыҙ. Теркәлеүҙең төрлө ысулдары бар, “Дәүләт хеҙмәттәре” айырыуса уңайлы, – тине Александр Сидякин. Әйтергә кәрәк, актерҙар, йырсылар, спортсылар һәм республикабыҙҙың башҡа билдәле кешеләре халыҡ иҫәбен алыуҙа ҡатнашып ҡына ҡалманы, ә сара буйынса фекерҙәрен дә уртаҡлашты, теркәлеүҙе нисек уңайлы үтергә мөмкинлеге хаҡында һөйләне. Мәҫәлән, биатлон буйынса алты тапҡыр донъя чемпионы Максим Чудов телефон аша теркәлгән.  – Мин аңлауымса, халыҡ иҫәбен алыу беҙҙең төбәктә нисә кеше булыуын һәм улар ниндәй шарттарҙа йәшәүен белергә ярҙам итә. Ошо һандар нигеҙендә республика бюджеты, дәүләт ярҙамы, кеше тормошон, именлеген яҡшыртыуға йүнәлтелгән инфраструктураны үҫтереү өсөн федераль программалар билдәләнә. Иҫәп алыу һөҙөмтәһендә беҙҙең дауаханаларҙы дарыуҙар менән тәьмин итеү, башҡа мөһим федераль кимәлдәге саралар күрелә. Иҫәпкә алыусы беҙҙе өйҙә тап итә алманы. Почта ҡумтаһында белдереү ҡағыҙы ҡалдырғандар. Мин күрһәтелгән һанға шылтыраттым һәм телефон аша сарала ҡатнаштым, бик уңайлы, – тине спортсы. Ғөмүмән, халыҡ иҫәбен алыу еңел шарттарҙа бармаһа ла, уны ойоштороусылар һәр кеше ҡатнашһын өсөн мөмкинлектәр булдырған. Әлегә тиклем теркәлеп өлгөрмәһәгеҙ, Башҡортостан биләмәһендә 1235 халыҡ иҫәбен алыу участкаһы эшләй. Уларҙың адрестары һәм телефондары https://bashstat.gks.ru/populationcensus2020 сайтында, шулай уҡ муниципаль район һәм ҡала округтары хакимиәттәре сайтында ҡуйылған. Махсус “ҡыҙыу линия” эшләй –– 8 800 347 11 02. Унда шылтыратһағыҙ, һеҙгә уңайлы иҫәп алыу участкаһын табырға ярҙам итәсәктәр. Иҫегеҙгә төшөрәбеҙ, Бөтә Рәсәй халыҡ иҫәбен алыу 14 ноябрҙә тамамлана.   Айгиз БАЙМӨХӘМӘТОВ, Башҡортостандың атҡаҙанған мәҙәниәт хеҙмәткәре, “Шоңҡар” журналы мөхәррире: – Быйыл Бөтә Рәсәй халыҡ иҫәбен алыу кампанияһында ҡатнашыу уңайлы. Мәҫәлән, мин быны “Дәүләт хеҙмәттәре” порталы аша үтәнем. Бик еңел, порталға инәһең дә тиҙ генә һорауҙарға яуап бирәһең. Иң мөһим өс һорау – 13-сө, 14-се һәм 16-сы пункттарҙа: “Туған телең ниндәй?”, “Көндәлек шарттарҙа ниндәй телдә аралашаһың?”, “Милләтең, үҙеңде кем тип һанайһың?” Әлбиттә, үҙемдең башҡорт телендә аралашыуымды, туған телем “башҡорт теле” икәнен һәм “башҡорт” милләте вәкиле булыуымды билдәләнем. Мин уйлайым, һәр кем сарала ҡатнашырға тейеш, сөнки был киләсәк өсөн кәрәк. Бөгөн, бәлки, уның әһәмиәтен аңлап етмәйбеҙҙер, әммә киләсәгебеҙ өсөн ул мөһим. Глобалләшеү шарттарында бөтә нәмә үҙгәрә, шул тиклем алмашыныуҙар бара һәм, бәлки, 100 йылдан һеҙҙең вариҫтарығыҙ ата-бабалар тураһында яҡшыраҡ мәғлүмәт эҙләйем тиһә, нәҡ ошо сығанаҡтар уларға ҙур файҙа килтерер, нигеҙ булып торор. Икенсенән, туған телебеҙҙең йәшәйеше, ҡулланылышы, шул телдәге халыҡтың йәшәүе һәм уның һаны тураһында белдерергә тейешбеҙ.  Рәмилә МУСИНА","12 Ноябрь 2021, 10:40",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-11/i-p-alyu-buyynsa-yalyu-ar-terk-lm-g-n-2579980,Иҫәп алыу буйынса ялыуҙар теркәлмәгән,Дәүләт Йыйылышы – Ҡоролтай депутаты Заһир Хәкимов сараға бәйле ниҙәр хаҡында белдерҙе?,"Бөтә Рәсәй халыҡ иҫәбен алыуҙы үткәреүгә бәйле хәлдәрҙе тикшереү һәм күҙәтеү буйынса эшсе төркөм башҡарылған хеҙмәттәргә яҡынса йомғаҡ яһаны.
""Эш ваҡытында 17 шылтыратыу алдыҡ. Уларҙың барыһы ла тиерлек мәғлүмәт төрөндәге һорауҙар ине. Кешеләрҙе ҡайҙа иҫәп алыуҙа ҡатнашырға мөмкин, бер урында теркәлеп, икенсе ерҙә йәшәгәндә нимә эшләргә, иҫәп алыусы теркәгәндәрҙе тикшереп буламы кеүек һорауҙар борсой. Уларҙың барыһына ла яуап бирҙек. Иҫәп алыусылар тарафынан граждандар хоҡуғын боҙоу осрағы теркәлмәне"", – тип яҙҙы социаль селтәрҙә Татарҙар конгресы башҡарма комитеты рәйесе, Дәүләт Йыйылышы – Ҡоролтай депутаты Заһир Хәкимов.
Эксперт һүҙҙәренсә, халыҡ өсөн иҫәп алыу уңайлы үтһен өсөн республикала бөтәһе лә булдырылған, шуға күрә объектив һөҙөмтә аласаҡбыҙ. Эшсе төркөм хеҙмәтен дауам итә. Һорауҙар булһа, 8(347)246-48-45 йәки +79191454651 телефондарына шылтыратырға мөмкин.
Бөтә Рәсәй халыҡ иҫәбен алыу 14 ноябрҙә тамамлана. Башҡортостанда ул яҡшы бара, ҡатнашыу һөҙөмтәләре буйынса республика алдынғы төбәктәр рәтендә. Был хаҡта Росстат етәксеһе Павел Малков Рәсәй Президентының Хөкүмәт ағзалары менән уҙғарған кәңәшмәһендә белдерҙе. Әле республикала дүрт миллиондан ашыу кеше иҫәп алыуҙа ҡатнашҡан.
Фото: ""Бәйләнештә"".
 #Башстат #Башкортостанстат #статистика#ВПНБашкортостан #перепись #ВПН2021 #переписьнаселения #перепись2021
 ","11 Ноябрь 2021, 22:45",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-11/kil-s-k-s-n-b-g-n-yauap-totaby-2579949,Киләсәк өсөн бөгөн яуап тотабыҙ,"Андрей Назаров: ""Алынған мәғлүмәттәрҙән сығып, Башҡортостандың социаль-иҡтисади үҫеше программаһына төҙәтмәләр индерә аласаҡбыҙ. Һөҙөмтәлә власть органдары эшен уңышлыраҡ ойоштороу мөмкин буласаҡ"".","Башҡортостан Хөкүмәте Премьер-министры Андрей Назаров Бөтә Рәсәй халыҡ иҫәбен алыуҙа ҡатнашты.
""Был - үтә мөһим һәм ҙур социаль әһәмиәткә эйә сара. Ул беҙгә республиканың ысынбарлыҡтағы хәл-торошон белеү, күпме мәктәп, балалар баҡсаһы, дауахана, торлаҡ төҙөргә кәрәклеген аныҡ билдәләү мөмкинлеген бирәсәк. Алынған мәғлүмәттәрҙән сығып, Башҡортостандың социаль-иҡтисади үҫеше программаһына төҙәтмәләр индерә аласаҡбыҙ. Һөҙөмтәлә власть органдары эшен уңышлыраҡ ойоштороу мөмкин буласаҡ"", - тине Андрей Назаров.
Премьер-министр сарала ҡатнашыуы, уның мөһимлеге тураһында социаль селтәрҙәрҙәге сәхифәһендә лә яҙҙы. ""Шуны онотмағыҙ: башҡа ошондай сараларҙан айырмалы, әлеге иҫәп алыуҙа үҙаллы, өйҙән тороп ҡатнашырға мөмкин. Бының өсөн ""Дәүләт хеҙмәттәре"" порталына инеп, ундағы анкетаны тултырырға кәрәк. Барығыҙҙы ла саранан ситтә ҡалмаҫҡа саҡырам"", - тине Андрей Назаров. Ул үҙе гражданлыҡ бурысын Күп функциялы үҙәккә барып үтәне, унда артабан кешеләр менән аралашты.   
Бөтә Рәсәй халыҡ иҫәбен алыу тамамланып килә. Росстат мәғлүмәттәренә ҡарағанда, бөгөнгә ҡәҙәр Башҡортостанда мөһим сарала дүрт миллиондан ашыу кеше ҡатнашҡан. Был - илдә иң яҡшы һөҙөмтәләрҙең береһе. Декабрҙә сараға дөйөм йомғаҡ яһаласаҡ, 2022 йылдың ғинуарында иһә - анығыраҡ тәүге, йыл дауамында һуңғы һөҙөмтәләр билдәле буласаҡ.
Сығанаҡ: https://pravitelstvorb.ru/ru/press-office/news.php?ELEMENT_ID=53374 
Фото һәм видео Андрей Назаровтың сәхифәһенән.
#Башстат #Башкортостанстат #статистика #ВПНБашкортостан #перепись#ВПН2021","11 Ноябрь 2021, 22:00",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-11/rosstat-et-kse-e-ni-r-ha-ynda-belder-e-2579835,"""Росстат"" етәксеһе ниҙәр хаҡында белдерҙе?",Бөтә Рәсәй халыҡ иҫәбен алыуҙа ҡатнашыу һөҙөмтәләре буйынса Башҡортостан алдынғылар иҫәбендә.,"Бөтә Рәсәй халыҡ иҫәбен алыуҙа ҡатнашыу һөҙөмтәләре буйынса Башҡортостан илебеҙҙә алдынғылар иҫәбенә ингән. Президент һәм Хөкүмәт ағзалары ҡатнашлығында уҙған кәңәшмәлә “Росстат” етәксеһе Павел Малков ошо хаҡта белдерҙе. 
Шулай уҡ был исемлеккә Мәскәү һәм Мәскәү өлкәһе, Санкт-Петербург, барлыҡ Төньяҡ Кавказ, Ставрополь, Краснодар крайы, Волгоград өлкәһе, Мордовия, Тула өлкәһе, Чукотка, Татарстан ингән.
Мәғлүм булыуынса, әле Башҡортостанда дүрт миллиондан ашыу кеше иҫәп алыуҙа ҡатнашҡан. Павел Малков һүҙҙәренсә, илдә был күрһәткес - 133,5 миллион, йәғни халыҡтың 91,6 проценты. Төбәктәрҙең күбеһендә - 80–90 процент.
Халыҡ иҫәбен алыу кампанияһын һанлы форматта ойоштороу яҡынса һөҙөмтәләрҙең декабрҙә әҙер булыуына булышлыҡ итә, теүәл һандар икенсе йыл дауамында билдәле буласаҡ, элек бының өсөн өс-дүрт йыл талап ителә ине.   
Иҫәп алыу һөҙөмтәләрен барлыҡ власть һәм урындағы үҙидара органдары файҙаланасаҡ – федераль, төбәк программаларын, проекттарын әҙерләүҙән алып юл, мәктәп, дауахана һәм башҡа инфраструктура объекттарын төҙөү тураһындағы ҡарарға тиклем.
Фото: ""Бәйләнештә"".
Сғанаҡ: bashinform.ru
 #Башстат #Башкортостанстат #статистика#ВПНБашкортостан #перепись #ВПН2021 #переписьнаселения #перепись2021
 ","11 Ноябрь 2021, 19:30",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-10/bash-ort-telen-le-yr-n-m-2578404,"“Башҡорт телен әле өйрәнәм...""",Башҡортостан Башлығы Хакимиәте етәксеһе Александр Сидякин халыҡ иҫәбен алыуҙа ҡатнашырға саҡырҙы.,"Башҡортостан Башлығы Хакимиәте етәксеһе Александр Сидякин Бөтә Рәсәй халыҡ иҫәбен алыуҙа ҡатнашыу өсөн Күп функциялы үҙәктең Өфөләге офистарының береһен һайлаған. Ул бер нисә минутта һорауҙарға яуап биргәс, журналистар менән аралашты.
- ""Башҡортостанстат""тың һуңғы мәғлүмәттәре буйынса, халыҡ иҫәбен алыуҙа дүрт миллион ҡырҡ меңдән ашыу кеше ҡатнашҡан. Республика Башлығы Радий Хәбиров һорауҙарға ""Дәүләт хеҙмәттәре"" порталы аша яуап бирҙе. Иҫәпкә алынған граждандар иҫәбе буйынса Башҡортостан ил төбәктәре араһында тәүге унау иҫәбендә, - тине Александр Сидякин.
Ул Рәсәй власының дәүләткә идара итеүҙә иҫәп алыуҙы һөҙөмтәле ҡорал рәүешендә ҡулланыуын билдәләне: боронғо замандан һәм Петр I идаралығынан алып совет осорона тиклем.
Билдәле булыуынса, әлеге сараның ваҡыты коронавирусҡа бәйле бер нисә тапҡыр күсерелде. Александр Сидякин билдәләүенсә, ул барлыҡ хәүефһеҙлек сараларын күҙәтеп ойошторола. Иҫәп алыу тәүге тапҡыр һанлы форматта үтә, унда “Дәүләт хеҙмәттәре” порталы аша ла ҡатнашырға мөмкин - был яҡындан аралашыуҙан һәм ваҡытты сарыф итеүҙән ҡотҡара.
Башҡортостан Башлығы Хакимиәте етәксеһе ике телде белә: рус һәм инглиз. “Башҡорт телен әле өйрәнәм, шуға ла уны күрһәтеп торманым, сөнки был алдашыу буласаҡ”, – тине ул. Әйтеүенсә, барлыҡ һорауҙарға яуаптар дәүләт сәйәсәтен, төбәктәр менән муниципалитеттар араһындағы мөнәсәбәттәрҙе дөрөҫ һәм һөҙөмтәле алып барыуға булышлыҡ итәсәк.
– Халыҡ иҫәбен алыуҙа әлегәсә ҡатнашмағандарға мөрәжәғәт итәм: был бурысты тиҙ арала атҡарып ҡуйығыҙ. Теркәлеүҙең төрлө ысулдары бар, “Дәүләт хеҙмәттәре” айырыуса уңайлы, – тине Александр Сидякин.
Билдәле булыуынса, Бөтә Рәсәй халыҡ иҫәбен алыу 14 ноябргә тиклем бара.
 Альберт Заһиров фотоһы.
#Башстат #Башкортостанстат #статистика #ВПНБашкортостан #перепись#ВПН2021 #переписьнаселения #перепись2021 #переписчик #переписчикВПН#дневникпереписи #перваяцифровая","10 Ноябрь 2021, 22:30",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-10/ege-e-il-tarihyna-inderep-aly-y-2578276,Үҙегеҙҙе ил тарихына индереп ҡалығыҙ!,Иҫәп алыусылар өсөн дә эш тамамланыуға табан бара.,"Бөтә Рәсәй халыҡ иҫәбен алыу тамамланыуға бары биш көн ҡалды. Иҫәп алыусылар 15 октябрҙән бирле көн дә, хатта ял һәм байрам ваҡытында ла, үҙ бурысын үтәүҙе дауам итте.
Улар халыҡ менән осраша, уртаҡ тел табып аралаша, йәшәү шарттары менән таныша. Теркәлгән кешеләр араһында үҙен “донъя гражданы”, “индеец”, Себерҙә йәшәгән аҙ һанлы “саами” халҡы тип һанағандар бар.
Билдәле булыуынса, быйыл иҫәп алыусылар араһында ""#ЯГеройПереписи"" флешмобы иғлан ителгәйне. Был сара уларҙың эшен тулыраҡ яҡтыртыуға булышлыҡ итте.
Әлеге мәлдә Башҡортостанда мөһим сараны үткәреүгә 7431 иҫәп алыусы һәм 1235 контролер йәлеп ителгән. Эш 14 ноябргә тиклем бара. Үҙегеҙҙе ил тарихына индереп ҡалығыҙ, ҡатнашығыҙ!
Фото: Башҡортостанстат.
#дневникпереписчика #Башстат #Башкортостанстат #статистика#ВПНБашкортостан #перепись #ВПН2021 #переписьнаселения #перепись2021#дневникпереписи #ЯГеройПереписи","10 Ноябрь 2021, 18:30",Халыҡ иҫәбен алыу,Na
https://bashgazet.ru/articles/khaly-i-ben-alyu/2021-11-09/radiy-h-birov-b-g-n-min-emde-grazhdanly-burysymdy-t-nem-2576865,Радий Хәбиров: “Бөгөн мин үҙемдең гражданлыҡ бурысымды үтәнем”,"""Иҫәп алыуҙа мин дә ҡатнашырға булдым, биш кешенән торған ғаиләмде өҫтәнем"". Республика Башлығы мөһим сараға бәйле ниҙәр һөйләне?","Бөгөн Башҡортостан Башлығы Радий Хәбиров, Дәүләт һәм муниципаль хеҙмәттәрҙең берҙәм порталын файҙаланып, Бөтә Рәсәй халыҡ иҫәбен алыуҙа ҡатнашты.
Төбәк етәксеһе электрон иҫәп алыу биттәрен тултырып, үҙе, ғаиләһе, хужалығы тураһындағы һорауҙарға яуап бирҙе.
– Бөгөн республикалағы иҫәп алыусылар дүрт миллионлыҡ сикте үтте. Был ҡыуаныслы хәл, сөнки халыҡ сараға күпләп йәлеп ителә. Иҫәп алыуҙа мин дә ҡатнашырға булдым, биш кешенән торған ғаиләмде өҫтәнем. Ике ҡыҙым үҫеп етте, улар айырым йәшәй. Шуға минең менән бергә Башҡортостанда йәшәгәндәрҙе генә яҙҙым. Бер өлкән һәм ике бәләкәс башҡортто өҫтәнем. Улдарым әле бәләкәй, шуға күрә ҡатыным менән улар милләте буйынса башҡорт тип ҡарар иттек, – тине Радий Хәбиров. – Иҫәп алыуҙағы һорауҙар бик ҡыҙыҡлы, уларҙы иғтибар менән өйрәнергә, ваҡыт бүлергә кәрәк. Гражданлығым берәү – Рәсәй Федерацияһы. Башҡаса булыу ҙа мөмкин түгел. Уны алмаштырманым, алмаштырырға ла йыйынмайым, уның менән ғорурланам. Дүрт телде беләм: туған телдәрем – башҡорт һәм рус, сит телдәр – төрөк һәм инглиз.
Башҡортостан Башлығы иҫәп алыуҙың мөһимлеген билдәләне.
– Был эш һөҙөмтәһендә республика халҡының киң тармаҡлы структураһын беләсәкбеҙ, шул иҫәптән муниципалитеттар буйынса. Ул ресурстарҙы дөрөҫ билдәләү, халыҡтың сифат, йәш, белем, һөнәри составын аныҡ асыҡлау йәһәтенән ҙур әһәмиәткә эйә, – тине Радий Хәбиров. – Беҙ ҡала һәм ауылдарҙа халыҡтың күсеү динамикаһын күрергә тейешбеҙ. Ун йыл һайын ярайһы уҡ күләмле үҙгәрештәр була. Иҫәп алыу ярҙамында беҙ кәрәкле мәғлүмәттәрҙе аласаҡбыҙ. Был бик мөһим. Бюджеттан бүленгән һәр һумдың һөҙөмтәлелеге юғары булырға тейеш. Ә быға беҙ ошо аҡсаның мөмкин тиклем күберәк кешеләргә ярҙамы тейгән осраҡта ғына өлгәшә алабыҙ. Шуға күрә әле иҫәп алыу ҡағыҙҙарын тултырмағандарҙы быны мотлаҡ эшләргә саҡырам.
Башҡортостан Башлығы социаль селтәрҙәге сәхифәһендә лә ошо турала яҙма ҡалдырҙы. “Бөгөн мин үҙемдең гражданлыҡ бурысымды үтәнем. Әлегә быны эшләп өлгөрмәгәндерҙең барыһын да ваҡыт табырға саҡырам. Әйткәндәй, иҫәп алыу ҡағыҙҙарын тултырыу бик ҡыҙыҡлы, хатта мауыҡтырғыс. Барығыҙға ла уңыштар!” – тип яҙҙы ул.
Фото: glavarb.ru/rus/press_serv/novosti/147396.html
Сығанаҡ: glavarb.ru/rus/press_serv/novosti/147396.html","9 Ноябрь 2021, 20:00",Халыҡ иҫәбен алыу,Na
https://bashgazet.ru/articles/folkloriada/2023-03-07/k-el-oto-os-an-balany-3169235,Күңел ҡото осҡан баланың,"""Әсәй, бер таныштарға ҡот ҡойорға барам. Һине лә ҡунаҡҡа саҡырҙылар. Бергә барайыҡ"", - тип мине лә әйҙәләп алып китте ҡыҙым...","Ҡот ҡойоуҙың файҙаһы ҙур. Бәхәсһеҙ. Ҡурҡыуҙан атлай алмай ултырғандарҙы аяҡҡа баҫтырғаным булғыланы...
Әле яҙырға тип хәрефтәр теҙә башлауым ҡоттоң файҙаһы тураһында ғына түгел, ә һирәкләп булһа ла ҡот ҡойорға йөрөгән ҡыҙымдың тәжрибәһенән бер ваҡиға яҙмаҡсымын.
- Әсәй, бер таныштарға ҡот ҡойорға барам. Һине лә ҡунаҡҡа саҡырҙылар. Бергә барайыҡ, - тип мине лә әйҙәләп алып китте ҡыҙым. Ризалаштым. Күптәнге таныштар улар. Тик заман ауырыуы - ваҡыт наҡыҫлығы арҡаһында аралашырға тура килмәй. Республика азатлығы, туған телде һаҡлау тип, бергә көрәшеп йөрөүҙәрҙе, әле лә минең туған телдә һөйләшеүҙең әһәмиәте тураһында яҙған мәҡәләләремә уның хуплап яҙылған фекерҙәре тураһында һөйләшеп алып киттек. Ире бик ихлас эйәк ҡағып ултырҙы, шул уҡ ваҡытта өләсәйлек вазифаһын елкәһенә һалған ҡатынына күҙ ҡойроғо менән генә үҙ-ара ғына аңлашырлыҡ ҡараш ташлап алғыланы. Ҡартатай булып киткән был ир кешенең олпатланып, сәсенә сал төшөп китеүе ҡыҙыҡ ине. Әле яңы ғына-яңы ғына йәштәр ине бит...
Ейәнсәре килде. Ишек асҡан саҡта уҡ иҫкәрттеләр. ""Башҡортса, башҡортса һаулаш..."" Рәхмәт. Бала башҡортса һаулыҡ һорашты. Әммә бик-бик бай бит мин тәжрибәгә... Күҙ ҡарашынан уҡ баланың туған телдә аралашмауын тойҙом. Күңел йылылығы тойолмай ине ҡарашында.
""Ейәнсәремә күҙ тейгән ахыры, тынысһыҙлана"", - тине хәстәрлекле өләсәй.
Ҡыҙым ҡот ҡойҙо ла миңә күрһәтте. Ҡурғаш көҙгө япраҡтар кеүек һибелгән, бер генә лә төйөрөм киҫәге юҡ...
Бала яңғыҙлыҡтан, ҡараңғынан, алыҫ юлдарҙан, киләсәгенән, яҙмыш билдәһеҙлегенән ҡурҡа. Зиһене яҡты, яҡшы уҡый. Тырыш. Тыңлаусан. Әммә күңелендә тынғылыҡ тапмай. Бушлыҡ. Күңел пәрҙәһе ҡоролған.Ҡыҙым туған телендә һөйләшмәгән, туған тел аша өлкәндәр менән барлыҡҡа килә торған яҡынлыҡты юғалтҡан балаларҙың нисек ауырыуҙары, ниҙән ҡурҡыуҙары тураһында яҡшы белә һәм был матур ҡыҙҙан да ипләп кенә һораша башлағас: ""А вы откуда знаете?"" - тип аптырай ти.
Эй Алла, күңел ҡотон юғалтыуҙан күңел бушлығы барлыҡҡа килгәнлеген, унан ауырыуға һабышҡандарын, ҡоттоң ҡапыл ниҙәндер ҡурҡыуҙан ғына түгел (ундай саҡта ҡот тиҙ ҡайта), ә күңел бушлығы тойоуҙан яйлап осоп юғала барғанлығын нисек кенә итеп аңлатырға икән? Хатта ғәжәп аҡыллы һүҙ һөйләгәндәр үҙ аҡылдарын үҙҙәре тотһа, үҙ балаларына, киләсәккә ни тиклем мәртәбә булыр ине лә, сәләмәт рухлы, тура һынлы, ихлас затлы киләсәк ҡалдырыр инек... Үҙ балаң менән туған телдә аралашыу күп ауырыуҙарҙан ҡотҡара бит, туғандар. Туған тел - ул туған моң. Ә туған моң сәләмәтлеккә ыңғай йоғонто яһай. Шуның өсөн Тәбиғәт беҙгә иҫ китмәле мөғжизә - МОҢ бүләк иткән.
Автор: Мәрйәм Бураҡаева.
Фото: Башинформ.","7 Март , 23:00",Фольклориада,Na
https://bashgazet.ru/articles/folkloriada/2021-11-15/bash-ortostanda-balalar-folkloriada-y-t-s-k-2584279,Башҡортостанда балалар фольклориадаһы үтәсәк,"""Был бик матур сара, ул Өфөнөң 450 йыллығын билдәләгән ваҡытҡа тура киләсәк"".","2024 йылда Өфөлә I Бөтә донъя балалар фольклориадаһы үтәсәк. Был турала бөгөн Хөкүмәттә үткән оператив кәңәшмәлә мәҙәниәт министры Әминә Шафиҡова белдерҙе.
Ҡарар Халыҡ-ара фольклор фестивалдәре һәм халыҡ сәнғәтен ойоштороу советының 50-се Генераль ассамблеяһында ҡабул ителде, уның эшендә республиканан да делегация ҡатнашҡайны. Саммит Будапешта 7-9 ноябрҙә үтте. CIOFF ағзалары Башҡортостанда 3 - 10 июлдә үткән VI Бөтә донъя фольклориадаһы йомғаҡтарын тикшерҙе. Халыҡ ижады байрамы Рәсәйҙә беренсе тапҡыр уҙҙы һәм 37 илдән ҡатнашыусыны йыйҙы. Фольклориаданы асҡан саҡта Башҡортостан Башлығы Радий Хәбиров һәм CIOFF президенты Филипп Боссан республикала Бөтә донъя балалар фольклор фестивален үткәреү башланғысы менән сыҡҡайны.
""Фольклориадала яҡынса 14 йәшкә тиклемге балалар ҡатнашыр тип көтөлә. Сара 2024 йылдың 1 июнендә, Халыҡ-ара балаларҙы яҡлау көнөндә, тантаналы асыласаҡ"", – тине Әминә Шафиҡова.
Төбәк етәксеһе Мәҙәниәт министрлығы коллективына был мәсьәләне уңышлы башҡарғаны, Өфөлә йәнә ҙур сара үткәрә алыуға өлгәшкәндәре өсөн рәхмәт әйтте.
– Балалар фольклориадаһын үткәреүгә табан тәүге аҙым яһаныҡ. Хәҙер илебеҙ Президенты Владимир Путинға мөрәжәғәт итәсәкбеҙ, уның ҡарары кәрәк, – тине Радий Хәбиров. – Был бик матур сара, ул Өфөнөң 450 йыллығын билдәләгән ваҡытҡа тура киләсәк. Рәсәйҙең дуҫлыҡ һәм хеҙмәттәшлеккә асыҡ булыуын, кешелек ҡиммәттәре беҙҙең өсөн иң мөһиме икәнлеген күрһәтәсәк.
Фото: Башҡортостан Башлығы сайты.","15 Ноябрь 2021, 21:30",Фольклориада,Na
https://bashgazet.ru/articles/folkloriada/2021-09-08/ur-saralar-y-fay-a-y-k-ber-k-buldy-2497279,"""Ҙур сараларҙың файҙаһы күберәк булды""",Радий Хәбиров пандемия осоронда республикала ҙур сараларҙың ни өсөн үткәрелгәнен аңлатты.,"Башҡортостан Башлығы менән ""тура бәйләнеш"" ваҡытында блогер ҡыҙ Радий Хәбировтан, ни өсөн пандемия ваҡытында Фольклориада һәм башҡа ҙур ваҡиғалар үткәрелде, тип һораны. 
Ысынлап та, һуңғы айҙарҙа республикала донъя һәм ил кимәлендәге ҙур саралар - көрәш буйынса донъя чемпионаты, ""Йәш һөнәрмәндәр"" милли чемпионаты, Фольклориада уҙҙы.
Башҡортостан Башлығы әйтеүенсә, һәр сараның үҙ тарихы бар, уларҙың бөтәһе лә Башҡортостан өсөн мөһим.
– Беҙҙә һуңғы арала өс ҙур сара үтте. Һәр ваҡыт мөмкин булған зыян менән файҙа араһында баланс эҙләйбеҙ. Беҙҙеңсә, файҙа күберәк булды. Ағымдағы хәлдәр ҙә ул тиклем фажиғәле түгел ине, ябылып, бер нәмә лә үткәрмәй ултырырлыҡ булманы. Һәр сара уйланылған, һәр береһенең ҙур файҙаһы бар, улар араһында беҙҙең республика тураһында һөйләнеләр, ишеттеләр. Фольклориадаға, мәҫәлән, 37 илдән ҡунаҡтар килде, дуҫлыҡ байрамы ойошторолдо. Көрәш буйынса чемпионатта 55 илдән ҡатнаштылар, уны меңдәрсә малай ҡараны, был - спорт үҫешенә ҙур ҡеүәт. ""World Skills"" – һөнәри белем биреү өсөн баһалап бөткөһөҙ этәргес, – тине Радий Хәбиров.
Төбәк етәксеһе белдереүенсә, уны ныҡ тәнҡитләгәндәр. Тик пандемия башланғаны бирле республика сикләү шарттарында ла йәшәргә өйрәнде. Сараларҙы үткәргән саҡта барлыҡ санитар талаптар теүәл үтәлде. Ауырыу осраҡтары асыҡланған осраҡта, тиҙ арала тейешле саралар күрелде.
Фото: ""Башинформ"". ","8 Сентябрь 2021, 20:15",Фольклориада,Na
https://bashgazet.ru/articles/folkloriada/2021-08-06/olena-uutay-folkloriada-ul-totosh-yy-an-2452649,Олена Уутай: “Фольклориада – ул тотош Йыһан!”,"Яҡут хомусында уйнап, ярты донъяны таң ҡалдырған ханым “Башҡортостан”ға интервью бирҙе.","Күптән түгел тыуған республикабыҙҙа VI Бөтә донъя фольклориадаһы гөрләп уҙҙы. Бихисап халыҡтар мәҙәниәтен берләштергән был иҫтәлекле байрамға халыҡ ижады менән яратып шөғөлләнгән, этник мәҙәниәттең бар матурлығын кешелеккә еткереүгә, барыһына аңлайышлы итеүгә көс һалған ысын халыҡ таланттары ҡунаҡ булып килде, “Фольклориада йөрәге” типкән сәхнәнән сығыштары менән һоҡландырҙы.
Фестивалдең өсөнсө көнөндә Өфө амфитеатрында Олена Уутай (Подлужная) йондоҙо балҡыны. Был – артистың сәхнә исеме. Олена – яҡут хомусында виртуоздарса уйнап, ярты донъяны таң ҡалдырған ханым. “Уутай”ҙы, Олена үҙе әйткәнсә, “һыуҙан яралған сер” тип аңлатырға булыр ине.
Хомуста яңғыҙ уйнай башлап, бер сығышының видеоһы интернет киңлектәренә эләккәс, Олена ысын мәғәнәһендә билдәлегә әйләнә. Уның сығыштары яҙылған видеоларҙы донъяла миллионлаған кеше ҡарай, талантын ғәжәп итеп, концерттарын көтөп ала. Оленаның сығыштарында Тәбиғәт үҙе ауаз бирә, ҡабатланмаҫ матур көйҙәрҙә мәңгелектең үҙе сағыла.
Форсат табып, Олена менән бәйләнешкә сығып, һөйләшмәйенсә ҡалыу мөмкин түгел ине. Олена беҙҙең гәзиткә интервью бирергә ихлас шатланып риза булды.
– Олена, һеҙ Башҡортостанда беренсе тапҡырмы?
– Юҡ, Өфөгә инде өсөнсө тап­ҡыр килдем. Беренсеһендә – 2019 йылда, “Musafir” (“Мосафир”) фес­тивалендә ҡатнаштым. Унан һуң, 9 июндә, йәйге тур барышында филармонияла концертым булды. Фольклориада – өсөнсө сәйәхәтем. Быйыл көҙ, октябрь айында, баш ҡалағыҙға тағы бер киләм әле – 7-һендә филармонияның Ҙур залында тағы соло-концертым була.
– Рәхим итеп, үҙегеҙ тураһында һөйләгеҙ әле.
– 35 йыл ғүмер эсендә һөйләр һабаҡтар, һис һүҙһеҙ, йыйылғандыр (көлә), хатта бер китапҡа һыймалы йәки фильм төшөрмәле. Әйткәндәй, документаль фильм төшөрөү хаҡында уйлай башланыҡ та инде.
Ҡыҫҡаса әйткәндә иһә, мин сихри Яҡутстанда тыуып үҫтем. Кесе генә йәштән үҙемә төньяҡтың бар тылсымын һеңдерҙем. Хәҙер бар тормошом – йырҙар һәм хомуста уйнау аша тыуған яғыма дан йырлау. Хомус миңә бар донъяны асты!
– Башҡортостанда үткән Фольклориада – тормошоғоҙҙа тәүгеһеме, әллә быға тиклем ҡатнашҡайнығыҙмы?
– Быға тиклем ҡатнашырға тура килмәне. Өфө миңә Фольклориаданы – был ғәжәйеп матур фестивалде – асты, тиергә мөмкин.
– Ошоға тиклем беҙҙең халыҡтың милли мәҙәниәте менән таныш инегеҙме?
– Эйе, республиканың мәҙәниәте, милли ғөрөф-ғәҙәттәре менән таныш инем. Мин этник музыканы ныҡ яратам. Шуға ла башҡорт моңо күптән инде йөрәгемде яуланы!
– Республикала кемдәр менән аралашып өлгөрҙөгөҙ, милли мәҙәниәт вәкилдәре менән таныштығыҙмы?
– Өфөлә бик күп яҡшы кешеләр менән танышырға форсат сыҡты. Күбеһе менән концерттарымда таныштым. Социаль селтәрҙәрҙә лә хәҙер Башҡортостандан дуҫтарым күп. Филармониялағы концертымда Илмир Ҡурай менән бергә уйнаныҡ. Хомус менән ҡурай моңо тәүге нотанан уҡ шул тиклем аһәңле яңғыраны, тылсымлы моң яралды! Зал был сығышыбыҙҙы дәррәү алҡыштар менән ҡаршыланы.
– Башҡорт милли музыка ҡоралдары менән танышһығыҙ, тимәк?
– Әлбиттә. Иң күбе ҡурай менән ҡумыҙ тураһында беләм.
– Башҡорт ҡумыҙы менән яҡут хомусы ныҡ оҡшаш. Әллә шулай ҙа айырмалары бармы?
– Был музыка ҡоралдары үҙенсәлеге менән ныҡ айырыла, тип әйтеп булмай. Бөтөн донъяла уларға оҡшаш боронғо уйын ҡоралдары бар. Улар бары рәүеше, материалы, атамаһы менән айырыла. Әммә асылдары, төҙөлөш­тәре, тауышты сығарып алыу яғынан барыһы ла оҡшаш. Яҡут хомусы уйнау алымы менән айырыла, тип уйлайым: беҙ күберәк өҫ яҡтан һуғып уйнайбыҙ (русса әйткәндә, был алым “якутский бой” тип атала икән – Р.Ғ.). Ҡул суҡтары өҫ яҡта ҡалыуға ҡарап, уйнаусының тап хомуста көй сығарғанына төшөнөргә мөмкин.
– Беҙҙең ҡумыҙҙа уйнап ҡара­нығыҙмы? Был һеҙгә бер ниндәй ауырлыҡ та тыуҙырмайҙыр?
– Эйе, башҡорт ҡумыҙында уйнаным, бик оҡшаны. Уның тауышы шул тиклем матур, тылсымлы! Ғөмүмән, варганда уйнаған кеше уның бөтә төрҙәрендә лә уйнай ала.
– Хомуста ҡасан уйнай башлағайнығыҙ? Тағы ниндәй милли музыка ҡоралдарында уйнайһығыҙ?
– Хомуста алты йәштән алып уйнайым. Беҙҙең күршелә яҡут ғаиләһе йәшәй ине. Уларҙа ошо боронғо музыка ҡоралы булды. Мин уларҙың ҡыҙы менән дуҫ инем. Хомуста әхирәтем менән икәүләп уйнай торғайныҡ.
– Әйтегеҙ әле, һеҙҙеңсә, яҡут мәҙәниәтенең үҙенсәлеге нимәлә?
– Яҡут мәҙәниәте тәү һынланышында һаҡланған, йәғни йөҙәр йыл элек ниндәй булһа, ул әле лә шундай. Был, моғайын, ҡатмарлы тәбиғәт шарттарына ла бәйлелер: беҙҙә ҡыш һауа температураһы – минус 60, ә йәйгеһен плюс 40 градусҡа барып етә! Шуға ла башҡа халыҡтар Яҡутстанға йәшәргә барырға ынтылмаған. Ситтән килгәндәрҙең йоғонтоһо булмағанға күрә лә, урындағы халыҡтың мәҙәниәте шулай яҡшы һаҡланғандыр. Саха мәҙәниәте мәңгелек туңда һаҡланған яҡут бриллианты ише саф һәм тәбиғи.
– Өфөгә беренсегә генә килмәйһегеҙ, тимәк, ошо сәфәрҙәр араһында башҡорт милли аш-һыуын да тәмләп ҡараған­һығыҙҙыр? Иң оҡшағаны нимә булды?
– Өфөгә килеүем бик оҙаҡҡа булмаһа ла, – бер-ике көн генә, – мин данлы ҡаҙыны, бишбармаҡты, башҡортса мантыны ашап ҡараным. Мин – төньяҡ ҡыҙы, беҙ ҙә, һеҙҙең кеүек, итле ризыҡтарға өҫтөнлөк бирәбеҙ, ниндәйҙер үҙенсәлекле, экзотик тәмдәр эҙләп ҡаңғырмайбыҙ. Шуға ла башҡорт аш-һыуы миңә бик тә яҡын, үҙебеҙсә тәмле, аңлайышлы тойолдо. Яҡут кухняһы менән оҡшашлыҡтары бар, әлбиттә. 
– Һеҙҙең Башҡортостанда үткән Фольклориаданан алған тәьҫораттарығыҙ ниндәй? Ғөмү­мән, был бөтә донъя халыҡтары мәҙәниәте фестиваленең әһәмиәте нимәлә?
– Фольклориада – ул тотош Йыһан! Ул – шундай оло изгелек, ҡыуаныс, яҡшы энергия сығанағы!  Был бар донъяны берләштергән байрамда төрлө халыҡтар мәҙәниәте тыуҙырған ыңғай хис-тойғо, иң ҡиммәтле, иң мәңгелек нәмәләр – халыҡтарыбыҙ мәҙәниәте менән алмашыу тотош донъяны илһамландыра, ыңғай яҡҡа көйләй. Фольклориада – ул бар халыҡ­тарҙың берләшеүе, дуҫлашыуы, ә был ерҙәге иң ҙур ҡиммәттәрҙе – Йәшәүҙе, Мөхәббәтте – данлай!
– Олена, ваҡыт табып, әңгәмәләшкәнегеҙ, күңелдәрҙе яҡтылыҡҡа, тылсымға сорнаған матур, үҙенсәлекле уйнауығыҙ өсөн рәхмәт! Өфө тамашасыһы һеҙҙе ихлас көтөп ҡала!
Фольклориаданың Европа һәм Азия ҡитғалары тоташҡан Башҡортостан төбәгендә үтеүе ҙур мәғәнәгә эйә. Төрлө халыҡ мәҙәниәттәренең бер-береһенә үтеп инеүе Көнсығыш менән Көнбайышты ғына түгел, бөтә донъя халыҡтарын да дуҫ­лаштыра. Улар, бер-береһенең йәшәйеше, ҡаҙаныштары менән танышып, үҙ рухи йолаларының байлығын һәм үҙенсәлеген аңлап, дөйөм мәҙәни тормошто байыта һәм араларын яҡынайта. Бөтә донъя фольклориадаһын Өфөлә үткәреү – Башҡорт­остандың милләт-ара берҙәм­лекте, халыҡтар дуҫлығын үҫтереүгә, шуның менән Рәсәйҙең берҙәмлеген нығытыуға индергән өлөшөн таныу ул. 
- Рәүилә ҒАТАУЛЛИНА әңгәмәләште.","6 Август 2021, 13:55",Фольклориада,Na
https://bashgazet.ru/articles/folkloriada/2021-07-16/r-berege-ba-alap-b-tk-l-sh-inder-e-2424282,"""Һәр берегеҙ баһалап бөткөһөҙ өлөш индерҙе""",VI Бөтә донъя фольклориадаһын үткәреүҙә әүҙем ҡатнашҡандарға Хөкүмәт Премьер-министры урынбаҫары Азат Бадранов дәүләт наградалары тапшырҙы.,"Бөгөн баш ҡалала CIOFF VI Бөтә донъя фольклориадаһын үткәреүҙә әүҙем ҡатнашҡандарға Хөкүмәт Премьер-министры урынбаҫары Азат Бадранов дәүләт наградалары тапшырҙы.
""3 – 10 июлдә Евразия континентының ҡап уртаһы – Өфө ҡалаһында донъя мәҙәниәтендәге иң сағыу сараларҙың береһе – Фольклориада үтте. Бер аҙнаға Башҡортостан фольклор, туризм, ҡунаҡсыллыҡ үҙәгенә әүерелде. VI Бөтә донъя фольклориадаһы юғары кимәлдә ойошторолоуы, һәр яҡлап санитар-эпидемиологик сараларҙың үтәлеүе менән айырылып торҙо.
Башҡортостан Башлығы Радий Хәбиров исеменән сараны үткәреүҙә ҡатнашҡан һәр кемгә рәхмәт һүҙҙәрен еткерәм"", - тине Азат Шамил улы.
Башҡортостан Башлығы ҡарары менән Х. Әхмәтов исемендәге Башҡорт дәүләт филармонияһы директоры, Бөтә донъя фольклориадаһын асыу һәм ябыу тантанаһының баш режиссеры, “Фольклориада йөрәге” фестивален ойоштороусы Айҙар Зөбәйҙуллин Салауат Юлаев ордены менән бүләкләнде. Республиканың мәҙәни программалар һәм гастроль эшмәкәрлеге дирекцияһы етәксеһе урынбаҫары Антон Мазетов менән белгестәр Айһылыу Байғусҡарова, Екатерина Хәйбуллина; Башҡортостан Мәҙәниәт министрлығының социаль мәҙәниәт бүлеге етәксеһе Ирек Имәнғәлин, Республика халыҡ ижады үҙәгенең генераль директоры урынбаҫарҙары Владислав Мансуров менән Альбина Юлдашбаева, ошо уҡ ойошманың бүлек мөдире Зарина Хәсәноваға Башҡортостан Республикаһының Почет грамоталары тапшырылды.
А. Абдразаҡов исемендәге “Башҡортостан” киностудияһы директоры Юнир Әминевкә; Республика халыҡ ижады үҙәге режиссеры Линара Таһирова менән бүлек мөдире Эльвира Әхмәтйәноваға; “Мираҫ” йыр һәм бейеү фольклор ансамбле директоры Байрас Ишбирҙинға; “Башҡортостан” дәүләт концерт залы режиссеры Илшат Фәхретдиновҡа; Башҡортостан Мәҙәниәт министрлығының социаль мәҙәниәт эшмәкәрлеге бүлеге белгесе Земфира Ярмуллинаға; Республиканың хәрби музейы директоры Илшат Үтәевкә “Башҡортостандың атҡаҙанған мәҙәниәт эшмәкәре” тигән маҡтаулы исем бирелде.
“Башҡортостандың атҡаҙанған транспорт хеҙмәткәре” исеме Транспорт идаралығы водителе Олег Чувыровҡа тапшырылды. Шулай уҡ Азат Бадранов Башҡортостан Башлығы Радий Хәбировтың Рәхмәт хаттарын VI Бөтә донъя фольклориадаһын үткәреү буйынса дирекция хеҙмәткәрҙәре, Фольклориаданың медиа-штабы, Башҡортостандың мәҙәни программалар дирекцияһы, Республика халыҡ ижады үҙәге, Х. Әхмәтов исемендәге Башҡорт дәүләт филармонияһы, Башҡортостандың эпидемиология һәм гигиена үҙәге хеҙмәткәрҙәренә һәм башҡаларға тапшырҙы.
Был тантаналы саранан тыш, Х. Әхмәтов исемендәге Башҡорт дәүләт филармонияһында Башҡортостандың мәҙәниәт министры Әминә Шафиҡова шулай уҡ VI Бөтә донъя фольклориадаһында ҡатнашҡан мәҙәниәт хеҙмәткәрҙәренә ведомство наградаларын тапшырҙы.
""Фольклориада Башҡортостан ғына түгел, бөтә Рәсәй өсөн ҙур һәм әһәмиәтле сара булды. Республика оло эш атҡарҙы, барыбыҙ бер команда булып тупланып, юғары кимәлдә эшләнек. Һәр берегеҙ сараны үткәреүгә баһалап бөткөһөҙ өлөш индерҙе"", - тине Әминә Ивний ҡыҙы.
Рәмил Нафиҡов фотолары.
 
 ","16 Июль 2021, 23:15",Фольклориада,Na
https://bashgazet.ru/articles/folkloriada/2021-07-12/haly-diplomatiya-yn-tere-g-tos-l-sh-inder-ek-2402184,“Халыҡ дипломатияһын үҫтереүгә тос өлөш индерҙек”,VI Бөтә донъя фольклориадаһына бәйле бөгөнгө оператив кәңәшмәлә ниҙәр әйтелде?,"Башҡортостандың мәҙәниәт министры аҙналыҡ оператив кәңәшмәлә белдереүенсә, VI Бөтә донъя фольклориадаһы сараларын республикала 300 меңдән ашыу кеше ҡараған. Унда донъяның 37 иленән бер меңдән ашыу кеше килгән. Байрамды ойоштороуға 3,5 меңдән ашыу ирекмән, журналист, куратор, тәржемәсе һәм башҡалар йәлеп ителгән.
Халыҡ ижады байрамы 28 концерт майҙансығында үткән. Фольклориада парадында 2700 кеше ҡатнашҡан, ике донъя рекорды ҡуйылған. “Донъя халыҡтарының битлектәре” күргәҙмәһендә 27 илдән 32 экспонат ҡуйылған. Баш ҡаланың Салауат Юлаев исемендәге майҙанында һөнәрселәр күргәҙмәһендә 37 дәүләттән оҫталар үҙ эштәрен тәҡдим итте.
Әминә Шафиҡова әйтеүенсә, Фольклориадала ҡатнашыусыларҙың барыһы ла Башҡортостан тәбиғәтенә һоҡланыуын йәшермәне, республика халҡының ҡунаҡсыллығына юғары баһа бирҙе.
Фольклориадала санитария-эпидемиологик талаптарҙың үтәлешенә айырым иғтибар бирелде. “Роспотребнадзор”ҙың республика идаралығы етәксеһе Анна Казак байрам барышында 4418 лаборатор тикшеренеү үткәрелеүе тураһында һөйләне. 28 пробала йоғошло ауырыу, шул иҫәптән ковид һәм киҫкен респиратор сир асыҡланған. Ауырыуҙар теркәлгән коллективтар Фольклориада сараларында ҡатнаштырылмаған. Әйткәндәй, байрамға килгәндәрҙең 80 проценттан ашыуы алдан уҡ вакцина яһатҡан.
Радий Хәбиров ҙур сараға әҙерлектә һәм уны үткәреүҙә ҡатнашҡандарҙың барыһына ла рәхмәт әйтте.
– Ошо фестивалде үткәреп, беҙ халыҡ дипломатияһын үҫтереүгә лә тос өлөш индерҙек, – тине ул.
 
Фото: glavarb.ru/rus/press_serv/novosti/143486.html
Сығанаҡ: glavarb.ru/rus/press_serv/novosti/143486.htm","12 Июль 2021, 18:00",Фольклориада,Na
https://bashgazet.ru/articles/folkloriada/2021-07-12/respublikala-balalar-folkloriada-y-bulyrmy-2402001,Республикала Балалар фольклориадаһы булырмы?,Аҙналыҡ оператив кәңәшмәлә мәҙәниәт министры Әминә Шафиҡова ошо хаҡта белдерҙе.,"Республика Башлығы Радий Хәбиров үткәргән аҙналыҡ оператив кәңәшмәлә мәҙәниәт министры Әминә Шафиҡова Фольклориада йомғаҡтары, Балалар фольклориадаһы тураһында һөйләне.
Уның әйтеүенсә, Республика халыҡ ижады үҙәге менән CIOFF Өфөлә Балалар фольклориадаһын үткәреү тураһында һөйләшеүҙәр уҙғарҙы. Фольклор фестивалдәре һәм халыҡ сәнғәте ойошмаларының халыҡ-ара советы был мәсьәлә хаҡында әлегә уйлай.
“Балалар фольклориадаһы буйынса аныҡ ҡарар быйыл ноябрҙә Будапештта CIOFF советында ҡабул ителәсәк”, – тине Әминә Ивний ҡыҙы.
 
Фото: culture.ru","12 Июль 2021, 14:30",Фольклориада,Na
https://bashgazet.ru/articles/folkloriada/2021-07-11/folkloriada-andar-a-2401641,Фольклориада – һандарҙа,"Башҡортостандағы Фольклориада тураһында сит илдәрҙә күпме материал баҫылды, нисә пост ҡуйылды?","Башҡортостанда VI Бөтә донъя фольклориадаһы (CIOFF) тамамланды. Фестиваль 3 июлдән 10 июлгә тиклем дауам итте. 37 илдән төрлө милләт вәкилдәре йыйылды.
Сара барышында бер әйлән-бәйләндә ҡатнашҡан илдәр һәм милләттәр һаны буйынса ике донъя рекорды ҡуйылды. Унда донъяның 57 иле һәм 71 милләт вәкилдәре тупланды. Әйлән-бәйләндә 2 700-ҙән ашыу кеше ҡатнашты.
“Өфө – Арена” боҙ һарайында тантананы асыуҙа бер меңдән ашыу артист ҡатнашты, 500-ҙән ашыу интеллектуаль яҡтылыҡ приборы ҡулланылды, 800 квадрат метр яҡтылыҡ экраны, үҙенсәлекле автоматлаштырыу механизмы һәм системалары, лазерлы видеопроекторҙар һәм башҡа тәьҫиле саралар файҙаланылды.
“Торатау” конгресс-холы алдындағы амфитеатрҙа үткәрелгән байрамды ябыу сараһында донъяның 19 ил вәкиле сығыш яһаны, алты истребителдән торған авиашоу  мауыҡтырғыс булды.
Өфөләге төп сәхнәлә - “Фольклориада йөрәге”ндә һәм республиканың 22 районында 61 концерт ойошторолдо. Сарала ҡатнашыусылар төбәк буйлап 10 мең километр юл үтте.
4 июлдән 9 июлгә тиклем республиканың Милли музейында “Донъя халыҡтарының маскалары” тигән халыҡ-ара күргәҙмә һәм “Донъя халыҡтарының музыка ҡоралдары” фотолар күргәҙмәһе халыҡты ҡабул итте. Фестивль барышында Өфөлә фан-зоналар эшләне. Сараны трансляциялау өсөн өс майҙанда экрандар һәм тауыш аппаратуралары ҡуйылды.Баш ҡала халҡы һәм ҡунаҡтары тура эфирҙа барған тапшырыуҙарҙы асыҡ һауала ҡарай алды.
4 июлдән 10 июлгә тиклем “Торатау” конгресс-холының өҫкө майҙанында халыҡ-ара кәсептәр һәм һөнәрҙәр күргәҙмәһе эшләне. Өфө ҡалаһының 39 предприятиеһы, ойошмаһы һәм эшҡыуарҙары сувенир продукцияһын халыҡҡа тәҡдим итте. 50 илдә Башҡортостандағы Фольклориада тураһында материалдар баҫылып сыҡты. Сит ил социаль селтәрҙәрендә 1,5 меңдән ашыу пост донъя күрҙе. Донъяның 30 илендә киң мәғлүмәт саралары, телерадиокомпаниялар Башҡортостанда үткән сараны яҡтыртты.
Фото: Айрат Нурмөхәмәтов.
 
 ","11 Июль 2021, 10:00",Фольклориада,Na
https://bashgazet.ru/articles/folkloriada/2021-07-10/cioff-prezidenty-filipp-bossan-a-haly-tar-du-ly-y-mi-aly-2401604,CIOFF Президенты Филипп Боссанға - Халыҡтар дуҫлығы миҙалы! ,"“VI Бөтә донъя фольклориадаһы аҙағында халыҡтар мәҙәниәтенең, кешелеклек кеүек сифаттарҙың мөһим икәненә тағы ла бер тапҡыр төшөндөк"". ","Бөтә донъя фольклориадаһын Башҡортостанда ойоштороуҙа ҙур өлөш индергәндәре өсөн Башҡортостан Башлығы Радий Хәбиров Указы менән CIOFF Президенты Филипп Боссан һәм Рәсәй дәүләт халыҡтар ижады йорто директоры Тамара Пуртова Халыҡтар дуҫлығы ордены менән бүләкләнде.
 
Ҡунаҡтар өсөн был көтөлмәгән ваҡиға булған күрәһең – Филипп Боссан да, Тамара Пуртова ла күҙ йәштәрен йәшермәне.
“VI Бөтә донъя фольклориадаһы аҙағында халыҡтар мәҙәниәтенең, кешелеклек кеүек сифаттарҙың мөһим икәненә тағы ла бер тапҡыр төшөндөк.
Фольклориадала ҡатнашҡан бар делегациялар ҙа был фестивалдең Өфөлә гөрләп үтеүе өсөн ҙур көс һалды.
Пандемия кеүек касафатҡа ла ҡарамай был сараны үткәреү һөҙөмтәһенә ирештек. Фольклориада пандемия ваҡытында ойошторолоған ҙур сара булараҡ тарихҡа инәсәк.
Башҡортостан  Башлығы Радий Хәбировҡа, мәҙәниәт министры Әминә Шафиҡоваға ҙур рәхмәт һүҙҙәрен еткергем килә.
 
CIOFF ойошторған фестивалдәрҙә осрашырға яҙһын!” – тине Филипп Боссан, һәм рәсми рәүештә VI Бөтә донъя фольклориадаһын ябыҡ, тип иғлан итте.
 
Айрат Нурмөхәмәтов фотоһы.
 ","10 Июль 2021, 22:50",Фольклориада,Na
https://bashgazet.ru/articles/folkloriada/2021-07-10/selt-r-du-ly-simvoly-2401622,Селтәр – дуҫлыҡ символы,Башҡорт ҡатын-ҡыҙҙарының биҙәүесе VI Бөтә донъя фольклориадаһының символына әйләнде. ,"VI Бөтә донъя фольклориадаһын ябыу тантанаһында башҡорт ҡатын-ҡыҙҙарының селтәренә символик тәңкә тегелеп, был биҙөүес Башҡортостандың Милли музейына тапшырылды.
– Фольклориадала ҡатнашыусыларҙың тәңкәле селтәре – халыҡтарҙы берләштереү символына эйә, – тине Башҡортостан мәҙәниәт министры Әминә Шафиҡова. – Шул уҡ ваҡытта матди-мәҙәни ҡомартҡы объекты ла һанала. Беҙ халҡыбыҙҙың традицияларына тоғро ҡалабыҙ.
 
 
Фото: ирекле сығанаҡтарҙан.","10 Июль 2021, 22:45",Фольклориада,Na
https://bashgazet.ru/articles/folkloriada/2021-07-10/k-y-sht-re-asha-hushlashalar-2401602,Күҙ йәштәре аша хушлашалар...,VI Бөтә донъя фольклориадаһы ябыҡ тип иғлан ителде.,"VI Бөтә донъя фольклориадаһын рәсми рәүештә ябыр өсөн сәхнәгә Башҡортостандың мәҙәниәт министры Әминә Шафиҡова, CIOFF Президенты Филипп Боссан, ошо уҡ ойошма вәкилдәре,  Рәсәй дәүләт халыҡтар ижады йорто директоры Тамара Пуртова күтәрелде.
 
“Һеҙҙең менән хушлашыуы яманһыу, хатта күк тә илай, - тип башланы телмәрен мәҙәниәт минтистры Әминә Шафиҡова, - Оҙаҡҡа айырылышмаҫбыҙ, әле күп тапҡырҙар осрашырбыҙ, тип ышанғы килә. Фольклориадаға килгәндәрҙең барыһы ла Рәсәйҙең, Башҡортостанджың ҡунаҡсыллығын татығандыр, тигән өмөттәбеҙ.
Был көндәрҙә республика ҙур бер концерт майҙанына әүерелде, ә сит ил ҡунаҡтары урындағы халыҡты үҙҙәренең сығыштары, мәҙәниәттәре менән хайран итте. Ә уларҙың русса, башҡортса йырлауҙары айырым бер тамаша!”
 
Министр Башҡортостан Башлығы Радий Хәбиров исеменән Бөтә донъя фольклориадаһына килгәндәргә яңы танышыуҙар, яңы дуҫлыҡ ептәре, йылы мөнәсәбәт өсөн рәхмәт һүҙҙәре еткерҙе.
 
Айрат Нурмөхәмәтов фотоһы","10 Июль 2021, 22:35",Фольклориада,Na
https://bashgazet.ru/articles/folkloriada/2021-07-10/hush-folkloriada-2021-2401599,"Хуш, Фольклориада-2021! ",“Фольклориада йөрәге”ндә фестивалдә ҡатнашҡан илдәрҙең сығыштары тамам.,"“Фольклориада йөрәге”ндә фестивалдә ҡатнашҡан илдәрҙең сығыштары тамам. Тулҡынландырғыс мәл – CIOFF -тың милли секциялары етәкселәре, делегаттар Тыныслыҡ ағасына төҫлө таҫмалар бәйләне. Был мәлдә күптәрҙең күҙҙәренә йәш килгәндер. VI Бөтә донъя фольклориадаһының иҫтәлеге булып ҡаласаҡ башҡорт ҡатын-ҡыҙҙарының милли биҙәүесе – селтәр рәүешендә эшләнгән биҙәүескә һуңғы билдә һалынды – Фольклориадала ҡатнашҡан илдәрҙең тәңкәләре тегеп ҡуйылды. Иҫтәлекле селтәр Башҡортостандың Милли музейында һаҡланасаҡ.
Аҙнанан ашыу барған милли мәҙәниәттәр фестивале тамамланыуға яҡынайған һайын, күңелдәр йомшара бара, шатлыҡ хисе еңел һағыш менән ҡатыша...
Кульминацион мәл – теләктәр яҙылған ваҡыт капсулаһын VII Фольклориада вәкилдәренә еткереү. Был иҫтәлекле сараны Башҡортостандың мәҙәниәт министры Әминә Шафиҡова тормошҡа ашырҙы: капсуланы CIOFF президенты Филипп Боссан ҡулына тапшырҙы.
Бынан аҙаҡ, Фольклориаданың рәсми рәүештә ябылыуын иғлан итер өсөн, Ә. Шафиҡова менән Ф. Боссан һүҙ алды. Бар тирә-яҡ, тамашасылар, ҡатнашыусылар был мәлдә моңло һағышҡа сорналды.  
А.Нурмөхәмәтов фотолары.
 ","10 Июль 2021, 22:30",Фольклориада,Na
https://bashgazet.ru/articles/folkloriada/2021-07-10/folkloriada-a-a-ylyshy-bul-andar-y-bary-yna-la-r-hm-t-2401597,“Фольклориадаға ҡағылышы булғандарҙың барыһына ла рәхмәт!” ,"Башҡортостан Башлығы Радий Хәбиров социаль селтәрҙәрҙә пост һәм видеояҙма менән уртаҡлашып, VI Бөтә донъя фольклориадаһын үткәреүгә ҡағылышы булғандарҙың барыһына ла рәхмәт белдерҙе. ","Башҡортостан Башлығы Радий Хәбиров социаль селтәрҙәрҙә пост һәм видеояҙма менән уртаҡлашып, VI Бөтә донъя фольклориадаһын үткәреүгә ҡағылышы булғандарҙың барыһына ла рәхмәт белдерҙе.
“Башҡортостанда Фольклориада барған был көндәрҙә беҙҙең идара итеү командаһы айырым режимда эшләне. Һәр ерҙә лә тәртип, ҡунаҡтарға – уңайлы, халыҡҡа ҡыҙыҡлы булыуы мөһим ине. Әлбиттә, фестивалдең һығымталарын айырым яһаясаҡбыҙ әле. Әммә әле үк тыныслыҡ һәм изгелек байрамын булдырҙыҡ, тип әйтә алам. Республиканың ауыл һәм ҡалаларында тиҫтәләрсә концерттар, телеканалдарҙа бер нисә тәүлек барған тура трансляциялар, планетаның төрлө мөйөштәрендәге киң мәғлүмәт сараларындағы меңдәрсә яҙмалар, яңы таныштар, ҡатнашыусы илдәр араһындағы ысын дуҫлыҡ...
Беҙ Рәсәйҙең сағыу һәм ҡунаҡсыл, диалогҡа һәм яңы мөмкинлектәргә асыҡ ил булыуын тағы бер тапҡыр раҫланыҡ.
Фольклориадаға ҡағылышы булғандарҙың барыһына ла рәхмәт! Барығыҙға ла тыныслыҡ, сағыу тәьҫораттар һәм һаулыҡ теләйем!” – тип яҙҙы ул.
 
 ","10 Июль 2021, 22:25",Фольклориада,Na
https://bashgazet.ru/articles/folkloriada/2021-07-10/bynday-saralar-milli-imm-tt-r-e-ba-alar-a-bulyshly-it-2401591,Бындай саралар милли ҡиммәттәрҙе баһаларға булышлыҡ итә,Эльвира Айытҡолова VI Бөтә донъя фольклориадаһы тураһында тәьҫораттары менән уртаҡлашты. ,"Башҡортостан Дәүләт Йыйылышы – Ҡоролтай рәйесе урынбаҫары, Бөтә донъя башҡорттары ҡоролтайы Президиумы рәйесе Эльвира Айытҡолова VI Бөтә донъя фольклориадаһы тураһында бай тәьҫораттары менән уртаҡлашты. 
– Башҡортостандағы фольклорида – халыҡ фольклорын өйрәнеүгә һәм үҫтереүгә көслө этәргес ул. Фестиваль бөтә республика өсөн халыҡ ижады байрамына әйләнде, – тине Эльвира Ринат ҡыҙы. – Ошо көндәрҙә мин Учалыла булдым, концерт ҡараным. Башҡортостан тағы ла бер тапҡыр ҡунаҡсыл төбәк икәнен күрһәтте, шул уҡ ваҡытта беҙҙҙә бай мәҙәниәт һаҡланған, милләт-ара дуҫлыҡ көслө. Ә энергетика! Һәр ҡалала һәм районда урындағы халыҡ ҡунаҡтарҙы яҡты йөҙ менән ҡаршы алды. Беҙҙең телефондарҙа иҫтәлеккә әллә күпме фотолар ҡалды.
Эльвира Айытҡолова әйтеүенсә, “Ҡулға-ҡул” девизы аҫтында үткән дуҫлыҡ әйлән-бәйләнендә ике рекорд ҡуйылыуы - үҙе бер иҫтәлекле ваҡиға. Бөгөн “Рус витяздары”ның күрһәтмә сығыштарын барыһы ла кинәнеп ҡараны, иҫ киткес тамаша булды! Фестиваль беҙҙәге мәҙәни генә түгел, ә техник ҡеүәтте лә күрһәтте.
Фольклориада сиктәрендә Учалы һәм Белорет тарафтарына Швейцария, АҠШ, Черногория, Коста-Рика, Албания, Венгрия, Ҡырғыҙстан илдәренән коллективтар барып ҡайтты. Ундағы майҙансыҡтарҙа ҡунаҡтар бейеүҙәр күрһәткән, йыр-моң бүләк иткән. Концерттарҙан тыш, был ҡалаларҙа тамашасылар халыҡтар парадын ҡараған, күргәҙмәләр эшләгән, йәрминкәләр ойошторолған. Әлбиттә, бөтә төр санитария талаптары үтәлгән.
Әйтергә кәрәк, Башҡортостанда “Бәләкәй ватан мәҙәниәте” проекты эшләй, уның кураторы – Эльвира Айытҡолова.
– Был көндәрҙә Башҡортостан бик яуаплы миссияны башҡарҙы, Рәсәйҙе танытты, – тине Эльвира Айытҡолова. – Байрам сағыу ҙа, иҫтә ҡалырлыҡ та итеп уҙғарылды. Ҡунаҡтарҙың оҫталығына хайран ҡалдыҡ, шул уҡ ваҡытта үҙебеҙҙең республикабыҙҙың мәҙәни потенциалы бай икәненә йәнә бер тапҡыр инандыҡ. Беҙҙә 120-нән ашыу милләт йәшәй, һәр береһе үҙенең мәҙәниәтенә эйә.
Эльвира Ринат ҡыҙы билдәләүенсә, әле ауыл клубтарын һаҡлау өсөн ҡулдан килгәндең барыһы ла эшләнә. Унда бихисап үҙешмәкәр һәм халыҡсан коллективтар бар. ""Һәр береһенә костюмдар һәм башҡа йәһәттән ярҙам итәбеҙ, матди-техник базаһын нығытабыҙ. Әлбиттә, ошо проектта ҡатнашҡан ауыл клубтары күҙгә күренеп үҫте, шуға күрә улар ҡунаҡтар алдында ла лайыҡлы сығыш яһаны"", - тине ул.
 
Фото: асыҡ сығанаҡтарҙан.","10 Июль 2021, 21:40",Фольклориада,Na
https://bashgazet.ru/articles/folkloriada/2021-07-10/folkloriada-y-r-ge-nd-bar-y-r-kt-r-berg-tipte-2401587,“Фольклориада йөрәге”ндә бар йөрәктәр бергә типте,Өфө амфитеатрында VI Бөтә донъя фольклориадаһын ябыу тантанаһы дауам итә.  ,"VI Бөтә донъя фольклориадаһын ябыу тантанаһы дауам итә.
Рәсәй мәҙәниәтен сағылдырған М. Пятницкий исемендәге Дәүләт академия рус халыҡ хоры, Башҡортостанды танытҡан ""ғәскәровсы""ларҙың ялҡынлы бейеүе, “Арғымаҡ” төркөмө сығышынан һуң сәхнә түренә Фольклориадаға төрлө илдәрҙән килгән делегаттар сыҡты: Боливия, Коста-Рика, Колумбия, Хорватия, Эстония, Индонезия, Камерун, Польша, Черногория, Панама...
Милли кейемдәр, йыр-бейеүҙәр төрлөлөгөнән күҙҙәр ҡамаша, ҡунаҡтарҙы амфитеатрға йыйылған халыҡ ихлас алҡыштар менән оҙата. Ҡаҙағстан вәкилдәрен тамашасылар айырыуса йылы ҡаршы алды, “О-о, күршеләр сыға!” – тип сәләмләне.
Бөгөнгө йылы тамашала 19 ил коллективы сығыш яһай. Кисәнең саҡырылған ҡунағы – Югославия һәм серб кинорежиссеры, билдәле актер Эмир Кустурица.
Әле фольклориаданы ябыу тамашаһының иң ҡыҙған мәле.
 
Айрат Нурмөхәмәтов фотолары.","10 Июль 2021, 21:10",Фольклориада,Na
https://bashgazet.ru/articles/folkloriada/2021-07-10/rumyn-y-ary-bash-ort-a-alyn-atyp-al-an-2401572,Румын ҡыҙҙары башҡорт һаҡалын һатып алған,"""Башҡортостандағы фестиваль күпкә масштаблы ғына түгел, әллә күпмегә сағыуыраҡ һәм тәьҫирлерәк тә...""","Әлеге сәғәттәрҙә Башҡортостан VI Бөтә донъя фольклориадаһын тамамлай. Йомғаҡлау тамашаһына фестивалдә ҡатнашҡан бар илдәрҙең дә тиерлек коллективтары йыйылды. Оло байрам ябылғанға тиклемге һанаулы ваҡытты бушҡа үткәрмәҫкә тырышып, сит ил вәкилдәре иҫтәлекле мәлдәрҙе фотоға төшөрөргә, ""Фольклориада йөрәге"" типкән матур майҙандан асылған хозур күренештәр солғанышында үҙҙәрен дә һынландырып ҡалырға ашыға. Форсаттан файҙаланып, артистар янына ашыҡтыҡ. Фотола һеҙ күргән өс һөйкөмлө кеше – Румыниянан килгән ике Алекс һәм Теодора.
Румыниянан килгән делегаттар шундай ҙур сәхнәлә, күмәк кеше алдында тәүге тапҡыр сығыш яһаған, шуға күрә Фольклориаданан алған иң сағыу тәүге тәьҫораттары ла ошо сығыш менән бәйле. 
Алекстарҙың береһенә (фотола - һулда) Көньяҡ Кореяла үткән Фольклориадала (2012 йыл – авт.) ҡатнашырға яҙған. ""Башҡортостандағы фестиваль күпкә масштаблы ғына түгел, әллә күпмегә сағыуыраҡ һәм тәьҫирлерәк тә, – ти ул. – Айырыуса фестивалде асыу тантанаһы быға тиклемгеләр араһынан ҡырҡа айырыла, ныҡ эффектлы шоу булды, ауыҙыбыҙҙы асып ҡараныҡ"". 
Ә румын ҡыҙҙары үҙҙәренә башҡорт ҡатын-ҡыҙҙарының милли биҙәүесе – тәңкәләр менән биҙәлгән һаҡалды – һатып алған. ""Өфөләге һәйкәлдәрҙе ҡарап йөрөнөк. Айырыуса Салауат батырығыҙға ҡуйылған һәйкәл, Дуҫлыҡ монументы иҫтә ҡалды. Монументтағы башҡорт ҡыҙы таҡҡан биҙәүесте күреп һоҡландыҡ. Һеҙҙең оҫталарығыҙ ҙа ундайҙы эшләй икән, табыуы ҡыйын булманы, – ти Теодора. – Биҙәүесте Румынияға ҡайтҡас та тағып йөрөйәсәкбеҙ әле!""
Румын дуҫтарға бөгөн бер аҙ моңһоу ҙа, сөнки һигеҙ көн буйы барған дуҫлыҡ, матурлыҡ, халыҡтар берҙәмлеге байрамы аҙағына яҡынлаша. Донъяла халыҡтар тыныслыҡта йәшәп, ошондай иҫтәлекле мәҙәни сараларҙа яңынан осрашырға яҙһын, тигән изге теләктәрен еткерҙе улар.  
 
Автор фотоһы.","10 Июль 2021, 19:20",Фольклориада,Na
https://bashgazet.ru/articles/folkloriada/2021-07-10/f-k-gen-rus-vityazdary-bi-ne-2401557,"Өфө күген ""Рус витяздары"" биҙәне! ",VI Бөтә донъя фольклориадаһын ябыу тантанаһы авиашоуҙан башланды.,"VI Бөтә донъя фольклориадаһының бөгөн һуңғы көнө – фестивалде ябыу тантанаһы бара.
Ул Башҡортостан халҡын һәм Фольклориада ҡунаҡтарын беренсе минуттарынан уҡ әсир итте – байрамдар теҙмәһе авиашоу менән башланып китте. “Рус витяздары” пилотаж төркөмө Салауат Юлаев майҙаны, “Торатау” конгресс-холлы, уның амфитеатры өҫтөнән осоп, ғәжәп тамаша бүләк итте.
Су-30СМ менән Су-35 истребителдәре һауала төрлө алымдар эшләп кенә ҡалманы, “ҡойроҡ”тарынан ут та сәсте: фейерверктар һибелде. Самолеттарҙың һәр береһендә – 150-нән ашыу ат көсө, улар менән тәжрибәле осоусылар идара итә.
Бөтә донъя фольклориадаһын ябыу тантанаһы дауам итә, әлеге ваҡытта Пятницкий рус академия дәүләт хоры сығыш яһай, алда 19 илдән сығыштар көтөлә. Беҙҙекеләрҙән байрамды Фәйзи Ғәскәров исемендәге бейеү ансамбле һәм “Арғымаҡ” этно-рок төркөмө биҙәй.
Ғәжәйеп тамаша авиашоу менән генә сикләнеп ҡалмай, ҡала халҡын һәм Фольклориада ҡунаҡтарын лазер-шоу, байрам салюты көтә.
 
Айрат Нурмөхәмәтов фотоһы.","10 Июль 2021, 18:30",Фольклориада,Na
https://bashgazet.ru/articles/folkloriada/2021-07-10/m-rt-b-le-una-rus-telend-irken-aralasha-2401508,Мәртәбәле ҡунаҡ рус телендә иркен аралаша,Эмир Кустурица: Башҡортостанда иң оҡшағаны - тәбиғәт һәм...,"Югославия һәм серб кинорежиссеры, актер Эмир Кустурица VI Бөтә донъя фольклориадаһында ҡатнашыуын ҙур бәхет, тип һанай. Ул бигерәк тә Башҡортостан тәбиғәтенә ғашиҡ булыуын билдәләне. Мәртәбәле ҡунаҡ рус телендә иркен аралаша.
– Ғәжәп, Өфө ҡалаһы – тау башында, бик күркәм урында урынлашҡан, – тип һөйләй Эмир Кустурица. – Һеҙҙә – иркенлек. Күп ерҙәрҙә булдым, тәбиғәтегеҙ һәм кешеләрҙең асыҡ күңелле булыуы, беҙҙең менән ихлас аралашыуы оҡшаны.
Эмир Кустурица ҙур концерт программаһы алып килгән. Маҡсаты – халыҡтарҙы йыр-моң аша бәхет иленә әйҙәү. Фестиваль - ул донъя мәҙәниәтенең бер өлөшө, сәнғәтте һәм мәҙәниәтте үҫтереүгә бер аҙым, ти ижади шәхес. 
 
Фото: асыҡ сығанаҡтарҙан.","10 Июль 2021, 15:10",Фольклориада,Na
https://bashgazet.ru/articles/folkloriada/2021-07-10/b-g-n-folkloriada-yabyla-2401497,Бөгөн Фольклориада ябыла,"Тамашасыларҙы сағыу концерт, авиашоу һәм фейерверк көтә. Сараға инеү - бушлай. ","VI Бөтә донъя фольклориадаһын ябыу тантанаһы бөгөн, 10 июлдә, 17.00 сәғәттә “Торатау” конгресс-холы янындағы амфитеатрҙа башлана. Сараны ойоштороусылар әйтеүенсә, ҙур фольклор байрамын ябыу сағыу, иҫтә ҡалырлыҡ тамаша буласаҡ. 
Сара барышында Салауат Юлаев һәйкәле майҙаны өҫтөнән “Русские витязи” пилоттар төркөмөнөң осошо көтөлә. Әйтергә кәрәк, етеҙ самолеттар ОДК-УМПО етештергән мотор ярҙамында эшләй.
Концерт программаһына килгәндә, уны бөтә донъяға билдәле Пятницкий исемендәге Рус дәүләт академия халыҡ хоры аса. Айырыуса 19 илдең – Боливия, Коста-Рика, Колумбия, Хорватия, Эстония, Индонезия, Ҡаҙағстан, Ҡырғыҙстан, Польша, Черногория, Панама, Франция, Мексика, Румыния, Рәсәй, Эквадор, Швейцария, Үзбәкстан, Парагвай һәм республикабыҙҙың күренекле Фәйзи Ғәскәров исемендәге дәүләт академия халыҡ бейеүҙәре ансамбленең сағыу сығыштары көтөлә. Легендар Эмира Кустурицаны тамашасылар кинәнеп тыңлаясаҡ.
Сара һуңында Бөтә донъя фольклориадаһының әләме төшөрөлөп, CIOFF@ президенты Филипп Боссанға тапшырыласаҡ. Шулай уҡ әлеге фольклор байрамының үҙенсәлекле символы булған 37 илдең тәңкәһе тегелгән башҡорт селтәрен республикабыҙҙың Милли музейына тапшырыу ҙа иҫтәлекле мәлдәрҙең береһе буласаҡ. Артабан инде Өфө күген сағыу фейерверк уттары биҙәйәсәк. 
 
Фото: асыҡ сығанаҡтарҙан.","10 Июль 2021, 14:30",Фольклориада,Na
https://bashgazet.ru/articles/folkloriada/2021-07-10/m-r-zh-tt-r-va-yt-kapsula-yna-alyndy-2401491,Мөрәжәғәттәр ваҡыт капсулаһына һалынды ,VI Бөтә донъя фольклориадаһының ойоштороусылары һәм ҡатнашыусылары киләһе быуын вәкилдәренә һәм VII Бөтә донъя фольклориадаһы ҡатнашыусыларына төбәп мөрәжәғәт яҙҙы. ,"Бөгөн, 10 июлдә – VI Бөтә донъя фольклориадаһын ябыу көнөндә, мөрәжәғәттәр яҙылып, ваҡыт капсулаһына һалынды.
Шулай уҡ CIOFF менән Республика халыҡ ижады үҙәге араһында матди булмаған мәҙәни мираҫты һаҡлау, таратыу һәм киләһе быуындарға тапшырыу буйынса хеҙмәттәшлек тураһында протоколға ҡул ҡуйылды. Был хаҡтағы документҡа CIOFF Президенты Филипп Боссан һәм Республика халыҡ ижады үҙәгенең генераль директоры Артур Әлибәков ҡул ҡуйҙы. 37 илдән килгән ҡунаҡтар ошо иҫтәлекле ваҡиғаларҙың шаһиты булды.
Милли делегациялар ултырышында VI Бөтә донъя фольклориадаһының ойоштороусылары һәм ҡатнашыусылары киләһе быуын вәкилдәренә һәм VII Бөтә донъя фольклориадаһы ҡатнашыусыларына төбәп мөрәжәғәттәр яҙҙы һәм уларҙы ваҡыт капсулаһына һалды. Мөрәжәғәттә киләсәккә төбәлгән изге, ихлас теләктәр урын алды. Капсулаларға мөрәжәғәттәр менән бергә фольклориаданың символдары – тәңкәләр, биҙәүестәр, милли костюмдарҙың туҡыма өлгөләре лә һалынды. Мәҫәлән, CIOFF Президенты Филипп Боссан капсула эсенә – тәңкә, ә В.Д. Поленов исемендәге Рәсәй Дәүләт Халыҡ ижады йорто директоры Тамара Пуртова – рус матрешкаһын, Башҡортостан Республикаһының мәҙәниәт министры Әминә Шафиҡова иҫтәлекле биҙәүес төшөрҙө.
Шулай уҡ бөгөн иртәнсәк VI Бөтә донъя фольклориадаһының ойоштороусылары һәм ҡатнашыусылары Салауат Юлаев майҙанында иҫтәлеккә күмәк фотоға төштө.
Ҙур фольклор байрамын ябыу тантанаһы бөгөн 17.00 сәғәттә “Торатау” конгресс-холы янындағы амфитеатрҙа башлана. Программала – авиашоу, донъя һәм Рәсәй кимәлендә билдәле артистарҙың коллективтарҙың сығыштары ҡаралған. Байрам ҙур фейерверк менән тамамлана.
Инеү бушлай, битлек режимын һаҡлау – мотлаҡ.
 
Рәмил Нафиҡов фотолары.
 ","10 Июль 2021, 13:50",Фольклориада,Na
https://bashgazet.ru/articles/geroy-ar-d-ere/2023-10-30/o-a-lamay-bary-y-la-yaylanyr-3497523,“Оҙаҡламай барыһы ла яйланыр”,"""Эшемдең үҙенсәлеге шунда – теләгән ваҡытта, һис көтмәгәндә ашығыс ярҙам күрһәтеү йәиһә наркоз яһау өсөн саҡырып алыуҙары ихтимал""... ","Баш ҡаланың ашығыс медицина ярҙамы дауаханаһында анестезиолог-реаниматолог булып эшләгән Нияз Ғәлиев быйыл сентябрь айынан Луганск Халыҡ Республикаһы табиптарына ярҙамға килде. Ул Красный Лучтағы перинаталь үҙәктә сабыйҙарҙың һәм әсәләрҙең һаулыҡ һағында тора.
Үҙәктә эш көсөргәнешле һәм үтә яуаплы. 
“Беҙҙе бик йылы ҡаршыланылар, – ти табип. – Тәүге көн айырыуса иҫтә. Бала табыу йорто һәм гинекология бүлексәһе буйлап экскурсия үткәреп бөтәһен дә аңлаттылар. Беренсе эш көнөндә пациентым йәш ҡатынға кесарь киҫеме менән операция яһарға тура килде. Барыһы ла яҡшы тамамланды,һау-сәләмәт бала донъяға килде.
Анестезиолог-реаниматологтың  бурыстары күп. Бөтә хирургия әмәлиәттәрендә лә ауыртыуҙы баҫырға тейешбеҙ. Пациенттың хәле беҙҙең һиҙгер күҙәтеү аҫтында, кәрәк булғанда, реанимация сараларын үткәрәбеҙ.Төп эшебеҙ интенсив терапия палатаһында.Иң ауыр хәлдәге ауырыуҙар тап унда.
Иң яҡшы ял – ғаиләм менән аралашыу.Минең эштең үҙенсәлеге шунда –теләгән ваҡытта, һис көтмәгәндә ашығыс ярҙам күрһәтеү йәиһә наркоз яһау өсөн саҡырып алыуҙары ихтимал. Арып-талсыҡмау, эштән ялыҡмау өсөн ғаиләм, яҡындарым ярҙам итә. Луганскиҙа тап ошо  телефон аша аралашыу мәлдәрен һағынып көтәм. “Барыһы ла яҡшы”, тигәнде ишетеү менән шатланам.
 Минеңсә, оҙаҡламай бында бөтәһе лә яйланыр төҫлө. Гуманитар ярҙам килеп тора, Өфөлә, әлбиттә, медицина ҡорамалдары һәм йыһаздар яңы, заманса. Тиҙҙән Луганск Халыҡ Республикаһы дауаханаларында ла  хәл яҡшырыр тигән өмөт бар.
 
 
Фото: Һаулыҡ һаҡлау министрлығы.","30 Октябрь , 07:00",Геройҙар дәүере,Na
https://bashgazet.ru/articles/geroy-ar-d-ere/2023-10-29/artur-elshin-a-mi-al-tapshyryldy-3497501,Артур Ғәҙелшинға миҙал тапшырылды!,Яңыраҡ ул Сибай педагогия колледжында булды һәм уҡытыусылары менән осрашты.,"Күптән түгел, Баймаҡ районы Бетерә ауылы егете Артур Ғәҙелшиндың ваҡытлыса ялға ҡайтыуы, үҙе белем алған Сибай педагогия колледжында булып, кураторы Гөлнара Шәкироваға килеүе, студенттар менән осрашыуы хаҡында яҙған инек.
Әле Артур үҙенең ҡыуанысы менән уртаҡлаша: ул РФ Оборона министрлығының “Хәрби батырлығы өсөн” II дәрәжәле миҙалы менән бүләкләнгән. Әйткәндәй, Артур Ғәҙелшин өлөшләтә мобилизация башланғас та үҙенең ""Илама әсәй, илама..."" йыры менән киң популярлыҡ яулаған ине. Һәүәҫкәр йырсы һәм яугиргә тиҙерәк тыуған яҡтарына иҫән-һау еңеү менән әйләнеп ҡайтыуын теләйбеҙ!
Афарин, Артур!
Фото: асыҡ сығанаҡтан.","29 Октябрь , 16:00",Геройҙар дәүере,Na
https://bashgazet.ru/articles/geroy-ar-d-ere/2023-10-29/borzyy-mi-ally-bul-an-3497351,"""Борзый"" миҙаллы булған!","Ауырғазынан ""Борзый"" позывнойлы яугиргә генерал Шайморатов миҙалы бирелгән.","Был хаҡта Ауырғазы район хакимиәте башлығы Арыҫлан Шәһәретдинов үҙенең социаль селтәрҙәге сәхифәһендә хәбәр итә.
""Ғорурланабыҙ! Батырлыҡ, яуаплылыҡ, намыҫ - Ауырғазы яугирҙәренә хас һыҙаттар. Геройҙарға тыныс күк йөҙө өсөн рәхмәт! Тыуған илебеҙҙең һәр батыр һаҡсыһы иҫән-һау әйләнеп ҡайтһын!"" - тип яҙған ул.
Тейешле указға республика Башлығы Радий Хәбиров ҡул ҡуйған.
Фото: Арыҫлан Шәһәретдиновтың социаль селтәренән.","29 Октябрь , 12:00",Геройҙар дәүере,Na
https://bashgazet.ru/articles/geroy-ar-d-ere/2023-10-29/hushlashyr-sa-ta-yna-seren-asa-3495378,Хушлашыр  саҡта ғына серен аса...,"Хәҙер инде егет алғы һыҙыҡта, туғандарына борсолмаҫҡа ҡуша, барыһы ла яҡшы буласаҡ, тип тынысландыра.","Азамат бәхетле бала сағын биш апай-һеңлеһе  араһында үткәргән. Ҡатын-ҡыҙҙар хәстәрлеген бәләкәйҙән тойоп, һөйөүгә сорналып үҫкән  Стәрлебаш районы егете ни өсөн уйламағанда контракт төҙөп, махсус хәрби операция зонаһына китергә булған? Бер туған апаһы Альбина Ишембәтова әйтеүенсә, ул был уйын оҙаҡ ҡына күңелендә һаҡлап йөрөй, туғандарынан  йәшерә, бер кем менән дә кәңәшләшергә ашыҡмай. Юлға сығыр көн килеп еткәс, апаһына әйтергә мәжбүр була, тип яҙа район гәзите хәбәрсеһе Рәйлә Тайғунова. 
Ҡустыһының хәбәре аяҙ көндә йәшен атҡандай тәьҫир итә. Фекер алышырға, ҡаршы төшөргә әмәл юҡ.  Ике сәғәт эсендә бөтә ғаилә Азаматты оҙатырға йыйыла. Әминә Нәбиулла ҡыҙы берҙән-бер улын хәрби әҙерлек урынына иң яҡшы теләктәр теләп оҙата. Апай кешенең йөрәге түҙәме ни, бер аҙҙан ире менән ҡустыһының хәрби әҙерлек урынына баралар. Хәҙер инде егет алғы һыҙыҡта, туғандарына борсолмаҫҡа ҡуша, барыһы ла яҡшы булыр, тип тынысландыра.
–Минең уға ихлас теләктәремде еткергем килә, һирәк кенә телефон аша һөйләшкәндә барыһын да әйтеп бөтөрөп булмай, – ти Альбина.– Беҙҙең йылы һүҙҙәребеҙ ауыр ваҡыттарҙа таяныс булһын, һин бер үҙең түгел, һине яратыусы туғандарың, ҡыйыулығың һәм Ватанға тоғролоғоң өсөн ғорурланған апайың бар, тип әйткем килә, – ти Альбина.
  Бер күк йөҙө аҫтында окоптарҙа һәм блиндаждарҙа Ватанды һаҡлап  һуғышҡан яҡташтарыбыҙға әсәләрҙең, ҡатындарҙың, апай-һеңлеләрҙең доғалары имен-аман еңеү менән әйләнеп ҡайтырға ярҙам итһен.
Фото:”Стәрлебаш шишмәләре”.","29 Октябрь , 08:00",Геройҙар дәүере,Na
https://bashgazet.ru/articles/geroy-ar-d-ere/2023-10-28/g-y-t-bi-t-t-berg-y-tany-3497146,"Гүйә, тәбиғәт тә бергә һыҡтаны...",Хәйбулла батыры һуңғы һулышынаса биргән антына тоғро ҡала. ,"Бөгөн Хәйбулла халҡы батыр улдарының береһен - Яковлевка ауылында махсус хәрби операция биләмәһендә һәләк булған Илгиз Рәжәповты һуңғы юлға оҙатты. Уға ни бары 31 йәш генә ине...
Илгиз Юнир улы Рәжәпов 1992 йылдың 8 июлендә тыуған. Сибай политехник колледжында белем алған, әрмелә Һауа-десант ғәскәрҙәрендә хеҙмәт иткән. Хеҙмәт юлын тау сәнәғәте менән бәйләгән.
Быйыл июль айында контракт төҙөп махсус хәрби операция зонаһына киткән. Унда ул парашют-десант батальонының ут менән ярҙам итеү пулемет отделениеһының расчет номеры булып хеҙмәт иткән. Һулышының һуңғы минутына тиклем биргән антына тоғро ҡалып, батырҙарса һәләк булған. Йәш егеттең ваҡытһыҙ һәләк булыуына хатта тәбиғәт тә һыҡтаны:  үҙенең ап-аҡ ҡары менән яугирҙең ҡәберен ҡапланы.
Яугирҙең яҡындарының һәм туғандарының ауыр ҡайғыһын уртаҡлашабыҙ. Бәхил бул, Хәйбулланың батыр улы!
Фото: Хәйбулла районы хакимиәте сайтынан. 
 ","28 Октябрь , 20:00",Геройҙар дәүере,Na
https://bashgazet.ru/articles/geroy-ar-d-ere/2023-10-28/batyr-yaugir-r-i-t-legen-ta-tatashtar-asyldy-3497097,Батыр яугирҙәр иҫтәлегенә таҡтаташтар асылды ,Әбйәлил районында махсус хәрби операцияла һәләк булған яугирҙәрҙең исемдәре мәңгеләштерелде. ,"Әбйәлил районы хакимиәте башлығы Илдар Нафиҡов ""Бәйләнештә""ге сәхифәһендә махсус хәрби операцияла һәләк булған яҡташтарының исеме мәңгеләштерелеүе хаҡында яҙҙы.
""Геройҙар тураһында яҡты хәтерҙе һаҡлау - беҙҙең бурыс!Һәләк булған яугирҙәребеҙ Кәримов Руслан, Ҡарағужин Ирмәк һәм Баязитов Рәмилгә мемориаль таҡтаташ асыу тантанаһы үтте, ҡыҙғанысҡа ҡаршы, улар махсус хәрби операция барышында хәрби бурыстарҙы үтәгәндә һәләк булды. Беҙ геройҙарыбыҙҙың иҫтәлеген хөрмәтләргә һәм уны киләһе быуындарға тапшырырға бурыслыбыҙ. Ысынлап та, Ватан өсөн ғүмерен биргән яугирҙәребеҙҙе иҫкә алыу бик мөһим.Дәүләтебеҙҙең намыҫын һәм данын яҡлаған егеттәр быға лайыҡлы.Беҙ яҡташтарыбыҙҙың батырлығы һәм ҡаһарманлығы алдында баш эйәбеҙ һәм Ватанды һаҡлап батырҙарса һәләк булған яугирҙәребеҙҙе иҫкә аласаҡбыҙ.Һәләк булған һалдаттарға мәңгелек дан!"" - тип яҙҙы Илдар Таһир улы.
Яуҙа һәләк булған яугирҙәрҙең исеме - үлемһеҙ!
Фото: Илдар Нафиҡовтың ""Бәйләнештә""ге сәхифәһенән. ","28 Октябрь , 17:00",Геройҙар дәүере,Na
https://bashgazet.ru/articles/geroy-ar-d-ere/2023-10-28/v-z-md-r-yaugir-ail-en-a-yol-osh-an-3497083,Вәзәмдәр яугир ғаиләһенә ҡаҙ йолҡошҡан,Хәйбулла районының Бәләкәй Арыҫланғол ауылында берҙәм һәм татыу халыҡ йәшәй. ,"Былтыр республика конкурсында еңеү яулаған вәзәмдәр бөгөн дә берҙәм һәм татыу.
Хәйбулла районының Бәләкәй Арыҫланғол ауылы халыҡ телендә Вәзәм тип йөрөтөлә. Ауыл клубы төркөмөндә хәбәр итеүҙәренсә, бөгөн Вәзәм ауылы ҡатын-ҡыҙҙар ойошмаһы ағзалары Гөлназ Сурина, Айгөл Сурина, Рәйсә Күскилдина, Гөлнара Кәримова, Әлфиә Сурина,  Г. Сурина һәм ауыл старостаһы Мөхтәр Сурин махсус хәрби операцияла ҡатнашҡан ауылдашташтары ғаиләһенә - Хәмзә Әширов ағайға ҡаҙ йолҡоу өмәһенә ярҙамға барған. Һуңынан хужабикә Фәһимә апайҙың әҙерләгән сәй табынында йәнле әңгәмә ҡорғандар.
Именлектә, теүәллектә, шатлыҡтарҙа ғына ашарға яҙһын! Донъяла именлек, тыныслыҡ урынлашһын! 
Фото һәм текст сығанағы: Гөлназ Сурина. ","28 Октябрь , 16:00",Геройҙар дәүере,Na
https://bashgazet.ru/articles/geroy-ar-d-ere/2023-10-28/yaugir-rg-kipk-n-orot-3496693,Яугирҙәргә - кипкән ҡорот,"Хәйбуллалар тыуған яҡ күстәнәсе итеп ебәреләсәк кипкән ҡорот яугирҙәргә көс, дәрт-дарман өҫтәр, тигән ышаныста.","Хәйбулла районы халҡы махсус хәрби операцияла ҡатнашҡан яҡташтарына сираттағы гуманитар ылау әҙерләй. 
Хәйбулла районы башҡорттары ҡоролтайы төркөмө хәбәр итеүенсә,  алдағы көндәрҙә махсус хәрби операция зонаһына райондан сираттағы гуманитар ылау оҙатыла. Техника, башҡа кәрәк-яраҡ менән бер рәттән, уңған хужабикәләрҙең тырышлығы менән яугирҙәргә йәнә киптерелгән ҡорот та ебәрелә. Ғәлиәхмәт, Бәләкәй Арыҫланғол, Һаҡмар-Наҙарғол, Әбүбәкер, Сәғит, Иләс ауылдарының ағинәйҙәренең, мәҙәниәт хеҙмәткәрҙәренең һәм айырым хужабикәләрҙең көсө менән тупланған милли ризыҡты һылыуҙар исеменән уларҙы әйҙәп йөрөүсе район мәҙәниәт йорто методисы Миңзифа Ишемғолова алып килеп тапшырҙы. Тыуған яҡ күстәнәсе итеп ебәреләсәк кипкән ҡорот яугирҙәргә көс, дәрт-дарман өҫтәр, егеттәребеҙ тиҙерәк тыуған яҡтарына имен-һау әйләнеп ҡайтыр, тигән изге теләктәрен дә еткерә улар.
Фото һәм текст сығанағы: Хәйбулла районы башҡорттары ҡоролтайы.","28 Октябрь , 12:00",Геройҙар дәүере,Na
https://bashgazet.ru/articles/geroy-ar-d-ere/2023-10-28/sabay-ar-yaugir-rg-100-banka-by-tyryl-an-it-erl-g-n-3496669,Сабайҙар яугирҙәргә 100  банка быҡтырылған ит әҙерләгән  ,Был изге эште башҡарыуға биш сәғәт ваҡыт киткән. ,"Бүздәк районының Сабай ауылында берҙәм һәм эшсән халыҡ йәшәй. Ошо көндәрҙә ауылдың уңған ҡатын-ҡыҙҙары махсус хәрби операцияла ҡатнашҡан яугирҙәр өсөн 100 банка быҡтырылған ит әҙерләгән.
Ит һәм һауыт-һабаны ""Апсат"" ойошмаһы етәксеһе Алик Үтәшев биргән, ә ауылдың ҡатын-ҡыҙҙары тушенка эшләүҙе үҙ өҫтөнә алған. Биш сәғәт эсендә 100 банка быҡтырылған ит әҙер ҙә булған.
Район халҡы махсус хәрби операция биләмәһендәге яугирҙәрҙең ғаиләһенә даими ярҙам күрһәтә, шулай уҡ һалдаттарға гуманитар ярҙам оҙатыла. Сабайҙарҙың күңел һалып әҙерләгән быҡтырылған иттәре уларға имен-һау барып етһен. Афарин, Сабай ауылы халҡы!  
Фото: https://buzdyaknews.ru ","28 Октябрь , 09:00",Геройҙар дәүере,Na
https://bashgazet.ru/articles/geroy-ar-d-ere/2023-10-27/em-shunday-arar-abul-ittem-3496513, Үҙем шундай ҡарар ҡабул иттем,"Кеше ғүмерҙәрен ҡотҡарыр өсөн ул төшөмлө эшен, йылы офисын һалҡын окопҡа алмаштыра...","Туймазы ҡалаһында йәшәгән яугир еңеү хаҡына йылы офисын окопҡа алмаштырырға ҡарар иткән. Белеме буйынса ул – табип. Шулай уҡ Өфө дәүләт нефть техник университетын тамамлаған. Махсус хәрби операция зонаһына киткәнсегә тиклем Себерҙә эшләгән, хеҙмәт хаҡы юғары булған.
– Бер заман йоҡонан торҙом да, мин бит нефтсе генә түгел, ә табип та, алғы һыҙыҡта медицина хеҙмәткәрҙәре лә кәрәк, тип уйландым. Ҡарар ҡабул иттем – контракт буйынса хәрби хеҙмәткә китергә!–тип уйҙары менән бүлешкән “Айболит” позывнойлы яугир Туймазы телевидениеһы хәбәрселәренә.
Бына хәҙер ул йылға яҡын Доставалов батальонында хеҙмәт итә, алғы һыҙыҡта яугирҙәргә медицина ярҙамы күрһәтә. Тыуған яғыңа иҫән-һау, еңеү менән әйләнеп ҡайт, “Айболит”!
Контракт буйынса хеҙмәт итергә теләгәндәр Күп функциялы үҙәктәргә мөрәжәғәт итә йә иһә түбәндәге номерҙар буйынса шылтырата ала: 117- (берҙәм белешмә биреү),122, 8(347) 218-19-19 ( Ситуация үҙәге).
Гүзәлиә Миндиярова фотоһы.","27 Октябрь , 20:00",Геройҙар дәүере,Na
https://bashgazet.ru/articles/geroy-ar-d-ere/2023-10-27/bayma-esh-yuary-yaugir-rg-ymy-alyp-bar-an-3496047,Баймаҡ эшҡыуары яугирҙәргә ҡымыҙ алып барған,Махсус хәрби операция биләмәһендәге яугирҙәргә гуманитар ярҙам алып барыуҙа даими ҡатнаша,"Баймаҡ эшҡыуары, «Экопродукт» яуаплылығы сикләнгән йәмиәте директоры Рим Хафизов махсус хәрби операция биләмәһендәге яугирҙәргә гуманитар ярҙам йыйыуҙа һәр ваҡыт теләп ҡатнаша һәм үҙе шәхсән алып бара. Был юлы ул шәхси автомобилендә яугирҙәр яҙмышына битараф булмаған кешеләр тапшырған йылы әйберҙәрҙе һәм үҙҙәре етештергән ҡымыҙҙы алып барған. Бензобысҡынан башлап генераторға ҡәҙәр кәрәкле әйберҙәр тейәлгән йөк ылауы яҡташтарға үҙ ваҡытында барып еткән. Яугирҙәр айырыуса Дания исемле оло йәштәге ҡатын бәйләп ебәргән йөн ойоҡтар һәм йылы бейәләйҙәргә ифрат ҡыуанған.
Әйткәндәй, Баймаҡ эшҡыуары даими рәүештә яҡташтарына ярҙам күрһәтә, ылауҙы үҙе алып бара.
Фото: ""Баймакский вестник""","27 Октябрь , 17:00",Геройҙар дәүере,Na
https://bashgazet.ru/articles/geroy-ar-d-ere/2023-10-27/sensey-a-ya-y-zvanie-bir-el-r-3495400,"""Сенсей""ға яңы звание бирҙеләр","""Һеҙ алдынғы офицерҙарыбыҙҙың береһе булып тораһығыҙ""","Башҡортостан ир-егеттәре, ирекмәнде махсус хәрби операцияла намыҫлы хеҙмәте менән күптәргә өлгө. Улар яуҙа күрһәткән ҡаһарманлыҡтары өсөн төрлө дәүләт наградалары менән бүләкләнә, шулай уҡ хәрби исемдәр ала.
Ошо көндәрҙә Таһир Кусимов исемендәге башҡорт батальонының батыр йөрәкле командиры “Сенсей”ға подполковник званиеһы тапшырылды.
“Командующий бойороғо менән майорға подполковник хәрби дәрәжәһе бирелде. Һеҙҙе ҡотларға рөхсәт итегеҙ. Һеҙ, ысынлап та, был дәрәжәгә лайыҡлыһығыҙ. Был дәрәжәлә генә туҡталмауығыҙҙы теләйем. Беҙҙең алда күп эштәр тора. Һеҙ алдынғы офицерҙарыбыҙҙың береһе булып тораһығыҙ. Артабан да ошолай дауам итегеҙ, бары тик еңеүгә ынтылығыҙ, үҙегеҙҙең яугирҙәрегеҙҙе хәстәрләгеҙ. Бергә - беҙ көс”, – тигән теләктәр әйтелде погон тапшырыу сараһында.
“Сенсей”ҙы сираттағы уңыштары менән ҡотлайбыҙ! Киләсәктә лә яу яланында булған яҡташтарыбыҙҙан тик яҡшы хәбәрҙәр генә килһен.
Фото: скриншот.
Видеояҙма: Башҡорт батальоны.","27 Октябрь , 11:00",Геройҙар дәүере,Na
https://bashgazet.ru/articles/geroy-ar-d-ere/2023-10-27/sibay-ar-yaugir-rg-ikm-k-besher-3495231,Сибайҙар яугирҙәргә икмәк бешерә,"Тыуған яҡ сәләме, әсәйҙәре бешергән икмәк тәме булып барып етһен!
 ","Бөгөн һәр кем махсус хәрби операцияла ҡатнашҡан яугирҙәр өсөн ҡулынан килгәнсә ярҙам итә. Яҡташтарыбыҙға даими рәүештә гуманитар ылау оҙатыла. Ошо көндәрҙә сираттағы ярҙам Сибай ҡалаһынан да китәсәк. Ошо уңайҙан ҡаланың “ПекариЦа” икмәкханаһы яу биләмәһендәге яҡташтарыбыҙ өсөн икмәк бешереп, уны яҡташтарға оҙатырға йыйына. 
Икмәкхана хужаһы  Раушан Ғизәтуллина был хаҡта акция иғлан итеп, яугирҙәргә икмәк бешереүгә он һәм башҡа кәрәк-яраҡ өсөн ярҙам һорай. Акцияны тәүгеләрҙән булып Төйәләҫ ауылы ағинәйҙәре күтәреп ала. Шулай уҡ изге эшкә  ""Атайсал"" һәм ""Сибайский рабочий"" гәзите хеҙмәткәрҙәре лә әүҙем ҡушыла. Улар тиҙ арала аҡса йыйып, уны икмәк бешереү оҫтаһы Раушан Рәмил ҡыҙына тапшырып та ҡуйҙы.
Уңған эшҡыуар ике көн эсендә бер үҙе 300 дана икмәк бешерергә планлаштыра. Был тәмле әпәкәйҙәр 1 ноябрь көнө ҡаланан махсус хәрби операция биләмәһендәге яҡташтарға китәсәк гуманитар ярҙам менән алғы һыҙыҡта булған яугирҙәргә оҙатыласаҡ. Әйткәндәй, Раушан Ғизәтуллинаның ире лә махсус хәрби операция биләмәһендә.
Эшҡыуарҙың изге эше, күңел йылыһы һалынған икмәктәре яугирҙәргә тыуған яҡ сәләме, әсәйҙәре бешергән икмәк тәме булып барып етһен!
Фото: асыҡ сығанаҡтан.","27 Октябрь , 09:30",Геройҙар дәүере,Na
https://bashgazet.ru/articles/geroy-ar-d-ere/2023-10-26/bash-tabip-lugansk-hal-yn-abul-it-3494982,Баш табип Луганск халҡын ҡабул итә,"""Мин бындай оҙайлы командировкала тәүге тапҡыр...""","Әлеге ваҡытта Луганск Халыҡ Республикаһында Башҡортостан табиптарының 16 бригадаһы эшләй. Бригада составында – хирург, анестезиолог, травматолог һәм башҡа белгестәр. Уларҙың араһында Йәрмәкәй район дауаханаһының баш табибы Рәмил Ғизетдинов та бар. Белгеслеге буйынса ул  – табип-эндоскопист, шуға күрә Красный Лучта диагностика менән шөғөлләнә.  “Рәмил Рим улы, үҙегеҙҙең  дауаханала етәксе вазифаһын алып барыуығыҙға ҡарамаҫтан, бында пациенттарҙы ҡабул итеү, диагностикалау буйынса ябай табип булып эшләйһегеҙ. Бындағы бурыстарығыҙ менән таныштырығыҙ әле”,– тигән һорауға ул ҡыҫҡа ғына яуап ҡайтарҙы.
–Эндоскопия – эндоскоптар ярҙамында ағзаларҙы тикшереүҙең инвазив ысулы. Процедура барышында табип гистологик тикшереү өсөн материал ала, дауалау сараларын үткәрә, ағзалар тышсаһы торошон баһалай.
–Оҙайлы командировкаға юлға сығыу яңылығын яҡындарығыҙ нисек ҡабул итте?
–Мин бындай оҙайлы командировкала тәүге тапҡыр. Юлға сығыу тураһында тиҙ ҡарар ҡабул  иттем. Ғаиләмдә мине аңланылар, яҡындарым да ҡаршы килмәне. Балаларым да минең кешеләргә ярҙам итеүемде аңлай. Уртансы улым да яңыраҡ  үҙенең табип буласағын  белдергәс, бик шатландым. Ә өс йәшлек ҡыҙым бөгөн йомшаҡ уйынсыҡтарын һәм ҡурсаҡтарын тырышып дауалай.
Красный Лучта тәүге пациентым оло кеше ине. Эс ауыртыуына, ябығыуына зарланды. Тикшереү барышында ашҡаҙанында шеш булыуы асыҡланды. Биопсиянан һуң пациент онкология диспансерына оҙатылды, әле унда дауалана.
Рәмил Рим улына һәм хеҙмәттәштәренә ябай булмаған эштәрендә уңыштар, һаулыҡ һәм ныҡышмаллыҡ теләйбеҙ.
Фото: Һаулыҡ һаҡлау министрлығы.
 
 ","26 Октябрь , 19:00",Геройҙар дәүере,Na
https://bashgazet.ru/articles/geroy-ar-d-ere/2023-10-26/yaugir-u-ytyusy-yny-h-len-belg-n-3494477,Яугир уҡытыусыһының хәлен белгән,"Ул махсус хәрби операция барышы, яу яланындағы хәлдәр, Рәсәй һалдаттарының батырлығы, Башҡортостан яугирҙәренең көслө рухлы һәм ҡаһарман булыуҙары хаҡында һөйләгән.","Б.М. Мәмбәтҡолов исемендәге Сибай педагогия колледжын 2005 йылда тамамлап, бөгөн махсус хәрби операция биләмәһендә булған Артур Ғәҙелшин ҡыҫҡа сроклы ялға ҡайтҡанда, уҡытыусыһы, үҙенең студент йылдарындағы кураторы Гөлнара Мөхәррәм ҡыҙы Шәкирова янына килеп, уның хәлен белгән.
Гөлнара Мөхәррәм ҡыҙы тиҙ арала яугир менән студенттарға осрашыу ойошторған. Ике яҡлы фекер алышыуҙа яугир махсус хәрби операция барышы, яу яланындағы хәлдәр, Рәсәй һалдаттарының батырлығы, Башҡортостан яугирҙәренең көслө рухлы һәм ҡаһарман булыуҙары хаҡында бәйән иткән. Төрлө ауырлыҡтарҙы еңеп сығырға тап ошо уҡыу йортонда алған белеме, психология менән ныҡлап ҡыҙыҡһыныуы, үҙенең йыр-моңдо яратыуы ярҙам итеүен дә билдәләп үткән.
Шулай уҡ студенттарға тырышып уҡырға, төплө белем алырға, үҙҙәрен бар яҡлап үҫтерергә, бигерәк тә спорт менән дуҫ булырға саҡырҙы.Әйткәндәй, интернет селтәрендә Артур Ғәҙелшиндың гитара менән йырлаған видеояҙмалыр бик йыш осрай.
Фото: Гөлнара Шәкированың шәхси альбомынан. ","26 Октябрь , 14:00",Геройҙар дәүере,Na
https://bashgazet.ru/articles/geroy-ar-d-ere/2023-10-26/gorlovka-y-yny-ya-myshy-karpych-ty-araryn-g-rt-3493531,"Горловка ҡыҙының яҙмышы ""Карпыч""тың ҡарарын үҙгәртә",Яман сирҙе еңгән бала снаряд ярсығынан һәләк була... ,"Стәрлетамаҡта йәшәгән уҙамандың хәрби биографияһы күптәр өсөн ғорурлыҡ һәм илһөйәрлек өлгөһө булырлыҡ. Ул 2016 йылда доброволец булып Донбассҡа китә. 2017 йылда Сирияла хеҙмәт итә. 2019-2021 йылдарҙа Рәсәй Эске эштәр министрлығының Көнсығыш-Себер институтында взвод менән етәкселек итә.
2022 йылда, ниһайәт,  ялға туҡтарға була. Әммә социаль селтәрҙәге бер ролик ҡарарын үҙгәртә. Унда һүҙ Горловкала йәшәгән ҡыҙ баланың лейкоз сиренә дусар булыуы, яман сирҙе еңеүе хаҡында бара. Тик күп тә үтмәй баланы Украина хәрбиҙәренең снаряды һәләк итә...
Бала “Карпыч”тың (позывнойы) ҡыҙының йәштәше була. Был ролик яугирҙе тетрәндерә, ул кисекмәҫтән йәнә хәрби зонаға китергә ҡарар итә. “Минең урыным әлеге ваҡытта унда”, ти ул.
Хәрби хеҙмәт контрактын төҙөү мәсьәләләре буйынса Берҙәм телефонға - 177, Ситуацион үҙәккә - 122 йәки (347) 218-19-19, “Минең документтарым” күп функциялы үҙәгенең иң яҡын офисына мөрәжәғәт итә алаһығыҙ. Шулай уҡ һорауҙарығыҙға яуаптарҙы бошбат.рф сайтында, контракт буйынса хәрби хеҙмәткә инергә теләүселәр өсөн Телеграмда һәм хәрби хеҙмәттә ҡатнашыусыларға һәм уларҙың ғаилә ағзаларына социаль ярҙам саралары буйынса чат-боттарҙа таба алаһығыҙ.
 Фото һәм сығанаҡ: ”Стерлитамакский рабочий”.
 ","26 Октябрь , 10:00",Геройҙар дәүере,Na
https://bashgazet.ru/articles/geroy-ar-d-ere/2023-10-25/be-e-yaugir-r-e-k-yefe-k-t-renke-ren-yshanysly-totalar-3493322,"""Беҙҙең яугирҙәрҙең кәйефе күтәренке, үҙҙәрен ышаныслы тоталар""","""Егеттәр Ватанды һаҡлай, беҙҙең бурыс – уларға ышаныслы тыл тәьмин итеү"", ти яугирҙәргә гуманитар йөк алып барышҡан район башлығы. ","Мәсетле районы хакимиәте башлығы Әнис Әсәҙуллин махсус хәрби операциялағы яҡташтарыбыҙ янында булып, гуманитар ярҙамды тапшырыуҙа үҙе ҡатнашты. Ул ошо хаҡта социаль селтәрҙәге сәхифәһендә уртаҡлашты.
“Яугирҙәр өсөн улар һораған бөтә кәрәкле әйберҙәрҙе алып барҙыҡ. Улар - тепловизор, мунса өсөн мейес, иретеп йәбештереү аппараттары, бензин менән эшләгән бысҡылар, генераторҙар, газ плитәһе, электродтар, блиндаж шәмдәре, газ баллондары, көрәктәр, ҡырҡыу дисктары, медицина препараттары, шәхси гигиена саралары, аҙыҡ-түлек, йылы әйберҙәр, шул иҫәптән эске кейем, мәсетлеләр ҡулы менән эшләнгән маскировка селтәрҙәре. Яугирҙең әсәһе аҡсаһына һатып алынған еңел автомобилде алып барҙыҡ.
Улар менән бергә һалдаттар мәктәп уҡыусыларының хаттарын, “Мәсетле тормошо” район гәзитен алды, улар Ватанды һаҡлаусыларға яҡты тәьҫораттар тыуҙырҙы.
Тәүге посылкаларҙы Ҡазанда хәрби әҙерлек үткән артиллеристарға ҡалдырҙыҡ. Яңы Айҙар тораҡ пунктында Башҡортостан полкының ремонт ротаһында хеҙмәт иткән яугирҙәр менән осраштыҡ. Артабан Северодонецкиға юлландыҡ - был беҙҙең 21 яугиргә посылканы хәүефһеҙ тапшырыу өсөн иң яҡын нөктә. Донецкиҙа “Директор” позывнойлы яҡташыбыҙҙы осраттыҡ.
Беҙҙең яугирҙәрҙең кәйефе күтәренке, үҙҙәрен ышаныслы тоталар. Һәр кем ғаиләләренә, яҡындарына һәм бөтә мәсетлеләргә изге һүҙҙәрен ебәрҙе. Уларҙан районыбыҙ тураһында яҡшы һүҙҙәр ишеттек. Яугирҙәр берҙәм тора, командирҙар уларҙың хеҙмәте тураһында фекерҙәр әйтте.
Егеттәр Ватанды һаҡлай, беҙҙең бурыс – уларға ышаныслы тылды тәьмин итеү. Улар барыһы ла Геройҙар һәм беҙ уларҙың һәр береһе менән ғорурланабыҙ! Райондың битараф булмаған халҡына, эшҡыуарҙарға һәм ойошмаларға, мәктәптәргә гуманитар ярҙам йыйыуҙа күрһәткән ярҙамдары өсөн рәхмәт белдерәм”, – тип яҙған Әнис Әсәҙуллин.
Фото: vk.com/feed","25 Октябрь , 20:00",Геройҙар дәүере,Na
https://bashgazet.ru/articles/geroy-ar-d-ere/2023-10-25/s-y-taysondy-a-la-3491999,"“Әсәй, Тайсонды һаҡла!”","Тәүге ялға ҡайтҡанда Фуат тағы бер “дуҫ” таба, хеҙмәт урынына китер алдынан... ","Стәрлебаш районының Йомағужа ауылында йәшәгән Рәшиҙә Садиҡ ҡыҙына ике улын һәм ҡыҙын бер үҙенә тәрбиәләп аяҡҡа баҫтырырға тура килә.  Аталары яҡты донъяны иртә ташлап китә. Балалар тыңлаусан, хеҙмәт һөйөүсән булып үҫә. Туғандар бергәләп йорт күтәрә, уны зауыҡ менән йыһазландыра. Кинйәләре  Айнур -  алдынғы комбайнсыларҙың береһе. Өлкәне Фуат армиянан ҡайтҡас, Ленин исемендәге ауыл хужалығы кооперативына эшкә урынлаша,  тип яҙа “Стәрлебаш шишмәләре” гәзите. Барыһы ла һәйбәт кенә барғанда махсус хәрби операцияның башланыуы ғаиләне өлкән ағаларынан айыра. Повестка килеү менән егет хәрби хеҙмәткә китә. Рәшиҙә апай улының иҫән-һау еңеү менән әйләнеп ҡайтыуын көтә, уны  иҫкә алмаған бер  көнө лә, сәғәте лә юҡ.
– Фуат улым йорт хайуандарын ныҡ ярата. Бына был минең эргәмдә уралған иркә ерән бесәй  уныҡы, – тип  хужабикә, ҡулдары менән йомшаҡайҙы һыйпай-һыйпай, улы хаҡындағы хәтирәләре менән уртаҡлаша. 
Тәүге ялға ҡайтҡанда улы тағы ла бер “дуҫ” таба, хеҙмәт урынына китер алдынан ҡалаға барып, Тайсон ҡушаматлы көсөк алып ҡайта. Хушлашҡанда: “Әсәй, тик Тайсонды  һаҡлай күр инде”, тип үтенә. Билдәле инде, Рәшиҙә апай улының үтенесен йыға буламы?
Ватан һағындағы улын сабырлыҡ менән көткән әсәгә һаулыҡ, оҙайлы ғүмер һәм яҡты өмөттәренең аҡланыуын теләйбеҙ.
Рәйлә Тайғунова фотоһы.
 ","25 Октябрь , 17:00",Геройҙар дәүере,Na
https://bashgazet.ru/articles/geroy-ar-d-ere/2023-10-24/be-auyl-malay-ary-3491869,“Беҙ – ауыл малайҙары...”,"""Иң мөһиме, бер-береңдең ярҙамын, ауыр саҡта иптәшеңдең ташламаясағын, туғандарса мөнәсәбәтен тойоп хеҙмәт итәбеҙ”, - ти ""Баян"" позывнойлы яугир.","Батырҙарҙы ла, бөйөктәрҙе лә тыуҙырған ул ауыл, ғалимдарҙы ла, илһөйәрҙәрҙе лә тәрбиәләгән ауыл. Донъя тап тәбиғәт ҡосағында көс-дәрт, һулыш алып йәшәгән ауылдары менән йәмле, уның бал ҡортондай егәрле, саф күңелле, ихлас хеҙмәт кешеләре менән рухлы. Ауылдар беҙҙе бәләкәйҙән йәшәргә, тыуған төйәктең ҡәҙерен белергә, кәрәк булһа, уны һаҡларға, тәрбиәләргә кәрәклеген өйрәтә.
Әлеге ҡатмарлы дәүерҙә лә халҡыбыҙҙың алтын бишеге, ныҡлы нигеҙе, таянысы ул ауылдар. Ҡалалар ҙа унан көслө, рухлы, ынтылышлы йәштәрҙе үҙенә алып, һәр йәһәттән байый, сафлана, ҡеүәтләнә кеүек. Тыуған яҡ, тыуған ер-һыу, тәбиғәт гүзәллеге менән ғорурланып та, һоҡланып та үҫкән балалар берҙәм, ысын илһөйәрҙәр булып етешә. Ябай ауыл малайҙарының бөгөн Ватан һағына баҫып, иҫ киткес тәүәккәллек, ирҙәрсә ныҡлыҡ, сыҙамлыҡ һәм батырлыҡ күрһәтеүе - шуға миҫал.
Шундай егеттәрҙең береһе менән Әлшәй районында таныштыҡ. Етди ҡарашлы, аҙ һүҙле “Баян” позывнойлы яугир яраланғандан һуң әле район дауаханаһында дауаланырға мәжбүр. Саҡмағош районында тыуып үҫһә лә, яҙмыш уны Әлшәй тарафтарына алып килгән. Колледжда автослесарь һөнәрен алып сыҡҡан. 2012 йылда армия сафында хеҙмәт иткән. Мурманск өлкәһенә эшкә саҡырғастары, күп уйлап тормаған, торба үткәргестәре монтажсыһы булып эш башлаған. Егеттең әйтеүенсә, һөнәре ҙур һорау менән файҙаланған, махсус хәрби операция башланғас та, уны эштә ҡалдырырға, бронь бирергә уйлайҙар. Тик егет унан баш тарта һәм 27 октябрҙә хәрби әҙерлек һыҙығына баҫа. Аҙаҡ махсус хәрби операция зонаһында, разведка ротаһында көсөргәнешле хеҙмәт башлана.
–Быйыл августың һуңғы көнөндә ҡаты яраландым. Тәүҙә Белгород, аҙаҡ Мәскәүҙәге Н.Н.Бурденко исемендәге хәрби клиник госпиталдә дауаландым. Тыуған яҡҡа ҡайтарҙылар, күреп тораһығыҙ, әлегә ныҡ аҡһайым, һыҙландыра. Тиҙерәк ҡулға ҡорал тоторлоҡ, йүгерерлек булып һауығырға ине... – ти танышыбыҙ.
–Аҙаҡ яратҡан эшеңә тотонмаҡсыһыңдыр инде?
–Һауығыу менән, Алла бирһә, егеттәр янына, хәрби зонаға! Улар бит мине көтә! Йәһәтерәк аяҡҡа баҫырға ине... Беҙ хәҙер бер туғандайбыҙ, еңеүһеҙ яу яланынан китеү юҡ, – ти ул, ҡатылыҡ менән фекерен нығытып.
“Башҡалар ҙа шундай ҡәтғи ҡараштамы?”– тигән һорауыбыҙға етди яуап алдыҡ. “Башҡаса булыуы мөмкин түгел, – тине Римил. –Беҙ ни өсөн яу яланында булыуыбыҙҙы яҡшы аңлайбыҙ. Ихтыяр көсө лә, ныҡышмалылыҡ та етерлек. Кемдәр контракт төҙөп, беҙҙең рәттәрҙе тулыландырырға, иңгә-иң терәп хеҙмәт итергә теләй икән, рәхим итһендәр. Мин уларҙың үҙ өҫтәрендә ныҡышмалы эшләүҙәрен, спорт менән шөғөлләнеүҙәрен, физик сәләмәтлектәрен нығытыуҙарын теләйем. Яу яланында үҙеңде һәм иптәштәреңде һаҡлау өсөн әҙерлек кәрәк. Дөрөҫөн әйткәндә, беҙ, ауыл малайҙары, ауыр эшкә күнегеп, ер ҡаҙып, бесән сабып,утын ярып үҫкәнбеҙ, шуға күрә яңы шарттарға өйрәнеп китеүе еңелерәк кеүек. Белмәгәнде өйрәнәбеҙ, иң мөһиме, бер-береңдең ярҙамын, ауыр саҡта иптәшеңдең ташламаясағын, туғандарса мөнәсәбәтен тойоп хеҙмәт итәбеҙ”.
Егеттең “беҙ – ауыл малайҙары” тип, бер аҙ ғорурлыҡ тойғоһо менән баҫым яһап әйтеүе ғәжәп тә түгел, сөнки яҡташлыҡ, күршелек, рухи яҡынлыҡ беҙҙә борон- борондан изге тойғоларҙың береһе, сит тарафтарҙа был сифаттар йәнә баҙыҡлана, көсәйә төшә.
“Тағы яу яланына ашҡынаһың, кәләшең ни ти һуң, ҡаршы төшмәҫме?”– тиеүебеҙгә егет йылмайып ҡуйҙы:”Алена көтә белә ул. Ялға ҡайтҡан саҡта миңә кейәүгә сығырға тәүәккәлләне бит. Мөнәсәбәттәребеҙ яҡшы, һыу үтерлек түгел. Көтәсәк!”
Матур киләсәккә яҡты уйҙар дәртләндермәһә, ҡанат ҡуймаһа, ер йөҙөндә тормош туҡтап ҡалыр ине, моғайын. Үҙенә хас ауырлыҡтары, ҡаршылыҡтары менән туптай алға тәгәрәгән заманда ғүмерҙең ҡәҙерен, мәғәнәһен белеп, ынтылыш менән йәшәгән йәштәребеҙ барлығы һөйөнөслө.
Айрат Нурмөхәмәтов фотоһы.
Әлшәй районы. ","24 Октябрь , 21:00",Геройҙар дәүере,Na
https://bashgazet.ru/articles/geroy-ar-d-ere/2023-10-24/ishbir-el-r-yau-yalanyna-uaz-ik-o-atty-3491570,"Ишбирҙеләр яу яланына ""УАЗ""ик оҙатты",Уны ауылдың шәхси эшҡыуары Нурбулат Халиҡов әҙерләгән.,"Баймаҡ районының Ишбирҙе ауылы халҡы махсус хәрби операцияла ҡатнашыусыларға ""УАЗ"" автомобиле оҙатты. Уны ауылдың шәхси эшҡыуары Нурбулат Халиҡов әҙерләгән. Техниканы буяу эштәре Сибайҙа башҡарылған, ауылдың ир-егеттәре иһә кәрәкле запас частар менән ярҙам күрһәткән. 
""УАЗ"" автомобиле менән бергә егеттәргә ауыл халҡынан аҙыҡ-түлек, көнкүреш кәрәк-ярағы, шәхси гигиена әйберҙәре лә әҙерләнә. Ауыл хакимиәте башлығы Д.Р. Иҙелбаев белдереүенсә, был изге эштән урындағы мәктәп уҡыусылары ла ситтә ҡалмай.
Күмәкләгән - яу ҡайтарған, ти халыҡ мәҡәле. Ишбирҙеләр ебәргән ылау егеттәргә имен барып етһен.
Иң мөһиме, илебеҙҙә тыныслыҡ урынлашып, яуҙағыларға тыуған яҡтарға, яҡындары янына иҫән-һау тиҙерәк әйләнеп ҡайтыуҙарын теләйбеҙ.
Фото һәм текст сығанағы: Альбина Байегетова. ","24 Октябрь , 17:00",Геройҙар дәүере,Na
https://bashgazet.ru/articles/novosti/2023-10-25/bash-ortostan-m-sk-en-k-r-t-s-k-3493449,Башҡортостан Мәскәүҙә үҙен күрһәтәсәк,"Республика Башлығы Радий Фәрит улы Хәбиров стендта хәҙерге Башҡортостандың иң мөһим проекттарын һәм ҡаҙаныштарын сағылдырыу, башҡорт халҡының бөйөк тарихын һәм рухын күрһәтеү бурысын ҡуйҙы.","4 ноябрҙә Мәскәүҙә “Рәсәй” халыҡ-ара күргәҙмә-форумы асыласаҡ, унда бөтәһе 89 төбәк үҙ стендтарын тәҡдим итәсәк.
Яҡынса мәғлүмәттәр буйынса, биш ай эсендә күргәҙмәгә 20 миллион кеше килеүе көтөлә, уларҙың яҡынса 30 проценты башҡа ил ҡунаҡтары буласаҡ. Һәм, әлбиттә, Башҡортостан форумда ҡатнашыусыларҙы хайран ҡалдырырлыҡ, ғәжәпләндерерлек итеп республикабыҙҙың үҙенсәлекле характеры һәм ҡаҙаныштары тураһында күрһәтәсәк.
Республика Башлығы Радий Фәрит улы Хәбиров стендта хәҙерге Башҡортостандың иң мөһим проекттарын һәм ҡаҙаныштарын сағылдырыу, башҡорт халҡының бөйөк тарихын һәм рухын күрһәтеү бурысын ҡуйҙы.
- Мин тағы ла бер тапҡыр сара үтәсәк ВДНХ һарайына барҙым һәм әҙерлек эштәре менән таныштым. Әҙерлек яҡшы бара, стенд көндән-көн үҙгәрә. Әлегә бөтә серҙәрҙе асмай торам. Концепция түбәндәгесә, күсмә халыҡтан алып пилотһыҙ аппараттарға тиклем буласаҡ. Беҙҙең майҙансыҡ ҡунаҡтары урындағы иҫтәлекле урындарҙы ҡарау һәм инновацион проекттарҙы өйрәнеү өсөн виртуаль сәйәхәткә сыға аласаҡ. Әйткәндәй, 3 декабрҙә ошонда уҡ, “Рәсәй” күргәҙмәһе сиктәрендә, Башҡортостан көнө уҙғарыласаҡ, был мөһим ваҡиға коллективтар һәм артистар ҡатнашлығында һәм эшлекле осрашыуҙар, белем биреү программалары, сағыу мәҙәни саралар менән уҙғарырға планлаштырыла, – тип уртаҡлашты Башҡортостан Республикаһының Премьер-министры Андрей Назаров.
Шулай уҡ беҙҙең төбәк “Ҡаҙаныштар.РФ” порталында ете проектын тәҡдим иткән. Башҡортостан битендә “Башҡорт аты” брендына, “Янғантау” геопаркына, “Торатау” конгресс-холына, “Өфө-Арена” спорт комплексына, “Инвестициялар өсөн төбәк” проектына, “Ҡандракүл” тау саңғыһы комплексына һәм Өфөләге Совет майҙанына ярҙам итергә мөмкинлекте билдәләп, барыһын да был проекттар өсөн тауыш бирергә саҡырҙы ул.
 
Фотолар: Андрей Назаровтың “Телеграм” каналынан.","25 Октябрь , 22:40",Новости,Na
https://bashgazet.ru/articles/novosti/2023-10-24/alym-m-strahovka-i-n-e-summalary-tura-ynda-asy-ishekt-r-k-n-t-3491998,Һалым һәм страховка иғәнәһе суммалары тураһында Асыҡ ишектәр көнө үтә,Был көндәрҙә инспекцияға килеүселәргә һалым хеҙмәткәрҙәре түбәндәгеләрҙе һөйләй:,"2023 йылдың 24 октябрендә һәм 23 ноябрендә Башҡортостан Республикаһы буйынса Рәсәй район-ара финанс һалым хәҙмәте инспекцияһында Иҫәпләнгән һалым һәм страховка иғәнәһе суммалары тураһында хәбәр ебәреү һорауы буйынса Асыҡ ишектәр көнө үтә.
Был көндәрҙә инспекцияға килеүселәргә һалым хеҙмәткәрҙәре түбәндәгеләрҙе һөйләй:
Уведомлениены тултырыу тәртибе
Уведомлениены йүнәлтеү һәм алып барып еткереү ваҡыты
Аныҡланған Уведомлениеларҙы йүнәлтеү тәртибе
Уведомлениены нисек хатаһыҙ тултырырға
Уведомлениены һалым түләүсенең Шәхси кабинетын файҙаланып ебәреүҙең өҫтөнлөктәре.
Шулай уҡ был көндәрҙә килеүселәргә Иҫәпләнгән һалым һәм страховка иғәнәһе суммалары тураһында уведомлениеларҙы тапшырыу темаһына лекторий эшләй. Тағы ла һалым тураһындағы закондар һәм Уведомлениены тултырыу һорауҙары буйынса “ҡыҙыу линия” эшләй: (347) 215-10-70, өҫтәмә һандар – 55-55.
Уведомлениены алыу тәртибе тураһында үҙегеҙҙе ҡыҙыҡһындырған һорауҙар буйынса Рәсәй Финанс һалым хеҙмәтенең “Берҙәм һалым иҫәбе” (Единый налоговый счет)  сайтында йәки “Берҙәм һалым иҫәбе” темаһын һайлағанда “Йыш бирелгән һорауҙар” (Часто задаваемые вопросы) сервисында яуаптар табырға мөмкин. https://www.nalog.gov.ru/rn02/ifns/imns02_20/events/13946268/
 
 ","24 Октябрь , 22:40",Новости,Na
https://bashgazet.ru/articles/novosti/2023-09-26/eva-isemle-anly-yar-amsy-indere-buyynsa-ynau-t-b-kt-re-i-bend-3455155, «ЕВА» исемле һанлы ярҙамсы индереү буйынса һынау төбәктәре иҫәбендә,"«ЕВА» яһалма интеллект һәм нейроселтәр ҡулланып әҙерләнгән. Ул документтар ҡабул итеү процесын ябайлаштырыу һәм тиҙләтеү, шулай уҡ хеҙмәткәрҙәр эшен еңеләйтеү маҡсатында яһалған.","Башҡортостан ""Росреестр"" һәм Күп функциялы үҙәк эшенә «ЕВА» исемле һанлы ярҙамсы индереү буйынса һынау төбәктәре иҫәбенә инде.  «ЕВА» яһалма интеллект һәм нейроселтәр ҡулланып әҙерләнгән. Ул документтар ҡабул итеү процесын ябайлаштырыу һәм тиҙләтеү, шулай уҡ хеҙмәткәрҙәр эшен еңеләйтеү маҡсатында яһалған.  Яңы системаның эшләү принцибы түбәндәгесә:    күсереп алынған документтар нигеҙендә ғаризаны үҙаллы тултыра, Берҙәм күсемһеҙ милек реестры мәғлүмәттәре менән сағыштыра   ҡабул итеү стадияһында уҡ хаталарҙы таба һәм кире бәйләнеш булдыра. Документтарҙа ниндәйҙер төҙәтмәләр кәрәкһә, белгестәргә кәңәш бирә.  Эштең маҡсаты:    Күп функциялы үҙәктәрҙә документтар ҡабул итеү һәм хоҡуҡи экспертиза үткәреү ваҡытын ҡыҫҡартыу;   кире ҡарарҙар һанын кәметеү.  Шул уҡ ваҡытта «ЕВА» теркәүсене алмаштырмай, ә ярҙам ғына итә. Һуңғы ҡарарҙы ""Росреестр"" хеҙмәткәре әйтә.  2024 йылдың башына яңы системаны Рәсәй Федерацияһының бөтә субъекттарында ла индерергә ниәтләйҙәр.  #Аңлатабыҙ_Башҡортостан","26 Сентябрь , 22:05",Новости,Na
https://bashgazet.ru/articles/novosti/2023-09-21/t-m-r-solo-solo-on-t-g-k-r-m-3449120,Түмәр солоҡсолоғон тәүгә күрәм,"ти ""ГеоВызов"" чемпионатында ҡатнашҡан Алина Бутакова.","Бөгөн “ГеоВызов” халыҡ-ара геологик чемпионат ҡатнашыусыларына “Торатау” геопаркында түмәр-солоҡ умартасылығын күрһәттеләр.
Ҡатнашыусыларҙы башҡорт халҡының көнкүрешен һәм мәҙәниәтен сағылдырған этноихаталар янында райондың мәҙәниәт һәм мәғариф хеҙмәткәрҙәре ҡаршыланы. Геологтар уҡтан атты, башҡорт тоҡомло аттарҙа йөрөнө, солоҡ балы менән үлән сәйе эсте, башҡорт тирмәһен ҡараны, биҙәүестәр тағып милли кейемдә фотоға төштө.
Урман-Бишҡаҙаҡ ауылы китапхана хеҙмәткәре Фирүзә Арыҫланғәлина солоҡсолоҡ, башҡорт ҡорттарының үҙенсәлеге тураһында ентекле итеп һөйләне. Геологтар үҙҙәрен ҡыҙыҡһындырған һорауҙарын бирҙе. Улар араһында Алина Бутакова ла бар.
-Мин Пермь милли дәүләт университетының 2-се курс студенты. Атай-әсәйем менән бер нисә йыл элек Өфөгә килгәнем бар ине, әммә был килеүем ныҡ тәьҫирләндерҙе мине. Башҡорт балы бар илдәргә билдәле, һәм мин уны тәмләп тә ҡараным. Ә бына солоҡ ҡорто һәм балы тураһында тәүгә ишетәм. Был мәғлүмәт минең өсөн асыш. Башҡортостанға турист булып тағы килергә теләйем.
Чемпионат тураһында мәғлүмәтте “Бәйләнештә” https://vk.com/public221924888 төркөмөндә һәм телеграм-каналда https://t.me/rosnedragovru и https://t.me/geomolodezh. #Геовызов2023Уфа алырға мөмкин.
 
 
 
  ","21 Сентябрь , 21:20",Новости,Na
https://bashgazet.ru/articles/novosti/2023-09-21/yuvelirtsentr-an-12-million-umly-bi-est-r-urla-ayny-3449016," ""Ювелирцентр""ҙан 12 миллион һумлыҡ биҙәүестәр урлағайны",23 йәшлек кенә һатыусы ҡыҙға ниндәй хөкөм ҡарары сығарылған?,"Өфөләге “Ювелирцентр”ҙағы ҙур күләмдәге урлашыу тураһында яҙғайныҡ инде. 2022 йылдың октябрендә һатыусы-консультант булып урынлашҡан ҡыҙ, бер ай эшләгәс, танышы ҡотортоуы буйынса магазиндан 12 миллион һумлыҡ 1,5 мең ҡиммәтле биҙәүестәр урлап алып сыҡҡайны. Ҡыҙҙың әйберҙәрҙе тиҙ-тиҙ биштәренә тултырып алыуы эстәге видеокамераға ла теркәлгән. Уларҙы Силәбе өлкәһе Сим ҡалаһы отеле янында курьерға тапшырғаны билдәле була. Ә уғрының үҙен Нижегород өлкәһендә тоталар.
Ул ваҡиғаға бер йыл тирәһе үтеүгә Киров районы суды 23 йәшлек Карина Макароваға хөкөм ҡарары сығарған: биш йылға иркенән мәхрүм итергә. Ҡыҙ шулай уҡ матди зыяндың хаҡын да кире ҡайтарырға тейеш. Карина ғәйебен таныған. Уны суд залында уҡ ҡулға алғандар. Шәхси клиниканан алынған ауырлы тигән белешмәһен суд иҫәпкә алмаған.
Ә уның фекерҙәшенә енәйәт эше материалына айырым производство асылған.
Фото:”Моя Уфа”.","21 Сентябрь , 21:00",Новости,Na
https://bashgazet.ru/articles/novosti/2023-09-20/bulasa-n-rem-bik-o-shay-3449155,Буласаҡ һөнәрем бик оҡшай,"""ГеоВызов"" чемпионатында Өфө дәүләт нефть техник университеты студенты Тимур Тимерханов та ҡатнаша.","Өфө дәүләт нефть техник университетында 3-сө курста уҡыған Тимур Тимерханов “ГеоВызов” чемпионаты тураһында түбәндәгеләрҙе һөйләне:
- Мин был чемпионатта уҡыуҙан алған белемде һынар һәм тәжрибә алыр өсөн килдем. Мин геохимия, ялан туҡталышы этаптарында ҡатнаштым, тест һорауҙарына яуап бирҙем. Архангел районындағы Аҫҡын мәмерйәһендә булдыҡ. Дүрт сәғәтлек геологик маршрут үттек унда. Бик ҡыҙыҡлы булды. Беҙ разрездар буйлап йөрөнөк, күҙәтеү нөктәләрен эҙләнек, тау тоҡомдарын һайлап алдыҡ – быларҙың барыһын да ялан көндәлегенә теркәп барҙыҡ. Аҙаҡ тупланған материалды судьяларға тапшырҙыҡ. Улар тикшереп һөҙөмтәләрен әйтергә тейеш.
Чемпионат миңә оҡшаны. Бында алған белемеңде күрһәтеүҙән тыш, Рәсәйҙең төрлө төбәктәренән килгән йәштәр менән танышыу ҙа шәп булды! Мин бәләкәйҙән таштар яратам. Мәктәптә БДИ-ны география буйынса бирҙем. Был фән оҡшай һәм шуға ярашлы һөнәргә уҡығаныма үкенмәйем. Һөнәрем буйынса иң шәбе булғым, үҙемде төрлө өлкәләрҙә һынағым килә, сөнки геология - мауыҡтырғыс фән!
Иҫегеҙгә төшөрәбеҙ: Башҡортостанда ошо көндәрҙә I халыҡ-ара “ГеоВызов” геологик чемпионаты үтә. Унда Рәсәйҙең 13 төбәгенән һәм Ҡаҙағстандан 20 команда ҡатнаша.
#Геовызов2023Өфө 
 
 ","20 Сентябрь , 21:05",Новости,Na
https://bashgazet.ru/articles/novosti/2023-09-15/rektor-ufimskogo-universiteta-vadim-zaharov-izbran-deputatom-kurultaya-bashkirii-3438606,Ректор Уфимского университета Вадим Захаров избран депутатом Курултая Башкирии,От студента до ректора самого молодого и одного из крупнейших вузов России – Уфимского университета науки и технологий – таков жизненный путь Вадима Захарова.,"Более 25 лет он связан со сферой науки и высшего образования, имея при этом не только опыт научной и педагогической работы,   но и колоссальные управленческие навыки. На протяжении почти десяти лет на посту проректора по  научной работе он возглавлял в Башкирском государственном университете науку, являлся руководителем Уфимского федерального исследовательского центра Российской академии наук, а затем – исполняющим обязанности ректора БашГУ.  И это позволит ему внести достойный вклад в развитие высшего образования в республике и решить многие актуальные проблемы уже в качестве депутата высшего законодательного органа региона.
— Попробовать себя в новой роли всегда сложно, но интересно, – говорит профессор Захаров. – Но я надеюсь, что мои компетенции помогут мне воплотить в жизнь многие мои идеи и решить самые разные задачи. Я мечтаю, чтобы Башкортостан – моя Родина – стал крупнейшим научно-образовательным центром страны, производящим наукоемкую продукцию. Чтобы Уфимский университет продолжал динамично развиваться и привлекал самую талантливую молодежь не только республики и страны, но и зарубежья. Чтобы из стен нашего вуза выходили квалифицированные специалисты для высокотехнологичных предприятий Республики Башкортостан и Российской Федерации, обеспечивающие как  технологический суверенитет, так и обороноспособность страны. Чтобы молодежная политика, которая проводится в России, способствовала созданию условий для всесторонней самореализации школьников и студентов в творчестве, науке и спорте. И для этого у нас есть все возможности, начиная от поддержки  молодежных инициатив – до глобальных научных исследований.","15 Сентябрь , 09:44",Новости,Na
https://bashgazet.ru/articles/novosti/2023-08-24/t-nd-ay-y-ber-rayondar-a-yrau-t-sh-3403774,Төндә ҡайһы бер райондарҙа ҡырау төшә ,"Баҡсасылар, уңышығыҙҙы һаҡлағыҙ."," Башгидромет мәғлүмәттәренә ярашлы, 25 август төнөндә республиканың көнсығыш райондарында ҡырау төшөүе һәм һауа температураһының 0-дән – 2 градусҡаса түбән төшөүе көтөлә, тип хәбәр итә Башҡортостандың Ғәҙәттән тыш хәлдәр буйынса дәүләт комитеты.
Ошо көндәрҙә оҙайлы яуым-төшөм күҙалланмай, ҡайһы бер райондарҙа ҡыҫҡа ваҡытлы ямғырҙар яуа. Ел төньяҡтан көнбайышҡа табан талғын иҫә. Төндә плюс 3 - 8, көндөҙ 15 - 20 градус йылы көтөлә.","24 Август , 20:00",Новости,Na
https://bashgazet.ru/articles/novosti/2023-08-11/geroy-ar-va-yty-b-t-r-s-y-ii-patriotik-yyr-ar-konkursy-bara-3383805,«Геройҙар ваҡыты» Бөтә Рәсәй II патриотик йырҙар конкурсы бара," Финал гала-концерты 26 - 27 августа Өфөлә Совет майҙанында, «Тыуған ил өсөн һуғышта һәләк булғандарға бағышлана...» мемориаль комплексындағы уҙасаҡ. Унда Рәсәй эстрадаһы йондоҙҙары - Ольга Кормухина, Денис Майданов, Мәрйәм Мирабова, Александр Коган, Игорь Демарин, Варвара, Глеб Матвейчук, Инна Рудник, Екатерина Гладышева, «Республика» төркөмө, «Бабкины внуки» ансамбле ҡатнаша.","Башҡортостанда бөтә ил композиторҙары, шағирҙары һәм йыр авторҙары өсөн «Геройҙар ваҡыты» Бөтә Рәсәй II патриотик йырҙар конкурсы бара. Йәш буйынса сикләүҙәр юҡ. Ҡатнашыу - бушлай.  Проекттың маҡсаты - патриотик йыр жанрын тергеҙеү һәм популярлаштырыу, балаларға һәм йәштәргә патриотик тәрбиә биреү.  Еңеүселәрҙе дипломдар, иҫтәлекле бүләктәр, аҡсалата бүләк көтә. Приз фонды - 1 миллион һум.  Номинациялар: 1. «Шиғыр авторы» (рус һәм башҡорт телдәрендә) 2. «Композитор» 3. «Автор йыры»  Конкурс этаптары: I этап - 15 июндән 15 авгусҡа тиклем, һайлап алыу II этап - 16 август, ярымфинал III этап - 26 - 27 август, финал һәм гала-концерт  Ғаризалар 15 авгусҡа тиклем ҡабул ителә. Бының өсөн конкурс материалдарын (музыкаль-шиғри әҫәр, шиғыр тексының һәм музыка авторҙарының исемен күрһәтеп, композицияның аудиояҙмаһы) һәм түбәндә һанап үтелгән документтарҙы электрон почтаға [email protected] ебәрергә кәрәк:  - ҡатнашыуға заявка (шаблонын конкурс Положениеһында ҡарағыҙ) - паспорттың беренсе битенең һәм прописка күрһәтелгән биттең скан-күсермәһе, ИНН, СНИЛС - автор хоҡуғы тураһында гарантия хаты (шаблоны - Положениела) - хоҡуҡты сикләү тураһында килешеү (шаблоны - Положениела) - шәхси мәғлүмәттәрҙе эшкәртеүгә ризалыҡ.  Финал гала-концерты 26 - 27 августа Өфөлә Совет майҙанында, «Тыуған ил өсөн һуғышта һәләк булғандарға бағышлана...» мемориаль комплексындағы уҙасаҡ. Унда Рәсәй эстрадаһы йондоҙҙары - Ольга Кормухина, Денис Майданов, Мәрйәм Мирабова, Александр Коган, Игорь Демарин, Варвара, Глеб Матвейчук, Инна Рудник, Екатерина Гладышева, «Республика» төркөмө, «Бабкины внуки» ансамбле ҡатнаша.  Тулыраҡ мәғлүмәт - Башҡортостан Республикаһының Мәҙәниәт министрлығы сайтында https://vk.cc/cq7dhf  Конкурс положениеһы: https://vk.cc/cq6yUL  #АңлатабыҙБашҡортостан","11 Август , 20:20",Новости,Na
https://bashgazet.ru/articles/novosti/2023-08-11/k-n-k-m-l-m-tt-r-te-m-e-3383802,Көнүҙәк мәғлүмәттәр теҙмәһе,«Аңлатабыҙ. Башҡортостан» сәхифәһенән көнүҙәк мәғлүмәттәр теҙмәһе - Республика менән идара итеү үҙәгенән Башҡортостан юлдаш телевидениеһының “Сәләм” тапшырыуына сыҡҡан тура эфирҙа. Ҡарағыҙ.,"«Аңлатабыҙ. Башҡортостан» сәхифәһенән көнүҙәк мәғлүмәттәр теҙмәһе - Республика менән идара итеү үҙәгенән Башҡортостан юлдаш телевидениеһының “Сәләм” тапшырыуына сыҡҡан тура эфирҙа. Ҡарағыҙ.
Размер кредита по «Сельской ипотеке» увеличили до 6 млн рублей. Если покупать «вторичку» у физлица — дом должен быть не старше 5 лет, а если у застройщика — не старше 3 лет. Важно, чтобы все коммуникации были подведены – электричество, вода, канализация и отопление.  О полезной и нужной информации со страниц проекта «Объясняем. Башкортостан» – в прямом включении из ЦУР в программу «Салям» т/к БСТ.  Продавать овощи, выращенные в своем огороде, жители Башкортостана могут на бесплатных, крытых, современных прилавках. Глава республики Радий Хабиров еще в 2022 году поручил организовать по всей республике бесплатные торговые площадки для садоводов. В республике их сейчас – более 3 600, по Уфе – около 600. Узнать подробнее можно в администрации муниципалитета.  Больше информации – в записи эфира.","11 Август , 19:45",Новости,Na
https://bashgazet.ru/articles/novosti/2023-08-07/r-s-y-una-tary-f-n-13-s-dauahana-poliklinika-ynda-3376462,Рәсәй ҡунаҡтары - Өфөнөң 13-сө дауахана поликлиникаһында ,Рәсәйҙең һаулыҡ һаҡлау министры медицина учреждениеһының эшен һәм халыҡҡа ярҙам күрһәтеүҙең заманса технологияларын юғары баһаланы.,"7 августа Рәсәйҙең һаулыҡ һаҡлау министры Михаил Мурашко һәм Башҡортостан Башлығы Радий Хәбиров 13-сө ҡала клиник дауаханаһы поликлиникаһы эше менән танышты. Ул баш ҡаланың Калинин районында урынлашҡан һәм 34 меңгә яҡын кешене хеҙмәтләндерә.
Дауахананың баш табибы Булат Ғарифуллин ҡунаҡтарға электрон яҙылыу һәм пациенттар ағымын маршрутлаштырыу нисек ойошторолоуы хаҡында һөйләне. Администратор инеү урынында халыҡҡа медицина учреждениеһында йүнәлештәр буйынса ярҙам итә, теге йәки был кабинеттың ниндәй ҡатта булыуын күрһәтә.
Михаил Мурашко Һәм Радий Хәбиров «гематология» профиле буйынса беренсел махсуслаштырылған медицина-санитар ярҙам үҙәген ҡараны, шулай уҡ поликлиниканың лаборатория комплексында булды.
Был поликлиника - клиник-диагностика лабораторияһы башҡарған тикшеренеүҙәр күләме буйынса Башҡортостанда алдынғыларҙың береһе. Ул автомат һәм ярым автомат анализаторҙар менән йыһазландырылған.
– Медицина эшен дөрөҫ ойоштороу мөһим, һәр кем үҙ эше менән генә шөғөлләнһен өсөн. Был – пациенттарҙы тиҙерәк ҡабул итеү, көстәрҙе дөрөҫ бүлеү өсөн кәрәк. Беҙҙә шундай ҙа хәлдәр булды, тиҫтәләгән тикшеренеүҙәр урынына, ангиограф көнөнә бер нисә генә тикшеренеү яһай. Шуға күрә был эште һөҙөмтәле итеп ойошторорға өйрәнәбеҙ, – тип белдерҙе республика Башлығы поликлиникаға сәфәр һығымталарынан сығып.
Рәсәйҙең һаулыҡ һаҡлау министры, үҙ сиратында, медицина учреждениеһының эшен һәм халыҡҡа ярҙам күрһәтеүҙең заманса технологияларын юғары баһаланы. Һәм, был – “аҡыллы рәүештә һаулыҡ һаҡлау”, уны беҙ хәҙер бөтә субъекттарҙа ла булдырырға тырышабыҙ. Шуға күрә, башҡа төбәктәрҙең вәкилдәре тармаҡтың иң яҡшы тәжрибәләре менән танышһын өсөн Бөтә Рәсәй кәңәшмәһен Өфөлә ойошторҙоҡ та инде, тине.
Фотолар: Башҡортостан Республикаһы Башлығының матбуғат хеҙмәтенән.","7 Август , 22:25",Новости,Na
https://bashgazet.ru/articles/novosti/2023-08-07/r-s-y-e-auly-a-lau-ministry-mihail-murashko-men-n-eshlekle-osrashyu-3376419,Рәсәйҙең һаулыҡ һаҡлау министры Михаил Мурашко менән эшлекле осрашыу,"– Республика күп йүнәлештәр буйынса бай тәжрибә туплаған, шуға күрә Бөтә Рәсәй кәңәшмәһен үткәреү өсөн Өфө ҡалаһын һайлауыбыҙ осраҡлы түгел.","7 августа Республика йортонда Рәсәйҙең һаулыҡ һаҡлау министры Михаил Мурашко менән Башҡортостан Башлығы Радий Хәбировтың осрашыуы үтте.
Көн тәртибендә Федераль Һаулыҡ һаҡлау министрлығының төбәк менән үҙ-ара хеҙмәт бәйләнеше, шулай уҡ тармаҡ программаларын һәм проекттарын тормошҡа ашырыу ҡаралды.
– Өфөлә беренсел медицина-санитар ярҙамды үҫтереү буйынса Бөтә Рәсәй кәңәшмәһен үткәрергә ҡарар иткәнегеҙ өсөн рәхмәт белдерәм. Шулай уҡ табиптар берләшмәһе, республика халҡы исеменән һаулыҡ һаҡлау өлкәһендәге ярҙамығыҙ өсөн ҙур рәхмәт! Беҙ коронавирус инфекцияһына ҡаршы көрәшеп ҡатмарлы осор үттек. Бөгөн дә тармаҡты үҫтереүгә ҙур ресурстар йүнәлтәбеҙ, – тип белдерҙе Радий Хәбиров. – Бөгөнгө көндә федераль ярҙам менән ике ҙур объект төҙөйбөҙ. Был “Һаулыҡ һаҡлау” милли проекты сиктәрендә төҙөлгән Республика кардиология үҙәгенең яңы корпусы һәм Республика балалар онкологияһы һәм гематологияһы үҙәге.
Төбәк етәксеһе ауыл ерендә фельдшер-акушерлыҡ пункттары селтәрен яңыртыу хаҡында ла һөйләне. Әле республика биләмәһендә йәмғеһе 2 меңдән ашыу фельдшер-акушерлыҡ пункты бар һәм дөйөм ил буйынса Башҡортостан лидерҙары иҫәбенә инә.
Рәсәйҙең һаулыҡ һаҡлау министры төбәк етәкселегенең медицина өлкәһен үҫтереү буйынса һөҙөмтәле эшен билдәләп үтте.
– Был - сирҙе иҫкәртеүгә, уларҙы иртә асыҡлауға һәм дауалауға йүнәлтелгән медицина ярҙамы күрһәтеү системаһын эҙмә-эҙлекле үҙгәртеп ҡороу. Башҡортостанда ғүмер оҙонлоғоноң күтәрелеүе, йөрәк-ҡан тамырҙары һәм онкология ауырыуҙарынан үлем осраҡтарының кәмеүе күҙәтелә, – тине Михаил Мурашко. –  Республика күп йүнәлештәр буйынса бай тәжрибә туплаған, шуға күрә Бөтә Рәсәй кәңәшмәһен үткәреү өсөн Өфө ҡалаһын һайлауыбыҙ осраҡлы түгел.
Һаулыҡ һаҡлау министрлығы етәксеһе шулай уҡ, Башҡортостанда тупланған уңышлы тәжрибәләрҙе бөтә ил буйынса таратырға кәрәк, тип өҫтәне.
Төбәктең һаулыҡ һаҡлау өлкәһен үҫтереүгә индергән ҙур өлөшө өсөн Михаил Мурашко Салауат Юлаев ордены менән бүләкләнде.
Фотолар: Башҡортостан Республикаһы Башлығының матбуғат хеҙмәтенән.
 ","7 Август , 21:15",Новости,Na
https://bashgazet.ru/articles/novosti/2023-07-27/shaymoratov-yk-len-s-sk-alyndy-3362834,Шайморатов һәйкәленә сәскә һалынды,Республика етәксеһе йәмәғәт киңлегенең концепцияһы тураһында һөйләне.,"Өфө буйлап эш сәфәре барышында Рәсәйҙең төҙөлөш, торлаҡ һәм коммуналь хужалыҡ министры Ирек Фәйзуллин менән Башҡортостан Башлығы Радий Хәбиров Совет майҙанында булды. Бында улар Рәсәй Геройы, генерал-майор Миңлеғәле Шайморатов һәйкәленә сәскә һалды.
Республика етәксеһе йәмәғәт киңлегенең концепцияһы тураһында һөйләне. Хәтерегеҙгә төшөрәбеҙ, Совет майҙанын реконструкциялау 2020 йылдың йәйендә башланды. Төҙөүселәр биләмәне киңәйтте, М. Аҡмулла исемендәге Башҡорт дәүләт педагогия университеты янында, Нариман Сабитов исемендәге 1-се балалар музыка мәктәбе алдында сквер ултыртылды. Ә 2021 йылдың сентябрендә бында үҙенсәлекле фонтан эшләй башланы.
Сығанаҡ: glavarb.ru","27 Июль , 20:50",Новости,Na
https://bashgazet.ru/articles/novosti/2023-06-05/irt-g-mediayyyyn-t-s-k-3288842,Иртәгә “Медиайыйын” үтәсәк!,Республика журналистары өсөнсө тапҡыр медиафорумға йыйыла,"6 июндә “Башҡортостан” дәүләт концерт залында киң мәғлүмәт сараларының 3-сө медиафорумы уҙғарыла. Унда Башҡортостан Башлығы Радий Хәбиров, Рәсәй журналистары союзы рәйесе Владимир Соловьев һәм билдәле федераль спикерҙар ҡатнашасаҡ. Форумда яҡтыртыласаҡ төп темаларҙың береһе – “Медианың киләсәге. Аҡыл өсөн көрәш”. Спикерҙар халыҡ-ара һәм беҙҙең медиакиңлектәге хәл-торошо, мәғлүмәт һуғышы, илһөйәрлек ҡиммәттәрен булдырыу тураһында һөйләйәсәк.
Сараны Башҡортостандың матбуғат һәм киң мәғлүмәт саралары буйынса агентлыҡ, Башҡортостан журналистары союзы ойоштора. Медиафорум Башҡортостан Башлығының гранттар фонды ярҙамында уҙғарыла.
Фото: Башҡортостандың Журналистар союзы сайтынан.","5 Июнь , 20:20",Новости,Na
https://bashgazet.ru/articles/novosti/2023-04-30/urmanda-a-ash-andar-3240489,Урманда аҙашҡандар,Кисә Белорет районында һигеҙ кешенән торған туристар төркөмө аҙашҡан. Был хаҡта республиканың Ғәҙәттән тыш хәлдәр буйынса комитеты белдерә.,"Туристарҙың һүҙҙәренсә, улар икешәр кешенән дүрт төркөмгә бүленә һәм күп тә үтмәй бер-береһе менән бәйләнеш юғала. Шул саҡ туристарҙың береһе ҡотҡарыусыларға шылтрата ла инде.
Ҡотҡарыусылар тиҙ арала килеп етеп, уларҙы (нәҡ шылтратҡан туристарҙы) эҙләй башлай, әммә таба алмай, ә был ваҡытҡа шылтратыусылар урмандан үҙаллы сығып өлгөргән була инде. Шуныһы ғәжәп: бер төркөмдө эҙләгән ҡотҡарыусылар ошо урманда ҡараңғы төшөү сәбәпле аҙашып ҡалған ҡатын менән баланы осрата һәм сығырға ярҙам итә.","30 Апрель , 17:15",Новости,Na
https://bashgazet.ru/articles/novosti/2023-04-21/yyl-a-paromdary-eshl-y-bashlany-3229903,Йылға паромдары эшләй башланы,"Өфөлә бөгөн биш йылға паромы эшләй башланы: «Чесноковка», «ДОК-пассажир», «Һупайлы», «Дудкино» һәм «Козарез».","Бөгөн Башҡортостаныбыҙҙың баш ҡалаһында биш йылға паромы эшләй башланы: «Чесноковка», «ДОК-пассажир», «Һупайлы», «Дудкино» һәм «Козарез». «ДОК-йөк» кисеүе май уртаһынан, һыу кимәле рәтләнгәс, эшләй башлай.
– Әлеге көнгә файҙаланыуға әҙерләнгән йылға суднолары хәүефһеҙ ташыу нормаларына тап килә һәм техник әҙерлеккә эйә, - ти Өфөнөң йылға аша сығыу хеҙмәте директоры Константин Шахтарин.
Ошо көндәрҙә үҙйөрөшлө флоттың алты берәмеге ремонт-урынлаштырыу пунктын ҡалдырып, кисеүҙәргә йүнәлгән. Бөгөн улар  тәүге пассажирҙарҙы ҡабул иткән дә инде. Йылға транспорты –  популяр төр, баш ҡалала йәшәүселәр һәм ҡунаҡтар миҙгел асылыуын көткән, сөнки был транспорт юл йөрөү ваҡытын күпкә ҡыҫҡартырға ярҙам итә.
Шул уҡ ваҡытта пассажирҙар һәм йөк ташыу өсөн хеҙмәттәргә хаҡ былтырғы кимәлдә һаҡлана: паром менән йөрөү бер кешегә 33 һум тора, льготаһы булғандарға – 28 һум. Халыҡ шулай уҡ велосипедтарын, ҙур эттәрен (аҡсалата түләгәндә, хаҡы – 30 һум, карта менән – 28 һум), ваҡ малын (55 һәм 50 һум), мопедтар һәм мотоблоктарын (65 һәм 70 һум) йылға аша ташый ала.
Навигация миҙгелен быйыл октябрҙә ябыу ҡаралған, был һауа шарттарына бәйле үҙгәрергә лә мөмкин.
Судноларҙың тарифтары һәм расписаниеһы тураһында тулыраҡ мәғлүмәт менән уфапереправа.рф. сайтында танышырға мөмкин.
Өфө ҡала сайтынан.","21 Апрель , 18:30",Новости,Na
https://bashgazet.ru/articles/novosti/2023-04-12/ber-m-rosreestr-buldyryla-3217739,Берҙәм росреестр булдырыла,"РФ Һанлаштырыуҙы үҫтереү, бәйләнештәр һәм киң коммуникациялар  министрлығында ни өсөн хәрбиҙәрҙе иҫәпкә ҡуйыу реестры кәрәклеген аңлаттылар.","РФ Һанлаштырыуҙы үҫтереү, бәйләнештәр һәм киң коммуникациялар министрлығында ни өсөн Рәсәйҙә хәрбиҙәрҙе иҫәпкә ҡуйыу реестры кәрәклеген аңлаттылар.
Рәсәйҙә хәрби хеҙмәткә бурыслыларҙың берҙәм реестры булдырыласаҡ. Уны төҙөүҙе күҙ уңында тотҡан законды 2023 йылдың 12 апрелендә Дәүләт Думаһы депутаттары өсөнсө - һуңғы уҡыуҙа ҡабул итте.
Уның төп маҡсаты – хәрби хеҙмәткә бурыслылар тураһында белешмәне системаға һалыу һәм был мәғлүмәтте онлайн тәртибендә актуалләштереү. Хәрби хеҙмәткә бурыслы булғандарға хәҙер комиссариаттарға ғаилә хәленең, пропискаһының, эш урынының үҙгәреүе, ҡайҙа белем алыуы тураһында мәғлүмәтте биреү мотлаҡ түгел. Росреестр эш биреүселәргә лә, уҡыу ойошмаларына ла эште еңеләйтә.
Рәсәй Һанлаштырыуҙы үҫтереү, бәйләнеш һәм киң коммуникациялар министры Максут Шадаев һүҙҙәре буйынса, реестрҙың барлыҡҡа килеүе мобилизацияның яңы тулҡыны менән бәйле түгел.
- Былтыр көҙ хәрбиҙәрҙе иҫәпкә ҡуйыу һәм армияға саҡырыуҙа системаның камил булмауын күрҙек. Шуға ла уны яҡшыртыу бурысы тора ине, - тине ул.
Фото:klike.net","12 Апрель , 19:40",Новости,Na
https://bashgazet.ru/articles/novosti/2023-03-30/bash-ortostan-a-ya-ylyu-bashlana-3198631,“Башҡортостан”ға яҙылыу башлана,Ул 1 апрелдән алып 30 июнгә тиклем дауам итә. Хаҡтар түбәндәгесә:,"“Рәсәй почтаһы” 2023 йылдың икенсе яртыһына гәзит-журналдарға яҙылыу кампанияһын асыҡ тип иғлан итте. Ул 1 апрелдән 30 июнгә тиклем дауам итәсәк.
“Башҡортостан” гәзитенә интернет аша түбәндәге һылтанмалар аша еңел яҙылырға була: podpiska.pochta.ru/press/П2729 (аҙнаһына ике тапҡыр), podpiska.pochta.ru/press/П3030 (йома һаны).
Баҫманы шулай уҡ барлыҡ почта бүлексәләрендә ҡағыҙ каталог буйынса һәм хат ташыусы аша өйгә алдыртырға мөмкин.
Хаҡтар түбәндәгесә:
П2729 индексы (аҙнаһына ике тапҡыр сыға) – 1728 һум 30 тин;
П3030 индексы (йома гәзите) – 939 һум 54 тин.
Гәзитебеҙҙең электрон төрөнә rbsmi.ru сайтында яҙыла алаһығыҙ. Ярты йылға яҙылыу хаҡы – 990 һум.
Редакция йылдағыса тоғро дуҫтарына матур бүләктәр ҙә әҙерләй.
Белешмәләр өсөн телефондар: 8(347)273-83-93,  8(347) 272-62-61.
Бергә булдыҡ, бергә ҡалайыҡ!","30 Март , 19:30",Новости,Na
https://bashgazet.ru/articles/novosti/2023-03-27/mechtallion-atyp-al-an-da-millioner-bulyp-kitk-n-3193863,«Мечталлион» һатып алған да миллионер булып киткән,Стәрлетамаҡ районында йәшәүсе кеше райондың Октябрь ауылы почта бүлексәһендә март башында “Милли Лотерея” брендының 24-се тираж лотереяһы алған һәм бер миллион һум отҡан. Шуныһы ҡыҙыҡ: лотерея хаҡы ни бары 100 һум булған.,"Әйткәндәй, ошо уҡ тиражда ғөмүмән 35 кеше миллионер булған. Шуларҙың алтыһы бәхетле билетын нәҡ “Рәсәй почтаһы”ның Волга буйы федераль округында урынлашҡан бүлексәләрендә һатып алған булған.
Хәтерегеҙгә төшөрөп үткәндә, быйыл ғинуар айында Башҡортостан Волга буйы федераль округында урынлашҡан почта бүлексәләренән лотерея һатып алып, отоу буйынса рекорд ҡуйғайны. Ул саҡта республиканың ун кешеһе бер юлы миллионер булды.","27 Март , 18:50",Новости,Na
https://bashgazet.ru/articles/novosti/2023-03-24/ulymdy-onotma-any-y-s-n-r-hm-t-3191188,“Улымды онотмағанығыҙ өсөн рәхмәт”,"Радий Хәбиров Асҡын районының мәрхүм булған элекке башлығы Ришат Дихиндың әсәһен барып күрҙе.
 ","Бөгөн Асҡын районы Урмияҙ ауылында республика Башлығы булды. Унда етәксе Розалия Нәҡип ҡыҙының һаулығы, көнкүреше менән ҡыҙыҡһынды.
“Йәш бара, һаулыҡ та ҡаҡшап китә. Әммә бирешмәйем, район етәкселегенә рәхмәт – һәр саҡ һаулығымды ҡайғыртып торалар, яңыраҡ ҡына “Танып” шифаханаһында ял итеп ҡайттым.
Ришаттың улдары менән йыш күрешеп булмай, ейәндәрем әсәләре менән Өфөлә йәшәй, ләкин уларҙың ҡайтыуҙары минең өсөн ҙур бәхет. Ҡыҙым ҡайтып, ярҙам итеп тора, күршеләрем һәйбәт.
Радий Фәритович, һеҙгә ҙур рәхмәт! Минең улымды онотмаған өсөн! Шәхсән килеп, хәлем менән ҡыҙыҡһынаһығыҙ, бының өсөн айырым рәхмәт”, - тип һөйләп үтте Розалия Нәҡип ҡыҙы осрашыу барышында.
Ришат Дихин сығышы менән ошо ауылдан, 1987 йылда донъяға килгән. Ул 2019 йылда райондың башлығы итеп тәғәйенләнә һәм 2021 йылдың 27 мартына тиклем уны етәкләй, нәҡ ошо көндө ул 34 йәшендә генә коронавирус инфекцияһынан мәрхүм булып ҡалды.
Яҡташтары Ришат Дихинды тик яҡшы хәтирәләр менән генә иҫкә ала, ул бер ҙә ваҡыты һәм һаулығы менән иҫәпләшмәй, тыуған еренең үҫеше өсөн эшләне. Ҡатыны Гөлназ менән Назар һәм Рамзан исемле ул тәрбиәләй.
Әйткәндәй, Ришат Марат улының хеҙмәт юлы “Башҡортостан” гәзите менән дә бәйле – ул баҫмабыҙҙа 2011-2013 йылдарҙа баш мөхәррир урынбаҫары булып эшләне.","24 Март , 22:40",Новости,Na
https://bashgazet.ru/articles/y-m-i-t/2023-10-29/y-sh-ail-seber-n-auyl-a-aytyp-malsyly-a-totona-3497600,Йәш ғаилә Себерҙән ауылға ҡайтып малсылыҡҡа тотона,Ҡаҙҙарҙы ғына улар 100-башҡа тиклем еткерә,"Илсеғол ауылында йәшәүсе Әлиә менән Марсель  тәүҙә ситкә сығып китһәләр ҙә, ят тарафтарҙы үҙ итмәй күңелдәре, тыуған ауылдарына тартыла. Себерҙәге донъялары, эштәре яйға һалынһа ла Илсеғолға ҡайтып яңы тормош башлайҙар. Тыуған  ереңдә лә матур итеп йәшәүҙең өлгөһөн күрһәтәләр, тормош  мәшәҡәттәренә зарланмай, матур итеп балалар тәрбиәләйҙәр. Өлкән ҡыҙҙары Диана – X класта уҡый, уртансылары Элина быйыл I-сегә барған, кеселәре Айлина бер йәшлек.
Икеһе лә Илсеғолдоҡо Йәнтүриндар, ауылға ҡайтырбыҙ тигән хыял да тәүҙән үк булғанға, Себерҙә йәшәгән мәлдә үк йорт һала башлайҙар.  Яйлап мал ҡураһы, гараж да барлыҡҡа килә. Хатта төрлө емеш ағастарын-ҡыуаҡтарын да улар үҙҙәре ҡайтҡансы уҡ ултыртып ҡуя.
– Атай-әсәй , туғандар эргәһенә ҡайтып улар менән бергәләп йәшәйһе килде. Беҙ ҡайтҡанда атайым да иҫән ине әле. Беҙҙең ауылға ҡайтыуға ул бик шатланды. Бер туған апайҙарым ауылда төпләнгәс, мине лә ҡайтараһы килә ине. Ауылда эш күп икәнлеген белә инек, ауырлыҡтар ҙа ҡурҡытманы. Иптәшем дә мал-тыуар тоторбоҙ тип эшкә дәртләнеп ҡайтты. Ҡайтҡаныбыҙға бер ҙә үкенгән юҡ, –  тип һөйләне Әлиә.
– Үҙебеҙҙең Дим буйы, шишмәләре нисек һағындырмаһын? Ауылға ашҡынып ҡайттыҡ , – тип ҡушылды әңгәмәгә  Марсель.
Ғаилә башлығының үҙенең техникаһы булыуы бесән әҙерләү мәшәҡәттәрен еңеләйтә. Ул ғына ла түгел ауылдаштарына ла ярҙам итеп өлгөрә.
Һыйырҙарының ғына һаны һигеҙгә етә, уларҙың бишәүсе һауын һыйырҙары. Эргәлә генә Дим йылғаһы аҡҡас ҡош-ҡорт тотоу өсөн дә уңайлы. Быйыл 60 баш ҡаҙ үҫтергәндәр, алдағы йылдарҙа уларҙың һаны 100 -гә еткән. Үҙҙәренән артҡанын һатып файҙа килтерәләр.  Ҡаҙ һуйыу өмәһе лә бер байрамға әүерелә.Күмәк кешегә эш сыҙамай. Туғандар бергәләп йыйылып эште башҡарып ҡуялар.  Ғөмүмән, бер-береһенә ярҙамсыллыҡ хас был нәҫелгә.
–Ҡунаҡта лә, эштә лә туғандар менән бергәбеҙ. Шуға донъя көтөүе лә еңелерәк. Йыраҡҡа ҡунаҡҡа китһәк тә, донъябыҙҙы апайҙарыбыҙға ҡалдырабыҙ, –тиҙәр Йәнтүриндар.
Бөгөнгө заманда ҡайһылар мал ҡарау отошло түгел тиһә лә, был ғаилә эшһеҙ тороуға күнмәй, аҡса эшләү юлдарын таба белә. Бының өсөн бары эштән ҡурҡмаҫҡа кәрәк.
– Иртәнге алтынсы яртыла торабыҙ ҙа, аппарат менән тиҙ һыйырҙарҙы һауып сығабыҙ. Шуға эш еңелерәк. Һөттө тапшырып аҡса эшләйбеҙ, – ти йүнсел ғаилә.
Үҙ-ара аңлашыу, йылылыҡ булғанға,бер-береһен  ҡәҙерләп йәшәгәнгә лә  уларҙың донъяларынан ҡот, нур бөркөп тора.
 Автор фотолары.","29 Октябрь , 21:00",Йәмғиәт,Na
https://bashgazet.ru/articles/y-m-i-t/2023-10-29/komsomol-k-n-men-n-otlayby-3497434,Комсомол көнө менән ҡотлайбыҙ!,Байрам көнөндә йәш йырсының йырын тыңлап алайыҡ,"Бөгөн, 29 октябрҙә илебеҙҙә Комсомол көнө билдәләнә. Был күркәм дата артында эпоха, миллиондарса яҙмыш, яу һәм хеҙмәт йылъяҙмаһы тора.
Кемдәр комсомол булған, уларҙы байрам менән ҡотлайбыҙ! Байрам бүләге итеп кескәй йырсының йырын ҡабул итегеҙ! Ана бит ҡалай ул ""комсомол, комсомол"" тип йырлай.
Фото һәм видео: асыҡ сығанаҡтан","29 Октябрь , 13:00",Йәмғиәт,Na
https://bashgazet.ru/articles/y-m-i-t/2023-10-28/ular-men-n-orurlanaby-3497247,Улар менән ғорурланабыҙ!,“Рәсәй лидерҙары” конкурсы финалында Башҡортостандан 44 конкурсант ҡатнаша.,"Башҡортостан Хөкүмәте хәбәр итеүенсә, 27-29 октябрҙа Түбәнге Новгородта “Рәсәй лидерҙары” бишенсе конкурсының округ финалы үтә. Унда Волга буйы федераль округының 14 төбәгенән 400-ҙән ашыу конкурсант ҡатнаша, Уларҙың барыһы ла дистацион этапты уңышлы үткән. Улар араһында  Башҡортостандан 44  вәкил бар. Конкурста ҡатнашыу өсөн бөтәһе 24 меңдән ашыу ғариза килгән.
Финалда ҡатнашыусылар араһында 67,5 процент ир-егеттәр һәм 32,5 проценты ҡатын-ҡыҙҙар тәшкил итә. Уларҙың уртаса йәше – 37 йәш.
Бөгөн финал асылды һәм конкурс саралары башланды. Эксперттар ҡатнашыусыларҙың идара итеү ролендә үҙҙәрен нисек күрһәтә алыуын баһалай. Конкурс иртәгә, 29 октябрҙә, тамамлана. Еңеүселәрҙе билдәләү һәм ҡотлау тантанаһы Түбәнге Новгородтың Йәштәр театрында уҙасаҡ.
“Рәсәй лидерҙары” конкурсы 2017 йылдан Рәсәй Президенты Владимир Путиндың ҡушыуы буйынса үткәрелә. 2023 йылда проектың бишенсе миҙгеле старт алды. Конкурста ҡатнашыу өсөн донъяның 150 иленән бер миллиондан ашыу ғариза бирелгән.
Башҡортостан данын яҡлап ҡатнашҡан егет һәм ҡыҙҙарға уңыштар теләйбеҙ! Улар менән ғорурланабыҙ!
Фото: Башҡортостан Хөкүмәте сайтынан","28 Октябрь , 21:15",Йәмғиәт,Na
https://bashgazet.ru/articles/y-m-i-t/2023-10-28/y-sh-esh-yuar-y-izge-m-le-3497098,Йәш эшҡыуарҙың изге ғәмәле,Ул Красноусол үҙәк район дауаханаһының стоматология кабинетына махсус кресло бүләк иткән.,"Ғафури районынан йәш эшҡыуар Красноусол үҙәк район дауаханаһының стоматология кабинетына махсус кресло бүләк иткән. Матур хәбәр менән дауахананың баш табибы Хәкимйән Сабирйән улы Сәфәрғолов социаль селтәрҙә уртаҡлашҡан.— Бүләк биреү — һәр кем өсөн ҙур сауап. Бүләк биреүсе — ул киң күңелле, ҙур йөрәкле Кеше! Бөгөн мин берсә ҡыуанып, берсә һоҡланып, берсә ғорурланып Красноусол үҙәк дауаханаһына бирелгән бик ҙур бүләкте ҡабул иттем. Ул да булһа стоматология бүлмәһе өсөн махсус эшләнгән кресло. Был ваҡиғаны беҙ бөтә коллектив менән оло бер мөғжизә итеп ҡабул иттек һәм ошо изге хәйриә эшен булдырған ауылдаштарым Рафаэль менән Роза Юлмөхәмәтовтарҙың улдары Айратҡа сикһеҙ рәхмәттәремде еткерәһем килә. Һеҙҙең үҙегеҙгә ошондай ҙур игелектәр эшләгәнегеҙ өсөн тормош юлығыҙҙа һәр саҡ уңыштар ғына юлдаш булып торһон, хөрмәтле ауылдаштарым! Бергә булайыҡ, берҙәм булайыҡ, изге эштәр генә ҡылайыҡ! – тип хәбәр итә Хәкимйән Сабирйән улы.
Бар бит арабыҙҙа шундай изге күңелле, мәрхәмәтле замандаштар! Афарин, Айрат! Эшләгәң изгелегең үҙеңә меңләтә әйләнеп ҡайтһын!
Фото һәм текст сығанағы: ""Яңылыҡтар- БЮТ"". ","28 Октябрь , 18:00",Йәмғиәт,Na
https://bashgazet.ru/articles/y-m-i-t/2023-10-28/yorttaryny-oto-balalarynda-3497040,Йорттарының ҡото - балаларында,"Матур донъя көтөүгә күмәк бала ҡамасауламай, ти Зариповтар. 
 ","Ауылдарҙың йөҙөн күркәм ғаиләләр, эшһөйәр кешеләр биҙәй. Йәш ғаиләләр төпләнә, йорттар төҙөлә икән, тимәк, ауылдар ҙа йәшәйәсәк.
Миәкә районының Боғҙан ауылынан биш балалы  Гүзәлиә менән Ирнис Зариповтар ғаиләһе лә – ауылдарының күрке. Ике ҡатлы ҙур йорт, сәскәгә күмелгән матур ихата әллә ҡайҙан бында уңған хужалар йәшәүе тураһында иҫкәртеп тора.
 Гүзәлиә менән Ирнис – икеһе лә ошо ауылдан. Эшкә лә, донъя көтөргә лә өлгөргән бындай  пар тураһында “силәгенә күрә ҡапҡасы” тиҙәр.
Гүзәлиә Ғәрифйән ҡыҙы Боғҙан мәктәбендә 20 йылдан ашыу башланғыс кластар уҡытыусыһы булып эшләй. Был һөнәр уның бала саҡтағы хыялы икән.
–Өләсәйемдең тимер келәте булды. Шунда аҡбур  менән яҙып, уҡытыусы булып уйнай, туғаным Илмирҙе йыш ҡына уҡыусым итеп ултыртып ҡуя торғайным. Тимерҙәге яҙыу бик оҙаҡ ваҡыт юйылмай һаҡланды. Мәктәпте тамамлағандан һуң, Бәләбәй педагогия колледжына уҡырға индем. Һуңынан  ситтән тороп Мифтахетдин Аҡмулла исемендәге Башҡорт дәүләт педагогия университетын да тамамланым, – тип һөйләне Гүзәлиә һөнәр һайлау тарихы тураһында.
Уҡып бөткәс, ҡалала тороп ҡалыу, унда эшкә урынлашыу мөмкинлеге лә була, ләкин тыуған ауылының тартыу көсө нығыраҡ булып сыға. Гүзәлиә үҙе уҡыған мәктәбенә эшкә ҡайта.
Күңеленә оҡшаған һөнәрен һайлап яңылышмай Гүзәлиә. Бөгөн дә ул эшенә ашҡынып бара, яратып дәрестәр бирә.
–Башланғыс кластарҙа уҡытыу ҡыҙығыраҡ, тип уйлайым. Бәләкәстәрҙе, ҡулынан тотоп тигәндәй, хәреф яҙырға өйрәтәһең. Ҡайһы саҡта арҡаларынан яратып алыу ҙа баланың күңеленә дәрт өҫтәй. Улар менән бергә шатланаһың, бергә көйөнәһең. Бала күңеленә юл таба белгәндә генә, эшеңде яратып була, –  ти Гүзәлиә Ғәрифйән ҡыҙы.
Уҡытыусы, биш бала әсәһе генә түгел ул, икенсе саҡырылыш  ауыл советы депутаты вазифаһын да башҡара. Ошо ауылда тыуып үҫеп, ғүмер буйы шунда  йәшәгәнгә лә урындағы  барлыҡ проблемалар уның күҙ алдында. Байтаҡ ваҡыт талап ителһә лә, халыҡ менән эшләргә яратҡан Гүзәлиә уны ла һис ауырһынмай башҡара.
Ирнисте лә ауылда йүнсел хужа, өлгөлө ғаилә башлығы булараҡ беләләр. Нимәгә тотонһа, шул ҡулынан килә, төҙөлөш эштәренә бала саҡтан өйрәнеп үҫкән. Атаһының балта эшенә оҫта булыуы ла йоғонто яһамай ҡалмай.  
– Үҫмер саҡтан Ришат ағайым менән атайыма эйәреп, өй бурарға йөрөнөк. Һигеҙенсе класта уҡығанымда атайымдың бригадаһы менән бер бинаның тәҙрәләрен алмаштырғаныбыҙ хәтерҙә. Шуға ағастан өҫтәл, ултырғыс кеүек йыһаз эшләү ҙә ауырлыҡ тыуҙырмай, – ти Ирнис Марат улы.
Ауылда тормош көтөүгә бала саҡтан әҙер булып үҫә Ирнис. Шуға ла мәктәпте тамамлағас,  тәүҙә водитель һөнәренә уҡып сыға, армиянан һуң тыуған ауылына ҡайта.  
 Үҙенә ғүмерлек йәрҙе лә Ирнис тыуған ауылынан һайлай.
– Ирнис - ағайымдың дуҫы ине. Беҙгә килеп йөрөгәс, бер-беребеҙгә күҙ һалғанбыҙҙыр инде. Мин 8-9-сы  кластарҙа уҡығанда, икебеҙ ҙә волейбол секцияһына йөрөй торғайныҡ. Команда менән район, зона ярыштарында ҡатнаштыҡ. Шул спорт сараларында ҡатнашыу ҙа беҙҙе яҡынайтты. Ирнис электән күп һөйләргә яратмай, тыныс холоҡло, әйткән һүҙен еренә еткереп эшләй белә. Тормошҡа ҡараштарыбыҙҙың бер төрлө булыуы ла донъя көткәндә ярҙам итә. Ҡайһы саҡта беребеҙ нимәлер тәҡдим итһә, икенсебеҙҙең дә шуны планлаштырып йөрөүе асыҡлана, – тип һөйләне Гүзәлиә, ғаиләнең татыулыҡ серҙәре менән уртаҡлашып.
 Ғаилә башлығының төҙөлөш эшенә оҫталығы донъя көткәндә лә ярҙам итә. Тирә-яҡҡа йәм биреп ултырған ике ҡатлы йорттарына ҡарап та, уның оҫталығын,тырышлығын баһалап була. Әйткәндәй, Зариповтар йорттарын төҙөгәндә, ауылдағы йәш белгес булараҡ та, дәүләт ярҙамынан файҙалана. Өйҙө район үҙәгендә лә төҙөү мөмкинлеге була, ләкин улар тап тыуған ауылдарында төпләнергә ҡарар итә.  
–Ауылымды, ауыл тормошон ныҡ яратам. Бала саҡтан уҡ ата-әсәйгә ярҙам итеп, һыйыр һауып, ҡош-ҡорт ҡарап,  эшкә өйрәнеп үҫкәнгә, ауылда йәшәүҙең бер ҡыйынлығын да тоймайым. Киреһенсә, бында барлыҡ уңайлы шарттар бар, иркен. Ике яҡлап та атай-әсәйҙәр эргәлә. Берәй тәмле ризыҡ бешерһәк, уларҙы тиҙ генә сәйгә саҡырып алабыҙ. Эш буйынса ҡайҙалыр барырға кәрәк булғанда ла, өләсәйҙәрҙең яҡында булыуы бик уңайлы. Балаларыбыҙ бәләкәйҙән өләсәй тәрбиәһендә үҫте. Атай-әсәйҙәребеҙ олоғайғанда уларға ла терәк кәрәк, – ти Гүзәлиә Ғәрифйән ҡыҙы.
 Йәштәр әле генә тормош ҡорған һымаҡ булһа ла, ваҡыт тигәнең байтаҡ ҡына үтеп киткән. Иң өлкән улдары Данисҡа хәҙер 19 йәш, ул Башҡорт дәүләт аграр университетының “Механизациялау һәм һанлы инжиниринг” факультетында өсөнсө курста белем ала. Дияс улдары –IX класта, Илзирә ҡыҙҙары –V класта, Данир улдары I класта уҡый, иң кеселәре Инзиләгә 1,8 йәш, ул балалар баҡсаһына йөрөй.
Күмәк бала үҫтереү ауыр түгелме? Был һорауҙы Зариповтарға йыш бирәләр.Ғәмәлдә ғаиләнең ҡото, йәме лә күмәк балаларҙа, тигән фекерҙә улар.
– Үҙем малайҙар араһында үҫкәс, һеңлем булыуын  ныҡ теләй торғайным. Илзирә ҡыҙыбыҙ тыуғас,  уға иптәшкә Инзиләне лә алып ҡайттыҡ. Йортобоҙ балаларыбыҙ менән күркәм. Уларҙың һәр береһенең үҙ урыны, үҙ йәме, – тине бәхетле пар.
Ғаиләнең үҙенең ҡағиҙәләре лә бар. Ул ингәс тә өйҙөң стенаһына эленгән: “Биргән вәғәҙәңде үтә”,“Матур һүҙҙәр әйт”, “Башҡалар менән бүлешергә онотма”, “Үҙең генә түгел, башҡалар тураһында ла уйла”, “Атай-әсәйеңде тыңла”, “Һәр ваҡыт дөрөҫөн һөйлә”, “Зинһар” һәм “рәхмәт” һүҙҙәрен әйтергә онотма” һәм башҡа теләктәр яҙылған.
Күмәк балалы ғаиләлә бер-берең тураһында хәстәрләү – ғәҙәти күренеш. Бәләкәс кенә күстәнәсте лә барыһы ла тәмләрлек итеп бүлешеүҙә лә сағыла башҡалар тураһында уйлай белеүең.
Зариповтар ғаиләһендә эш тә үҙ-ара  бүленгән. Береһе һауыт-һаба йыуа, икенсеһе малды көтөүҙән ҡаршылай, өсөнсөһө ҡош-ҡорт ҡарай.
Эш тигәндән, малайҙар атайҙары эргәһендә хеҙмәткә өйрәнә, ҡыҙҙар –әсәйҙәренең ярҙамсыһы.
– Улдарымдың янымда һөнәргә өйрәнеп үҫеүе үҙҙәренә файҙаға ғына. Төҙөлөш серҙәрен белеү – донъя көткәндә лә  ғаилә өсөн ярҙам, кешенән эшләтер өсөн сығым китмәй, – ти Ирнис Марат улы.
Ғаилә башлығының техникаға ла оҫталығы бар. Үҙенең тракторы, төрлө ҡулайламалары булғас, бесән сабыу, йыйыу, ҡайтарыу уларға бер ниндәй ауырлыҡ тыуҙырмай.
Биш баланың биш төрлө ҡыҙыҡһыныуы бар, биш төрлө маҡсаттар менән яна. Улар менән дә әңгәмәләшеү форсаты тейҙе.
Мәҫәлән, Дияс спортты ярата. Бигерәк тә волейболды үҙ итә. Шулай уҡ футбол, еңел атлетика буйынса ярыштарға йөрөй. Былтыр баскетбол буйынса район ярышында ҡатнашып, команда менән беренсе урынды яулағандар. Киләсәктә ул үҙен нефтсе итеп күрә.
– Минең өсөн Данис ағайым –  өлгө. Уның һымаҡ аҡыллы, яуаплы булғым килә. Атайыма ла бар яҡлап оҡшарға тырышам. Ҡасан ярҙам һораһаң да, ул кире ҡаҡмай, хатта эштән арып ҡайтҡан саҡтарында ла, – тип һөйләне Дияс.
Ә бына Илзирә киләсәктә үҙен табип итеп күрә. Шуның өсөн әле яҡшы билдәләргә генә тырышып уҡый. Өйҙә ул әсәһенең төп ярҙамсыһы.
– Әсәйемдән торт, бәлештәр бешерергә өйрәндем. Киләсәктә уның һымаҡ уңған, матур булғым килә, –ти ҡыҙ.
Быйыл I класҡа барған Данирҙың да үҙ маҡсаттары.
– Миңә мәктәптә уҡыу оҡшай, бигерәк тә математика ҡыҙыҡлы. Буш ваҡыт булғанда, атайым менән балыҡҡа  барырға яратам. Уның һымаҡ машина йөрөткөм килә, – тине Данир.
Атай абруйы  был ғаиләлә юғары ҡуйылған. Әсәй кешенең “Атайыңдан һора, ул ни әйтер, уның менән кәңәшләш” тиеүендә лә балала атаһына ҡарата ихтирамлы мөнәсәбәт тәрбиәләнә.
“Бер -береңә юл ҡуя белеп йәшәгәндә генә, тормош  ыңғай бара”, – ти әңгәмәселәрем, бәхет серҙәре менән уртаҡлашып.
Донъяларында ҡот, бәрәкәт киләсәктә һүрелмәһен Зариповтар ғаиләһендә.
 Автор фотолары.
 ","28 Октябрь , 15:00",Йәмғиәт,Na
https://bashgazet.ru/articles/y-m-i-t/2023-10-28/e-ar-yauamy-be-yaua-3496941,Һеҙҙә ҡар яуамы? Беҙҙә яуа!,"Баймаҡ районының Иҫәнбәт ауылында йәшәгән шиғри күңелле Гөлзифа апай Исрафилова Ҡарбабай яһап ултыртып, бик матур шиғыр ҙа ижад итеп өлгөргән! ","Октябрь айының һуңғы көндәрендә еребеҙгә ап-аҡ ҡарҙар яуа. Олалар әйтеүенсә, был ҡар әлегә ятмаҫ, әммә бөгөнгө көндә күптәр ҡар әүәләп, Ҡарбабай яһай, ҡарҙа аунай. Ана, Баймаҡ районының Иҫәнбәт ауылында йәшәгән шиғри күңелле Гөлзифа апай Исрафилова Ҡарбабай яһап ултыртып, бик матур шиғыр ҙа ижад итеп өлгөргән.
ТӘҮГЕ ҠАР.Октябрҙең әле саҡ яртыһы -Ойоҫҡотоп ҡына ҡар яуа.Әйтерһең дә, берәү ҡаҙын йолҡопМамыҡтарын ҡоя һауанан.Эй беренсе ҡарҙың аҡлығы!Сафлығынан күҙҙәр ҡамаша.Бала-сағаларҙың һөйөнөүе!Ҡарап торҙом ҡылып тамаша.* * *Ябалаҡлап яуған мамыҡ ҡарҙарСал башыма ап-аҡ шәлен һалды.Ҡышым мине өркөтмәйсә генә,Наҙлап ҡына ҡосағына алды.Устарыма емелдәшеп торғанАҡ сәскәнән гөлләмәһен һалды.Зәһәр һалҡынында өшөмәҫмен,Йөрәгемә ҡышым ҡуҙын һалды.
Ә һеҙҙең яҡтарҙа ҡар яуамы? Ҡарбабай эшләмәнегеҙме әле?
Фото һәм шиғыр авторы: Гөлзифа Исрафилова.","28 Октябрь , 14:00",Йәмғиәт,Na
https://bashgazet.ru/articles/y-m-i-t/2023-10-28/ba-alyla-17-t-rl-mill-t-v-kile-y-sh-y-3496691,Баҡалыла 17 төрлө милләт вәкиле йәшәй,"""Башҡортостан"" гәзите хеҙмәткәрҙәре Баҡалы районында йәшәгән мордва милләте вәкилдәре менән осрашты. ","""Башҡортостан"" гәзите хеҙмәткәрҙәре Баҡалы районында эш сәфәрендә булды. Унда беҙ яңы эш башлаған район хакимиәте башлығы Олег Ефимов менән осраштыҡ. 2024 йылға ваҡытлы матбуғат баҫмаларына яҙылыу барышы менән таныштыҡ. Район хакимиәте башлығы төбәктә милләт-ара татыулыҡты нығытыуға бәйле башҡарылған эштәр тураһында ла һөйләне. 
Олег Ефимов белдереүенсә, Баҡалы райондағы 96 ауылда 17 милләт вәкиле тупланып, үҙ-ара татыу йәшәй. Бергә саралар ойошторалар.
Милләттәр араһында башҡорттар, урыҫтар, татарҙар, керәшендәр күпселекте тәшкил итә икән. Мордва халҡы йәшәгән Иҫке Илек ауылы һуңғы йылдарҙа айырыуса әүҙемләшкән. Тиҙҙән унда мордва үҙәге асыласаҡ.
Иҫегеҙгә төшөрәбеҙ, 4 ноябрҙә Рәсәйҙә Халыҡтар берҙәмлеге көнө билдәләнә. Ул - нәҡ ошо милләт-ара татыулыҡты нығытыу маҡсатында булдырылған байрам.
Рәмилә Мусина фотолары.  ","28 Октябрь , 10:00",Йәмғиәт,Na
https://bashgazet.ru/articles/y-m-i-t/2023-10-27/bauyr-auyryuynan-ya-shy-daua-3494448,Бауыр ауырыуынан яҡшы дауа!,"Ябай ғына, әммә һөҙөмтәле ысул менән танышайыҡ","Күптәр хәҙер  бауырына зарлана, тип, ""Бәйләнештәге"" ""Будь здоров"" төркөмө ябай һәм ҡиммәт булмаған рецепт тәҡдим иткән.
Был рецепт өсөн 1 килограмм ҡыҙыл(!) һуған, 850-900 грамм шәкәр ҡомо кәрәк буласаҡ. Һуғанды ит турағыстан үткәреп алып, шәкәр ҡомо һалып болғатып ҡуйырға кәрәк. Аҙна ярым ҡараңғы һалҡынса ерҙә төнәтәләр. Тейешле ваҡыт үткәс, һутын һығып алып, көнөнә   3-8 аш ҡалағы эсеп дауаланалар.
Был ысул һыналған, хатта цирроз менән ауырығандарға ла ярҙам итте, тип ышандыралар был төркөмдә.
Шулай уҡ ҡыҙыл һуғанды сей килеш турамаларға ҡушып ашау ҙа бик файҙалы икәнлеген билдәләй табиптар. Хатта яман шештән, бәүел ҡыуығы ауырыуҙарынан, шәкәр диабеты булғанда, инсулин етештерергә булышлыҡ итеп, ярҙам итә икән. Шулай уҡ эсәктәрҙе таҙарта, организмдағы бактерияларға ҡаршы тора. Йөрәкте нығытыу һәм һаҡлау көсөнә эйә, ишемия ауырыуын булдырмаҫҡа ярҙам итә. Һалҡын тейеп ауырығанда ла үтә файҙалы, һуғанды, ғөмүмән, тәбиғи антибиотик тип тә атайҙар.
Сәләмәтлек – ҙур байлыҡ, ауырымайыҡ, дуҫтар!
Фото: pixabay.com","27 Октябрь , 07:00",Йәмғиәт,Na
https://bashgazet.ru/articles/y-m-i-t/2023-10-26/gastronomiya-y-n-leshe-s-k-3494916,Гастрономия йүнәлеше үҫәсәк,"Башҡортостан һәм Ҡаҙағстан инвестициялар йәлеп итеү һәм инвесторҙарға ярҙам итеү, шулай уҡ гастрономия һәм йәмәғәт туҡланыуы өлкәһендә хеҙмәттәшлекте үҫтерергә ниәтләй","Был турала Ҡаҙағстандың Рәсәй Федерацияһындағы Ғәҙәттән тыш һәм Тулы хоҡуҡлы Илсеһе Даурен Абаев етәкселегендәге Ҡаҙағстан Республикаһы делегацияһының эш сәфәре барышында билдәле булды.
Башҡортостандың Үҫеш корпорацияһында үткән кәңәшмә барышында ҡунаҡтарҙы ”Алға” махсус иҡтисади зонаһы менән дә таныштырҙылар. Иҡтисади зонаның идара итеүсе компанияһы етәксеһе Артем Пензин резидентлыҡтың өҫтөнлөктәре һәм Ҡаҙағстан инвесторҙары менән үҙ-ара эш итеү тәжрибәһе тураһында һөйләне. Башҡортостан Республикаһының Үҫеш корпорацияһы генераль директоры Наил Ғәббәсов тә коллегалары менән артабан хеҙмәттәшлек итеү мөмкинлектәрен билдәләне.
– ”Алға” махсус иҡтисади зонаһында резиденттар үҙҙәренең проекттарын быға тиклем булмаған һалым һәм таможня льготалары шарттарында тормошҡа ашыра, шулай уҡ улар үҫешкән инфраструктураға һәм кәрәкле инженер коммуникацияларына эйә. Ә уңайлы географик урынлашыуы логистик һәм транспорт сығымдарын оптималләштереү мөмкинлеген бирә. Ошондай осрашыуҙарҙа Ҡаҙағстандың эшҡыуарҙар берләшмәһе вәкилдәре республикабыҙҙың инвестиция потенциалы һәм бизнесты үҫтереү өсөн иң популяр йүнәлештәр тураһында беләсәк, – тине Наил Ғәббәсов.
 
Фото: pravitelstvorb.ru","26 Октябрь , 16:30",Йәмғиәт,Na
https://bashgazet.ru/articles/y-m-i-t/2023-10-26/d-rt-million-a-sa-yn-du-taryna-tarat-an-3493968,Дүрт миллион аҡсаһын дуҫтарына таратҡан,"Үҫмерҙәр бер-бер артлы машина ала башлағас, өлкәндәр һағайған...","Өфөлә 7-се класс уҡыусыһы өләсәһенең 4 миллион аҡсаһын алып дуҫтарына таратҡан, тип белдерә Башкирия Online.
Баҡтиһәң, өләсәй күптән түгел йортон һатҡан булған, аҡсаларын сит ил валютаһына алыштырып, ҡумтаға һалып, балконға йәшереп ҡуйған. Әмәлгә ҡалғандай, был хаҡта ейәне белеп ҡалып, дуҫтарына һөйләй.
Үҫмерҙәр башта етенсе модель ""Жигули"" ала, артабан һигеҙенсе, алтынсы… Машиналар артҡан һайын, өләсәйҙең аҡсалары кәмей бара. Машина алғандан ҡалғанын аҡса һығыусылар кеҫәләренә тыҡҡан. Шул мәл үҫмерҙәрҙең ҡапыл ""байып"" китеүе менән өлкәндәр ҙә ҡыҙыҡһына башлай, һағайып ҡалалар.
Бер нимә тураһында ла шикләнмәгән ҡатын балконда ятҡан аҡсаларҙы һанамай, тик сираттағы тапҡыр ейәненең үҙенән өлкәнерәк «дуҫтарына» аҡса биргәнен күргәс кенә эштең ниҙә икәнен аңлап ҡала…
Үҫмер был ҡылығын үҙенән өлкән егеттәр аҡса урларға мәжбүр итте тип аңлатҡан. 
Фото: https://thumbs.dreamstime.com ","26 Октябрь , 11:45",Йәмғиәт,Na
https://bashgazet.ru/articles/y-m-i-t/2023-10-26/uram-epere-se-yura-tu-andaryn-tap-an-3493534,Урам һепереүсе Юра туғандарын тапҡан,"Балалар йортонда үҫеп, тормошонда бик күп михнәттәр татыған урам һепереүсе Юраның тарихы иҫегеҙҙәлер... ","Өфөнән Юрий Ветлугин - хәҙер илдә ҙур танылыу алған кеше. Балалар йортонда үҫеп, тормошонда бик күп михнәттәр татырға, йәшәр урынынан ҡолаҡ ҡағып, асарбаҡ хәлендә лә ҡалырға тура килә уға. Уның тураһында “Юра дворник” фильмы төшөрөлдө. Шул ваҡиғанан һуң ул быға тиклем белмәгән-күрмәгән туғандарын тапҡан.
“Минең ғаиләм ҙур икәнен белдем. “Юра дворник” фильмы сыҡҡанға тиклем улар мине, мин уларҙы белмәй инем”, тип яҙған Юрий үҙе был турала.
Туғандарҙың табышыуы хаҡында Нина Филиппова социаль селтәрҙәрҙә анығыраҡ итеп яҙған.
“Тормошта уларҙың юлдары киҫешкәне булған, әммә туғандар икәнлеген белмәгәндәр. Мәҫәлән, Дима шул уҡ мәктәп-интернатта уҡыған, тик бер нисә класҡа юғары. Унда ололар бәләкәйҙәрҙе шефлыҡҡа алыу йолаһы бар. Һәм Дима бәләкәй Юраны һайлаған, уны ҡустым тип йөрөткән, уны яҡлаған. Осрашҡанда Юра ла быны иҫенә төшөрҙө. Аҙаҡ Юраны икенсе интернатҡа күсергәндәр. Шулай эҙҙәр аҙашҡан”, тип һөйләгән Роман тигәндәренең әсәһе.
Тағы ла уның һөйләүенсә, ағай-эне, һеңлеләре Юраның тарихы тураһында ишеткән, әммә уны туғандыр тип уйламағандар ҙа. Тик уның Диманың бер ағаһына ныҡ оҡшағанлығын аңғарып ҡалғандар. Уларҙың һөйләүенсә, туғанлыҡты асыҡлау өсөн дүрт ай ваҡыт үткән.
Фото:pikabu.ru","26 Октябрь , 11:00",Йәмғиәт,Na
https://bashgazet.ru/articles/y-m-i-t/2023-10-26/m-n-zh-t-y-ng-daua-bir-3493527,Мөнәжәт йәнгә дауа бирә ,Ҡыйғы районы башҡорттары ҡоролтайы рәйесе Сөмбөл Исмәғилева хәбәр итә... ,"Ҡыйғы районының Дүшәмбикә ауылы мәҙәниәт йортонда II район мөнәжәт башҡарыусылар фестиваль-конкурсы үткән. Ул йәштәрҙе лә, ололарҙы лә йәлеп иткән. Был хаҡта Ҡыйғы районы башҡорттары ҡоролтайы рәйесе Сөмбөл Исмәғилева хәбәр итә:  
 “Башҡортостаным – илем, мөнәжәт әйтә халҡым!”  тип аталған сара төрлө йәштәге 15 башҡарыусыны йыйҙы. Был байрам халыҡ араһында мосолман традицияларын популярлаштырыуға, халыҡ ижадын һәм мәҙәни мираҫын тергеҙеүгә һәм артабан үҫтереүгә, йәмәғәтселек иғтибарын  фольклорҙы һаҡлауға йәлеп итеүгә йүнәлтелгән.
Ҡатнашыусыларҙы һәм ҡунаҡтарҙы район хакимиәте башлығының беренсе урынбаҫары Руслан Вәхитов, Дүшәмбикә ауыл советы ауыл биләмәһе башлығы Филнүс Ғизәтуллин сәләмләне.  Улар сараның йәш быуынды тәрбиәләүҙәге ролен билдәләп үтте. “Мөнәжәтселәр байрамы Дүшәмбикә ауылының бренд сараһына әйләнәсәк һәм ике йыл һайын ошо жанрҙы яратыусыларҙы йыясаҡ”, - тип билдәләне Филнүс Афрон улы.
Имам-мөхтәсиб Марсель Ғибаҙуллин билдәләүенсә, мөнәжәттәр рухи  таҙалыҡҡа һәм юғары намыҫлылыҡҡа саҡыра, ижади рухлылыҡ мөхитен булдыра һәм балалар өсөн генә түгел, өлкәндәр өсөн дә ҙур тәрбиәүи ҡиммәткә эйә, һәр кем ишеткәндәренең фәлсәфәүи мәғәнәһен аңларға тырышырға тейеш.
Шуныһын да билдәләп китергә кәрәк: сараға ойоштороусылар ҙа, ҡатнашыусылар ҙа яуаплы ҡараған. Сәхнәне байрам темаһына ярашлы биҙәүгә айырым иғтибар бүленгән. Үҙәктә ауыл йорто макеты урын алғайны,  был йылы йорт мөхите тыуҙырыуға булышлыҡ итте.
Ҡатнашыусыларҙың барыһы ла музыкаль оҙатыуһыҙ  дини-фәлсәфәүи йөкмәткеле, тормош мәғәнәһе, ата-әсәләр һәм балаларҙың үҙ-ара мөнәсәбәттәре тураһында мөнәжәттәрҙе көйләне.  Костюмдар уларҙың сығышын тулыландырҙы, һәр сығыш тамашасыларҙың йөрәгенә, күңеленә үтеп инде.
 Мосолман ҡатын-ҡыҙҙарының район ойошмаһы етәксеһе Гөлнәзирә Зарипова рәйеслегендәге жюри номинацияларҙа еңеүселәрҙе билдәләне.
Иң йәш ҡатнашыусылар тип 12-14 йәшлек ҡыҙҙар танылды (Туғыҙлы ауылынан «Ҡыҙҙар-йондоҙҙар» триоһы).  Ҡолбаҡ ауылынан 86 йәшлек Нурия Рамазанова иң өлкән конкурсант булараҡ диплом менән бүләкләнде. Бөтә ҡатнашыусылар ҙа дипломдарға лайыҡ булды.
""Мөнәжәт башҡарырға теләүселәр күп ине. Барыһы ла ысын күңелдән сығыш яһаны. Кисә бик йылы үтте, йыйылыусыларҙың бөтәһе лә башҡарыусыларҙы иғтибар менән, тын да алмайынса тыңланы. Байрам ҡунаҡтары халҡыбыҙҙың рухи һәм мәҙәни ҡиммәттәре  менән хозурланды, мәҙәниәт йортонда байрам кәйефе хөкөм итте”,  – тип  бәйә бирҙе сараға район мәҙәниәт бүлеге начальнигы Илдар Шәрәфетдинов.
Шул уҡ көндө районда ауыл биләмәләренең «Айыҡ ауыл–2023» конкурсының муниципаль этабында ҡатнашыуы сиктәрендә айыҡлыҡ марафоны башланды. Марафондың шундай матур сара менән  старт алыуы символик мәғәнәгә эйә.
Дүшәмбикә ауыл советы ""Айыҡ ауыл"" штандартын – альбомды  Түбәнге Ҡыйғы ауыл биләмәһенә тапшырҙы. Түбәнге ҡыйғылар, үҙ сиратында, альбомға үҙ битен индереп, уны Кандаковка ауылы халҡына  тапшырасаҡ” – тип яҙа Сөмбөл Исмәғилева.
Фотолар авторҙыҡы.
 
 ","26 Октябрь , 08:00",Йәмғиәт,Na
https://bashgazet.ru/articles/y-m-i-t/2023-10-25/yandeks-karta-bash-ort-telend-3493329,Яндекс Карта – башҡорт телендә! ,"Популяр ҡушымта хәҙер билдәле алып барыусы Флүрә Мурзина тауышы менән һөйләй. Асыҡланыуынса, 200-ҙән ашыу...","Билдәле телетапшырыуҙар алып барыусыһы Флүрә Мурзина Өфө водителдәре өсөн “Яндекс Карта” ҡушымтаһында тауыш күрһәтмәләрен яҙыуҙа ҡатнашҡан.
Һөҙөмтәлә башҡорт телендә 200-гә яҡын навигация фразаһы яҙып алынған.
Өфө буйлап маршрут һалыу өсөн ҡушымтала профиль булдырырға, көйләүҙәргә инергә, «Тауыштар һәм иҫкәртеүҙәр» бүлегенә баҫырға, унан «аннотация теле»н асырға һәм башҡорт телен һайларға кәрәк.
“Яндекс Карта”ларҙағы башҡортса тауыш күрһәтмәләре маршрут буйынса  йүнәлеш алыу ғына түгел,  ә сәйәхәтте күпкә ҡыҙыҡлыраҡ итәсәк. Хәҙер ғәҙәти күрһәтмәләр яңыса яңғырай, сөнки Флүрә Мурзинаның үҙенсәлекле һәм яғымлы тауышы күңелгә ятышлы һәм яҡын.
Фото: gtrk.tv","25 Октябрь , 23:00",Йәмғиәт,Na
https://bashgazet.ru/articles/y-m-i-t/2023-10-25/bash-ortostan-g-zite-s-yetbabala-3493407, “Башҡортостан” гәзите - Сәйетбабала ,Бөйөк ғалимдың исемен йөрөткән Сәйетбаба урта мәктәбендә ихлас аралашыуға ҡоролған осрашыу үтте.,"Ғафури  районында республикабыҙҙың иң ҙур башҡорт ауылы Сәйетбаба урынлашҡан икәнлеге хаҡында күптәр хәбәрҙар. Бындағы ""Ағинәйҙәр"" ойошмаһы, ""Асанай"" халыҡ фольклор ансамбле һәм ""Сәйетбаба"" башҡорт тарихи-мәҙәни үҙәге ағзалары күмәкләшеп һоҡланғыс эштәр башҡара, бер-береһенә дәрт-дарман өҫтәп, халҡыбыҙға мәҙәни нур тарата. Сәйетбабаларҙың уңғанлығына, сәмселлегенә иһә таң ҡалырлыҡ! Һәр йәһәттән улар тырыш.
Бөгөн, күренекле башҡорт тел белгесе, төркиәтсе, яҙыусы, йәмәғәт эшмәкәре, филология фәндәре докторы, профессор Кейекбаев Жәлил Ғиниәт улының тыуған көнөндә, Ғафури районына эш сәфәре барышында, бөйөк ғалимдың исемен йөрөткән Сәйетбаба урта мәктәбендә ихлас аралашыуға ҡоролған осрашыу үтте. Унда ""Башҡортостан"" гәзите, ""Ағиҙел"", ""Башҡортостан уҡытыусыһы"" журналдары хеҙмәткәрҙәре менән уҡытыусылар, уҡыусылар менән аралашты.
Хеҙмәттәштәребеҙ менән бергә Ғафури районына мәртәбәле ҡунаҡ - Башҡортостандың халыҡ шағиры, республикабыҙҙың Салауат Юлаев исемендәге дәүләт премияһы лауреаты, Салауат Юлаев ордены кавалеры Ҡәҙим Аралбай менән өмөтлө йырсы Азамат Ғөбәйҙуллин да килде.
Автор фотолары.
 ","25 Октябрь , 22:00",Йәмғиәт,Na
https://bashgazet.ru/articles/y-m-i-t/2023-10-25/vuz-ara-kampus-laboratoriya-y-m-kt-p-klastaryn-bi-y-3493363,Вуз-ара кампус лабораторияһы мәктәп кластарын биҙәй,"Өфө дәүләт нефть техник университетының “Дизайн һәм сәнғәт белеме” кафедраһы студенттары һәм уҡытыусылары университеттың фирма стилен файҙаланып, проект ҡарарҙары пакетын әҙерләгән һәм тормошҡа ашырған.","Проекттың авторы булып юғары уҡыу йорто ректоры Олег Баулин тора. Ә уны Өфөлә донъя кимәлендәге Евразия фәнни-белем биреү үҙәгенең вуз-ара студенттар кампусында урынлашасаҡ лаборатория тормошҡа ашырасаҡ.
Проект тулыһынса университет тарафынан финанслана һәм Башҡортостандың баш ҡалаһы мәктәптәрен генә түгел, республиканың барлыҡ муниципаль райондарын да үҙ эсенә ала. Учалы, Бөрө һәм Асҡын мәктәптәрендә, Өфөнөң 82-се гимназияһында, 157-се мәктбендә һәм башҡа профилле уҡыу йорттарында робототехника кластары яңы биҙәлеш алды ла инде. Эш юғары уҡыу йортоноң кесе курс студенттары тарафынан әҙерләнгән һәм башҡарылған. Мәктәп директорҙары һәм уҡытыусылары юғары дизайн мәҙәниәтен һәм башҡарыу сифатын билдәләне.
2023 йылда лабораторияның йәш дизайнерҙары һәм уларҙың остаздары төрлө тәғәйенләнештәге продукттарҙы биҙәү һәм брендлау, электрон дәреслектәр дизайны, сайттарҙы биҙәү, кейем һәм аксессуарҙар дизайны һәм башҡа өлкәлә етмештән ашыу проект эшләгән.
                                
Фото: pravitelstvorb.ru","25 Октябрь , 20:10",Йәмғиәт,Na
https://bashgazet.ru/articles/y-m-i-t/2023-10-25/ya-y-proekt-buldyryla-3493300,Яңы проект булдырыла,Евразия фәнни-белем биреү үҙәге йәш таланттарҙы технологик эшҡыуарлыҡҡа йәлеп итеү системаһы нигеҙендә яңы “Импульс-инновациялар” проектын башлай.,"Был – фәнни-белем биреү үҙәгенең өҫтөнлөклө йүнәлештәрендә стартап-командаларға һәм бизнес-идеяларға ярҙам итеүҙең яңы башланғысы.
Евразия фәнни-белем биреү үҙәге университеттарында белем алыусыларҙың проектта ҡатнашыу мөмкинлеге бар. Акселераторҙы үтеүгә айырым кешеләр ҙә, стартап-проекттарҙың әҙер командалары ла ғариза бирә ала.
18 стартап-проект еңеүсе тип таныласаҡ. Акселераторҙың приз фонды төбәк сығанаҡтарынан һәм университеттарҙы берлектә финанслауҙан төҙөлә. Уның суммаһы 15 миллион һум тәшкил итә.
Проектта ҡатнашырға ғаризаны 31 октябргә тиклем https://forms.yandex.ru/cloud/652f6f1873cee71c7389652b/ һылтанмаһы буйынса бирергә мөмкин.
Акселераторҙы тормошҡа ашырыу һөҙөмтәһендә яңы инновацион проекттар ғына барлыҡҡа килмәйәсәк, ә ""Импульс-инновациялар"" төбәктә заманса стартап-йәмғиәт булдырасаҡ.
Акселераторҙы ойоштороусы – Башҡортостан Республикаһы ғилми-белем биреү үҙәгенең идара итеүсе компанияһы.
Тулыраҡ  https://nocrb.ru/acc сайтында
Конкурс положениеһы: https://disk.yandex.ru/d/Xjs7XbrVo_IOtQ
 
Фото: nocrb.ru","25 Октябрь , 18:35",Йәмғиәт,Na
https://bashgazet.ru/articles/y-m-i-t/2023-10-25/bash-ortostan-g-zite-he-m-tk-r-re-afuri-rayonynda-3492819, “Башҡортостан” гәзите хеҙмәткәрҙәре – Ғафури районында,Күптән түгел хеҙмәткәрҙәребеҙ Баймаҡ районында һәм Сибай ҡалаһында булғайны. Ә бөгөн беҙ - бәрәкәтле Ғафури ерендә. ,"Башҡортостаныбыҙҙың һәр төбәге үҙенсәлекле һәм ҡабатланмаҫ. Баш ҡалабыҙҙан артыҡ йыраҡ урынлашмаған Ғафури районы иһә үҙенең уңған, егәрле халҡы менән дан тота.
Бөгөн бында эш сәфәре менән Башҡортостан Журналистар союзы рәйесе, ""Башҡортостан"" гәзитенең баш мөхәррире, Башҡортостандың атҡаҙанған матбуғат һәм киң мәғлүмәт хеҙмәткәре Вәдүт Ғәйфулла улы Исхаҡов, баш мөхәррир урынбаҫары Алһыу Миңлейәр ҡыҙы Әһлиуллина, мәғариф бүлеге мөдире Гөлдәр Әхәт ҡыҙы Яҡшығолова, социаль бүлек мөдире Айһылыу Әхмәт ҡыҙы Низамова, шулай уҡ коллегаларыбыҙ – яҙыусы, ""Ағиҙел"" журналының баш мөхәррире Мөнир Сәхиулла улы Ҡунафин һәм ""Башҡортостан уҡытыусыһы"" журналының баш мөхәррире Салауат Ғайса улы Кәримов та килде. 
Бай тарихлы “Башҡортостан” гәзите менән бергә Ғафури районына мәртәбәле ҡунаҡ - Башҡортостандың халыҡ шағиры, республикабыҙҙың Салауат Юлаев исемендәге дәүләт премияһы лауреаты, Салауат Юлаев ордены кавалеры Ҡәҙим Аралбай менән  өмөтлө йырсы Азамат Ғөбәйҙуллин да юлланды.
Ғафури районы хакимиәтендә Ғафури районы хакимиәте башлығының социаль мәсьәләләр буйынса урынбаҫары вазифаһын башҡарыусы
Зөһрә Рауил ҡыҙы Әхтәмова, район советы, район башҡорттары ҡоролтайы рәйесе Фаил Һәҙиәт улы Зәйнетдинов, район хакимиәтенең эштәр идарасыһы Нурсилә Мөхәмәтулла ҡыҙы Хәсәнова һәм башҡалар ҡаршыланы. Осрашыуҙа һүҙ район яңылыҡтары, матбуғат һәм башҡа мәсьәләләр тураһында барҙы. Сарала Вәдүт Ғәйфулла улы Зөһрә Әхтәмоваға ""Башҡортостан"" гәзите менән даими хеҙмәттәшлек иткәне өсөн Рәхмәт хатын тапшырҙы.
Район үҙәге Красноусолда республикабыҙҙың арҙаҡлы тарихсы-ғалимы, археолог, юғары мәктәп уҡытыусыһы, йәмәғәт эшмәкәре, Бөтә донъя башҡорттары ҡоролтайы башҡарма комитетының беренсе рәйесе, Башҡортостан халыҡтары ассамблеяһы советы рәйесе, тарих фәндәре докторы, профессор, Башҡортостандың атҡаҙанған фән эшмәкәре, Салауат Юлаев ордены кавалеры Нияз Мәжитов исемен йөрөткән башҡорт гимназия-интернаты бар. Бында ҡәләм оҫталарын белем усағы директоры Гөлсөм Мөбәрәк ҡыҙы Монасипова, уҡытыусылар, уҡыусылар, ағинәйҙәр һәм башҡалар ҡаршыланы.
- Бөгөн беҙҙә – ҙур байрам. Өфөнән ҙур делегация килде, – тине Гөлсөм Монасип ҡыҙы. – Бында ниндәй генә яҙыусыларҙы, әҙиптәрҙең һәм башҡаларҙың тауышы һеңмәгән! Беҙгә бындай осрашыуҙар бик кәрәк.
Башҡортостандың Журналистар союзы рәйесе, “Башҡортостан” гәзитенең баш мөхәррире, Башҡортостандың атҡаҙанған матбуғат һәм киң мәғлүмәт саралары хеҙмәткәре Вәдүт Ғәйфулла улы Исхаҡов үҙенең хеҙмәт юлын башҡорт теле һәм уҡытыусыһы булараҡ башлауы, “Башҡортостан” гәзитенең республика исемен йөрөткән баҫма булыуы һәм башҡалар тураһында һөйләне.
Ғафури районы советы, район башҡорттары ҡоролтайы рәйесе Фаил Һәҙиәт улы Зәйнетдинов, район хакимиәте башлығының социаль мәсьәләләр буйынса урынбаҫары вазифаһын башҡарыусы Зөһрә Рауил ҡыҙы Әхтәмова, район хакимиәтенең мәғариф бүлеге етәксеһе Рауил Ғәбдрәшит улы Солтанморатов сығышында матбуғат һәм башҡалар тураһында әйтте.
Вәдүт Ғәйфулла улы Исхаҡов “Башҡортостан” гәзите менән даими хеҙмәттәшлек иткәндәре өсөн Ғафури районы хакимиәтенең мәғариф бүлеге етәксеһе Рауил Солтанморатовҡа, бүлек белгесе Әлфиә Шаһиеваға, Нияз Мәжитов исемендәге Красноусол башҡорт гимназия-интернаты директоры  Гөлсөм  Монасиповаға, белем усағының башҡорт теле һәм әҙәбиәте уҡытыусылары Юлай Мәүлетҡоловҡа, Миләүшә  Рәхимоваға Рәхмәт хаттарын тапшырҙы. Ә ошо уҡ мәктәп-интернаттың  башҡорт теле һәм әҙәбиәте уҡытыусыһы Эльвера Ҡунафина иһә Уҡытыусы һәм остаз йылы айҡанлы “Башҡортостан” гәзитенең “Бәйләнештә” социаль селтәрендәге төркөмөндә республиканың башҡорт теле һәм әҙәбиәте уҡытыусылары араһында үткәрелгән “Тел һаҡсылары” конкурсында III урын яулағаны өсөн диплом һәм, бәйге шарттарына ярашлы, гәзитебеҙгә ярты йыллыҡ подписка менән бүләкләнде.
Автор фотолары.
 ","25 Октябрь , 15:00",Йәмғиәт,Na
https://bashgazet.ru/articles/y-m-i-t/2023-10-25/in-m-ge-be-e-y-r-kt-r-3491994,“Һин мәңге беҙҙең йөрәктәрҙә” ,Кисә Әбйәлил районында Артур Күсимовты һуңғы юлға оҙаттылар. Һеңлеһе Ләйсәндең ҙур үтенесе бар ине... ,"Кисә, 24 октябрҙә, Әбйәлил районында йәш музыкант Артур Күсимовты һуңғы юлға оҙаттылар. Күсим ҡушаматлы Артур Әбйәлил районының Асҡар ауылында тыуған. 2015 йылдан Радик Юлъяҡшиндың командаһында ине. Һуңғы осорҙа үҙенең шәхси проекты өҫтөндә эшләгән, әммә, ҡыҙғанысҡа ҡаршы, эшен аҙағына еткереп өлгөрмәгән.
Радик Юлъяҡшин уның ни сәбәпле үлгәне тураһында әйтте. Медицина белешмәһенә ярашлы, уның йөрәге менән проблемаһы булған һәм ул ҡапыл вафат булған.
Тәүге көндә уның менән Ҡазанда хушлашҡайнылар. Кисә иһә тыуған ерендә - Әбйәлил районында ерләнеләр. Егет менән бәхилләшер өсөн уның туғандары, яҡындары, класташтары, ауылдаштары килде. Матәм сараһын район хакимиәте башлығы урынбаҫары Вадим Ғафаров асты. Шулай уҡ Радик Юлъяҡшин да ҡатнашты.
“Артурға рәхмәт әйткем килә. Ул беҙҙең команда өсөн күпте эшләне. Һин һәр ваҡыт беҙҙең йөрәктәрҙә. Һәр ваҡыт йылмайып йөрөнөң, бер ҡасан да унан насар һүҙ ишеткәнем булманы. Бик һәйбәт кеше ине”, – тине Радик Юлъяҡшин.
Аҙаҡ сығыш яһаған кешеләр ҙә Артурҙың изге күңелле, ихлас булыуы тураһында һөйләне. Ә һеңлеһе Ләйсән уның ижади эштәрен тыңлаусыларына еткереүҙе, һуңғы ике йыл эшләгән проектын тамамлауҙы һораны.
Фото: ""Бәйләнештә"" селтәренән. ","25 Октябрь , 10:00",Йәмғиәт,Na
https://bashgazet.ru/articles/y-m-i-t/2023-10-25/tasht-b-l-r-a-m-e-tk-r-e-3491990,Таштүбәләр ҡаҙ өмәһе үткәрҙе,Ә һеҙ яҡтарҙа ҡаҙ өмәләре башландымы әле? Әллә ныҡлап ҡар ятҡанын көтәһегеҙме? ,"""Көндәр һалҡынайтыу менән ауылдарҙа ҡаҙ өмәләре башланды. Ошондай сара Әлшәй районының Таштүбә ауылында ла үткән.  Ауылдың уңған ғаиләләренең береһе – Вәлиәхмәтовтар ошо көндәрҙә ҡаҙ өмәһе үткәрҙе. Ҡаҙ йолҡорға улар күршеләрен, туғандарын, дуҫтарын саҡырып, халҡыбыҙҙың матур йолаһын еренә еткереп үтәне, аралашты. Күмәк кешегә эш сыҙаймы ни! Йырлай-һамаҡлай бергәләшеп башҡарған эш тә ырамлы булды - ҡош-ҡортто тәрбиәләп урынлаштырып та ҡуйҙылар. Уның араһында хужаларға матур изге теләктәр еткерелде.   Таштүбәләр быйыл «Айыҡ ауыл» конкурсының муниципаль этабында ҡатнаша. Бында тырыш, егәрле, берҙәм халыҡ йәшәй. Файҙалы эш менән шөғөлләнгән кешенең насар ғәҙәттәргә ваҡыты ҡалмай”.
Ошондай йөкмәткеле хат алдыҡ Әлшәй яҡтарынан һәм эш кешеләре өсөн бик һөйөндөк.
Уңыштар һеҙгә, таштүбәләр!
Автор: Филүс Вәлиәхмәтов.","25 Октябрь , 08:00",Йәмғиәт,Na
https://bashgazet.ru/articles/y-m-i-t/2023-10-24/he-m-tt-shlek-ny-yna-3491849,Хеҙмәттәшлек нығына,Башҡортостан Республикаһы Хөкүмәте Премьер-министры Андрей Назаров һәм Ҡаҙағстан Республикаһының Рәсәйҙәге Ғәҙәттән тыш һәм Тулы хоҡуҡлы илсеһе Даурен Абаев Башҡортостан Республикаһы менән идара итеү үҙәгендә булды.,"Унда Ҡаҙағстандың Өфөләге почетлы консулының офисын астылар.
Хөкүмәт Рәйесе ҡунаҡҡа Республика менән идара итеү үҙәгенең мөмкинлектәрен һөйләне.
Илсе ике республиканың сәнәғәт кооперацияһынан алып туризмға тиклем хеҙмәттәшлек итеүҙә ҙур потенциал булыуын билдәләне. Ике төбәктә лә башҡорт һәм ҡаҙаҡ диаспоралары көслө. Башҡортостанда Ҡаҙағстандан меңгә яҡын студент уҡый, тимәк, кәмендә мең ғаилә һеҙҙең республика менән бәйле, тип өҫтәне ул.
Андрей Назаров ҡунаҡтарға Башҡортостанға сәфәре өсөн рәхмәт әйтте.
 – Ишектәребеҙ һәр саҡ асыҡ, хеҙмәттәшлек итеүгә, тауар әйләнешен арттырыуға шатбыҙ. Беҙ башҡарған бөтә эштәр ҙә һәр ваҡыт һөҙөмтә бирә, шуға күрә беҙ Астаналағы “Иннопром”ға ла ҙур делегация менән килдек. Киләсәктә Кустанайға һәм Алма-Атаға эш сәфәре планлаштырыла.
Ҡаҙағстандан коллегаларыбыҙҙы эш сәфәре менән генә көтөп ҡалмайбыҙ, ә Башҡортостан менән яҡынданыраҡ танышыр өсөн дә айырым килегеҙ, – тине республика Министрҙар кабинеты башлығы.
 
Фото: pravitelstvorb.ru
 ","24 Октябрь , 18:55",Йәмғиәт,Na
https://bashgazet.ru/articles/milli-proekttar/2023-10-28/uchalyla-egermense-esh-n-kt-e-asyldy-3496688,Учалыла егерменсе “Үҫеш нөктәһе” асылды,Унда балаларға алдан уҡ һөнәри йүнәлеш бирәләр.,"Рәсәй Президенты Владимир Путиндың май указы менән раҫланған “Мәғариф” милли проектының (национальный проект “Образование”) “Заманса мәктәп” федераль проектын тормошҡа ашырыу һөҙөмтәһендә ауыл мәктәптәрендә “Үҫеш нөктәһе” үҙәктәре барлыҡҡа килә. Улар бөгөн айырыуса әһәмиәтле һөнәрҙәр буйынса уҡыусыларҙы алдан уҡ әҙерләү сифатын яҡшыртыуға йүнәлтелә.
Учалы районының Рысай мәктәбендә асылған “Үҫеш нөктәһе” – иҫәп буйынса райондың егерменсеһе. Ул тәбиғи-ғилми һәм технология йүнәлешендә.
- Тәүге йылдарҙа был үҙәктәрҙең төп йүнәлеше тормош хәүефһеҙлеге нигеҙҙәренә һәм технологияға йүнәлтелһә, һуңғы өс йылда тәбиғи-ғилми һәм технология йүнәлешенә иғтибар бирелә. Бөгөн күпселек  инновациялы үҙәктәр информатика, технология, физика, химия, биология, робот техникаһы йүнәлешендә эшләй. Һанлы лабораторияға төрлө датчиктар, микроскоптар, реактивтар, конструкторҙар инә, - ти район мәғариф бүлеге начальнигы Нурзидә Абдрахманова. – “Үҫеш нөктәһе” киләсәктә һәр мәктәптә буласаҡ. Әлегә булмаған мәктәп уҡыусылары күрше мәктәптәргә йөрөп шөғөлләнә ала. Мәҫәлән, Сәфәр, Илсе мәктәптәрендә “Үҫеш нөктәһе” булмаған ваҡытта уҡыусылар Учалы ауылы мәктәбенә йөрөнө.
Ысынлап та, һәр белем усағында “Үҫеш нөктәһе” яңы мөмкинлектәр аса.
Был йүнәлештә алып барылған маҡсатлы эштәр ил Президенты Владимир Путиндың май указдары тарафынан раҫланған “Мәғариф” милли проекты (национальный проект “Образование”) ҡуйған бурыстарҙы тормошҡа ашырырға туранан-тура булышлыҡ итә.
Фото: Рәил Кәлимуллин. 
 ","28 Октябрь , 12:30",Милли проекттар,Na
https://bashgazet.ru/articles/milli-proekttar/2023-10-28/esh-yuarly-s-te-nd-ike-proekt-3496687,“Эшҡыуарлыҡ сәғәте”ндә -  ике  проект ,Был юлы Хәйбулла йүнселдәре нимә тәҡдим итте?,"Хәйбулла районында Рәсәй Президенты Владимир Путиндың май указы менән раҫланған “Бәләкәй һәм урта эшҡыуарлыҡ һәм шәхси эшҡыуарлыҡ башланғысына булышлыҡ итеү” милли проекты буйынса (национальный проект “Малое и среднее предпринимательство и поддержка индивидуальной предпринимательской инициативы”) маҡсатлы эш алып барыла. 
Район хакимиәтендә үткән ""Эшҡыуарлыҡ сәғәтен""дә ике инвестиция проекты ҡаралды.
Сираттағы “Эшҡыуарлыҡ сәғәтен”дә  Степнойҙан  ат спорты менән әүҙем шөғөлләнгән,  “Терра-Башҡортостан”, “Башҡорт аты” республика ат спорты ярыштары ҡатнашыусыһы Айнур Тазетдиновтың инвестиция проекты ҡаралды. Ул районда ошо спорт төрөн һәм сабыш аттары популяцияһын үҫтерергә инвестиция йәлеп итергә теләй. Айнур тағы ла районда ат спорты мәктәбен асырға планлаштыра.
Яңы Петровканан Владимир Матвеев  башҡорт тоҡомло йылҡы һатып алып, ҡымыҙ етештерергә планлаштыра. Владимир әйтеүенсә, инвестиция йәлеп итеү район территорияһында  ҡымыҙ продукцияһы етештереп, һатыуға булышлыҡ итәсәк.
Был сараларҙың барыһы ла Рәсәй Президенты Владимир Путиндың май указына ярашлы булдырылған “Бәләкәй һәм урта эшҡыуарлыҡ һәм шәхси эшҡыуарлыҡ башланғысына булышлыҡ итеү"" (национальный проект ""Малое и среднее предпринимательство и поддержка индивидуальной предпринимательской инициативы"") милли проектына ярашлы атҡарыла.
Фото: Хәйбулла районы хакимиәте сайтынан.
 
 ","28 Октябрь , 11:30",Милли проекттар,Na
https://bashgazet.ru/articles/milli-proekttar/2023-10-28/yr-y-mi-k-esh-yuary-sh-l-n-tap-an-3496686,Ҡырғыҙ-Миәкә эшҡыуары үҙ шөғөлөн тапҡан ,Уның төп девизы - кешеләргә файҙа килтереү. ,"Миәкә районында Рәсәй Президенты Владимир Путиндың май указы менән раҫланған “Бәләкәй һәм урта эшҡыуарлыҡ һәм шәхси эшҡыуарлыҡ башланғысына булышлыҡ итеү” милли проекты буйынса (национальный проект “Малое и среднее предпринимательство и поддержка индивидуальной предпринимательской инициативы”) маҡсатлы эш алып барыла. 
Райондың бизнес-шәрифе Зиннур Зияҡаев белдереүенсә, Ҡырғыҙ-Миәкә ауылынан Владимир Кулешов массаж эшләү менән шөғөлләнә. Уның төп девизы - кешеләргә файҙа килтереү.
Яратҡан эше менән ул 1998 йылдан алып шөғөлләнә, ә  2021 йылда эшҡыуар ғаиләһе менән ауылға күсеп ҡайта һәм үҙ эшен аса.
Владимир Кулешов ярҙам һорап  районда үткән “Эшҡыуарлыҡ сәғәте”нә мөрәжәғәт итә. Эшҡыуар үҙенең бизнес-проектын тәҡдим итеп, эш башлар өсөн бина менән ярҙам итеүҙәрен һорай.
В. Кулешов 11 айға ташламалы хаҡ менән ҡуртымға бина алыуға килешеү төҙөй. Әле ул “Миәкә” спорт-һауыҡтырыу комплексынан урын алып, массаж яһай һәм адаптив физкультура хеҙмәттәре күрһәтә. Киләсәккә уның пландары ҙур.
Был сараларҙың барыһы ла Рәсәй Президенты Владимир Путиндың май указына ярашлы булдырылған “Бәләкәй һәм урта эшҡыуарлыҡ һәм шәхси эшҡыуарлыҡ башланғысына булышлыҡ итеү"" (национальный проект ""Малое и среднее предпринимательство и поддержка индивидуальной предпринимательской инициативы"") милли проектына ярашлы атҡарыла.
Фото: Радий Хәбировтың бизнес менән аралашыу төркөмө.","28 Октябрь , 10:30",Милли проекттар,Na
https://bashgazet.ru/articles/milli-proekttar/2023-10-28/vietnam-a-arpa-yarma-y-o-atyldy-3496684,Вьетнамға арпа ярмаһы оҙатылды,Башҡортостан аграрийҙары тарафынан тәүге тапҡыр Вьетнамға арпа ярмаһы һатылған.,"Россельхознадзорҙың Башҡортостан буйынса идаралығының матбуғат хеҙмәте хәбәр итеүенсә, Россельхознадзор контроле аҫтында Миәкә районынан арпа ярмаһы Вьетнам баҙарына оҙатылған.
Алыҫ илгә юлланыр алдынан 42 тонна арпа ярмаһы Башҡортостан буйынса Россельхознадзор идаралығы белгестәре тарафынан тикшерелгән һәм рәсмиләштерелгән.
Хәтерегеҙгә төшөрәбеҙ, Президент Владимир Путин указы менән билдәләнгән “Лайыҡлы һәм һөҙөмтәле хеҙмәт һәм уңышлы эшҡыуарлыҡ” милли маҡсаты сиктәрендә “Халыҡ-ара кооперация һәм экспорт” милли проекты (национальный проект “Международная кооперация и экспорт”) тормошҡа ашырыла. Уның маҡсаты - 2030 йылға сеймал һәм энергетик булмаған тауарҙар экспортының, 2020 йыл менән сағыштырғанда, кәмендә 70 процентҡа артыуын тәьмин итеү.
Фото: Россельхознадзорҙың Башҡортостан буйынса идаралығының матбуғат хеҙмәте.
 
 
 
 ","28 Октябрь , 09:30",Милли проекттар,Na
https://bashgazet.ru/articles/milli-proekttar/2023-10-27/by-lild-ural-batyr-sport-yal-ite-parky-t-l-3495318,Әбйәлилдә “Урал батыр” спорт-ял итеү паркы төҙөлә,Парк  ҡыҙыҡлы объекттарҙы үҙ эсенә ала,"Әбйәлил районында Рәсәй Президенты Владимир Путиндың май указы менән раҫланған “Бәләкәй һәм урта эшҡыуарлыҡ һәм шәхси эшҡыуарлыҡ башланғысына булышлыҡ итеү” милли проекты буйынса (национальный проект “Малое и среднее предпринимательство и поддержка индивидуальной предпринимательской инициативы”) маҡсатлы эш алып барыла. 
 “Кесе һәм урта эшҡыуарлыҡ һәм эшҡыуарлыҡ башланғысына булышлыҡ итеү” милли проекты сиктәрендә “Урал батыр” спорт-ял итеү паркының төҙөлөш барышы ҡаралған. Ҙур инвестиция проекты район үҙәге Асҡар янында ғына тормошҡа ашырыла.
Бер нисә йөҙ гектар ҙурлыҡтағы ерҙә балалар уйын майҙансыҡтары, ял итеү маршруттары, тау саңғыһы комплексы, тюбинг трассаһы, кафе, бағыр балығы хужалығы, мәмерйәле шарлауыҡ һәм башҡа ҡыҙыҡлы объекттар урын ала.
– Барлыҡ объекттарҙа ла төҙөлөш әүҙем бара. Әле фонтан эшләнә, ҡунаҡхана, инеү урыны төҙөкләндерелә. Балалар уйын майҙансыҡтарында эштәр гөрләй. Артабан глэмпинг төҙөргә йыйынабыҙ, ғаилә менән ял итеү урыны булдырабыҙ. Балыҡ тоторға яратыусылар өсөн дә ҡыҙыҡ булыр, – ти проекттың башында торған Руслан Шәғәлин.
Райондың бизнес-шәрифе Артур Дәүләтбаев белдереүенсә, районда туризмды үҫтереү бик урынлы һәм кәрәк. Сөнки Әбйәлил районы үҙенең матур тәбиғәте менән күптәрҙе йәлеп итә һәм төбәктә ял урындары булдырыу өсөн уңайлы биләмәләр күп. ""Урал батыр"" спорт-ял итеү паркы район халҡы өсөн генә түгел, ә килгән ҡунаҡтарға ла ғаилә менән ял итеү урыны буласаҡ.
 Был сараларҙың барыһы ла Рәсәй Президенты Владимир Путиндың май указына ярашлы булдырылған “Бәләкәй һәм урта эшҡыуарлыҡ һәм шәхси эшҡыуарлыҡ башланғысына булышлыҡ итеү"" (национальный проект ""Малое и среднее предпринимательство и поддержка индивидуальной предпринимательской инициативы"") милли проектына ярашлы атҡарыла.
Фото: Әбйәлил районы хакимиәте сайтынан.","27 Октябрь , 12:30",Милли проекттар,Na
https://bashgazet.ru/articles/milli-proekttar/2023-10-27/meditsina-yar-amy-ya-ynaya-3495309,Медицина ярҙамы яҡыная,Хәҙерге ваҡытта металл конструкцияларҙы йыйыу һәм күтәреү эштәре бара...,"""Һаулыҡ һаҡлау” милли проектының тәүге медицина звеноһын яңыртыу программаһына ярашлы, Асҡын районының Иҫке Ҡаҙансы ауылында ауыл табиплыҡ амбулаторияһының модулле конструкцияһын урынлаштырыу башланды.
Элекке медицина учреждениеһы бинаһы иҫкереүе менән бәйле,  районда яңы бина төҙөү тураһында ҡарар ҡабул ителде. Хәҙерге ваҡытта металл конструкцияларҙы йыйыу һәм күтәреү эштәре бара, бинаны матди-техник яҡтан йыһазландырыу буйынса тейешле саралар үткәрелә. Амбулатория Иҫке Ҡаҙансы ауылын һәм уның тирә-яғындағы тораҡтарҙы хеҙмәтләндерәсәк. Медицина учреждениеһына  2651 кеше теркәлгән.
– Ауылдарыбыҙҙа заманса медицина ярҙамы күрһәтеү мөмкинлеге артыуына бик шатбыҙ. Хәҙер ауылдаштар тәүге ярҙам алыуҙан тыш, вакцина яһата, диспансерлаштырыу үтә аласаҡ, – тине Асҡын үҙәк район дауаханаһының баш табибы Вадим Ғәләүетдинов.
Рәсәй Президенты Владимир Путиндың “май “ указдарына ярашлы, 2024 йылға ил үҫешенең төп маҡсаттарына өлгәшергә кәрәк. Шуларҙың араһында халыҡ һанын арттырыу, граждандарҙың тормош сифатын яҡшыртыу, иҡтисадҡа һәм социаль өлкәгә  һанлы технологияларҙы индереү мөһим бурыстарҙың береһе булып тора. ”Һаулыҡ һаҡлау” милли проектының (национальный проект “Здравоохранение) төп маҡсаты – хеҙмәткә һәләтле йәштәге халыҡтың үлем күрһәткестәрен,  ҡан әйләнеше сирҙәренән, яман шештәрҙән үлем осраҡтарын  кәметеү, инновацион медицина технологияларын индереү, шул иҫәптән пациенттар сәләмәтлеген  иртә диагностикалау һәм дистанциянан тороп мониторинг үткәреү алымдарын ҡулланыу.
Һаулыҡ һаҡлауҙың тәүге звеноһын яңыртыу программаһының маҡсаты – сифатлы һәм һәр кем файҙаланырлыҡ медицина ярҙамы күрһәтеү, шул иҫәптән төпкөлдә, бәләкәй тораҡтарҙа йәшәгән  халыҡ өсөн.
 
Фото: Һаулыҡ һаҡлау министрлығы.","27 Октябрь , 11:30",Милли проекттар,Na
https://bashgazet.ru/articles/milli-proekttar/2023-10-27/bynda-kilge-kilep-tora-3495132,Бында килге килеп тора ,Салауат ҡалаһында милли проект буйынса иң мөһим ҡала киңлектәренең береһе – Салауат Юлаев бульварындағы аллеяны төҙөкләндергәндәр.,"Ҡала мөхите кеше ғүмере сифатына ҙур йоғонто яһай. Ул кәйефкә, һаулыҡҡа һәм үҙеңде нисек тойоуға тәьҫир итә. Шуға күрә дәүләттең өҫтөнлөклө бурыстарының береһе булып ҡала халҡы өсөн уңайлы мөхит булдырыуҙа. Был маҡсатҡа өлгәшеү өсөн федераль проект эшләнде, ул 2024 йылға тиклем уңайлы ҡала мөхите булдырыуҙы күҙ уңында тота.
Салауат ҡалаһында “Торлаҡ һәм ҡала мөхите” милли проектының “Уңайлы ҡала мөхите булдырыу” федераль программаһы буйынса иң мөһим ҡала киңлектәренең береһе – Салауат Юлаев бульварындағы аллеяны төҙөкләндергәндәр.
Яңыртылған биләмәлә япмаларҙы алмаштырғандар, ял итеү өсөн урындар ойошторолған, эскәмйәләр, яҡтыртыу, яңы архитектура элементтары ҡуйғандар. Аллеяла спорт тренажерҙары һәм хәүефһеҙ япмалы балалар майҙансығы урынлаштырылған. Унда төрлө йәштәге һәм физик мөмкинлекле балалар уйнай ала. Шулай уҡ төҙөүселәр йәшелләндереү тураһында ла уйлаған: ҙур ағас үҫентеләре, ҡыуаҡлыҡтар һәм сәскәләр ултыртҡандар.
Төҙөкләндереүҙән һуң аллея яңырып киткән һәм ҡала халҡының иң яратҡан ял урынына әүерелгән.
Хәтерегеҙгә төшөрәбеҙ, быйыл Башҡортостанда “Уңайлы ҡала мөхите булдырыу” федераль проекты сиктәрендә 123 йәмәғәт киңлеге яңыртыласаҡ.
Билдәле булыуынса, “Торлаҡ һәм ҡала мөхите” (национальный проект “Жилье и городская среда”) милли проекты Рәсәй Президенты Владимир Путиндың май указы менән булдырылды.
Фото: Салауат ҡалаһы хакимиәте.
 
 
 ","27 Октябрь , 09:30",Милли проекттар,Na
https://bashgazet.ru/articles/milli-proekttar/2023-10-27/n-r-ayla-anda-yar-am-bulasa-3495128,Һөнәр һайлағанда ярҙам буласаҡ ,Нуриман районы балалары Өфөләге кинотеатрға экскурсияға барҙы.,"“Мәғариф” милли проекты сиктәрендә Нуриман районы Байгилде ауылында урынлашҡан Исмәғилев исемендәге ауыл лицейының 7-се класс уҡыусылары “Кинолағы һөнәрҙәр” экскурсияһында булды. Улар уҡыусыларға һөнәри ориентация биреү өсөн ойошторола. Класс етәкселәре менән бергә балалар Өфө ҡалаһындағы “Акварин” сауҙа үҙәгендә урынлашҡан “Синема 5” кинотеатрында булған. Улар өсөн экскурсияны кинотеатр хеҙмәткәрҙәре үткәргән.
Уҡыусыларға Рәсәйҙә һәм донъяла кинематографияның үҫеше, беренсе “йәнле һүрәт”тәрҙе күрһәтеү өсөн ниндәй ҡорамалдар булыуы, донъяға киноны бүләк иткән генийҙар тураһында һөйләнеләр. Балалар тәүге йәнһүрәттәрҙе нисек төшөрөүҙәре һәм бөгөн был иң яҡшы студияларҙа нисек башҡарылыуы, шулай уҡ заман кинематографияһы һәм анимацияһы үҫеше трендтары тураһында бай мәғлүмәт алды. Экскурсия һуңында балалар “Повелитель ветра” фильмын ҡараны, унда Федор Конюховтың һауа шарындағы ер шарын әйләнеп сығыуы тураһында һөйләнә.
– Һөнәр һайлау – еңел бурыс түгел. Күп мәктәп уҡыусылары аңламау һәм шикләнеү менән осраша. Айырыуса, уҡыу урыны һәм йүнәлеш һайларға ваҡыт еткәндә ауыр. Шуның өсөн беҙ балаларға ошондай экскурсиялар үткәрәбеҙ, был уларға һөнәр һайлағанда ярҙам итер тип ышанабыҙ, – тине Байгилде ауыл лицейы директоры Салауат Исмәғилев.
Билдәле булыуынса, “Мәғариф” (национальный проект “Образование”) милли проекты Рәсәй Президенты Владимир Путиндың май указы менән булдырылды.
Фото: Нуриман районы хакимиәте.
 
 ","27 Октябрь , 08:30",Милли проекттар,Na
https://bashgazet.ru/articles/milli-proekttar/2023-10-26/skver-ya-y-t-aldy-3494923,Сквер яңы төҫ алды,"Краснокама районы үҙәгендә ял урындары арта. 
 ","Краснокама районының Николо-Березовка ауылының үҙәк майҙанында “Торлаҡ һәм ҡала мөхите” милли проекты (национальный проект «Жилье и городская среда») буйынса сквер төҙөкләндерелде. Был турала төбәктең торлаҡ-коммуналь хужалығы министрлығы хәбәр итте.
2022 йылда милли проект буйынса быйыл төҙөкләндерергә тейешле йәмәғәт биләмәләрен һайлау буйынса тауыш биреү үтте. Николо-Березовка ауылының үҙәк майҙанында сквер еңеүсе итеп билдәләнде, уның өсөн 2,7 мең тауыш бирелде.
Был биләмә ауыл халҡы өсөн уңайлы ял урыны булып тора, уның дөйөм майҙаны 1 мең квадрат метрҙан артып китә. Бында тротуар плиткаһы һалынған, урналар менән эскәмйәләр ҡуйылған, бәләкәй архитектура формалары эшләнгән, ағас һәм декоратив ҡыуаҡтар ултыртылған.
- Сквер ауыл халҡын тартып торған урынға әүерелде. Киске ваҡытта был биләмә бәләкәй архитектура формалары яҡтыртыуы иҫәбенә айырыуса матур  күренә, - тинеләр ведомствола.
“Торлаҡ һәм ҡала мөхите” милли проектының төп маҡсаттарының береһе – ҡала мөхитенең уңайлылығын арттырыу. Шулай уҡ милли проект граждандарҙы үҙҙәренең ҡалаларын төҙөкләндереү буйынса һорауҙарҙы хәл итеүгә әүҙем йәлеп итеүҙе күҙаллай. Бынан тыш милли проекттың төп бурысы – йыл һайын 120 миллион квадрат метр торлаҡ файҙаланыуға тапшырыу һәм йыл һайын 5 миллион ғаиләнең торлаҡ шарттарын яҡшыртыу. Милли проекттар Рәсәй Президенты Владимир Путиндың ҡарары менән 2019 йылдан тормошҡа ашырыла.
фото: ""Башҡортостан"" ДТРК-һы сайтынан.
 ","26 Октябрь , 17:45",Милли проекттар,Na
https://bashgazet.ru/articles/milli-proekttar/2023-10-26/mine-biznes-gene-k-sm-ofisy-osrashyu-tk-r-e-3494921, “Минең бизнес” үҙәгенең күсмә офисы осрашыу үткәрҙе,"Иглин районында эшҡыуарҙар менән осрашыу үтте. Сарала 20-нән ашыу бәләкәй һәм урта эшҡыуарлыҡ субъекты, үҙмәшғүл, бизнесты үҫтереү институттары, кредит ойошмалары һәм Иглин районы хакимиәте вәкилдәре ҡатнашты.","Сара ""Башҡортостан Республикаһы Бәләкәй һәм урта эшҡыуарлыҡты үҫтереү буйынса агентлығы” ойошмаһы тарафынан “Бәләкәй һәм урта эшҡыуарлыҡ һәм шәхси эшҡыуарлыҡ башланғысына ярҙам” милли проекты сиктәрендә тормошҡа ашырылды (национальный проект “Малое и среднее предпринимательство и поддержка индивидуальной предпринимательской инициативы”). Ул ил Президентының май указына ярашлы тормошҡа ашырыла. 
Сарала 20-нән ашыу бәләкәй һәм урта эшҡыуарлыҡ субъекты, үҙмәшғүл, бизнесты үҫтереү институттары, кредит ойошмалары һәм Иглин районы хакимиәте вәкилдәре ҡатнашты. Осрашыу барышында эшҡыуарҙарҙы ҡыҙыҡһындырған һорауҙарға яуаптар бирелде һәм консультациялар үткәрелде.
         – “Минең бизнес” үҙәгенең муниципалитеттарға сығыуы – ул халыҡҡа бизнес асыу, үҫтереү һәм башҡа төр мөмкинлектәре тураһында мәғлүмәт биреү практикаһы. Бынан тыш, ул үҙ-ара эш итеүҙә килеп сыҡҡан проблемаларҙы урында уҡ тикшерергә һәм хәл итергә мөмкинлек бирә. Күсмә саралар киләһе йылда ла үткәреләсәк – тип билдәләне Башҡортостан Республикаһының эшҡыуарлыҡ һәм туризм буйынса министры Рөстәм Афзалов.
– Был күсмә мобиль офис – ул “Минең бизнес” үҙәгенең стационар офистары булмаған райондар һәм ҡалалар өсөн уңайлы проект. Мобиль офис беҙгә урындарҙа бизнесҡа булған ихтыяжды асыҡларға, ә эшҡыуарҙарға ярҙам саралары тураһында белергә һәм бизнес алып барыуҙың бөтә этаптары буйынса шәхси консультациялар алырға мөмкинлек бирә. Йыл башынан алып үҙәктең күсмә офисы 7 ҡалала һәм 4 тораҡ пунктта булды, үҙенә 200-ашыу ҡыҙыҡһыныусыны йыйҙы, – тине Башҡортостандың эшҡыуарлыҡ буйынса агентлығы директоры Вадим Үтәшев.
Иҫегеҙгә төшөрәбеҙ, төбәк эшҡыуарҙары өсөн буласаҡ саралар тураһында анонстар даими рәүештә “Минең бизнес” үҙәгенең сайтында “Саралар” бүлегендә баҫылып сыға: https://cmbrb.ru/meropriyatiya/. Консультацияларҙы “Ҡыҙыу линия” телефоны буйынса алырға мөмкин: +7(347) 224-99-99.
Белешмә өсөн:
Бөгөнгө көндә “Минең бизнес” үҙәгенең офистары Башҡортостандың 12 муниципалитетында эшләй:
Өфө ҡалаһы, Тыныслыҡ урамы, 14-се йорт;
Стәрлетамаҡ ҡалаһы, Ленин проспекты, 14-се йорт;
Күмертау ҡалаһы, Горький урамы, 11-се йорт;
Октябрьский ҡалаһы, Баҡса ҡулсаһы урамы, 71-се йорт;
Нефтекама ҡалаһы, Комсомол проспекты, 19-сы йорт;
Салауат ҡалаһы, Өфө урамы, 37А йорт;
Бәләбәй ҡалаһы, Ленин урамы, 28-се йорт;
Учалы ҡалаһы, Башҡортостан урамы, 6-сы йорт;
Белорет ҡалаһы, Пушкин урамы, 40-сы йорт;
Ҡариҙел ауылы, Киров урамы, 61-се йорт;
Саҡмағош ауылы, Ленин урамы, 68-се йорт;
Үрге Ҡыйғы ауылы, Совет урамы, 14-се йорт.
Фото: Башҡортостан Республикаһы Хөкүмәтенең матбуғат хеҙмәтенән.","26 Октябрь , 17:25",Милли проекттар,Na
https://bashgazet.ru/articles/milli-proekttar/2023-10-26/f-l-bish-uram-remontlandy-3493464,Өфөлә биш урам ремонтланды,"Быйыл Өфөлә милли проект буйынса 11 объектта эштәр башҡарыу планлаштырыла. Уларҙы тормошҡа ашырыуға 2,47 миллиард һум аҡса йүнәлтелгән. ","Өфөлә “Хәүефһеҙ сифатлы юлдар” милли проекты сиктәрендә биш урам ремонтланды. Уларҙың дөйөм оҙонлоғо 6,5 километр тәшкил итә. Был милли проектты тормошҡа ашырыу һәм юлдарҙа хәүефһеҙлекте тәьмин итеү мәсьәләһен 25 октябрҙә республиканың Транспорт һәм юл хужалығы министрлығы ҡарамағындағы Йәмәғәт советы ултырышында тикшерҙеләр.
– Быйыл Өфөлә милли проект буйынса 11 объектта эштәр башҡарыу планлаштырыла. Уларҙы тормошҡа ашырыуға 2,47 миллиард һум аҡса йүнәлтелде, – тине Төҙөлөш, юлдар ремонты һәм яһалма ҡорамалдар буйынса идаралыҡ начальнигы урынбаҫары Илшат Фахрутдинов. – 2023 йылдың октябренә ҡарата норматив хәлгә Яңы Рәсәй, Галле, Д.Бедный, Шәфиев, Менделеев урамдары килтерелгән. Зинино ҡасабаһында юл үткәргес, Высотная урамында юл төҙөү, шулай уҡ Эшсе хәбәрселәр урамын төҙөкләндереү дауам итә.
Эштәр контракт сиктәрендә графикка ярашлы алып барыла. Эшсе хәбәрселәр һәм Высотная урамдарындағы объекттарҙы тормошҡа ашырыу 2024 йылда ла дауам итәсәк. Йәмәғәт советы ағзалары билдәләүенсә, был проекттарҙы эшләү баш ҡаланың төп магистралдәрен бушатасаҡ.
“Хәүефһеҙ сифатлы юлдар” милли проекты (национальный проект ""Безопасные качественные дороги"") “2030 йылға тиклемге осорға Рәсәй Федерацияһын үҫтереүҙең милли маҡсаттары һәм стратегик бурыстары тураһында” ил Президенты Владимир Путин Указы положениеларын үтәү маҡсатында Рәсәйҙең Транспорт министрлығы тарафынан әҙерләнгән. Милли проекттың масштабы бөтә илде солғап ала, унда Рәсәйҙең 84 субъекты ҡатнаша.
Фото: Юл һәм транспорт министрлығы.","26 Октябрь , 09:30",Милли проекттар,Na
https://bashgazet.ru/articles/milli-proekttar/2023-10-26/studenttar-biznes-a-yr-n-3493487,Студенттар бизнесҡа өйрәнә,"Сарала ҡатнашыусыларға эшҡыуарлыҡ эшмәкәрлеген алыу барыуҙың нигеҙҙәре, йәш эшҡыуарҙар өсөн булған дәүләт ярҙамы төрҙәре тураһында һөйләнеләр.","Башҡортостан дәүләт аграр университетының икенсе курсында уҡыған студенттарға республиканың йәш эшҡыуарҙары өсөн “Бизнес алға китеш” трекингы программаһы сиктәрендә уҡытыу үткәрелде. Сара “Мәғариф” милли проектының маҡсаттары һәм бурыстарына тап килә.
– Сарала ҡатнашыусыларға эшҡыуарлыҡ эшмәкәрлеген алыу барыуҙың нигеҙҙәре, йәш эшҡыуарҙар өсөн булған дәүләт ярҙамы төрҙәре, шулай уҡ бизнес менән шөғөлләнә башларға ярҙам иткән йәштәр ойошмалары тураһында һөйләнеләр, – тине республиканың йәштәр сәйәсәте буйынса дәүләт комитетының йәштәр эшҡыуарлығын үҫтереү буйынса эш төркөмө етәксеһе Эльвир Нафиҡов.
Шуныһын билдәләргә кәрәк, бындай уҡыуҙар йәш быуынға бизнес-идеяларын юғарыраҡ сифатлы кимәлдә тормошҡа ашырырға һәм республиканың иҡтисади үҫешенә өлөш индереү мөмкинлеге бирә.
Программа Федераль йәштәр эштәре буйынса агентлыҡ ярҙамы менән тормошҡа ашырыла. Уның сиктәрендә уҡыу үтеү тураһындағы мәғлүмәт https://clck.ru/36BoSB төркөмөндә урынлаштырыласаҡ.
Билдәле булыуынса, “Мәғариф” (национальный проект “Образование”) милли проекты Рәсәй Президенты Владимир Путиндың май указы менән булдырылды.
Фото: Йәштәр сәйәсәте буйынса дәүләт комитеты.
 
 ","26 Октябрь , 08:30",Милли проекттар,Na
https://bashgazet.ru/articles/milli-proekttar/2023-10-25/ya-auyldar-ya-tashtary-men-n-orurlana-3492045,Яңауылдар яҡташтары менән ғорурлана,Китапхана хеҙмәткәрҙәре бар теләүселәрҙе ҡунаҡҡа саҡырып ҡала.,"Яңауыл районының үҙәк китапханаһы “Минең тыуған яғым – Башҡортостан” тип аталған китап күргәҙмәһе эшләгән. Экспозиция “Мәҙәниәт” милли проектын тормошҡа ашырыу маҡсатында ойошторолған.
Унда Башҡортостан Республикаһының булдырылыуы, уның арҙаҡлы шәхестәре тураһында бай материал ҡуйылған. Араларында Хәлим Әмиров та бар, ул Яңауыл районы кешеһе, Башҡортостан автономияһы өсөн милли хәрәкәт эшмәкәре. Шулай уҡ күргәҙмәлә тыуған яҡты өйрәнеүселәр китаптары тәҡдим ителгән. Унда Башҡортостандың һәм Яңауыл районының тарихы һәм үҫешенә арналған очерктар бар.
Күргәҙмәнең айырым материалдары арҙаҡлы яҡташтарға арналған. Был яҙыусы һәм шағирҙар Ғайнан Әмири, Илдар Юзеев, Рәдиф Тимершин, Кәүсәриә Шпфиҡова, йырсылар Радик Гәрәев, Фәнәүи Сәлихов һәм хормейстр Эльвира Ғәйфуллина. Шулай уҡ экспозицияла Яңауыл балалар моделле китапханаһының “Ете халыҡ, ете кейем” ҡурсаҡтар коллекцияһы тәҡдим ителә. Был ҡурсаҡтар республиканың ете территориаль зонаһын һәм уларҙың бер-береһенә оҡшамаған милли кейемдәрен күрһәтә.
Китапхана хеҙмәткәрҙәре бар теләүселәрҙе ҡунаҡҡа саҡырып ҡала.
Билдәле булыуынса, “Мәҙәниәт” (национальный проект “Культура”) милли проекты Рәсәй Президенты Владимир Путиндың май указы менән булдырылды.
Фото: Яңауыл районы хакимиәте.
 
 ","25 Октябрь , 11:30",Милли проекттар,Na
https://bashgazet.ru/articles/milli-proekttar/2023-10-25/mobil-punkttar-tarma-ty-anlashtyryu-a-yul-asa-3492022,Мобиль пункттар тармаҡты һанлаштырыуға юл аса ...,Тигермән ауылы халҡы был ваҡиғаны күптән көтә ине. ,"Ҡариҙел районының Тигермән ауылында, “Һаулыҡ һаҡлау” милли проектының беренсел звеноһын яңыртыу программаһына ярашлы, яңы модулле фельдшер-акушерлыҡ пункты асылды. Уға Тигермән һәм Асҡыш ауылдарының 457 кешеһе беркетелгән.
Бина тейешле коммуникацияларға тоташтырылған, эҫе һыу ҙа буласаҡ. Пациенттар һәм медицина хеҙмәткәрҙәренең уңайлылығы өсөн иркен, яҡты кабинеттар, процедура, ҡабул итеү, медикаменттар һаҡлау бүлмәләре булдырылған. Халыҡты тәжрибәле фельдшер Әлфиә Әсләмова хеҙмәтләндерәсәк.
 Ауылда һаулыҡ һаҡлау учреждениеһы асылыуы - көтөп алынған шатлыҡлы ваҡиға. 
– Ауылдарҙа заманса медицина учреждениеларының төҙөлөүе халыҡтың сәләмәтлеген хәстәрләүгә, тормош сифатын яҡшыртыуға йүнәлтелгән,– тип белдерҙе район хакимиәте башлығы Айҙар Шәйҙуллин. – Был йүнәлештә эш артабан да дауам итәсәк.
Кеше ҡайҙа ғына йәшәмәһен,  бер миллиондан ашыу  халҡы булған Өфөләме,  Сибай йәиһә Стәрлетамаҡтамы,  йә булмаһа, халҡы йөҙҙән  дә артмаған төпкөл ауылдамы,  медицина  ойошмалары менән электрон бәйләнеш урынлаштырыла, табип  пациенттың электрон медицина картаһын күрә, диагнозы, ниндәй тикшеренеүҙәр үтеүе  менән таныша  ала. Был йәһәттән Башҡортостан электрон медицина документтар әйләнешенә күсеүгә йүнәлтелгән һәм тормошҡа ашырылған федераль пилот проекттары һаны буйынса лидерҙар рәтендә. Күрше өлкә һәм республикаларҙан, хатта Камчатканан тәжрибә уртаҡлашырға килеүҙәре билдәле. Киләсәктә медицина ойошмаларының федераль учреждениелар менән электрон бәйләнешен булдырыу, йүнәлтмәләрҙе медик-социаль экспертизаға тапшырыу, тыуыу һәм вафат булыу тураһында медицина танытмаларын электрон рәүештә ЗАГС-тарға ебәреү буйынса пилот проекттарын тормошҡа ашырыу ҡарала.  “Дәүләт хеҙмәттәре” порталында һәм пациенттың “Минең һаулығым” шәхси кабинетында табипҡа яҙылырға, өйгә саҡыртырға, вакцина яһатыуға яҙылырға, сертификат алырға, үҙеңдең электрон медицина документтары менән танышырға, мотлаҡ медицина страховкаһы полисы тураһында мәғлүмәт алырға мөмкин.
Яңы заманса ФАП-тар төҙөлөүе тармаҡты һанлаштырыуҙа ҙур аҙым. Был технологияларҙың  киләсәге ҙур, улар ашығыс ярҙам кәрәккәндә пациенттың сәләмәтлегенә ситтән тороп мониторинг үткәрергә, ашығыс һәм кисектергеһеҙ ярҙам күрһәтергә мөмкинлек бирә.
Рәсәй Президенты Владимир Путиндың май указдарына ярашлы, 2024 йылға ил үҫешенең төп маҡсаттарына өлгәшергә кәрәк. Шуларҙың араһында халыҡ һанын арттырыу, граждандарҙың тормош сифатын яҡшыртыу, иҡтисадҡа һәм социаль өлкәгә һанлы технологиялар индереү мөһим бурыстар булып тора. ”Һаулыҡ һаҡлау” милли проектының (национальный проект “Здравоохранение"") төп маҡсаты – хеҙмәткә һәләтле йәштәге халыҡтың үлем күрһәткестәрен, ҡан әйләнеше сирҙәренән, яман шештәрҙән үлем осраҡтарын кәметеү, инновациялы медицина технологиялары индереү, шул иҫәптән пациенттар сәләмәтлеген иртә диагностикалау һәм дистанцияла мониторинг үткәреү алымдарын ҡулланыу.
Фото: БР Һаулыҡ һаҡлау министрлығы.","25 Октябрь , 10:30",Милли проекттар,Na
https://bashgazet.ru/articles/milli-proekttar/2023-10-25/auyl-s-n-ur-va-i-a-3492018,Ауыл өсөн ҙур ваҡиға,Халыҡты яңы бинала фельдшер Алина Тарова хеҙмәтләндерә.  ,"“Һаулыҡ һаҡлау” милли проектының беренсел звеноны яңыртыу программаһына ярашлы,  Стәрлебаш районының Тормай ауылында яңы модулле фельдшер-акушерлыҡ пункты асылды. Ауыл халҡын иҫтәлекле ваҡиға менән ҡотларға  район хакимиәте башлығы Рөстәм Рахманғолов, үҙәк район дауаханаһының баш табибы Фидаил Хәбибуллин, Һаулыҡ һаҡлау министрлығының Стәрлетамаҡ медицина округы буйынса штаттан тыш белгесе Илшат Яппаров килде.
Яңы бинала тәүге медицина ярҙамын 263 кеше, шул иҫәптән 24 бала аласаҡ. Пациенттар өсөн бөтә уңайлыҡтар булдырылған, процедура, ҡабул итеү кабинеттары, дарыуҙарҙы һаҡлау бүлмәһе бар. Халыҡты фельдшер Алина Тарова хеҙмәтләндерәсәк.  
– Яңы медицина учреждениеларының әһәмиәтен баһаламау мөмкин түгел. Хәҙер ауыл халҡы тәүге медицина хеҙмәттәрен йәшәгән ерендә алыу мөмкинлегенә эйә, район дауаханаһына барып йөрөү кәрәкмәй, – ти үҙәк район дауаханаһының баш табибы Фидаил Хәбибуллин.
Рәсәй Президенты Владимир Путиндың май указдарына ярашлы, 2024 йылға ил үҫешенең төп маҡсаттарына өлгәшергә кәрәк. Шуларҙың араһында халыҡ һанын арттырыу, граждандарҙың тормош сифатын яҡшыртыу, иҡтисадҡа һәм социаль өлкәгә һанлы технологиялар индереү мөһим бурыстар булып тора. ”Һаулыҡ һаҡлау” милли проектының (национальный проект “Здравоохранение"") төп маҡсаты – хеҙмәткә һәләтле йәштәге халыҡтың үлем күрһәткестәрен, ҡан әйләнеше сирҙәренән, яман шештәрҙән үлем осраҡтарын кәметеү, инновациялы медицина технологиялары индереү, шул иҫәптән пациенттар сәләмәтлеген иртә диагностикалау һәм дистанцияла мониторинг үткәреү алымдарын ҡулланыу.
Һаулыҡ һаҡлауҙың беренсел звеноһын яңыртыу программаһының маҡсаты – сифатлы һәм һәр кем файҙалана алырлыҡ медицина ярҙамы күрһәтеү, шул иҫәптән төпкөлдә, бәләкәй тораҡтарҙа йәшәгән халыҡ өсөн.
Фото: Һаулыҡ һаҡлау министрлығы.","25 Октябрь , 09:30",Милли проекттар,Na
https://bashgazet.ru/articles/milli-proekttar/2023-10-25/4-5-million-a-as-ultyrtyldy-3492041,"4,5 миллион ағас ултыртылды","Бөтәһе акция барышында 1300 гектар ерҙә 4,5 миллион үҫенте ултыртылған, сараларҙа 80 мең кеше ҡатнашҡан.","Башҡортостан Башлығы Радий Хәбиров уҙғарған аҙналыҡ кәңәшмәлә урман хужалығы министры Марат Шәрәфетдинов “Урманды һаҡлайыҡ” Бөтә Рәсәй акцияһын үткәреү йомғаҡтары тураһында һөйләне.
Көҙгө акцияның юбилей миҙгеле республикала бик уңышлы үтте, унда халыҡ ҡына түгел, ә ҙур предприятиелар ҙа әүҙем ҡатнашты.
– Экологик сараларҙа ҡатнашҡан һәр кемгә ҙур рәхмәтемде еткерәм. Бөтә муниципалитеттар ҙа республиканы йәшелләндереүгә үҙ өлөшөн индерҙе, – тине министр.
Быйылғы ағас ултыртыу акцияһы көҙгө урман мәҙәниәте эштәре менән тап килде. Шуға күрә быйыл акцияла ҡатнашыусылар ағастар ғына ултыртып ҡалманы, ә урман биләмәләрен йыйыштырҙы, элек ултыртҡан үҫентеләрҙе ҡараны.
Бөтәһе акция барышында 1300 гектар ерҙә 4,5 миллион үҫенте ултыртылған, сараларҙа 80 мең кеше ҡатнашҡан.
Билдәле булыуынса, “Экология” (национальный проект “Экология”) милли проекты Рәсәй Президенты Владимир Путиндың май указы менән булдырылды.
Фото: Урман хужалығы министрлығы. 
 ","25 Октябрь , 08:30",Милли проекттар,Na
https://bashgazet.ru/articles/milli-proekttar/2023-10-24/b-l-k-st-r-m-kt-pk-erl-n-3490239,Бәләкәстәр мәктәпкә әҙерләнә,"Балалар бер-береһе, буласаҡ уҡытыусыһы менән таныша, уйнайҙар, һүрәт төшөрәләр, яҙалар, әкиәттәр тыңлайҙар, мәктәп тормошона өйрәнәләр.","Һәр шәмбе “Мәғариф” милли проекты сиктәрендә Ҡалтасы районында буласаҡ беренсе класс уҡыусыларын ҡаршы алалар. Балалар бер-береһе, буласаҡ уҡытыусыһы менән таныша, уйнайҙар, һүрәт төшөрәләр, яҙалар, әкиәттәр тыңлайҙар, мәктәп тормошона өйрәнәләр.
21 октябрҙә Ҡалтасының 1-се мәктәбендә уҡыған 5в класс уҡыусылары “Незнайка һәм уның дуҫтары мажаралары” тигән әкиәти сара әҙерләгән. Незнайка сумкаһын юғалтҡан һәм уны тиҙерәк табырға теләгән. Был эштә уға Буратино, Ҡыҙыл Кәләпүш, Карлсон һәм башҡа әкиәттәр геройҙары ярҙамға килгән.
Буласаҡ беренселәр йомаҡтар сискән, төрлө конкурстар һәм уйындарҙа әүҙем ҡатнашҡан, әкиәттәге дөрөҫ булмаған урындарҙы төҙәтергә ярҙам иткән, Незнайка көйөнә бейегән.
Сара тиҙ генә үтеп тә киткән. Аҙағында иҫтәлеккә фотоға төшкәндәр һәм әкиәт геройҙарының: “Тик бишлегә уҡығыҙ” тигән һүҙҙәренән һуң бәләкәстәр кластарына таралышҡан.
– “Буласаҡ беренсе класс уҡыусыһы” программаһы 6-7 йәшлек балаларҙы мәктәпкә әҙерләүгә тәғәйенләнә. Уға ярашлы бәләкәстәр физик, социаль һәм психологик яҡтан мәктәпкә әҙерләнә, – тине Ҡалтасы мәктәбенең 1-се мәктәбе директоры Артур Ҡаһиров.
Билдәле булыуынса, “Мәғариф” (национальный проект “Образование”) милли проекты Рәсәй Президенты Владимир Путиндың май указы менән булдырылды.
Фото: Ҡалтасы районы хакимиәте.
 
 ","24 Октябрь , 11:30",Милли проекттар,Na
https://bashgazet.ru/articles/milli-proekttar/2023-10-24/bash-ortostan-igen-eksportyn-s-tap-yr-a-arttyr-an-3490209,Башҡортостан иген экспортын өс тапҡырға арттырған ,Игендең байтаҡ өлөшө элеккесә Европа берлеге илдәренә оҙатыла. ,"2023 йылдың туғыҙ айында Башҡортостандан иген һәм иген продукттары экспорты 342,8 мең тонна тәшкил иткән. Был күрһәткес 2022 йылдың ошо уҡ осорона ҡарағанда 2,9 тапҡырға күберәк, ул саҡта республиканан сит илдәргә 116,3 мең тонна иген продукцияһы оҙатылған ине.
Башҡортостан игененең байтаҡ өлөшө элеккесә Европа берлеге илдәренә оҙатыла. Һатып алыусылар булып Бельгия, Германия, Латвия, Нидерландтар, Польша сығыш яһай. Продукция шулай уҡ Беларусь, Ҡаҙағстан, Ҡырғыҙстан, Ҡытайға оҙатыла.
Быға Рәсәй Президенты Владимир Путиндың май указдарына ярашлы ҡабул ителгән ""Халыҡ-ара кооперация һәм экспорт"" милли проектын (национальный проект ""Международная кооперация и экспорт"") ғәмәлгә ашырыу һөҙөмтәһендә өлгәшелгән.
Автор фотоһы.","24 Октябрь , 10:30",Милли проекттар,Na
https://bashgazet.ru/articles/milli-proekttar/2023-10-24/balalar-re-y-n-r-t-buldyra-3490244,Балалар үҙҙәре йәнһүрәт булдыра,"Бындай оҫталыҡ дәрестәре балалар ғына түгел, өлкәндәргә лә ныҡ оҡшай."," “Мәҙәниәт” милли проекты сиктәрендә булдырылған Ҡариҙел ауылындағы үҙәк район моделле китапханаһында мультипликация буйынса оҫталыҡ дәресе үткән.
Бындай оҫталыҡ дәрестәре балалар ғына түгел, өлкәндәргә лә ныҡ оҡшай. Балалар әүҙем рәүештә йәнһүрәт булыдыруҙа ҡатнаша, үҙҙәрен аниматор ролендә һанап ҡарай. Процесс ваҡытында китапханасылар мультстудия ярҙамында беренсе йәнһүрәт булдырыу ҡағиҙәләре тураһында һөйләне. Оҫталыҡ дәресендә ҡатнашыусылар анимация нигеҙҙәрен һәм мульстудия эшмәкәрлеген өйрәнде һәм алған белемдәрен практикала файҙаланды. Балалар үҙҙәренең яратҡан геройҙарына йән өрҙө һәм ҡыҙыҡлы тарихтар уйланы.
Сарала ҡатнашыусыларҙың бараһы ла яҡшы тәьҫораттар, ҡыҙыҡлы тәжрибә алды һәм йәнһүрәт эшләргә өйрәнде.
“Бөгөн оҫталыҡ дәресендә мин анимация булдырыу ҡағиҙәләре тураһында белдем, китапханасылар ниндәй программалар ярҙамында һәм нисек йәнһүрәттәр төшөрөп булыуы тураһында һөйләне. Аҙаҡ бөтә белемдәрҙе практика менән нығыттыҡ. Оҫталыҡ дәресе бик ҡыҙыҡлы булды. Бик күп яңы нәмә белдем”, – тине Ҡариҙел мәктәбенең 3-сө класс уҡыусыһы Радмилла Шайғаттарова.
Билдәле булыуынса, “Мәҙәниәт” (национальный проект “Культура”) милли проекты Рәсәй Президенты Владимир Путиндың май указы менән булдырылды.
Фото: Ҡариҙел районы хакимиәте.
 
 ","24 Октябрь , 08:30",Милли проекттар,Na
https://bashgazet.ru/articles/milli-proekttar/2023-10-23/almash-a-ya-y-avtomatlashtyryl-an-esh-uryndary-3488977,Алмашҡа – яңы автоматлаштырылған эш урындары,Яңы техника ярҙамында телемедицина консультациялары үткәрергә мөмкин,"“Һаулыҡ һаҡлау” милли проектына ярашлы, Өфө ҡалаһының 18-се дауаханаһына амбулатор һәм стационар звено хеҙмәткәрҙәренең эш урындарын йыһазландырыу өсөн туғыҙ компьютер алынды.
Хәҙер белгестәрҙең эш урындары монитор, клавиатура менән комплектланған неттоптар (бәләкәй, аҙ ҡеүәтле, өҫтәл компьютерҙары) менән йыһазландырылды. Яңы ҡорамалдар республика медицина мәғлүмәт системаһындағы эш талаптарына яуап бирә.
Яңы техника ярҙамында табип пациенттарҙы ҡабул итеүгә яҙа, электрон карталарҙы алып бара, йүнәлтмәләр, льготалы рецептар әҙерләп бирә.
Шулай уҡ яңы техника ярҙамында телемедицина консультациялары үткәрергә мөмкин.
–Иҫке техниканы алмаштырыу һәм яңы автоматлаштырылған эш урындарын булдырыу һаулыҡ һаҡлау өлкәһендә дәүләт мәғлүмәт системаһын киң күләмдә индереү өсөн төп шарт булып тора. Шулай уҡ тулыһынса  ҡағыҙһыҙ электрон документтар әйләнешенә күсеүҙә ҙур аҙым, – тине дауахананың баш табибы Наил Ғиләжетдинов.
Рәсәй Президенты Владимир Путиндың “май “ указдарына ярашлы, 2024 йылға ил үҫешенең төп маҡсаттарына өлгәшергә кәрәк. Шуларҙың араһында халыҡ һанын арттырыу, граждандарҙың тормош сифатын яҡшыртыу, иҡтисадҡа һәм социаль өлкәгә  һанлы технологияларҙы индереү мөһим бурыстарҙың береһе булып тора. ”Һаулыҡ һаҡлау” милли проектының (национальный проект “Здравоохранение) төп маҡсаты – хеҙмәткә һәләтле йәштәге халыҡтың үлем күрһәткестәрен,  ҡан әйләнеше сирҙәренән, ямаш шештәрҙән үлем осраҡтарын  кәметеү, инновацион медицина технологияларын индереү, шул иҫәптән пациенттар сәләмәтлеген  иртә диагностикалау һәм дистанциянан тороп мониторинг үткәреү алымдарын ҡулланыу.
Һаулыҡ һаҡлауҙың тәүге звеноһын яңыртыу программаһы маҡсаты – сифатлы һәм һәр кем файҙаланырлыҡ медицина ярҙамы күрһәтеү, шул иҫәптән төпкөлдә, бәләкәй тораҡтарҙа йәшәгән  халыҡ өсөн.
 
 
Фото: Һаулыҡ һаҡлау министрлығы.                                        
 ","23 Октябрь , 13:30",Милли проекттар,Na
https://bashgazet.ru/articles/belem-m-t-rbi/2023-10-28/andrey-nazarov-vuz-ara-kampus-studenttar-y-berl-shtererg-teyesh-3497094,Андрей Назаров: “Вуз-ара кампус студенттарҙы берләштерергә тейеш” ,Башҡортостан Республикаһы Хөкүмәте рәйесе Андрей Назаров Өфөлә донъя кимәлендәге Евразия Фәнни белем биреү үҙәгенең вуз-ара студенттар кампусының төҙөлөш барышы менән танышты.,"Башҡортостан Хөкүмәтенән хәбәр итеүҙәренсә, Башҡортостан Хөкүмәте Премьер-министры Андрей Назаров профилле ведомстволар етәкселәре, архитекторҙар һәм подряд ойошмалары вәкилдәре менән берлектә аҙналыҡ обходта булды һәм объекттағы төҙөлөш эштәре барышын баһаланы һәм яңы күрһәтмәләр бирҙе.  
Өфөлә донъя кимәлендәге Евразия Фәнни-белем биреү үҙәгенең вуз-ара студенттар кампусының төҙөүселәр үҙ эшенә яуаплы ҡарай. Әле улар колонналарҙы биҙәкләү эшенә тотонған, уларҙың бер өлөшө металл декор менән эшләнелә һәм уларға төрлө телдә сәләмләү һүҙҙәре яҙыласаҡ.
– Вуз-ара студенттар кампусын төҙөү Өфөгә Рәсәйҙең төрлө төбәктәренән студенттарҙың артыуына килтерәсәк, 1,5 тапҡырға сит ил студенттарының артыуы күҙәтелә, - тине Андрей Назаров. – Вуз-ара кампус киңлеге студенттарҙы берләштерергә һәм тупларға тейеш, был белем алыуҙа ғына түгел, ә йәмәғәт тормошонда ла сағылыш табасаҡ. Инеү атриумы тотош кампустың “визит карточкаһы”на әйләнергә тейеш, ул студенттарҙың аралашыу урыны ғына түгел, ә тотош ҡала халҡыныҡы ла булыуы мотлаҡ.
Кәңәшмәлә ҡатнашыусылар  кампус төҙөлөшөнөң төрлө урындарында булды. Индустриаль партнерҙар урынлашасаҡ 15 ҡатлы бина-башняла интерьер дизайны тамамланған, әле яҡтыртҡыстарҙы монтажлау менән шөғөлләнәләр. Лаборатория, офис һәм уҡыу аудиториялары өсөн мебель вуздар рекомендациялары буйынса һайланған.
Әйткәндәй, кампус төҙөлөшө Рәсәй Президенты Владимир Путиндың ҡушыуы буйынса һәм “Фән һәм университеттар”  милли проектын тормошҡа ашырыуға ярашлы атҡарыла.
Фото: Башҡортостан Хөкүмәте сайтынан.
 ","28 Октябрь , 16:30",Белем һәм тәрбиә,Na
https://bashgazet.ru/articles/belem-m-t-rbi/2023-10-27/respublikala-ige-polilingval-m-kt-p-bar-3496636,Республикала һигеҙ полилингваль мәктәп бар,Был турала төбәк етәксеһе хәбәр итте,"27 октябрҙә Өфөнөң “Торатау” конгресс-холында Башҡортостан Башлығы Радий Хәбиров полилингваль белем биреү буйынса халыҡ-ара форумдың пленар ултырышында сығыш яһаны.
Сараның дискуссия майҙансыҡтарында иң яҡшы тәжрибәләр тикшерелә, мәғариф өлкәһендәге сәйәсәттең перспективалы йүнәлештәрен ҡарала.
Башҡортостан Башлығы үҙ сығышында республикала полилингваль белем биреүҙең дүрт йыллыҡ үҫешенә йомғаҡ яһаны, шулай уҡ был йүнәлештә артабанғы эштең төп бурыстарын билдәләне.
- Башҡортостанда полилингваль белем биреүҙе үҫтереү 2019 йылда Башҡорт теле һәм әҙәбиәте уҡытыусыларының беренсе Бөтә Рәсәй съезынан башланды. Тап шул йылда Өфөлә ошондай ике гимназия барлыҡҡа килде. Һуңынан беҙ уларҙы Стәрлетамаҡта, Нефтекамала, Сибайҙа, Учалыла, Хәйбулла һәм Мишкә райондарында астыҡ.
Башҡортостан балалар баҡсаларында һәм мәктәптәрендә уҡытыу алты телдә алып барыла, ә туған тел сифатында 13 тел өйрәнелә, тип өҫтәне төбәк етәксеһе. Бынан тыш, 56 инновацион милли мәктәп уңышлы эшләй. Полилингваль белем биреү тәжрибәһен индереү өсөн республикала Рәсәй төбәктәренең һәм сит илдәрҙең уңышлы тәжрибәһе өйрәнелгән.
Тел предметтарының хәҙерге үҫеш этабы төбәктең мәктәпкәсә белем биреү учреждениеларын да үҙ эсенә алған. Башҡортостандың 50 балалар баҡсаһында бөтәһе 70-тән ашыу полилингваль төркөм булдырылған. Бынан тыш, Өфөлә полилингваль балалар баҡсаһы асылған.
Радий Хәбиров сығышы аҙағында полилингваль уҡытыуҙы үҫтереүгә өлөш индергән мәғариф өлкәһендәге иң яҡшы хеҙмәткәрҙәргә дәүләт наградаларын тапшырҙы.
 
Фото: glavarb.ru","27 Октябрь , 21:40",Белем һәм тәрбиә,Na
https://bashgazet.ru/articles/belem-m-t-rbi/2023-10-27/olo-h-rm-t-k-r-telde-3496076,Оло хөрмәт күрһәтелде,"Гүзәл Ғайсина әйтеүенсә, уҡытыусыларға дан йырлаған конкурстар Башҡортостанды юғарыға үрләтһен","Өфөлә полилингваль белем биреү буйынса халыҡ-ара форумдың асылыуы тураһында хәбәр иткәйнек инде. ""Торатау"" конгресс-холына башҡорт теле, рус теле, туған телдәр уҡытыусылары, билингваль һәм полилингваль нигеҙҙә предметтарҙы уҡытҡан педагогтар, республикабыҙҙың полилингваль күп профилле белем усаҡтарында эшләүсе мөғәллимдәр һәм мөғәллимәләр йыйылды.
Башҡортостан мәғариф һәм фән министры Илдар Мәүлетбирҙин белдереүенсә, республикабыҙҙағы полилингваль белем усаҡтарының эше бүтәндәргә өлгө һанала, ҡыҫҡаһы, был тәңгәлдә, белем биреү яҡшы ойошторолған. Илдар Марат улы педагогтарға эштәрендә уңыштар теләне, балаларға төплө белем һәм күркәм тәрбиә биргәндәре өсөн оло рәхмәтен еткерҙе.
Министр Илдар Мәүлетбирҙиндың ҡулынан ""Башҡортостандың иң яҡшы башҡорт теле, рус теле, туған телдәр уҡытыусылары, билингваль һәм полилингваль нигеҙҙә предметтарҙы уҡытҡан педагогтар, республикабыҙҙың полилингваль күп профилле белем усаҡтарында эшләүсе мөғәллимдәр"" конкурсы еңеүселәре аҡсалата премиялар алып ҡыуанды
Нефтекама ҡалаһы башҡорт гимназияһының башҡорт теле һәм әҙәбиәте уҡытыусыһы Гүзәл Ғайсина әйтеүенсә, уҡытыусыларға дан йырлаған конкурстар Башҡортостанды юғарыға үрләтһен.
Артабан секциялар буйынса фекер алышыуҙар дауам итте. Мәҫәлән, 1-се майҙансыҡта ""Хәҙерге мәғарифтың тренды булараҡ, полилингваллек: Рәсәй төбәктәртендә белем биреүҙәге тел моделдәре"" тигән темаға һөйләшеү булды. Башҡортостан Дәүләт Йыйылышы – Ҡоролтай депутаты Айбулат Хажиндың һүҙҙәренә ҡарағанда, республикабыҙҙа әле һигеҙ полилингваль мәктәп бар, киләсәктә уның һанын 12-гә еткереү күҙаллана, ул да сик түгел әле.
Фото: Айрат Нурмөхәмәтов.","27 Октябрь , 13:30",Белем һәм тәрбиә,Na
https://bashgazet.ru/articles/belem-m-t-rbi/2023-10-26/studenttar-bash-ortostandy-yu-ary-sudyna-ekskursiya-a-bar-y-3494917,Студенттар Башҡортостандың Юғары Судына экскурсияға барҙы,"Ғәҙеллек һаҡсылары судья һөнәренең үҙенсәлектәре, был дәрәжәгә етеү өсөн ниндәй баҫҡыстар аша үтергә кәрәклеге тураһында һөйләне.","“Балаға ҡарата дуҫтарса ғәҙел хөкөм” программаһын тормошҡа ашырыуға ярашлы, Башҡортостандың Юғары Судында Өфө фән һәм технология университетының Хоҡуҡ институты студенттары өсөн экскурсия ойошторолдо.         
Экскурсияға Хоҡуҡ институты директоры Руслан Зәйнуллин етәкселегендә суд-прокурор эшмәкәрлеге һөнәренә уҡыған IV курс студенттары килгәйне. Башҡортостан Республикаһы судтарының берләшкән матбуғат хеҙмәте етәксеһе Вадим Хәбиров Буласаҡ юристарҙы республиканың төп фемида йорто менән таныштырҙы. 
Студенттарға тәүҙә ҡабул итеү бүлмәһе эшмәкәрлеге тураһында һөйләнеләр. Студенттар судтарҙың электрон һаҡланған документ әйләнеше, веб-конференция, электрон сират системаларын индереү һәм ҡулланыу һәм суд эшмәкәрлеген цифрлаштырыуҙың барышы менән дә танышты.
Суд бинаһы менән танышып сыҡҡас, конференциялар залында Башҡортостандың Юғары Суды Рәйесе Рәил Шәйҙуллин, республиканың Судьялар Советы рәйесе урынбаҫары Йәүҙәт Иҙрисов, Беренсе инстанция суд составы рәйесе Илдар Ҡанбәков менән осрашыу үтте. Һөйләшеү асыҡ форматта барҙы. Ғәҙеллек һаҡсылары судья һөнәренең үҙенсәлектәре, был дәрәжәгә етеү өсөн ниндәй баҫҡыстар аша үтергә кәрәклеге тураһында һөйләне. Шулай уҡ йәштәрҙе суд системаһына эшкә килергә саҡырҙылар.
“Һеҙҙең бында килеүегеҙ ҡыуаныслы. Хоҡуҡ нигеҙҙәрен өйрәнеү мәктәптән уҡ башланырға тейеш. Һеҙ буласаҡ юристар, һөнәрегеҙгә тап төшөрмәгеҙ. Үҙегеҙҙе суд системаһы менән бәйләгегеҙ килһә, ваканциялар бар. Киләсәктә судья булғығыҙ килһә, түбәнге баҫҡыстарҙан башлағыҙ”, – тип кәңәш бирҙе Рәил Шәйҙуллин.
Рәмилә Мусина фотолары.","26 Октябрь , 18:30",Белем һәм тәрбиә,Na
https://bashgazet.ru/articles/belem-m-t-rbi/2023-10-26/ta-y-ber-g-arttylar-3494913,Тағы берәүгә арттылар ,"Әле Башҡортостанда бөтәһе 185 “шайморатовсылар” класы бар, уларҙа 4000-дән ашыу бала уҡый.","Нефтекама ҡалаһындағы 2-се мәктәптә тантаналы шарттарҙа Рәсәй Геройы, генерал-майор Миңлеғәле Шайморатов исемендәге тағы бер класс асылды. 5”В” класс уҡыҡсылары “йәш шайморатовсылар” антын биргән, гимндарын – “Шайморатов генерал” йырын башҡарған һәм Тыуған илдәренең ысын патриоты булырға һүҙ биргән.
“Шайморатов” кластары тураһында “Сәләм” каналына Республикаға идара итеү үҙәгенән тура бәйләнеш ваҡытында Башҡортостан мәғариф һәм фән министрлығының милли мәғариф идаралығы начальнигы Илдус Ҡаһарманов һөйләне.
Әле Башҡортостанда бөтәһе 185 “шайморатов” кластары бар, уларҙа 4000-дән ашыу бала уҡый. Бынан тыш, был хәрәкәт балалар баҡсаларында ла булдырыла башланы. Мәҫәлән, Асҡын ауылындағы “Теремок” балалар баҡсаһының өлкән төркөм тәрбиәләнеүселәре лә “шайморатов”сылар булып киткән. Балалар марш яһай, гимн-йырҙарын һәм анттарын ятлаған.
Фото: ""Республика Башкортостан"". ","26 Октябрь , 17:30",Белем һәм тәрбиә,Na
https://bashgazet.ru/articles/belem-m-t-rbi/2023-10-26/f-l-haly-ara-forum-asyldy-3494754,Өфөлә халыҡ-ара форум асылды ,Полилингваль белем биреүгә арналған ҙур сарала илдең 12 төбәгенән һәм Ҡаҙағстандан вәкилдәр ҡатнаша. ,"Бөгөн, 26 октябрҙә, Өфөлә Полилингваль белем биреү буйынса халыҡ-ара форум үҙ эшен башланы. Уның эшендә Рәсәйҙең 12 төбәгенән һәм Ҡаҙағстандан вәкилдәр ҡатнаша. Форумды тантаналы асыу сараһы баш ҡалабыҙҙың Колонналар залында үтте.
Башҡортостан мәғариф һәм фән министры Илдар Мәүлетбирҙин билдәләүенсә, республикабыҙҙа полилингваль белем усаҡтары бурыстарына яуаплы ҡарай, ғөмүмән, был тәңгәлдә, белем биреү яҡшы ойошторолған. Илдар Марат улы педагогтарға эштәрендә уңыштар теләне, балаларға төплө белем һәм күркәм тәрбиә биргәндәре өсөн рәхмәт һүҙҙәрен еткерҙе.
Аҙаҡтан министр юғары күрһәткәстәргә өлгәшкән уҡытыусыларҙы бүләкләне, сара йыр-моң һәм бейеү менән аралашып барҙы. Артабан форумда ҡатнашыусылар өсөн баш ҡалабыҙҙың юғары уҡыу йорттарына, мәктәп һәм гимназияларға сәфәр ойошторолдо.
Айрат Нурмөхәмәтов фотолары.","26 Октябрь , 16:00",Белем һәм тәрбиә,Na
https://bashgazet.ru/articles/belem-m-t-rbi/2023-10-25/evraziya-f-nni-belem-bire-gend-ya-y-partner-ar-3493298,Евразия фәнни-белем биреү үҙәгендә – яңы партнерҙар,"Улар – ""Авиатех"" яуаплылығы сикләнгән йәмғиәте, “Благовещен арматура заводы” акционерҙар һәм “Пегаз” ғилми-тикшеренеү һәм проект институты яуаплылығы сикләнгән йәмғиәттәре.","Донъя кимәлендәге Евразия фәнни-белем биреү үҙәгенең системаһында яңы ҡатнашыусыларҙың барлыҡҡа килеүе компанияларҙың һорауҙарына нигеҙләнеп, хеҙмәт баҙары өсөн конкуренцияға һәләтле белгестәрҙе теүәл әҙерләргә генә түгел, ә фәнни составты көсәйтергә лә мөмкинлек бирәсәк.
2020 йылдан Евразия фәнни-белем биреү үҙәге 12 ҡатнашыусының эшмәкәрлеген координациялап эшләй башлай. Бөгөн был һан теүәл өс тапҡырға артҡан – Евразия фәнни-белем биреү үҙәгенең алдынғы проекттарын 36 партнер тормошҡа ашыра, шул иҫәптән алты университет, өс ғилми ойошма һәм иҡтисадтың реаль секторындағы 29 предприятие. Улар ҙур уңыштар күрһәтә һәм технологик суверенитетты яҡынайта.
Хәтерегеҙгә төшөрәбеҙ, 2022 йыл йомғаҡтары буйынса Евразия фәнни-белем биреү үҙәге лидер-үҙәктәр категорияһына индерелде.
 
Фото:","25 Октябрь , 18:25",Белем һәм тәрбиә,Na
https://bashgazet.ru/articles/belem-m-t-rbi/2023-10-23/a-ylly-implanttar-nim-ul-3490079,Аҡыллы импланттар нимә ул?,Уны медицина университеты ғалимдары эшләйәсәк.,"Вуз-ара студенттар кампусында перспективалы керамик биомедицина импланттарын етештереү планлаштырыла. Аддитив технологиялар лабораториялар проекты төҙөлөү өҫтөндәге кампустың IQ-паркының бер ҡатында урынлашасаҡ.
Лаборатория тикшереүҙәренең төп бурыстарының береһе - аҡыллы имплант булдырыу. Уның барлыҡ этаптары ла уйланылған – проектлауҙан алып кеше менән үҙ-ара бәйләнештә эшләүенә тиклем. Медицина изделиеһы операция барышында үҙен нисек тотор, пациенттың туҡымалары менән нисек яраҡлашыр? Был һорауҙарҙың барыһын да аңлау мөһим.
-Бөгөн төрлө тармаҡта импортты алмаштырыуға ҙур һорау бар. Лабораторияла эшләү беҙҙең өсөн медицина изделиеларын етештереү мөмкинлеген аса, улар беҙҙең республикала ғына түгел, Рәсәйҙә лә ҡулланыласаҡ, - тине лаборатория мөдире Марс Ғәләүетдинов.
Бөгөнгө көндә спейсерҙар, ваҡытлыса протездар, хирургия бүлексәләре өсөн протездар әҙерләнә. Протездар өсөн формалар лабораторияла әҙерләнгән алым буйынса етештерелә. Эшләнгән изделие стерилләнә һәм операция бүлмәләренә тапшырыла.
 Фото: Башҡортостан Хөкүмәте сайты.
 ","23 Октябрь , 20:35",Белем һәм тәрбиә,Na
https://bashgazet.ru/articles/belem-m-t-rbi/2023-10-23/uny-balalar-yarata-3486391,Уны балалар ярата,"Уҡытыусылары ябай ғына түгел, көрәш буйынса тренер ҙа, үҙ ғүмерендә һабантуйҙарҙа, бәйгеләрҙә 74 һарыҡ алған көрәшсе лә ул...","Раевкалағы Мөхәмәтша  Буранғолов исемендәге башҡорт  лицейы уҡытыусыһы, көрәшселәр династияһы вәкиле Азат Әхнәф улы Ҡотлозаманов менән шау-гөр килеп торған тәнәфес ваҡытында осраштыҡ. Яратҡан уҡытыусыларын һырып алған шайморатовсыларҙың һорауҙары бөгөн ифрат күп, сөнки оҙаҡламай тап ошо үҙенсәлекле класҡа ҡабул итеү ойоштороласаҡ, район хәрби комиссары, етәкселәр, “Йәш гвардия” , “Хәрби туғанлыҡ” вәкилдәре киләсәк сара тантаналы ла, иҫтә ҡалырлыҡ та булмаҡсы.
 Азат Әхнәф улы балалар менән еңел уртаҡ таба, йүнәлеш бирә белгән белгес. Физкультура дәрестәрен, спортты кем яратмаһын! Өҫтәүенә уҡытыусылары ябай ғына түгел, көрәш буйынса тренер ҙа, үҙ ғүмерендә һабантуйҙарҙа, бәйгеләрҙә 74 һарыҡ алған көрәшсе лә ул.
– Мин үҙемде белгәндән алып, биш йәштән көрәштем, атай-ағайҙар менән бергә һабантуйҙарға йөрөнөм. Атайым, спорт мастеры Әхнәф Әхәт улы тирә-яҡта данлыҡлы көрәшсе булды, бәйгеләрҙә 104 һарыҡ алғанын бөгөн күптәр һоҡланып һөйләй. Үҙем күрше райондарҙа байтаҡ батырҙар менән көс һынаштым, Ырымбур өлкәһендә, Татарстанда үткән бәйгеләрҙә еңеүсе булдым. Ғаиләбеҙҙә үҫкән өс малай ҙа көрәш менән шөғөлләнде, тик улар башҡа һөнәр һайланы, Дамир – нефтсе, Әхмәт ғәҙәттән тыш хәлдәр системаһында эшләй. Йөҙөү, гер күтәреү буйынса үткәрелгән район, республика ярыштарында әүҙем ҡатнашам. Уҡыусыларҙы спортҡа йәлеп итеү буйынса тырышлыҡ үҙ емештәрен бирә, былтыр ирекле көрәш буйынса Башҡортостан чемпионаты призерҙарға бай булыуы менән иҫтә ҡалды. Спорт “йондоҙ”ҙары менән дә ғорурлана алам: Рәсәй Геройы Алмас Сафин иҫтәлегенә ойошторолған турнирҙа XI класс уҡыусыһы Динислам Ямалетдинов абсолют батыр исемен алып, телевизор менән бүләкләнде. Ә милли көрәш буйынса республика турнирында үҙ ауырлығында беренсе урын алып ҡыуандырҙы.
 “Патриот” паркында шайморатовсыларҙың 12 взводы, дүрт ротаһы ҡатнашҡан хәрби йыйында милли көрәш буйынса оҫталыҡ дәресе күрһәттем. Айырыуса малайҙарҙың яратҡан спорт төрө бит инде. Балаларҙа рух, дисциплина тәрбиәләүҙә был шөғөлдәрҙең өлөшө ҙур. “Раевкалағы “Ыласын” физкультура-һауыҡтырыу комплексында тренер булып эшләүем йәштәр менән яҡындан аралашыуға, уларҙың буш ваҡытын йөкмәткеле, файҙалы үткәреүгә йоғонто яһай. Ҡайып ауылында ат спорты комплексында шөғөлләнәбеҙ, “Ыласын”да уҡтан атыу ҡыҙ һәм малайҙарҙың барыһына ла бик оҡшай.
Хәрби әҙерлек дәрестәрендә автоматты һүтеп ҡороу, пневматик мылтыҡтан атыу, стройҙа йөрөү – барыһы ла тәртип, дисциплинаны нығыта, үҙеңдең һәр хәрәкәтеңде, ҡылығыңды контролләргә булыша. Өҫтәүенә бер иш матур кейемдә йөрөү, бөхтәлек әллә ҡайҙан күҙгә салынып, ҡыҙыҡһыныу тыуҙыра. Шайморатовсылар күҙ алдында үҫеп, етдиләнеп киткәндәй. Һеҙ  уҡыусыларҙың Ҡадир Даяндың “Шайморатов  генерал” йыры аҫтында стройҙа үткәнен күрһәгеҙ икән! Күңелле лә, тантаналы ла, бер үк ваҡытта ирекһеҙҙән ата-бабаларҙың данлы тарихы өсөн ғорурлыҡ тойғолары урғыла, – тип һайлап алған, яратҡан һөнәре, көндәлек мәшәҡәттәре тураһында ихлас һөйләне Азат Әхнәф улы. Беҙ уның спортсы, бына тигән ғаилә башлығы, өс бала атаһы булыу өҫтөнә башҡорт халыҡ йырҙарын оҫта башҡарыусы йырсы икәнен белеп, тағы бер һоҡландыҡ. Йәл, моң эйәһен рәхәтләнеп, иркенләп тыңлап ултырырға форсат ҡына булманы...
Аңдарҙы яҡтыртыусы, киләсәккә дөрөҫ юл күрһәтеүсе уҡытыусы һөнәрен үҙ иткәндәр иңендә бөгөн айырыусы ҙур яуаплылыҡ ятыуы бәхәсһеҙ. Азат Әхнәф улы кеүек тәрбиә эшенең мөһимлеген аңлағандар һайлаған һөнәренә тоғро хеҙмәт итә лә инде.
 
Айрат Нурмөхәмәтов фотоһы.","23 Октябрь , 07:00",Белем һәм тәрбиә,Na
https://bashgazet.ru/articles/belem-m-t-rbi/2023-10-21/esht-r-k-r-telg-n-va-ytynda-at-arylyr-a-teyesh-3487773,Эштәр күрһәтелгән ваҡытында атҡарылырға тейеш,"Башҡортостан Хөкүмәте Премьер-министры Андрей Назаров профилле ведомстволар етәкселәре, архитекторҙар һәм подряд ойошмалары вәкилдәре менән берлектә аҙналыҡ обходта булды һәм объекттағы төҙөлөш эштәре барышын баһаланы.  ","Башҡортостан Хөкүмәте Премьер-министры Андрей Назаров профилле ведомстволар етәкселәре, архитекторҙар һәм подряд ойошмалары вәкилдәре менән берлектә аҙналыҡ обходта булды һәм объекттағы төҙөлөш эштәре барышын баһаланы.  
Өфөлә донъя кимәлендәге Евразия Фәнни-белем биреү үҙәгенең вуз-ара студенттар кампусының беренсе сираттағы биналарының тышҡы эштәре лә тамамланып бара. Андрей Назаров фасад дизайны буйынса кәңәштәр бирҙе. Декор элементтары һәм төҫө кампус башняһы менән генә түгел, эргә-тирәләге төҙөлөш, республиканың баш ҡалаһы архитектураһы менән гармонияла булырға тейеш. Уның етәкселегендә кәңәшмәлә ҡатнашыусылар кампустың төрлө биналарын ҡараны.
- Индустриаль партнерҙар урынлашасаҡ 15 ҡатлы бинала-башняла һуңғы эштәр һәм улар октябрь аҙағында тамамлана. Ете ҡатлы бинала биҙәкләү эштәре план буйынса оҙонораҡ буласаҡ. Был – кампустың фәнни өлөшө. Унда интерьер, шул иҫәптән мебель берҙәм стилдә булырға тейеш. Дизайн мәғәнәһе йөкмәткеле булырға һәм уҡыуҙың, фәндең һәм технологик эшҡыуарлыҡтың алдынғы тәжрибәләрен һынландырырға тейеш, - тип билдәләне Премьер-министр.
Биналарҙы биҙәкләүҙең төҫө һәм ҙурлығы менән бәйле мәсьәләләр тураһында һөйләштеләр. Интерьер архитектураның заманса һүҙенә ярашлы, студенттар, ғалимдар һәм эшҡыуарҙар өсөн уңайлы булырға тейеш. Бигерәк тә файҙаланыуға тапшырылған ресепшен, холл, лифттарға айырым иғтибар бүлеү зарур. Лабораториялар, офистар һәм уҡыу аудиториялары өсөн мебель вуздар рекомендациялары буйынса һайланған. Бының өсөн алдан ректорҙар һәм фәнни үҙәктәр етәкселәре менән осрашыуҙар үткәрелгән.
Вуз-ара кампусты күтәреү тамамланыу стадияһында. Премьер-министр Андрей Назаров кураторҙар менән көн һайын үткәреләсәк оператив кәңәшмәләрҙе үткәреү тураһында ҡарар бирҙе һәм тағы йыйылыусыларға барлыҡ эштәрҙе күрһәтелгән ваҡытта атҡарып сығыу тураһында иҫкәртте.
Фото, сығанаҡ: pravitelstvorb.ru/news/22029/","21 Октябрь , 13:20",Белем һәм тәрбиә,Na
https://bashgazet.ru/articles/belem-m-t-rbi/2023-10-21/esht-r-k-r-telg-n-va-ytynda-at-arylyr-a-teyesh-3487687,Эштәр күрһәтелгән ваҡытында атҡарылырға тейеш,"Башҡортостан Хөкүмәте Премьер-министры Андрей Назаров профилле ведомстволар етәкселәре, архитекторҙар һәм подряд ойошмалары вәкилдәре менән берлектә аҙналыҡ обходта булды һәм объекттағы төҙөлөш эштәре барышын баһаланы.  ","Башҡортостан Хөкүмәте Премьер-министры Андрей Назаров профилле ведомстволар етәкселәре, архитекторҙар һәм подряд ойошмалары вәкилдәре менән берлектә аҙналыҡ обходта булды һәм объекттағы төҙөлөш эштәре барышын баһаланы.  
Өфөлә донъя кимәлендәге Евразия Фәнни-белем биреү үҙәгенең вуз-ара студенттар кампусының беренсе сираттағы биналарының тышҡы эштәре лә тамамланып бара. Андрей Назаров фасад дизайны буйынса кәңәштәр бирҙе. Декор элементтары һәм төҫө кампус башняһы менән генә түгел, эргә-тирәләге төҙөлөш, республиканың баш ҡалаһы архитектураһы менән гармонияла булырға тейеш. Уның етәкселегендә кәңәшмәлә ҡатнашыусылар кампустың төрлө биналарын ҡараны.
- Индустриаль партнерҙар урынлашасаҡ 15 ҡатлы бинала-башняла һуңғы эштәр һәм улар октябрь аҙағында тамамлана. Ете ҡатлы бинала биҙәкләү эштәре план буйынса оҙонораҡ буласаҡ. Был – кампустың фәнни өлөшө. Унда интерьер, шул иҫәптән мебель берҙәм стилдә булырға тейеш. Дизайн мәғәнәһе йөкмәткеле булырға һәм уҡыуҙың, фәндең һәм технологик эшҡыуарлыҡтың алдынғы тәжрибәләрен һынландырырға тейеш, - тип билдәләне Премьер-министр.
Биналарҙы биҙәкләүҙең төҫө һәм ҙурлығы менән бәйле мәсьәләләр тураһында һөйләштеләр. Интерьер архитектураның заманса һүҙенә ярашлы, студенттар, ғалимдар һәм эшҡыуарҙар өсөн уңайлы булырға тейеш. Бигерәк тә файҙаланыуға тапшырылған ресепшен, холл, лифттарға айырым иғтибар бүлеү зарур. Лабораториялар, офистар һәм уҡыу аудиториялары өсөн мебель вуздар рекомендациялары буйынса һайланған. Бының өсөн алдан ректорҙар һәм фәнни үҙәктәр етәкселәре менән осрашыуҙар үткәрелгән.
Вуз-ара кампусты күтәреү тамамланыу стадияһында. Премьер-министр Андрей Назаров кураторҙар менән көн һайын үткәреләсәк оператив кәңәшмәләрҙе үткәреү тураһында ҡарар бирҙе һәм тағы йыйылыусыларға барлыҡ эштәрҙе күрһәтелгән ваҡытта атҡарып сығыу тураһында иҫкәртте.
Фото, сығанаҡ: pravitelstvorb.ru/news/22029/","21 Октябрь , 12:20",Белем һәм тәрбиә,Na
https://bashgazet.ru/articles/belem-m-t-rbi/2023-10-20/kadr-ar-aldan-h-st-rl-n-3487418,Кадрҙар алдан хәстәрләнә,Үҙәктең маҡсаттары ҙур.,"Өфө дәүләт нефть техник университетының реверсив инжиниринг үҙәге Өфөнөң вуз-ара кампусында дүрт лаборатория һәм конструктор бюроһын урынлаштырасаҡ.
Был үҙәк төбәктең һәм илдең машиналар эшләү тармағы өсөн кадрҙар әҙерләй. Шулай уҡ материалдарҙы импортты алмаштырыу менән шөғөлләнә.
Бында нефть эшкәртеү һәм башҡа тармаҡ предприятиеларының металл лабораторияһы һәм конструктор бюроһы өсөн кадрҙар ҙа хәстәрләнә.  
Бакалаврҙарҙы, магистрҙарҙы, аспиранттарҙы машиналар эшләү өлкәһендәге темалар менән эшкә йәлеп итеү планлаштырыла.
Фото: Башҡортостан Хөкүмәте сайты.","20 Октябрь , 20:25",Белем һәм тәрбиә,Na
https://bashgazet.ru/articles/belem-m-t-rbi/2023-10-19/vuz-ara-kampus-t-l-sh-dauam-it-3485420,Вуз-ара кампус төҙөлөшө дауам итә,Өфөлә донъя кимәлендәге Евразия фәнни- белем биреү үҙәгенең вуз-ара студенттар кампусын төҙөү дауам итә. Унда Өфө фән һәм технологиялар университетының  композициялар материалы лабораторияһы урынлашасаҡ. Республиканың иң эре вузы ғалимдары биомедицина һәм ауыл хужалығы тәғәйенләнешендәге полимерҙар барлыҡҡа килтереү өҫтөндә эшләй. Тулыраҡ – карточкаларҙа.,"В Уфе продолжается строительство Межвузовского студенческого кампуса Евразийского НОЦ мирового уровня. В числе других в нем будет размещена лаборатория композиционных материалов УУНиТ. Ученые самого крупного вуза Республики продолжают свои работы по созданию полимеров биомедицинского и сельскохозяйственного назначения. Подробнее — в наших карточках












 


","19 Октябрь , 22:50",Белем һәм тәрбиә,Na
https://bashgazet.ru/articles/belem-m-t-rbi/2023-10-19/vuz-ara-kampus-mashinalar-t-buyynsa-kadr-ar-erl-y-3485403,Вуз-ара кампус машиналар төҙөү буйынса кадрҙар әҙерләй,"Вуз-ара кампуста ҡатмарлы, оҙайлы, ныҡышмал эш көтә.","ӨДНТУ реверсив инжиниринг үҙәге Өфө вуз-ара кампусында дүрт лаборатория һәм конструкторҙар бюроһы урынлаштыра. Үҙәк төбәк һәм илдең машиналар эшләү тармағы өсөн кадрҙар әҙерләй, шулай уҡ ситтән килтерелгән материалдарҙы үҙебеҙҙекеләргә алмаштырыу менән шөғөлләнә.
- Машина төҙөү үҫешһен өсөн, сит илдән килтерелгән изделиелар конкуренцияһы шарттарында ватан производствоһының аяҡҡа баҫыуы кәрәк. Ә был күп йыллыҡ хеҙмәт. Һәр эште квалификациялы белгестәр әҙерләүҙән башлау маҡсатҡа ярашлы. Вуз-ара кампуста ҡатмарлы, оҙайлы, ныҡышмал эш көтә. Һөҙөмтәһе Рәсәйҙә машиналар төҙөү буйынса ыңғай динамика булыр, - ти ӨДНТУ -ның реверсив инжиниринг үҙәгенең техник проекттар етәксеһе Мария Демченко.
Үҙәк машина төҙөү өсөн материалдарҙы, машиналар һәм ҡорамалдар өсөн запас частар геометрияһын өйрәнеү менән шөғөлләнә, изделиеның бөтә циклдарында ла предприятиеларҙың булышлығын ойоштора, санкциялар баҫымы шарттарында дәүләт яҡлауы саралары тураһында консультациялар бирә. Бынан тыш, бында конструкторҙар бюроһы һәм нефть эшкәртеү предприятиеларының металдар лабораториялары һәм башҡа тармаҡ предприятиелары өсөн кадрҙар әҙерләнә. Эшкә бакалаврҙарҙы, материалдарҙы өйрәнеү һәм машина төҙөү өлкәһендә фәнни эш менән шөғөлләнгән магистранттарҙы һәм аспиранттарҙы йәлеп итеү планлаштырыла.
Белешмә: реверсив инжиниринг конструкцияның эшләү принцибын асыҡлау, уға үҙгәреш индереү йәки оҡшаш функциялы  ҡулайлама эшләү маҡсатында әҙер ҡулайламаны тикшереү менән шөғөлләнә.
Евразия фәнни-белем биреү үҙәгенең вуз-ара студенттар кампусы төҙөлөшө дәүләт-шәхси партнерлыҡ һәм концессия килешеүҙәре механизмдарын ҡулланып инновациялы белем биреү мөхитен булдырыу буйынса федераль программа нигеҙендә “Фән һәм университет” милли проекты сиктәрендә  тормошҡа ашырыла.
 https://pravitelstvorb.ru/news/22010/
 ","19 Октябрь , 22:40",Белем һәм тәрбиә,Na
https://bashgazet.ru/articles/belem-m-t-rbi/2023-10-19/m-arif-m-f-n-a-naly-y-tk-rel-s-k-3485339, Мәғариф һәм фән аҙналығы үткәреләсәк ,Башҡортостан Республикаһы мәғариф системаһы илдә иң ҙурҙарҙан һанала.,"2023 йылдың ноябренән 2024 йылдың апреленә тиклем Мәскәүҙә “Рәсәй”  халыҡ-ара күргәҙмәһе ойошторола. Уның сиктәрендә Мәғариф һәм фән аҙналығы үткәреләсәк. Башҡортостандың мәғариф системаһы республика белем биреү ойошмаларының эшмәкәрлеге аша күрһәтеләсәк.
- Башҡортостан Республикаһы мәғариф системаһы илдә иң ҙурҙарҙан һанала. Профессиональ белем биреү ойошмаларының заманса инфраструктураһын булдырыу буйынса беҙ Рәсәйҙең тәүге ун субъекты иҫәбендәбеҙ. 2019 йылдан улар нигеҙендә 200-гә яҡын оҫтахана астыҡ. Мәғариф ойошмалары һанлы белем биреү мөхитен индереү өсөн ҡорамалдар менән йыһазландырылған: биш йылда ундай йыһазлы белем ойошмалары һаны 650-нән ашты. 2019 йылдан башлап 22 коррекцион мәктәп матди-техник базаһын яңыртты. Бынан тыш, ауыл мәктәптәрендә физкультура һәм спорт менән шөғөлләнеү өсөн шарттар тыуҙырылды. 2022 йылдан “Профессионалитет” федераль проектын тормошҡа ашырыуҙа ҡатнашабыҙ. Беренсе үҙәк Өфө машиналар эшләү колледжы нигеҙендә асылды, быйыл - тағы ете яңы кластер, ә 2024 йылда тағы өс белем биреү һәм өс белем биреү-производство кластерҙары барлыҡҡа киләсәк, - тип һөйләне Башҡортостан мәғариф һәм фән министры вазифаһын башҡарыусы Илдар Мәүлетбирҙин.
Белем биреү программаһы Мәғариф һәм фән аҙналығы сиктәрендә ойоштороласаҡ та инде. Ул Информатика көнөнә арналған һөнәри йүнәлеш алыу сараларын, “Хыялдағы команда: студенттар менән эш”, “Белем биреү ойошмалары өсөн медиамөмкинлектәр”, “Проект эшмәкәрлеге: идеянан һөҙөмтәгә”, “Тест балдарына түгел, оҫталыҡҡа нисек өйрәтергә?”, “Колледжда һәм фәндә нисек уңыш ҡаҙанырға?”, ”Онлайн белем алыу нимәгә өйрәтә?” , “Үҙ-үҙеңде программалау йәки ысынбарлыҡ менән идара итеү ысулдары”, “Әүҙемсенең оҫталығын нисек аҡсаға әйләндерергә?” интерактив лекцияларын үҙ эсенә ала.
Республиканың ҙур колледждары БР алдынғы профессиональ әҙерлек үҙәге етәкселегендә һөнәри тикшеренеүҙәрен күрһәтәсәк: ”Ни өсөн космонавтар нәҡ башҡорт балын ашай?” лаборатор тикшеренеүе, космоста туҡланыу, космонавтҡа кандидаттың төп физиологик параметрҙарын асыҡлау, 6-9 йәшлектәргә ”Королев тоҡомдары: үҙ космик ракетаңды эшлә”, “Кьюриосити” марсоходының тупрағын тикшереү,  робот- марсоходты программалаштырыу, телекоммуникация һәм хәүефһеҙлек, космонавтар өсөн йыуыу саралары булдырыу һәм “Космонавтарҙың күнекмәләре”.
Бынан тыш күргәҙмәлә ҡатнашыусылар ошо темаға ярашлы башҡорт теле буйынса оҫталыҡ дәрестәрендә лә ҡатнаша ала.
https://pravitelstvorb.ru/news/22005/
 
 ","19 Октябрь , 21:10",Белем һәм тәрбиә,Na
https://bashgazet.ru/articles/belem-m-t-rbi/2023-10-19/f-y-y-pyatnitsa-telekanalynda-3485290,"Өфө ҡыҙы - ""Пятница"" телеканалында ",Интеллектуаль шоуҙа ҡатнашҡан 14 йәшлек һәләтле уҡыусының хәтере ныҡ яҡшы. Программаны бөгөн ҡарарға була.,"Өфөнән 14 йәшлек Рената Васильева “Пятница” телеканалының “Бөтәһенән дә аҡыллыраҡ” интеллектуаль шоуында ҡатнаша. Иң һәләтле 9 - 14 йәшлек уҡыусылар телевикторинаның дүрт раундында интеллектуаль ҡаршылыҡтар һыҙаттарын үтеп, балл йыя, аҙаҡ улар ысын аҡсаға әйләндерелә.
Өфө ҡыҙы икенсе миҙгелдең өсөнсө сығарылышында ҡатнаша. Ренатаның хәтере ныҡ шәп, ул инглиз телен, тарихты тәрән өйрәнә, шулай уҡ ҡыҫҡа метражлы фильмдар ҙа төшөрә.
Шоу бөгөн, 19 октябрҙә, 22.00-дә күрһәтелә.
Фото: асыҡ сығанаҡтарҙан.","19 Октябрь , 20:00",Белем һәм тәрбиә,Na
https://bashgazet.ru/articles/belem-m-t-rbi/2023-10-18/i-ke-sibay-m-kt-bend-bash-ortostan-dar-3483666,"Иҫке Сибай мәктәбендә - ""Башҡортостан""дар!",Яңы асылған өр-яңы мәктәп - Урал аръяғында заман талаптарына яуап биргән берҙән-бер белем усағы. ,"""Башҡортостан"" гәзите хеҙмәткәрҙәренең Урал аръяғы райондары буйлап осрашыуҙар Баймаҡ районының Иҫке Сибай ауылындағы  яңыраҡ сафҡа ингән өр-яңы белем усағында тамамланды. Дөйөм майҙаны һигеҙ мең квадрат метрҙан ашыу тәшкил иткән яңы уҡыу йорто 375 урынға иҫәпләнгән. Ул – Урал аръяғында заман талаптарына яуап биргән берҙән-бер белем усағы. Уҡыу-уҡытыу өсөн бар уңайлыҡтар тыуҙырылған өр-яңы мәктәптә белем биреүе, уҡыуы ла яуаплы һәм күңелле. Бөтә шарттар тыуҙырылған, кабинеттар тулыһынса йыһаз­ландырылған, компьютер кластары бар, физика, химия, биология кабинеттарында практик дәрестәр үткәреү өсөн бар ҡорамалдар алынған, технология дәресендә малайҙарға төрлө һөнәрҙәргә өйрәтеү өсөн махсус станоктар, ҡыҙҙарға теген машиналары ҡуйылған.
Баш ҡала ҡунаҡтары иң тәүҙә мәктәп менән яҡындан танышып сыҡты, уның матурлығына, уҡыу һәм белем алыу өсөн бар шарттар булыуына хайран ҡалды. Осрашыу йылы һәм яҡты акт залында ойошторолдо. Мәктәп директоры  Сәлих Рафиҡов белдереүенсә, бөгөн мәктәптә 464 уҡыусы уҡый, шуның  195-е - башланғыс кластарҙа, ҡалған 268-е урта һәм юғары класта белем ала. Педагогик коллективта бөтәһе 42 уҡытыусы, 26 хеҙмәткәр эшләй.
Иҫке Сибай коллективы ""Башҡортостан"" хеҙмәткәрҙәре менән осрашыуға юғары кимәлдә әҙерләнгән: фойеларҙа ауылдың ағинәйҙәре, мәктәптең уҡытыусылары һәм уҡыусыларҙың ҡул эштәренән торғай бай күргәҙмә ҡуйылған, Шайморатовсылар класы уҡыусылары ҡунаҡтарҙы һәр ерҙә  ҡаршылап һәм оҙатып ҡалды, тамашасылар залында алма төшөрлөк тә урын юҡ. Сараның тап Башҡортостан гимны менән башланып китеүе лә юҡҡа түгел, яңы асылған белем усағында уҡыусыларҙа ватансылыҡ һәм илһөйәрлек сифаттары тәрбиәләүгә иғтибар ҙур. Кисә уҡыусыларҙың дәртле бейеүҙәре, моңло йырҙары менән үрелеп барҙы.
Әйткәндәй, Урал аръяғы райондарында үткән осрашыуҙар тураһында тулы репортаж гәзитебеҙҙең алдағы һандарында донъя күрәсәк.
Гәзит хеҙмәткәрҙәренең эшлекле сәфәре Баймаҡ ҡалаһында район хакимиәте башлығы Фәнис Әминев менән шәхси аралашыу һәм осрашыу менән тамамланды.
Автор фото-видеолары.","18 Октябрь , 23:00",Белем һәм тәрбиә,Na
https://bashgazet.ru/articles/belem-m-t-rbi/2023-10-18/be-ekel-r-sibay-institutynda-3483631,Беҙҙекеләр - Сибай институтында,"""Башҡортостан"" гәзите хеҙмәткәрҙәре менән осрашыуҙар Сибай ҡалаһында дауам итте.","Бөгөн хеҙмәттәштәребеҙ Өфө фән һәм технологиялар университетының Сибай институтында үткән осрашыуҙа булды. Сарала институт хеҙмәткәрҙәре, студенттар һәм шулай уҡ Б.Мәмбәтҡолов исемендәге Сибай педагогия колледжы студенттары ҡатнашты.
Ҡунаҡтарҙы иң тәүҙә уҡыу йорто директоры Илдар Хәмитов ҡабул итте. Илдар Сәлихйән улы белдереүенсә, улар һәр саҡ гәзит менән тығыҙ хеҙмәттәшлек итә, уны таратыуҙа һәм алдырыуҙа үҙ өлөшөн индерә. Киләһе ярты йыллыҡҡа ла хеҙмәткәрҙәр әүҙем яҙылып та ҡуйған.
Сибай институты – республиканың көньяҡ-көнсығыш райондары йәштәре өсөн мәғариф, фән һәм белем биреү үҙәге булараҡ, төбәк халҡының ныҡлы терәге. Уҡыу йортонда республиканан ғына түгел, тотош Рәсәйҙән, күрше өлкәләрҙән килгән ҡыҙҙар һәм егеттәр белем ала. Әле 2500 студент иҫәпләнә, улар араһында Ҡаҙағстан, Үзбәкстан, Тажикстандан, алыҫ Себер яҡтарынан килгән йәштәр бар. Уҡыу йортонда төрлө осрашыуҙар йыш үтә, төрлө кисәләр даими була.
Кисәлә сығыш яһаусылар араһында ""Башҡортотсан"" гәзите менән оҙаҡ йылдар хеҙмәттәшлек иткән һәм уның уның тоғро дуҫына әйләнгән Сибай институты профессоры, иҡтисад фәндәре докторы Әҙеһәм Барлыбаев үҙ сығышында ауыл тормошона, уның йәшәйешенә, иҡтисадына, ауылды киләсәктә һаҡлап ҡалыу йәһәтенән мәҡәләләрҙең кәрәклеген һыҙыҡ өҫтөнә алды. Шулай уҡ киләсәктә фәнгә ҡағылышлы темаларҙың да яҡтыртылыуын теләне.
Сибай педагогия колледжының башҡорт теле һәм әҙәбиәте уҡытыусыһы Гөлнара Шакированың студенттары менән сығышы кисәгә йәм өҫтәне. Буласаҡ уҡытыусылар, милләтебеҙ киләсәген тәрбиәләүсе уҡыу йортоноң милли матбуғатҡа, туған телгә һәм халҡына булған ҡыҙыҡһыныуҙары оло ихтирамға лайыҡ.
""Башҡортостан"" гәзите хеҙмәткәрҙәренә студенттар тарафынан төрлө һорауҙар бирелде. Бигерәк тә йәштәрҙе гәзит биттәрендә махсус хәрби операция темаһының нисек яҡтыртылыуы, йәштәр темаһының булыу-булмауы, гәзиттең нисек сығыуы, журналистарҙың хеҙмәте һәм башҡа темалар ҡыҙыҡһындырҙы.
Кисәне Айнур Туҡтаев, Линара Камалетдиновтың моңло йырҙары биҙәне.
Артабан ""Башҡортостан"" хеҙмәткәрҙәре юлын Баймаҡ районының Иҫке Сибай урта мәктәбендә дауам итте.
Автор фотолары.","18 Октябрь , 21:00",Белем һәм тәрбиә,Na
https://bashgazet.ru/articles/belem-m-t-rbi/2023-10-18/farma-k-urynlashasa-3483626,"""Фарма-үҙәк"" урынлашасаҡ",Ул Башҡортостан дәүләт медицина университетының IQ паркында ҡуйыла. ,"Вуз-ара студенттар кампусында Башҡортостан дәүләт медицина университеты IQ паркының 4-се ҡатында “Фарма-үҙәк” урынлаштырырға ниәтләйҙәр. Бында биологик актив матдәләр синтезы лабораторияһы эшләйәсәк. Тулыраҡ – карточкаларҙа.
https://vk.com/bashkortostan_gov?w=wall-210206459_9889","18 Октябрь , 19:50",Белем һәм тәрбиә,Na
https://bashgazet.ru/articles/belem-m-t-rbi/2023-10-18/m-kt-p-u-yusy-y-ololarsa-arar-abul-itk-n-3482763,Мәктәп уҡыусыһы ололарса ҡарар ҡабул иткән,"Әсәһе әйтеүенсә, Артем аҡсаны уйын ҡушылмаһын алырға йыйған. Әммә ул был уйынан баш тартып...","Илеш районының Үрге Йәркәй ауылындағы 1-се урта дөйөм белем биреү мәктәбенең II класс уҡыусыһы Артем Нәбиев махсус хәрби операцияла ҡатнашыусыларға ярҙам итергә ҡарар иткән. Ул район үҙәгендә урынлашҡан ярҙам йыйыу пунктына биш мең һум күләмендә аҡса алып килгән.
Әсәһе әйтеүенсә, Артем аҡсаны уйын ҡушылмаһын (приставкаһын) алырға йыйған. Әммә ул был уйынан баш тартып, аҡсаһын яугирҙәргә тапшыра. Артем бындай ҡарарҙы үҙе ҡабул иткән.
“Артемға ярҙамсыллығы һәм изгелеге өсөн ҙур рәхмәт. Уның бындай изге эште үҫеп килгән быуынға өлгө итеп ҡуйырға була, был уның ата-әсәһенең ҙур ҡаҙанышы!” – тип уртаҡлашты Илеш районы хакимиәте башлығы Илдар Мостафин.
Фото: vk.com/ildar_mustafin_ilish","18 Октябрь , 14:00",Белем һәм тәрбиә,Na
https://bashgazet.ru/articles/s-y-s-t-m-kho-u/2023-10-26/r-s-y-konstitutsiya-yny-30-yylly-yn-bild-l-y-s-kbe-3495015,Рәсәй Конституцияһының 30 йыллығын билдәләйәсәкбеҙ,Ойоштороу комитетын Башҡортостан Башлығы етәкләй.,"Башҡортостан Республикаһы Башлығы Радий Хәбиров 2023 йылдың 25 октябрендә ""Башҡортостан Республикаһында Рәсәй Федерацияһы Конституцияһын ҡабул итеүҙең 30 йыллығына арналған сараларҙы әҙерләү һәм үткәреү тураһында""ғы 325-се бойороҡҡа ҡул ҡуйҙы. Уға ярашлы, ойоштороу комитетын Башҡортостан Башлығы етәкләй.
Рәсәй Конституцияһы 1993 йылдың 12 декабрендә ҡабул ителгән. 2020 йылдың 1 июлендә халыҡ тауыш биреүендә уға үҙгәрештәр индерелде. Ошо уҡ йылдың 15 ғинуарында Рәсәй Президенты Федераль Йыйылышҡа мөрәжәғәтнамәһендә Конституцияға илдең дәүләт ҡоролошондағы сәйәси үҙгәрештәргә, шулай уҡ өҫтәмә социаль гарантияларға ҡағылышлы үҙгәрештәр индерергә тәҡдим итте. Дин, ғаилә, тарихи хәтер кеүек төшөнсәләр айырым билдәләнә. Рәсәйҙең Конституция суды бындай үҙгәрештәрҙең законлылығын раҫланы.
Башҡортостан Конституцияһы 1993 йылдың 24 декабрендә ҡабул ителгән.
Фото: Башинформ.","26 Октябрь , 20:20",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-26/y-m-tsel-r-m-s-n-t-eshm-k-r-re-kprf-deputatyn-t-n-itl-y-3494911,Йәмәғәтселәр һәм сәнғәт эшмәкәрҙәре КПРФ депутатын тәнҡитләй  ,Коммунист артисты “Тыуған илдең һатлыҡйәне” тип атаны... ,"Башҡортостандың билдәле сәнғәт эшмәкәрҙәре, йәмәғәтселәр Дәүләт Йыйылышы – Ҡоролтайҙың КПРФ партияһынын депутаты Юнир Ҡотлоғужиндың яҡташыбыҙ һәм донъя балеты йондоҙо Рудольф Нуриевтың “шәхес культы менән көрәшергә” тигән башланғысы буйынса фекерҙәрен әйтте. Коммунист артисты “Тыуған иленең һатлыҡйәне” тип атаны.
“Бындай “эшмәкәрҙәр” урынында мин юҡ-бар фекерҙәремде әйтмәҫ инем. Ҡасандыр Генрих Гейне әйтеүенсә, карликтарға великандар ҡәберҙәре буйлап шыуышыу килешмәй. Рудольф Нуриев – республикабыҙҙың, илебеҙҙең визит карточкаһы. Уның сәнғәте һәм башҡарыуы арҡаһында башҡа илдәрҙә йәшәгән кешеләр Өфө, Башҡортостан тураһында белә”, – тине Башҡортостан һәм Рәсәйҙең атҡаҙанған рәссамы, Рәсәй художество академияһының почетлы академигы Хәтип Фазылов.
“Йәмәғәтселек иғтибарын кешенең һәләтен һәм классик сәнғәткә индергән өлөшөн һыҙып ташлап, шәхси тормошона йүнәлтергә тырышыу, минеңсә, донъя мәҙәниәте ҡаҙаныштарына бер яҡлы һәм дөрөҫ булмаған ҡараш”, – тине Башҡорт дәүләт опера һәм балет театрының художество етәксеһе, Рәсәйҙең атҡаҙанған артисы Асҡар Абдразаҡов.
“Һәр ваҡыт ысын дошмандар менән көрәшеү хаҡ эш тип иҫәпләнде, ә уларҙы үлгәндәр араһынан эҙләү түгел. Рудольф Нуриев – тәү сиратта бөтә донъяға ватан балет сәнғәтен данлаған кеше. Көнбайышта тороп ҡалғас та, ул бер ваҡыт та үҙенең тамырҙарын онотмаған, атайсалына ҡайтып йөрөгән”, – ти билдәле балерина, Башҡорт дәүләт опера һәм балет театрының баш балетмейстры, Рәсәйҙең халыҡ артисы Леонора Ҡыуатова.
“Владимир Спиваков һөйләгәйне: бер концертта ул Нуриев менән бер гримеркала булған һәм сығышынан һуң Рудольф Хәмит улы ошондай һүҙҙәр әйткән: “Ну, нисек беҙ башҡорттар?! Булдырабыҙ!” Уның өсөн Башҡортостан һәр ваҡыт тыуған ере булып ҡалды, ул уны хәтерләне, ҡайтты һәм килегеһе килеп торҙо. Башҡортостанда балет һәм уның исеме араһында тигеҙлек билдәһе ҡуйырға була”, – ти Милли симфоник оркестр директоры, Башҡортостандың халыҡ артисы Артур Назиуллин.
“Нуриев бер ҡасан да үҙенең иленә ҡаршы бер интервью ла биргәне булмаған. Киреһенсә, һәр ваҡыт үҙенең тәүге ижади аҙымдарын тик Рәсәй арҡаһында эшләй алдым тип әйткән. Әгәр кешеләр уның ижады һәм биографияһы менән таныш түгел икән, беҙ оҫталыҡ дәрестәре ойоштора йәки ағартыусы мәҙәниәт сәғәттәре үткәрә алабыҙ”, – тине З. Исмәғилов исемендәге Өфө дәүләт сәнғәт институты ректоры вазифаһын башҡарыусы, Башҡортостандың атҡаҙанған сәнғәт эшмәкәре Илмар Әлмөхәмәтов.
“Бөгөн ҡулдарына ҡорал тотоп илебеҙҙе махсус хәрби операция биләмәһендә яҡлаусы “Сибай” ансамбле бейеүселәре Нуриев ижадында тәрбиәләнде. Улар ысын патриоттар. Һәм минең хәрби бурысын үтәгән саҡта һәләк булған улым да уның ижадынан илһам ала ине. Әгәр Юнир Ғәлимйән улы ысын патриот икән, улы менән бергә доброволец булып илебеҙҙе, халҡыбыҙҙы яҡларға МХО-ға барһын”, – тине Башҡортостандың атҡаҙанған артисы, “Сибай” бейеү ансамбле репетиторы Лариса Хатмуллина.
Был башланғысты тәүҙә парламент спикеры Константин Толкачев тәнҡитләне. Тыуған ил өсөн ҡатмарлы ваҡытта КПРФ беҙ ғорурланған арҙаҡлы кешене бысраҡҡа ҡойондороуҙан яҡшыраҡ нәмә уйлап таба алманы тине. Ә Дәүләт Йыйылышы – Ҡоролтай Рәйесенең КПРФ-тан урынбаҫары Вадим Старов әйтеүенсә, фракция был мәсьәләне алдан тикшермәгән булып сыҡты.
Фото: culture.ru","26 Октябрь , 17:15",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-25/e-el-a-sa-eshl-yem-tip-3493103,Еңел аҡса эшләйем тип... ,Хәҙер 130 мең һум аҡсаны 17 йәшлек үҫмер үҙе түләргә тейеш.,"Рәсәй Эске эштәр министрлығының Бәләбәй районы буйынса бүлегенә 73 йәшлек инәйҙең 130 мең һумдан ашыу аҡсаһын урлау тураһында ғариза килә. Мутлашыусылар пенсионер ҡатынды уның ейәнсәре исеменән алдай. Уға телефон аша шылтыратып, ҡыҙыҡай үҙ ғәйебе менән авария яһаған һәм унда йәрәхәтләнгән кешеләрҙә дауалау өсөн аҡса кәрәк тиҙәр.
Рәсәй Эске эштәр министрлығының Бәләбәй районы буйынса бүлегендәге енәйәт тикшереү бүлеге начальнигы “ҡайнар эҙҙәр” буйынса ғәйепләнеүсене тота. Асыҡланыуынса, пенсионерҙың аҡсаһын 17 йәшлек үҫмер алған булған.
Яҡынса мәғлүмәттәр буйынса, егет эште интернет аша таба. Уға кешеләрҙән барып аҡса алырға һәм банкомат аша күсерергә тәҡдим итәләр. Был эштең енәйәт менән бәйле булыуын белмәнем тип аҡлана үҫмер. Әбейҙең уға аҡса менән бергә бер пакет әйбер биреүе лә аптыратмай. Егет, уны яллаусылар өйрәтеүе буйынса ҡатындан 130 мең һумдан күберәк аҡса ала һәм күрһәтелгән иҫәпкә күсерә. Үҙенә эше өсөн 3 мең һум самаһы аҡса ҡалдыра.
Әле мутлашыу буйынса енәйәт эше ҡуҙғатылған. Юғалған аҡсаны түләү ғәйепләнеүсенең иңенә төшәсәк.
Башҡортостан буйынса Эске эштәр министрлығы иҫкәртә: интернеттағы шикле эшкә ризалашмағыҙ. “Еңел” аҡса өсөн закон буйынса яуап бирергә тура киләсәк. Әгәр интернетта аҡса эшләү тураһында иғлан күреп ҡалһағыҙ, компания тураһындағы документтарҙы тикшерегеҙ. Юҡ икән, тимәк эш тә законһыҙ.
Фото: belizvest.ru","25 Октябрь , 16:00",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-24/millionla-an-keshe-uny-sudta-ya-lar-a-er-3491864,Миллионлаған кеше уны судта яҡларға әҙер,"Әнүәр Нурғәлиев:""Был фажиғә оҙон-оҙаҡ дауам итәсәк һәм бер ваҡытта ла бөтмәйәсәк. Беҙҙе ғүмер буйына эҙәрлекләп йөрөйәсәк, әсәһен дә, балаларҙы ла...""","23 октябрҙә Шишмә районы судында юл фажиғәһендә һәләк булған Диана Сәфәрова эше буйынса тикшереү башланды. Ғәйепләнеүсе үҙенең адвокаты менән процестың ябыҡ үтеүен һораған. Шуға күрә киң мәғлүмәт сараларын, туғандарын, дуҫтарын, таныштарын судҡа индермәгәндәр.
Диана Сәфәрованың дуҫы Айгөл Хрисанова һөйләүенсә, һәләк булған ҡатындың блогына меңәрләгән кеше ҡайғырыуын белдереп яҙа, миллионлаған кеше уны судта яҡларға әҙер.
Ҡыҙ әйтеүенсә, аварияла ғәйепле булған кеше ғәфү үтенмәгән һәм теләктәшлек белдермәгән.
Алдан яҙыуыбыҙса, Диана Сәфәрова - билдәле эстрада артисы Әнүәр Нурғәлиевтең яҡын туғаны. Уны ла суд залына индермәгәндәр.
Әнүәр Нурғәлиев белдереүенсә, өс бала әсәһенең үлеменә килтергән аварияның сәбәпсеһе тип ғәйепләнгән егетте ике адвокат яҡлай.
– Бөтә туғандарыбыҙ әле һаман да ҡайғыла. Мин үҙем дә төшөнкөлөккә бирелдем, сөнки был әле һаман баштан сыҡмай, әйләнә лә әйләнә. Балаларға килгәндә, мин бер ай буйына ҡалалар буйлап йөрөгәндә балалар өсөн бүләктәр алам. Кешеләр ҙә быны күрә. Был хәл улар өсөн бер нәмә лә түгел кеүек. Уны эскән килеш рулдә тотҡандар ғына. Ә бит был оҙон-оҙаҡ фажиғә булып, оҙаҡ дауам итәсәк һәм бер ваҡытта ла бөтмәйәсәк. Беҙҙе ғүмер буйына эҙәрлекләп йөрөйәсәк, әсәһен дә, балаларҙы ла. Улар ҙа: “Әсәй нисек, ниңә үлгән?”, “Ошо эскән бәндә ғәйебе арҡаһындамы?” – тип һорау бирәсәк, уйланасаҡ. Эскән кеше – кеше түгел, тип иҫәпләйем. Ошондай хәлдәрҙең булыуы бик ҡыҙғаныс, – тип белдерҙе Әнүәр Нурғәлиев.
Егет ғәйебен танымаған. Ултырышта ул үҙенең тәүге күрһәтмәләрен кире ҡағыу тураһында бер нисә үтенес менән мөрәжәғәт иткән. Был күрһәтмәләрҙә ул аварияла ғәйепле булыуын һәм иҫерек булыуын белдергән булған. Әммә суд уның был үтенесен кире ҡаҡҡан.
Киләһе ултырыш 30 октябргә билдәләнгән.
Был ваҡиға, ғөмүмән, барлыҡ авариялар кешелек, водителдәр өсөн һабаҡ булһын ине. Эсеп рулгә ултырмағыҙ, юл хәрәкәте ҡағиҙәләрен теүәл үтәгеҙ! Һеҙ үҙегеҙ өсөн генә түгел, ә башҡа кешеләрҙең ғүмере һәм яҙмышы өсөн яуаплы.
Бындай бәләләрҙән Хоҙай үҙе аралаһын, ә инде башынан кисергәндәргә түҙемлек бирһен...
Фото: vk.com/club220448099","24 Октябрь , 20:00",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-24/azamat-abdrahmanov-a-yu-ary-nagrada-tapshyryldy-3491559,Азамат Абдрахмановҡа юғары награда тапшырылды,Владимир Путин ошо хаҡта указға ҡул ҡуйған. ,"Рәсәй Президенты Владимир Путин указы менән Башҡортостан Республикаһы Хөкүмәте Премьер-министры урынбаҫары - Башҡортостан Республикаһы Хөкүмәте Аппараты етәксеһе Азамат Абдрахманов хеҙмәттәге ҡаҙаныштары һәм оҙаҡ йылдар намыҫлы хеҙмәт иткәне өсөн Дуҫлыҡ ордены менән наградланды.
Азамат Фәрит улын юғары наградаһы менән ҡотлайбыҙ!
Фото сығанағы: Телеграмдағы “Башкирия Online” каналы.","24 Октябрь , 16:00",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-23/yaugir-rg-t-m-t-l-r-3489386,Яугирҙәргә өҫтәмә түләүҙәр ,Был аҡсаны Өфөнөң меценаттары һәм хәйриә ойошмалары бүлә,"""Ҡаланы үҫтереү йәмәғәт фонды"" 2023 йылдың 23 октябренән 15 ноябргә тиклем контракт төҙөгән махсус хәрби операцияла ҡатнашыусыларға 100 мең һум өҫтәмә түләү булдыра.
 Бының өсөн ҡаланың меценаттары һәм хәйриә ойошмалары аҡса бүлә. Документ пакеты Фондтың рәсми сайтында баҫыласаҡ.
Был мәсьәләләр буйынса Өфө ҡалаһы, Октябрь проспекты, 85-се йорт адресы буйынса Өфөнөң Махсус хәрби операцияла ҡатнашыусыларға ярҙам итеү үҙәгенә мөрәжәғәт итергә кәрәк. Бәйләнеш өсөн телефон: +7 (347) 215-15-70, +7 (347) 215-16-70.
Яңыраҡ Оборона министрлығы махсус хәрби операцияла ҡатнашыусыларға эш хаҡын арттырыуҙарын белдерҙе, индексация менән бергә уның минималь база күләме 210 һум буласаҡ.
Фото: ""Башҡорт батальоны"" төркөмөнән. ","23 Октябрь , 18:00",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-20/y-ymdy-u-yshtan-arshy-al-anday-buldy-3487427,Ҡыҙымды һуғыштан ҡаршы алғандай булдыҡ...,"Ике сая башҡорт ҡыҙы Израилдән ҡайтты. Улар һөйләүенсә, унда мәхшәр эсендә...","Белеүебеҙсә, 7 октябрҙә Палестина менән Израиль илдәре араһында һуғыш бушланды. Израилдә беҙҙең ватандаштарыбыҙ, яҡташтарыбыҙ күп йәшәй. Ошо көндәрҙә уларҙың береһе – билдәле ҡумыҙсы, Башҡортостандың халыҡ артисы Миңлеғәфүр Зәйнетдиновтың ҡыҙы Ләйсән һәм уның әхирәте Луиза ошо мәхшәрҙән иҫән-һау ҡотолоп, тыуған еренә ҡайтып төштө.
Ләйсәндең әсәһе ошо көндәрҙә кисергәндәре тураһында уртаҡлашты.  
– Ҡыҙым финанс һәм эшҡыуарлыҡ иҡтисады һөнәренә уҡып сыҡҡайны. Әммә уның күңеленә сәнғәт донъяһы яҡын булып сыҡты. Ойоштороу һәләте шәп һәм уға ошо йүнәлештә эшләү оҡшай. Тәүҙә Ҡытайҙа электрон диджей курстарын үтте, һуңынан Санкт-Петербургта бер йыл уҡыны, музыка яҙа башланы. Унда яңы форматта өс сәғәтлек концерт та ҡуйҙы. Артабан маҡсатына өлгәшеү өсөн музыка ныҡ үҫешкән Израилгә юлланды. Унда тормош ҡиммәт, шуға ла өс урында эшләп, яратҡан шөғөлө буйынса ла белемен үҫтереүҙе дауам итте. Унда туғыҙ ай самаһы йәшәп өлгөрҙө һәм бына һуғыш башланып китте...
Ул иптәш ҡыҙы менән Тель-Авив ҡалаһының бер биҫтәһендә йәшәне. Тирә-яҡты утҡа тотоуҙы күргән. Ул был хаҡта: “Тәҙрәнән ҡарап торам, бомбаларҙы һауала атып төшөрәләр. Ҡайһы берҙәре ергә төшөп шартлай”, – тип һөйләне. Һауа тревогаһы ишетелгәс тә, бөтәһе лә бомбоубежищеға йәшенә, ти ул. Беҙҙең ҡыҙҙар һауа тревогаһын ишетеү өсөн тәҙрәне асып йоҡлаған. Сирена тауышы ишетелеү менән йортта йәшәгәндәр баҫҡыс майҙансығына йыйылабыҙ, тип һөйләне ул. Шул минуттарҙа кемдер илай, кемдер ныҡ ярһый. Ләйсән юғалып ҡалмаған, башҡаларҙы тынысландырыр өсөн ҡумыҙҙа уйнаған. Әйткәндәй, ул ҡумыҙҙы һәр саҡ үҙе менән йөрөтә”, - тип һөйләне Гөлгөнә Сәрүәр ҡыҙы.
Береһе лә бер ҡайҙа ла китмәй, бомбоубежищела йәшенеп ултырған саҡта, ике сая, ҡыйыу башҡорт ҡыҙы – Ләйсән менән Луиза тыуған яғына ҡайтырға сыға. Уларҙың юлға сығыуына унда аптырап тороп ҡалғандар. Шулай итеп, ҡыҙҙар урау-урау юлдар үтеп (Иордания, Ливан сиктәре аша), 46 сәғәттән һуң Мысырҙың Александрия ҡалаһына дуҫтарына килеп йығыла.
Һуғыш юл хаҡының күтәрелеүенә лә булышлыҡ иткән - унан тура Рәсәйгә осоу өсөн билет хаҡын хатта 350 мең һумға тиклем күтәргәндәр. Шуға ла ҡыҙҙар ике туҡталыш аша, иң осһоҙ булған маршрутты һайлап ҡайтҡан. Билет эҙләүгә Ләйсәндең Өфөләге 12 йәшлек һеңлеһе Илүзә лә ҡушылған һәм табып биргән дә инде.
“Илүзә ҡыҙым ике тәүлек буйына апайына билет эҙләгән. Беҙгә был хаҡта әйтмәне, аҙаҡ ҡына белдек. Мәскәүҙән Өфөгә поезда ҡайттылар. Беҙ туғандар менән ҡыҙҙарҙы тимер юл вокзалында гармун уйнап ҡаршы алдыҡ. Иҫән ҡайтып инеүҙәренә шул тиклем ҡыуандым. Ҡыҙымды һуғыштан ҡаршы алғандай булдыҡ”, – тине Гөлгөнә Сәрүәр ҡыҙы.
Фото: Гөлгөнә Зәйнетдинованың ғаилә архивынан.","20 Октябрь , 22:50",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-20/y-sh-deputattar-y-k-re-yana-3487369,Йәш депутаттарҙың күҙҙәре яна ,Бөгөн улар сенатор Лилиә Ғүмәрова менән осрашты. ,"Бөгөн Рәсәй Федерация Советының Фән, мәғариф һәм мәҙәниәт буйынса комитеты рәйесе Лилиә Ғүмәрова йәмәғәт ярҙамы штабында депутаттар менән осрашты. Улар – Дәүләт Йыйылышы – Ҡоролтайға әле яңы ғына һайланған йәш парламентарийҙар. Аралашыу формаль булмаған мөхиттә үтте, йәш депутаттар сенаторға үҙҙәрен борсоған һорауҙарын бирҙе һәм ҡыҙыҡлы тип тапҡан тәҡдимдәрен индерҙе.
Осрашыуҙа фехтование буйынса олимпия чемпионы Аделина Заһиҙуллина, Рәми Ғарипов исемендәге 1-се башҡорт республика гимназия интернаты директоры Илнур Сәлихов, йырсы Рәмил Бадамшин, “Берҙәм Рәсәй” гәзите вәкиле Елена Арямнова һәм башҡалар ҡатнашты.
– Был минең яңы ғына һайланған йәш парламентарийҙар менән тәүге осрашыуым. Быйыл беҙҙең Дәүләт Йыйылышы – Ҡоролтай депутаттарының уртаса йәше ныҡ ҡына йәшәрҙе. Элек ул 60-тан күберәк булһа, әле - 49. Яңы составтағы депутаттарҙың 19-ы – 35 йәшкә тиклемгеләр, – тине Лилиә Салауат ҡыҙы.
Һөйләшеү барышында төрлө темалар күтәрелде. Айырыуса мәғариф, уҡытыусылар, уҡыу йорттарын ремонтлау, мәҙәниәт темаһы мөһим булды. Был аңлашыла ла – Лилиә Салауат ҡыҙы Федерация Советында тап фән, мәҙәниәт һәм мәғариф йүнәлешен алып бара.
Тәү сиратта уҡытыусыһы һөнәренең абруйын күтәрергә кәрәк тигән мәсьәлә күтәрелде.
– Һөнәрҙең абруйы бик күп факторҙарҙан барлыҡҡа килә. Эш мөхите инфраструктураһынын башлап, йәмғиәттә булдырылған педагог образына тиклем. Милли проекттар ярҙамында инфраструктура яҡшыра. Мәктәптәр төҙөлә һәм ремонтлана. Тик иң ҙур мәсьәлә – эш хаҡы. Президент указына ярашлы, уҡытыусының эш хаҡы төбәктәге уртаса эш хаҡынан кәм булмаҫҡа тейеш. Тик ысынбарлыҡта уҡытыусылар эш кимәлен арттырып ҡына хеҙмәт хаҡын тигеҙләй ала, – тине ул.
Был йәһәттән Лилиә Салауат ҡыҙы әйтеүенсә, педагогик хеҙмәткәрҙәрҙең эш хаҡын формалаштырыуға яңы ҡараш булдырылған. Оҙаҡламай улар эшләй башларға тейеш. Рәми Ғарипов исемендәге 1-се башҡорт республика гимназия интернаты директоры Илнур Сәлихов кадрҙар проблемаһына туҡталды. Уны хәл итеү өсөн уҡытыусылар өсөн социаль пакетты киңәйтергә тәҡдим итте. Мәҫәлән, педагогтар өсөн махсус ипотека программалары булдырыу. Сенатор был идеяны ҡыҙыҡһынып тыңланы һәм иғтибарға алырға вәғәҙә бирҙе.
Депутат Алексей Локотченко милли символиканы законһыҙ файҙаланыу тураһында һорау бирҙе.
– Беҙ был туралағы законды эшләнек һәм ҡабул иттек, уға ярашлы объект йәки тауарҙың географик билдәләнеше яҡланасаҡ. Мәҫәлән, Мәскәүҙә етештерелгән сәй, “башҡорт сәйе” тип атала алмаясаҡ. Был - төбәктең абруйы мәсьәләһе. Башҡортостанда башҡорт аты, башҡорт балы, башҡорт ҡурайы тигән брендтар теркәлгән. Киләсәктә “башҡорт ҡымыҙы” теркәлергә тейеш. Бөтә донъяла етештерелгән урыны күрһәтелгән тауарҙар ҡиммәтерәк тора, һәм был - сифат гарантияһы, – тине Лилиә Ғүмәрова.
Һөйләшеү бик ҡыҙыҡлы һәм файҙалы булды. Йәштәр аратабан да сенатор менән осрашырға теләк белдерҙе.
– Йәш депутаттарҙың күҙҙәре янып тора. Улар кеше проблемаларына битараф түгел. Был бик яҡшы күренеш. Уларҙың ҡыҙыҡлы идеялары һәм тәҡдимдәре бар, мин уларҙы иғтибарға алдым, – тине Лилиә Салауат ҡыҙы.  
Автор фотолары.","20 Октябрь , 19:50",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-19/h-k-m-t-n-ri-o-taly-konkurstaryn-tk-re-tura-ynda-arar-a-ul-uy-y-3485255,Хөкүмәт һөнәри оҫталыҡ конкурстарын үткәреү тураһында ҡарарға ҡул ҡуйҙы,Республиканың иң яҡшы полиция участка уполномоченныйы 100 мең һум аласаҡ.,"Башҡортостан Хөкүмәте Премьер-министры Андрей Назаров 2023 йылда “Башҡортостан Респрубликаһында иң яҡшы полиция участка уполномоченныйы”, “Башҡортостан Республикаһында бәлиғ булмағандар эштәре буйынса иң яҡшы инспектор”, “Административ күҙәтеүҙе тормошҡа ашырыу буйынса иң яҡшы инспектор” һөнәри оҫталыҡ конкурстарын үткәреү тураһында ҡарарға ҡул ҡуйҙы.
Конкурстар ыңғай тәжрибәне таратыу, полиция хеҙмәткәрҙәренең һөнәри оҫталыҡ кимәлен өҙлөкһөҙ камиллаштырыуға ҡыҙыҡһыныуын арттырыу, шулай уҡ Рәсәй Эске эштәр министрлығы системаһында полиция участка уполномоченныйы хеҙмәте ойошторолоуға 100 йыл тулыуға арналған юбилей саралары алдынан уларҙы матди дәртләндереү өсөн үткәрелә.
Почетлы исемдән тыш, аҡсалата приз фонды ҡаралған икенсе урын  – 75 мең һум, өсөнсө урын яулағандар 50 мең һум күләмендә дәртләндереү призы аласаҡ.
Мәғлүмәт сығанағы: https://t.me/agnazarov.","19 Октябрь , 19:10",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-17/bash-ortostan-s-n-t-s-y-s-te-buyynsa-aldyn-y-s-i-bend-3482088,Башҡортостан - сәнәғәт сәйәсәте буйынса алдынғы өсәү иҫәбендә,"Һуңғы биш йылда сәнәғәт етештереүе индексы 13,6 процентҡа артҡан.","- Һуңғы биш йылда Башҡортостанда сәнәғәт етештереү индексы 13,6 % артҡан. 2023 йылдың авгусында ул уҙған йылдың авгусы менән сағыштырғанда 108,7 процент тәшкил итә. Республика өсөнсө йыл рәттән - сәнәғәт сәйәсәте һөҙөмтәлелеге рейтингында алдынғы өс төбәк иҫәбендә. Был беҙҙең сәнәғәт партнерҙарының юғары кимәле күрһәткесе. Бында «Ростех» дәүләт корпорацияһына ингән предприятиелар ҙур роль уйнай.
""Беҙҙең сәнәғәт алдында торған төп мәсьәләләрҙең береһе – кадрҙар. Яҡшы темптар менән хәрәкәт итеү, артабан үҫешеү өсөн квалификациялы белгестәр кәрәк. Был хаҡта бөгөн «Ростех» дәүләт компанияһының авиация кластеры индустриаль директоры Анатолий Эдуардович Сердюков менән кәңәшмәлә һөйләштеләр. «ОДК-УМПО» флагманы менән бәйле эш мәсьәләләрен дә ҡараныҡ. 2025 йылда предприятиеға 100 йыл тула, һәм әле үк был ваҡиғаға әүҙем әҙерләнәбеҙ, – тип яҙҙылар Радий Хәбировтың социаль селтәрендә.
Сығанаҡ: vk.com/wall413272232_1112193","17 Октябрь , 20:35",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-10/alym-t-l-g-n-va-ytta-la-mutlashyusylar-yo-lamay-3473145, Һалым түләгән ваҡытта ла мутлашыусылар йоҡламай,Улар һалым бурысын түләүҙе талап итеп хат ебәрә.,"Рәсәй Федераль һалым хеҙмәте һалым бурысын түләгән ваҡытта мутлыҡ ҡылыуҙың тағы бер төрөнөң барлыҡҡа килеүе тураһында иҫкәртә. Баҡтиһәң, билдәһеҙ кешеләр Рәсәй Федераль һалым хеҙмәте исеменән һалым бурысын түләү талабы менән хәбәр ебәрә икән. Бурысты инспекцияға шәхсән килеп йәки һылтанма буйынса үтеп түләргә һәм ошо белдереү ҡағыҙын ебәргән инспекторға түләү тураһындағы чек күсермәһен ебәрергә тәҡдим итәләр. Заман “остап бендер”ҙары был бурыстың 2021 йылғы икәнлеген билдәләй, шуға күрә ул “Дәүләт хеҙмәттәре” порталында һәм түләүсенең шәхси кабинетында сағылыш тапмай, тип аңлата. Шуны хәтерегеҙҙән сығармағыҙ, Рәсәй Федераль һалым хеҙмәте бер ҡасан да бындай хаттарҙы ебәрмәй һәм бындай хаттарға уларҙың ҡағылышы юҡ. Иҫәпләп сығарылған һалымдар тураһында белдереү шәхси кабинетҡа йәки почта аша килә. Унда тик белдереү ҡағыҙы һәм, документты сервиста ҡарарға мөмкин, тигән хәбәр генә була. Тағы һалым түләүселәрҙең электрон адресына һалым органдары өҫтәмә рәүештә бер нәмә лә ебәрмәй. Бындай шикле хаттарҙы асмаҫҡа, һылтанмалар буйынса инеп ҡарамаҫҡа, киреһенсә, “спам” тип билдәләргә һәм юйып ташларға кәңәш итәбеҙ.  Әгәр һалым түләүсенең шәхси кабинетында йәки Дәүләт хеҙмәттәре аша алырға теләһәгеҙ, һалым тураһындағы белдереү ҡағыҙҙары ҡағыҙ форматта ебәрелмәй. Шунда уҡ бурысың бармы-юҡмы икәнлеге хаҡында мәғлүмәт алырға мөмкин. Тағы ла бурысты “Рәсәй Федераль һалым хеҙмәтенә мөрәжәғәт итергә” сервисы аша хат ебәреп йәки һалым инспекцияһына шәхсән барып тикшерергә була. Тулыраҡ мәғлүмәтте Рәсәй Һалым федераль хеҙмәте сайтында белергә мөмкин.
Фото: nalog.gov.ru","10 Октябрь , 15:30",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-10/bash-ortostan-et-ksen-n-u-dy-3474345,Башҡортостан етәксенән уңды,,"Октябрҙә Башҡортостан Башлығы Радий Хәбировтың юғары вазифаға һайланыуына биш йыл тула. Бер йыл самаһы ул вазифаны ваҡытлыса башҡарҙы, аҙаҡ республикабыҙ халҡы күпселек  тауыш менән уға өҫтөнлөк бирҙе. Был осор Башҡортостан өсөн дә, етәксебеҙҙең үҙе өсөн дә ниндәй булды? Ошо ҙур булмаған юбилей ваҡиғаһы алдынан Башлыҡтың эшмәкәрлегенә байҡау яһарға йөрьәт иттек.
Тыныс йылдар тыныс булдымы икән?
Төптән уйлаһаң, Радий Фәрит улы властағы ваҡытының тәүге ике йылын ғына “тыныс” үткәрҙе. Әлбиттә, шул тиклем ҙур, ҡеүәтле республикаға, дүрт миллиондан ашыу халҡы булған төбәккә, етәкселек итеүҙе тыныс эш тип атау дөрөҫ тә түгелдер. Тик 2020 йылдан алып башланған хәл-ваҡиғаларҙы байҡап сыҡһаң, был фекер менән ризалашырға була.
Власҡа килеү менән энергияһы ташып торған етәксе бер аҙ “йоҡомһораған” республиканы уятып ебәрҙе. Иң тәүге айҙарҙа уҡ ул баш ҡаланың төп проблемаһының береһе – йәмәғәт транспорты тармағында тәртип урынлаштыра башланы. Күркәм республикабыҙҙы тағы ла матурыраҡ итеү өсөн төҙөкләндереү эштәре киңәйтелде. Шул саҡта барыбыҙ ҙа уның матурлыҡ, таҙалыҡ яратҡанын күрҙек. Баш ҡала ғына түгел, ә башҡа ҡалалар, район үҙәктәре һәм хатта ауылдар ҙа ил кимәлендәге конкурстарҙа ҡатнашып, биләмәләрен төҙөкләндереүгә аҡса ота башланы, бөгөн улар танымаҫлыҡ булып үҙгәрҙе. Республикала “Башҡортостан ихаталары”, подъездарҙы капиталь ремонтлау кеүек программалар эшләй башланы. Радий Хәбиров тәүге көндәрҙән үк “кешеләр уңайлы һәм матур урында йәшәргә тейеш” тигән фекер әйтте. Тирә-яғың матур булғанда ғына, күңел дә көрәйә, эштәр ҙә ыңғай бара. Һөҙөмтәлә, хәҙер беҙҙә төҙөклөк артты. Ремонт яһалған һәр ихата балалар өсөн дә, өлкәндәр өсөн дә уңайлы, ә иң мөһиме – хәүефһеҙ.
Ә күпме парк, скверҙар булдырылды һәм яңыртылды?! Уларҙың күптәрен танырлыҡ та түгел. Нисәмә йыл буйы машиналар ҡуйыу урыны булып торған Совет майҙанын һуңғы йылда күргәнегеҙ бармы? Унда Рәсәй Геройы Миңлеғәле Шайморатовҡа иҫ китмәле мөһабәт һәйкәл ҡуйылды. Балаларҙы ҡыуандырып фонтан эшләй. Янында патриотик һәм башҡа матур саралар үтә, хәрбиҙәр яуға оҙатыла һәм ҡаршы алына. Был урынға ысын мәғәнәһендә йән өрөлдө. Әйткәндәй, тап Радий Фәрит улының тырышлығы менән тарихи ғәҙеллек тантана итте һәм арҙаҡлы генералыбыҙ Миңлеғәле Шайморатовҡа ил Президенты Владимир Путиндың Указы менән Рәсәй Геройы исеме бирелде.
Парктарға әйләнеп ҡайтҡанда, хәҙер улар Өфөнөң һәр районында ла тиерлек яңыртылды. Сипайловолағы “Ҡашҡаҙан” паркында йырлаусы һәм бейеүсе фонтан эшләй, төҙөкләндерелгән был урындан кеше өҙөлмәй. Ошо көндәрҙә яңыртылған Аксаков баҡсаһы асыла. Димдә, Затонда, Черниковкала... Әллә ни ҙур булмаған майҙансыҡтар ҙа яңы төҫ алды һәм реконструкция эштәре дауам итә. Үрҙә әйтелгәнсә, был эш Өфөлә генә түгел, ә тотош республикала бара.
Яңы саҡырыуҙар яңы ҡараш талап итте
Ошолай бар тирә-яҡты матурлап, үҫешкә ҙур пландар ҡороп йәшәгәндә, 2020 йыл килде. Ә уның менән бергә бар донъяны һәм халыҡты тетрәндергән, быға тиклем булмаған саҡырыуҙар менән коронавирус тигән инфекция башланды. Өс йыл буйы беҙҙе хәүефле пандемия һынаны, һәм бөгөн дә, кешелек уны еңеп сыҡты тип әйтеп булмай әле. Инфекцияға ҡаршы көрәш бар тармаҡтарға ла зыян килтерҙе. Иҡтисад, социаль өлкә ҡатмарлы шарттарҙа эшләне, медицина тармағы күп көстө алды. Кешеләр билдәһеҙ вирус алдында баҙап ҡалды, сирләнеләр, эштән киттеләр, өйҙәренә бикләнделәр. Әммә республика етәкселеген былар ҡурҡытманы. Тиҙ генә иҡтисадты вирусҡа ҡаршы көрәш яғына борҙолар һәм мөмкин булғанса эшмәкәрлекте дауам иттеләр. Беҙ илдә тәүгеләрҙән булып ковид-госпиталдәр төҙөнөк, халыҡтың ғүмерен һәм һаулығын һаҡлау өсөн бар көстө һалдыҡ. Аҙаҡ Башҡортостан миҫалында күп кенә төбәктәр шундай уҡ объекттар төҙөнө, беҙҙең тәжрибәне өйрәнде. Рәсәй төбәктәрендә сикләүҙәр арҡаһында күрһәткестәр кәмегән саҡта, беҙ үҙебеҙҙекен күтәрергә тырыштыҡ һәм ҡайһы бер тармаҡтарҙа алға сыҡтыҡ.
Был афәтте инде еңеп сығып, еңел тын ала ғына башлағайныҡ, йәнә донъя кимәлендә сәйәси хәл-ваҡиғалар ҡыҙҙы. Илебеҙгә янаған хәүефте туҡтатыр өсөн Рәсәй Президенты Владимир Путин Украина ерендә махсус хәрби операция башларға мәжбүр булды. Әлбиттә, был һәр саҡ үҙенсә генә булғанын яратҡан АҠШ-ҡа, Көнбайыш Европа илдәренә оҡшаманы һәм Рәсәй иңенә һынауҙар төштө.
Донъяның ярайһы уҡ өлөшө илебеҙгә ҡаршы булған саҡта, быға тиклем сит илдәр менән әүҙем эшләгән, инвестициялар йәлеп итеп, иҡтисадын үҫтергән Башҡортостан да санкциялар баҫы­мында ҡалды. Тик был да ҡул ҡаушырып ултырыу өсөн сәбәп булманы. Радий Хәбиров үҙенең идара итеү командаһына яңыса эшләргә, яңы партнерҙар табырға ҡушты. Һәм улар табылды ла. Беларусь, Ҡаҙағстан, Үзбәкстан, ғөмүмән, БДБ илдәре менән эш бығаса булмағанса әүҙемләште. Беҙ Ҡытайға йөҙ бора башланыҡ, төрөктәр менән эшмәкәр­лекте әүҙемләштерҙек. Һөҙөмтә бар, республика әле һаман инвестициялар йәлеп итеүҙе тотороҡло алып бара. Күрше төбәктәрҙән, сит илдәрҙән яңынан-яңы инвесторҙар табыла, улар беҙҙең республикала ҙур проекттар башларға ҡурҡмай. Быйыл да яңы заводтар, етештереү цехтары асылды, бизнес-миссиялар ойошторолдо, ҙур-ҙур килешеүҙәр төҙөлдө. Нисек кенә булмаһын, беҙҙең ҡеүәтле иҡтисадыбыҙ аяғында ныҡлы баҫып тора.
Быйыл йәй Өфө ҙур сара ҡабул итте, Рәсәй һәм Беларусь төбәктәренең Х юби­лей форумы үтте. Был хоҡуҡ Баш­ҡорт­останға тик торғандан бирелмәне, әлбиттә. Беренсенән, ошо ил менән яйға һалынған бәйләнештәр, әүҙем иҡтисади эшмәкәрлек һәм дуҫтарса хеҙмәттәшлек булһа, икенсенән, республика юғары кимәлдәге саралар үткәрә белә. Һөҙөмтә булараҡ, беҙҙә Беларусь менән парт­нерлыҡта заводтар һәм етештереүҙәр асыла, уртаҡ инвестиция проекттары үҫешә. Хатта Башҡортостан урмандарында Беларусь зубрҙары йәшәй башланы.
Ә беҙҙә үҫеш!
Башҡортостан Стратегик башланғыс­тар агентлығы төҙөгән төбәктәрҙең инвестициялар йәлеп итеү рейтингында һуңғы йылдарҙа яҡшы һөҙөмтәләргә өлгәшә башланы. 2021-2022 йылдарҙа бишенсе урында булһаҡ, быйыл һөҙөмтәләрҙе йәнә яҡшырттыҡ һәм дүртенсе урынды яуланыҡ. Эксперттар аңлатыуынса, Стратегик башланғыстар агентлығы рейтингы – республика етәкселеге эшмәкәрлегенең төп күрһәткесе. Рәсәй Президенты Владимир Путин төбәктәге идара итеү командаһының заманса эшлекле мөхит булдырыуҙағы уңыштарын билдәләне.
Нисек кенә булмаһын, махсус хәрби операция яңы һынауҙар ҡуйҙы. Рәсәйгә хәүеф янағанда Башҡортостан халҡы ситтә ятып ҡала алманы, әлбиттә. Егеттәребеҙ доброволецтар тупланған батальондарға ла берләште, өлөшләтә мобилизациянан да ситтә ҡалманы. Республикабыҙҙан контракт нигеҙендә илебеҙҙе һаҡларға теләгәндәр артты. Батальондар “Башҡортостан” полкына берләште. Бөгөн унда беҙҙең егеттәрҙән ҡурҡып торалар. Батыр, ҡыйыу хәрбиҙәребеҙ араһында Рәсәй Геройҙары, юғары хәрби наградаларға лайыҡлы булғандар бик күп. Радий Хәбиров даими рәүештә шәхсән үҙе махсус хәрби операция биләмәһенә бара, яугирҙәр менән осрашып, күҙгә-күҙ ҡарап һөйләшә.
Республика етәкселеге, хәрбиҙәр матур хеҙмәт итһен, өйҙәгеләр өсөн тыныс булһын тип, уларҙың ғаиләләрен, балаларын үҙ ҡанатына алды. Башҡортостан Башлығы ҡарары менән бөгөн республикала хәрбиҙә­ребеҙгә һәм уларҙың ғаиләләренә 30-ҙан ашыу ярҙам төрө күрһәтелә. Уларҙың ҙур өлөшө балалы ғаиләләргә ҡағыла. Ул да булһа – белем биреү учреждениеларында бушлай туҡланыу, унда сиратһыҙ урынлаштырыу, юл йөрөү, колледждарҙа дәүләт иҫәбенә уҡыу, балаларҙың һаулығын нығытыу һәм башҡалар. Ярҙам саралары араһында сүп-сарҙы сығарыу өсөн түләмәү, ҡайһы бер төр һалымдарҙан азат ителеү, “Һөт кухняһы” ризыҡтарынан файҙаланыу, газ үткәреү өсөн сертификаттар ҙа бар.
Көндәлек бурыстар үтәлә
Көнбайыш Европаның ҡайһы бер илдәренең санкциялары беҙҙең бик күп матур пландарға ҡамасау булды, әлбиттә. Әммә көндәлек бурыстарыбыҙ онотолманы. Дауаханалар, мәктәптәр, балалар баҡсалары, фельдшер-акушерлыҡ пункттары төҙөлә. Республика ҙур инфраструктура проекттарын тормошҡа ашырыуҙы ла туҡтатманы. Мәҫәлән, ҡасандыр башлап ташланған Өфөнән Көнсығыш сығыу юлы. Һис шикһеҙ, проект бик ҙур һәм тейешле сығымдар талап итә. Тик Радий Фәрит улы бер тотонғас, ауырлыҡтарға ҡарамайынса, проектты туҡтатманы. Ошо арала ул файҙаланыуға тапшырылыр тип көтөлә.
Ғөмүмән, юлдарҙы, күперҙәрҙе ремонтлау киң ҡолас алды. Баш ҡалала юлдар киңәйтелә, был хәүефһеҙлек һәм тығындарҙы бөтөрөү өсөн кәрәк. Кешеләр ваҡытлыса уңайһыҙлыҡтарҙы аңлап ҡабул итә, сөнки шунһыҙ үҫеш булмаясаҡ. Өфө – Стәрлетамаҡ юлы яҡтыртылды, бында авариялар кәмене. Башҡортостан М-12 федераль трассаһы төҙөлөшөндә лә ҡатнаша.
Башҡортостанда өлкән йәштәге кешеләргә иғтибар артты. Радий Фәрит улы улар республиканы, илде, донъяны барып күрһен тип тырыша. “Башҡорт­останда оҙон ғүмер” проекты ҙур популярлыҡ менән файҙалана, уның ярҙамында төбәктә өлкән йәштәгеләр өсөн танып белеү программаларында, физкультура-һауыҡтырыу һәм ял сараларында ҡатнашыуға 2 мең һумлыҡ сертификаттар барлыҡҡа килде. Хәҙер беҙҙең пенсионерҙар ошо програм­маның “Туризм” йүнәлеше буйынса бик әүҙем сәйәхәт итә башланы. Тәүҙә улар баш ҡалаға йәки республиканың төрлө ҡыҙыҡлы һәм матур урындарына бара ала ине. Быйылдан иһә программа тағы ла киңәйҙе. Хәҙер беҙҙең пенсионерҙар сит илдәргә лә сыға башлай. Программа бөгөндән Беларусь Республикаһында ғәмәлдә. Яҡын арала Абхазияға, Ҡаҙағстанға сәфәрҙәр ойошторолор тип көтөлә, был турала әле һөйләшеүҙәр алып барыла.
Беҙҙе хәҙер таныйҙар
Радий Фәрит улы Башҡортостанды Рәсәй кимәлендә генә түгел, донъяла танылыу яулаған төбәккә әйләндереү өсөн тырыша. Ошо маҡсатта һуңғы йылдарҙа ­респуб­ликабыҙҙың йөҙөн билдәләрлек, үҙебеҙгә генә хас саралар, ҙур форумдар үтә башланы. Быйылғы йәй-көҙ мәлендә ойошторолғандарын ғына алып ҡарайыҡ. “Китап байрамы”, “Әйҙә, уйнарға!”, “Башҡорт аты”. Тәүге ике ҙур байрам Өфөнөң үҙәгендә, Рәсәй Геройы Миңлеғәле Шайморатов һәйкәле янындағы майҙанда өс-биш көн дауамында барҙы. Был көндәрҙә унда йөҙәр мең самаһы өфөләр һәм ҡунаҡтар килде. Балалар өсөн дә, өлкәндәр өсөн дә бик ҡыҙыҡлы, шул уҡ ваҡытта файҙалы, кәрәкле саралар үтте. Уларҙа ҡатнашҡан кешеләр әле һаман йылы иҫтәлектәр һаҡлай һәм киләһе байрамдарға ла барырға теләй. Эйе, төбәк етәксеһе башланғысы менән улар республикала йыл һайын үткәреләсәк.
“Башҡорт аты” сараһы ла респуб­лика­быҙ брендына әйләнеп өлгөрҙө. Быйыл унда башҡорт тоҡомло аттар патент алды. Радий Фәрит улы Башҡорт­остандың үҙенсәлекле, башҡа­ларҙа булмаған яҡтарын күрә һәм унан бренд яһай белә. Баймаҡ районында үткән был сараға бик күп төбәктәрҙән ҡунаҡтар, ҡатнашыусылар килде. Улар республикабыҙға һоҡланып таралды.
Радий Хәбиров — илебеҙҙәге көслө, тәжрибәле, абруйлы сәйәсмәндәрҙең, төбәк башлыҡтарының береһе. Был һүҙҙәр халыҡ-ара кимәлдәге рейтинг агентлыҡтарының баһалары, йәмәғәт­селек фекерен өйрәнеү үҙәктәренең тикшеренеүҙәре менән әленән-әле дәлилләнеп тора.
Радий Хәбировтың тәүге ҡатмарлы биш йылы уның компетентлығын, тиҙ арала дөрөҫ ҡарар ҡабул итә белеүен раҫланы. Уға ышаныс һәм ихтирам артҡандан-арта. Ғөмүмән, Башҡорт­остан етәксеһенән уңды. Уға ошо эшендә уңыштар, ныҡлы һаулыҡ теләйбеҙ!
Әлфиә МИНҒӘЛИЕВА","10 Октябрь , 10:51",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-07/assotsiatsiya-r-yese-bulyu-orurly-ta-y-t-ur-yauaplyly-ta-3470037,"Ассоциация рәйесе булыу – ғорурлыҡ та, ғәйәт ҙур яуаплылыҡ та",Ратмир Мәүлиев был вазифала Ҡазан ҡалаһы мэры Илсур Метшинды алмаштырҙы.,"Өфө ҡалаһы башлығы Ратмир Мәүлиев Волга буйы ҡалалары ассоциацияһы рәйесе итеп һайланды. Шулай итеп, ул ойошманың тарихында әлегә иң йәш етәксеһе булып тора.
Ратмир Мәүлиев был вазифала Ҡазан ҡалаһы мэры Илсур Метшинды алмаштырҙы. Бындай ҡарар 6 октябрҙә Пермдә үткән Волга буйы ҡалалары ассоциацияһы ағзаларының отчет-һайлау дөйөм йыйылышында ҡабул ителде.
Ратмир Мәүлиев, Волга буйы ҡалалары ассоциацияһы рәйесе булыу – ғорурлыҡ та, ғәйәт ҙур яуаплылыҡ та, тип билдәләне. Ул үҙенә һәм бөтә Өфөгә күрһәтелгән ышаныс өсөн рәхмәт әйтте.
- Ошо трибунанан дуҫым һәм өлкән иптәшем Илсур Рәйес улына (Метшинға) рәйес вазифаһында һөҙөмтәле эшләгәндәре, рәйес урынбаҫарҙарына һәм Идара ағзаларына байтаҡ закон сығарыу башланғыстарын федераль кимәлгә күрһәткәндәре өсөн рәхмәт белдерәм. Шулай уҡ Игорь Анатольевич Комаровҡа (Волга буйы федераль округындағы тулы хоҡуҡлы вәкил) Ассоциация менән даими хеҙмәттәшлеге һәм һәр яҡлап ярҙам иткәне өсөн рәхмәт белдерәм, – тине Ратмир Мәүлиев.
Ассоциация Волга буйы федераль округының муниципаль берәмектәрен берләштерә һәм уларҙың хоҡуҡтарын һәм мәнфәғәттәрен һөҙөмтәлерәк тормошҡа ашырыу өсөн эшмәкәрлекте координациялай. Өфө уның составына 2015 йылда инде. Бөгөн Волга буйы ҡалалары ассоциацияһы - 14 миллиондан ашыу кеше йәшәгән 26 ҡала. Ассоциацияның үҙендә билдәләүҙәренсә, әлеге ваҡытта ҡала хужалығының иң проблемалы мәсьәләләрен хәл итеү буйынса мәғлүмәтте һәм эш методикаларын ваҡытында уртаҡлашыу айырыуса мөһим.
Волга буйы ҡалалары ассоциацияһы составына ингән ҡалаларҙы бер нисә юбилей саралары берләштерә: түбәнге Новгородтың 800 йыллығы һәм быйыл Пермдең 300 йыллығы, Чебоксарҙың 555 йыллығы һәм, әлбиттә, киләһе йылда Өфөнөң 450 йыллығы.
Ассоциация рәйесе өс йылға сикләнмәгән һанда ҡабаттан һайланыу хоҡуғы менән һайлана. Был ваҡыт эсендә ул ултырыштар алып бара, Идара ҡарарҙарына ҡул ҡуя, Ассоциацияның бөтә бүлексәләренең эшен координациялай.
Был вазифала Ратмир Мәүлиев Ассоциацияның потенциалын асыуҙы һәм иң яҡшы тәжрибәләрҙе башҡа ҡалаларға таратыуҙы үҙенең маҡсаты тип атай.
Фото: vk.com/ratmir.mavliev","7 Октябрь , 16:00",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-07/b-g-n-r-s-y-prezidenty-vladimir-putindy-tyu-an-k-n-3469898,Бөгөн Рәсәй Президенты Владимир Путиндың тыуған көнө,Ил етәксеһе тыуған көнөн нисек билдәләйәсәк?,"Рәсәй Президенты Владимир Путин бөгөн 71 йәшен билдәләй. Быйыл уның тыуған көнө ялға тура килһә лә, был көн Президент өсөн эш көнө буласаҡ. Кремлдең матбуғат хеҙмәтендә хәбәр итеүҙәренсә, Рәсәй лидеры Ҡаҙағстан һәм Үзбәкстан башлыҡтары Ҡасым-Жомарт Токаев һәм Шавкат Мирзиеев менән бергә Ҡаҙағстан аша Үзбәкстанға Рәсәй газы ебәреү тантанаһында ҡатнашасаҡ.
Владимир Путин белдереүенсә, бындай газды ташыу “был транспорт системалары тарихында тәүге тапҡыр ғәмәлгә ашырыла, Рәсәйҙән Урта Азия йүнәлешендә бер ҡасан да Рәсәй газы ебәрелмәгән”.
Владимир Путин ғүмер байрамын, ғәҙәттә, яҡындары араһында үткәрә. Президент фекеренсә, һәр кешегә “шәхси” йылды “хеҙмәт вазифаһына ҡарамай"" шулай башлау яҡшыраҡ. Владимир Путин әйтеүенсә, уның тыуған көнө милли байрам түгел. ""Миңә был ваҡиғаның әһәмиәтен арттырып күрһәтеү әҙәпһеҙлек кеүек тойола”, – тип иҫәпләй ул. Президент вазифаһында эшләгән ваҡытта (2000 - 2008 йылдарҙа һәм 2012 йылдан), шулай уҡ премьер-министр булған саҡта (1999 йылда һәм 2008 - 2012 йылдарҙа) Владимир Путин тыуған илендә: ғәҙәттә, Мәскәүҙә йәки Петербургта тыуған көнөн билдәләгән. Әммә, мәҫәлән, ил Президенты 50 йәшен Кишиневта билдәләй, унда был көндө 2002 йылда БДБ саммиты үтә, ә 61 йәше 2013 йылда Балиҙа АТЭС саммиты ваҡытына тура килә.
Шул уҡ ваҡытта 2014 йылда дәүләт башлығы юғары дәүләт вазифаһында эшләгән ваҡытта тәүге тапҡыр үҙенең тыуған көнөндә ял ала һәм уны тайгала үткәрә. Бер йылдан һуң Владимир Путин боҙҙа 63 йәшен билдәләй, төнгө Хоккей лигаһы командалары “Милли хоккей лигаһы йондоҙҙары” һәм “Милли хоккей лигаһы йыйылма командаһы” араһындағы матчта уйнай.
Рәсәй халҡы Президенттан уңды. Дөйөм һорау алыуҙар һөҙөмтәләре буйынса ла ил халҡының күпселеге уның эшмәкәрлеген хуплауын белдерә.
Владимир Путин илебеҙҙең хәүефһеҙлеге һәм суверенитеты тураһында ҡайғырта. Иң мөһиме – илдә иҡтисади-социаль тотороҡлолоҡ урынлашты.
Уның етәкселегендә Рәсәй халыҡ-ара аренала көслө һәм үҙ һүҙен әйтерлек илгә әйләнде, үҙ мәнфәғәттәрен һәм милли бойондороҡһоҙлоҡто яҡлай ала. Ул илебеҙҙең тотороҡло үҫешен тәьмин итте. Әле лә Президент Рәсәйҙең территориаль сиктәрен һәм милли мәнфәғәттәрен яҡлау йүнәлешендә ҙур көс һала.
Президентыбыҙҙың Рәсәйҙе үҫтереү, күтәреү йүнәлешендә башлаған эшен, бар башланғыстарын аҙағына еткереүен теләйбеҙ. Рәсәй кеүек ҙур территориялы һәм күп милләтле, донъялағы иң ҙур Дәүләт менән идара итеүе еңелдән түгел, әммә Владимир Владимирович иңенә алған йөкләмәне лайыҡлы алып бара.
Ил Президентына иҫәнлек-һаулыҡ, оҙон ғүмер, ныҡлыҡ теләйбеҙ!
Фото: foto-onlain.ru","7 Октябрь , 11:00",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-06/d-l-t-yyyylyshy-oroltay-a-tu-y-komitet-eshl-y-s-k-3469567,Дәүләт Йыйылышы - Ҡоролтайҙа туғыҙ комитет эшләйәсәк,Депутаттар Дәүләт Йыйылышы - Ҡоролтайҙың даими комитеттары тураһында Положениены һәм уларҙың персональ составын раҫланы,"Етенсе саҡырылыш Башҡортостан Республикаһы Дәүләт Йыйылышы – Ҡоролтайҙың беренсе пленар ултырышында депутаттар Дәүләт Йыйылышы - Ҡоролтайҙың даими комитеттары, шулай уҡ уларҙың һан һәм персональ составы тураһында Положение раҫланы.
Дәүләт Йыйылышы – Ҡоролтайҙа бөтәһе туғыҙ комитет ойошторолған. Дәүләт Йыйылышы – Ҡоролтай Рәйесе һәм уның урынбаҫарҙарынан башҡа бөтә депутаттар ҙа даими комитеттар составына инә. Комитеттар рәйестәре, рәйес урынбаҫарҙары кандидатуралары Парламент фракциялары тәҡдиме буйынса Дәүләт Йыйылышы - Ҡоролтай Рәйесе Константин Толкачев тарафынан тауыш биреүгә индерелде.
Тауыш биреү һөҙөмтәләре буйынса Дәүләт төҙөлөшө һәм урындағы үҙидара буйынса комитетты Владимир Нагорный етәкләй. Уның беренсе урынбаҫары – Гөлнара Ғәлимова, урынбаҫары итеп Сергей Мережко тәғәйенләнгән.
Йәмәғәт именлеге, хоҡуҡ тәртибе һәм суд мәсьәләләре буйынса комитет рәйесе – Фәрит Ғүмәров. Беренсе урынбаҫары – Виктор Гурьев, урынбаҫарҙары - Фәнит Моратбакиев һәм Ринат Нагаев.
Граждандар йәмғиәте институттарын үҫтереү, мәғлүмәт сәйәсәте һәм дин эштәре буйынса комитет рәйесе – Рөстәм Ишмөхәмәтов. Беренсе урынбаҫары - Шамил Вәлиев, урынбаҫары – Юнир Ҡотлоғужин.
Бюджет, һалым, инвестиция сәйәсәте һәм мөлкәт мөнәсәбәттәре буйынса комитет рәйесе – Рузалия Хисмәтуллина. Урынбаҫарҙары - Илһам Ғәлин һәм Юрий Рудаков.
Сәнәғәт, инновацион үҫеш, сауҙа, эшҡыуарлыҡ һәм туризм буйынса комитет рәйесе – Алексей Шмелев. Беренсе урынбаҫары – Эльза Мансурова. Төп эшмәкәрлектән айырылмайынса вәкәләттәрен башҡарыусы урынбаҫарҙар – Денис Назаров һәм Тимур Хәкимов.
Торлаҡ сәйәсәте һәм инфраструктура үҫеше буйынса комитет рәйесе – Александр Андреев. Беренсе урынбаҫары – Елена Родина. Урынбаҫары – Флүр Нурлығаянов. Төп эшмәкәрлектән айырылмайынса вәкәләттәрен башҡарыусы рәйес урынбаҫары - Юлай Ҡыҙрасов.
Аграр мәсьәләләр, экология һәм тәбиғәттән файҙаланыу буйынса комитет рәйесе – Илшат Вәзиғәтов. Беренсе урынбаҫары – Раил Әбдрәхимов. Урынбаҫары – Руфина Шаһапова. Төп эшмәкәрлегенән айырылмайынса рәйес урынбаҫарҙары – Тимур Ғилмийәров һәм Вадим Соколов.
Фән, мәғариф, мәҙәниәт, йәштәр сәйәсәте һәм спорт буйынса комитет рәйесе – Айбулат Хажин. Беренсе урынбаҫары - Рөстәм Әхмәҙинуров. Урынбаҫары – Заһир Хәкимов. Төп эшмәкәрлегенән айырылмайынса рәйес урынбаҫары – Аделина Заһиҙуллина.
Һаулыҡ һаҡлау, социаль сәйәсәт һәм ветерандар эштәре буйынса комитет рәйесе – Салауат Харасов. Беренсе урынбаҫары - Шамил Тимербулатов. Төп эшмәкәрлегенән айырылмайынса рәйес урынбаҫары – Валентин Павлов.
Дәүләт Йыйылышы – Ҡоролтай Рәйесе урынбаҫарҙары вазифаһында Илшат Тажетдинов, Тамара Танһыҡҡужина һәм Салауат Хөсәйенов эшләйәсәк.
Фото һәм мәғлүмәт сығанағы: gsrb.ru/ru/press-center","6 Октябрь , 18:50",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-06/vladimir-putin-d-l-t-y-kl-m-l-r-e-tuly-ynsa-t-y-3468874,"Владимир Путин: ""Дәүләт йөкләмәләрҙе тулыһынса үтәй""",Украина көрсөгө территориаль конфликт түгел  ,"Рәсәй Президенты Владимир Путин 5 октябрҙә Сочиҙа үткән “Валдай” халыҡ-ара дискуссия клубының пленар сессияһында сығыш яһаны. Сараның темаһы - күп полярлы донъя ҡоролошо мәсьәләләре. 
""Валдай"" халыҡ-ара дискуссия клубында ҡатнашыусылар 20-се тапҡыр йыйылды. Унда донъяның 42 иленән 140-тан ашыу ҡунаҡ ҡатнашты. Юбилей форумы дүрт көн, 2 – 5 октябрҙә, барҙы һәм пленар ултырыш менән тамамланды.
– “Валдай” форумы традиция буйынса донъяның күп илдәренән эксперттар йыя, был талап ителгән интеллектуаль майҙансыҡтың статусын раҫлай. “Валдай” дискуссиялары – XXI быуат донъя сәйәсәтенең иң мөһим процестарының тулы һәм ҡатмарлы сағылышы. Бөгөн дә шулай булыр, тип ышанам.
Клуб эшләгән йылдарҙа етди үҙгәрештәр булды. Тарихи үлсәмдәр буйынса 20 йыллыҡ ваҡыт ҙур түгел, әммә ул бөтә донъя ҡоролошо емерелгән дәүергә тура килһә, ваҡыт ҡыҫҡара кеүек. Был сифатлы үҙгәрештәр халыҡ-ара мөнәсәбәттәр системаһын ҡайтанан ҡарауҙы талап итә. Беҙҙең алда, асылда, яңы донъя төҙөү бурысы тора, – тине сығышында Владимир Владимирович.
 
Украина көрсөгө  
""Киев режимы көнбайыштың әүҙем, туранан-тура ярҙамы менән башлаған һуғыш унынсы йыл бара, ә махсус хәрби операция уны туҡтатыуға йүнәлтелгән, – тип белдерҙе Владимир Путин. – Һәм ул бер яҡлы аҙымдар, кем генә эшләмәһен, мотлаҡ яуап саралары менән осрашасағын иҫкә төшөрә. Эш, билдәле булыуынса, ҡаршылыҡ тыуҙыра. Һәр яуаплы дәүләт, суверенлы, үҙ аллы һәм үҙен хөрмәт иткән ил шулай эшләй.
Украина көрсөгө территориаль конфликт түгел, быны һыҙыҡ өҫтөнә алырға теләйем. Рәсәй – донъялағы иң ҙур. Беҙҙә ниндәйҙер өҫтәмә ерҙәрҙе яулап алыу йәһәтенән бер ниндәй ҙә ҡыҙыҡһыныу юҡ. Беҙгә Себерҙе, Көнсығыш Себерҙе һәм Алыҫ Көнсығышты үҙләштерергә лә үҙләштерергә. Был территориаль конфликт түгел һәм хатта төбәк геосәйәси балансын билдәләү ҙә түгел. Мәсьәлә күпкә киңерәк һәм фундаменталь: һүҙ яңы донъя төҙөлөшө нигеҙләнәсәк принциптар тураһында бара.
Ныҡлы тыныслыҡ тик барыһы ла хәүефһеҙлек тойғоһо кисергәндә генә урынлаша, уларҙың фекере хөрмәт ителә һәм донъяла тигеҙлек барлығын аңлай, бер кем дә үҙ теләге менән башҡаларҙы гегемон теләгәнсә йәшәргә мәжбүр итә, көсләп таға алмай, хатта был суверенитетҡа, халыҡтарҙың һәм дәүләттәрҙең ысын мәнфәғәттәренә, традицияларына, нигеҙҙәренә ҡаршы килһә лә.
 
Санкциялар тураһында
 “Әлегә беҙ хәл итәбеҙ, һәм киләсәктә лә хәл итә алырбыҙ тип уйларға нигеҙ бар, – тип белдерҙе Рәсәй Президенты. – Ағымдағы йылдың өсөнсө кварталында беҙҙең профицит 660 миллиард һумдан ашыу ине. Был беренсе.
 Икенсеһе. Йыл һөҙөмтәләре буйынса беҙҙә билдәле бер дефицит буласаҡ – бер процент тирәһендә. Алдағы йылдарҙа – 2024 һәм 2025 йылдарҙа – дефицит бер процент тирәһендә булыр тип иҫәпләйбеҙ. Беҙҙә рекордлы түбән эшһеҙлек – өс процент – урынлашты һәм тотороҡланды.
Һәм был бик мөһим – был төп момент, бәлки, беҙ быға тағы бер тапҡыр әйләнеп ҡайтырбыҙ, әммә быны иҡтисадыбыҙҙа мөһим, фундаменталь күренеш тип иҫәпләйем, – беҙҙә иҡтисадтың структур үҙгәртеп ҡороуы тәбиғи рәүештә башланды. Сөнки элек Европа илдәренән импорт буйынса алғандарыбыҙ беҙҙең өсөн күп нәмәне япты, һәм беҙ, 2014 йылдағы кеүек үк, Көнбайыш Европа тәү сиратта ауыл хужалығы тауарҙарын һатып алыуға билдәле бер сикләүҙәр индереп, ил эсендә ауыл хужалығы етештереүен үҫтереүгә аҡса һалырға мәжбүр булдыҡ. Эйе, инфляция күтәрелде, әммә беҙ етештереүселәребеҙҙең кәрәкле тауарҙар етештереү әйләнешен арттырыуына өлгәштек. Бөгөн, беләһегеҙме, бөтә төп ауыл хужалығы тауарҙары буйынса үҙебеҙҙе тулыһынса тәьмин итәбеҙ.
Әле сәнәғәттә ғәмәлдәге етештереү өлкәһендә лә шул уҡ хәл, һәм төп үҫеште эшкәртеү тармаҡтары бирә. Нефть һәм газ табышы кәмей, әммә улар ҙа +өс процент бирә, ә нефть һәм газ булмаған килемдәр, һәм тәү сиратта эшкәртеү тармаҡтарында, +43 процент һәм был тәү сиратта ҡорос сәнәғәте, оптика, электроника. Микроэлектроника өлкәһендә күп нәмә эшләргә кәрәк. Беҙ әле юлдың башында, әммә ул алға үҫә. Бөтәһе бергә +43 процент бирә.
Логистиканы үҙгәрттек, машиналар эшләү үҫешә һәм башҡалар. Дөйөм алғанда, беҙҙә тотороҡло хәл. Илгә ҡарата санкциялар индерелгәндән һуң килеп тыуған бөтә мәсьәләләрҙе еңеп сыҡтыҡ һәм үҫештең киләһе этабын башланыҡ – был бик мөһим.
Был йүнәлеште һаҡлап ҡалыу, юғалтмау бик мөһим. Беҙҙә проблемалар ҙа бар, шул иҫәптән улар эшсе көстәр етешмәүгә ҡағыла. Унан һуң башҡа ҡайһы бер һорауҙар ҙа тыуа. Әммә беҙҙә халыҡтың реаль килеме арта. Әгәр Европала улар кәмеһә, беҙҙә 12 проценттан ашыуға артҡан.
Бында инфляция менән бәйле һорауҙар тыуа, ә ул беҙҙә үҫкән – әле 5,7 процент. Әммә Үҙәк банк, Хөкүмәт был кире эҙемтәләрҙе бөтөрөү өсөн килешелгән саралар күрә”.
 
Ҡытай менән дуҫлыҡ
""Беҙ яңы логистик маршруттар булдырыу менән ҡыҙыҡһынабыҙ, Ҡытай ҙа ҡыҙыҡһына. Тауар әйләнеше күләме арта. Хәҙер беҙ “Төньяҡ – Көньяҡ” коридоры тураһында һөйләйбеҙ. Ҡытай Урта Азия дәүләттәренән ҡайһы бер маршруттар төҙөй. Беҙ быны хуплау маҡсатында, талап ителгән автомобиль һәм тимер юлдар һалабыҙ. Быларҙың барыһы ла беҙҙең һөйләшеүҙәрҙең темаһы булып тора. Был беренсенән.
Икенсенән, быларҙың барыһы ла реаль етештереү өлкәһе тип аталған нәмә менән тулыландырыла. Ҡытай Халыҡ Республикаһына кәрәкле тауарҙар ебәрәбеҙ, улар беҙгә кәрәкле тауарҙар килтерә һәм шундай логистик һәм етештереү сылбырҙарын төҙөйбөҙ. Улар, һис шикһеҙ, Рәйес Си Цзиньпин Ҡытай иҡтисады алдына ҡуйған маҡсаттарға, беҙҙең үҫеш бурыстарыбыҙға – айырыуса хәҙерге донъяла – иҡтисадыбыҙға һәм башҡа илдәр менән уҙаҡташлыҡ мөнәсәбәттәренә тура килә. Был бер-береһен тулыландыра”, – тине Владимир Путин.
 
Дәүләт йөкләмәләре
“Беҙҙә оборонаға сығымдар артты, әммә оборонаға ғына түгел, ә оборонаға һәм хәүефһеҙлеккә. Улар ике тапҡырға артҡан: өс процент самаһы булған, хәҙер улар алты процент самаһы-оборона һәм хәүефһеҙлек өсөн. Әммә шул уҡ ваҡытта, быны һыҙыҡ өҫтөнә алырға теләйем, мин инде әйттем һәм ҡабатларға мәжбүрмен: өсөнсө кварталда бюджет профициты 660 миллиард һумдан ашыу, ә быйыл дефицит буласаҡ, әммә бер процент ҡына. Был сәләмәт бюджет һәм сәләмәт иҡтисад. Шуға күрә, беҙ пушкаларға артыҡ күп аҡса сарыф итәбеҙ һәм май тураһында онотабыҙ, тип әйтеү дөрөҫ түгел. Шуны һыҙыҡ өҫтөнә алырға теләйем: элек иғлан ителгән бөтә үҫеш пландары, стратегик маҡсаттарға өлгәшеү һәм халыҡ алдындағы дәүләт үҙ өҫтөнә алған бөтә социаль йөкләмәләр тулыһынса үтәлә”, – тип билдәләне Президент.
Фото: aif.ru","6 Октябрь , 14:30",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-05/respublika-bashly-y-ya-y-sa-yrylysh-deputattaryn-otlany-3466922,Республика Башлығы яңы саҡырылыш депутаттарын ҡотланы,Һәм уларҙың төп бурыстарын билдәләне.,"5 октябрҙә Өфөлә Башҡортостан Башлығы Радий Хәбиров республиканың етенсе саҡырылыш Дәүләт Йыйылышы – Ҡоролтайҙың беренсе ултырышында ҡатнашты.
Төбәк етәксеһе депутаттарҙы парламенттың яңы составында эш башлауҙары менән ҡотланы, закондар сығарыу эшмәкәрлегенең өҫтөнлөклө йүнәлештәрен билдәләне.
 “Хәйерле көн, хөрмәтле депутаттар! Бөгөн барыбыҙ өсөн дә мөһим көн.
Һайлауҙар эш мөхитендә, үҙ-ара ихтирам һәм ғәҙел сәйәси көрәш шарттарында үтте. Бөгөнгө сәйәси ысынбарлыҡта бергә эшләүҙең мөһимлеген аңлаған өсөн бөтә сәйәси көстәргә рәхмәт белдерәм.
Үткән саҡырылыш эшмәкәрлеге ауыр ваҡытҡа тура килде. Алтынсы саҡырылыш Ҡоролтайҙың бөтә сәйәси көстәренең төплө позицияһы республика халҡы мәнфәғәтендә команда эшенең яҡшы өлгөһөнә әүерелде.
Тәүге саҡырылыштар баҙар иҡтисадына күсеү шарттарында яңыртылған Башҡортостан ҡануниәтенең һөлдәһен формалаштырҙы. Артабанғы саҡырылыштар уны федераль саҡырылыштарға ярашлы итте, илде һәм республиканы нығытты.
Һеҙҙең бурыс – республиканың киләсәк үҫешенең ҡануни нигеҙҙәрен камиллаштырыу.
Булдырылған базаға, һуңғы йылдарҙағы мөһим ҡаҙаныштарға таянып, Беҙ Башҡортостан 3.0 төҙөлөшөнә күсәбеҙ. Икенсе төрлө әйткәндә, беҙҙең идара итеү командаһы бөгөн республиканың 2030 йылға тиклемге үҫеш йүнәлештәрен планлаштыра. Етенсе саҡырылыштың ""биш йыллығы"" 2028 йылда тамамланасаҡ, тимәк, беҙ һеҙҙең менән Башҡортостандың киләсәге контурҙарын формалаштырырға, артабан алдыбыҙға ҡуйылған ышаныслы аҙымдар менән барырға тейешбеҙ.
Дәүләт Йыйылышына үҙ эш төркөмөн булдырырға тәҡдим итәм. Беҙ һеҙҙең тәҡдимдәрегеҙҙе стратегик пландар өҫтөндә эшләүҙә мотлаҡ иҫәпкә аласаҡбыҙ. Күптәрегеҙ үҙ биләмәләрендә оҙаҡ эшләй, урындағы әүҙемселәр, төркөмдәр һәм берләшмәләр менән тығыҙ аралаша. Кешеләр һеҙҙе белә, хөрмәт итә, тыңлай. Хөрмәтле депутаттар, һеҙҙән был йүнәлеште артабан үҫтереүегеҙҙе һорайым.
Кешеләрҙе инициативалы бюджетлау проекттары тураһында фекер алышыуға һәм тормошҡа ашырыуға әүҙемерәк йәлеп итергә, “Аныҡ эштәр” һәм “Урындағы башланғыстарға булышлыҡ итеү” кеүек проекттарға яңы һулыш өрөргә кәрәк. Шулай уҡ “Башҡорт ихаталары”, “Фельдшер-акушерлыҡ пункттарын төҙөү”, “Подъездарҙы ремонтлау” һәм башҡа проекттарҙы тормошҡа ашырыуҙы контролдә тотоуға күберәк иғтибар бүлегеҙ. Һәр тотонолған бюджет һумы файҙа килтерергә тейеш. Һайлаусыларҙың наказдарын, халыҡтың фекерҙәрен һәм теләктәрен иҫәпкә алып, проекттарҙы һөҙөмтәле тормошҡа ашырыу буйынса тәҡдимдәр көтәбеҙ.
Һеҙҙе ҡатмарлы эҙмә-эҙлекле мәсьәләләрҙе хәл итеүгә федераль коллегаларығыҙҙы – Дәүләт Думаһы депутаттарын йышыраҡ йәлеп итергә саҡырам.
Киләһе йылда беҙгә мөһим һайлау кампанияларын – тәү сиратта, яҙғыһын Рәсәй Президентын һайлауҙы, шулай уҡ көҙгөһөн республика Башлығын, район һәм ҡала советтары депутаттарын һайлауҙы лайыҡлы үткәрергә тура киләсәк. Төп бурысыбыҙ – илде, иҡтисадыбыҙҙы, оборона ҡеүәтен нығытыуға, кешеләрҙең йәшәү сифатын яҡшыртыуға йүнәлтелгән курсты дауам итеү.
Һеҙҙең ҡараштарығыҙҙы, партия һәм сәйәси платформағыҙҙы ихтирам итеүгә ҡарамаҫтан, хәҙер беҙҙә бер партия һәм бер фракция – Рәсәйҙе һәм уның киләсәген һаҡлау партияһы, Башҡортостанды үҫтереү фракцияһы бар, тип иҫәпләйем. Тап һеҙҙең саҡырылышҡа балаларыбыҙ һәм ейәндәребеҙ йәшәйәсәк “Башҡортостан 3.0”-ға  нигеҙ һалырға тура киләсәк.
Яңы саҡырылышҡа уңыштар теләйем!” – тине Башҡортостан Башлығы.
Фото: glavarb.ru","5 Октябрь , 14:30",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-10-04/radiy-h-birov-s-vazifaly-keshene-esht-n-bushatyu-tura-ynda-ukaz-a-ul-uy-y-3465598,Өс вазифалы кеше эшенән бушатылды ,Радий Хәбиров ошо хаҡтағы указға ҡул ҡуйҙы. ,"Башҡортостан Башлығы Радий Хәбиров бөгөн республика Хөкүмәте Премьер-министры урынбаҫары Илшат Тажетдиновты, мәғариф һәм фән министры Айбулат Хажинды һәм Ғәҙәттән тыш хәлдәр буйынса дәүләт комитеты рәйесе Фәрит Ғүмәровты вазифаларынан бушатыу тураһындағы указға ҡул ҡуйҙы. Уларҙың барыһы ла республика Дәүләт Йыйылышы — Ҡоролтай депутаттары итеп һайланыуға бәйле вазифаларынан китә. Төбәк башлығы указдары 4 октябрҙә көсөнә инде.
Фәрит Ғүмәров, Илшат Тажетдинов һәм Айбулат Хажин парламентта “Берҙәм Рәсәй” партияһы фракцияһын күрһәтәсәк. Илшат Тажетдинов кандидатураһы Дәүләт Йыйылышы – Ҡоролтай Рәйесе урынбаҫары вазифаһына тәҡдим ителде. Айбулат Хажиндың – Фән, мәғариф, мәҙәниәт, йәштәр сәйәсәте һәм спорт буйынса парламент комитетын, ә Фәрит Ғүмәровтың Йәмәғәт именлеге, хоҡуҡ тәртибе һәм суд мәсьәләләре буйынса комитетын етәкләүе планлаштырыла.
Шулай уҡ Башҡортостан Башлығы указына ярашлы, республиканың мәғариф һәм фән министрының беренсе урынбаҫары Илдар Мәүлетбирҙин - Башҡортостандың мәғариф һәм фән министры вазифаһын башҡарасаҡ, ә Ғәҙәттән тыш хәлдәр буйынса дәүләт комитеты рәйесе вазифаһын – Кирилл Первов.
Мәғлүм булыуынса, “Берҙәм Рәсәй” Башҡортостандан сенатор итеп Ирек Ялалов урынына Благовещен район хакимиәте башлығы Олег Головты тәҡдим итә. Ошо көндәрҙә район депутаттары уның ваҡытынан алда отставкаға китеүен ҡабул итте һәм башлыҡ урынбаҫары, бизнес-шәриф Анна Карабанованы район хакимиәте башлығы вазифаһын башҡарыусы итеп тәғәйенләне.
Фото: vk.com","4 Октябрь , 19:00",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-09-30/osho-atyndy-e-l-y-r-3460495,Ошо ҡатынды эҙләйҙәр,Ул банктан 15 миллион һум аҡса урлауҙа шик аҫтына алынған.,"Башҡортостанда полиция 15 миллион һум самаһы аҡса урлауҙа ғәйепләнгән банк хеҙмәткәрен эҙләү тураһында иғлан итте
Башҡортостан Эске эштәр министрлығы 15 миллион һум самаһы аҡса урлауҙа шиккә алынған 1963 йылғы Тахаутдинова Лилиә Вәғиз ҡыҙын эҙләй. Тикшереү мәғлүмәттәре буйынса, кредит-финанс ойошмаларының береһенең юридик шәхестәргә операция хеҙмәтләндереүе төркөмө етәксеһе банк клиенттарының һәм үҙенең таныштарының аҡсаһын алдаҡ юл менән үҙләштерә.
«27 сентябрҙә Рәсәй Эске эштәр министрлығының Өфө буйынса идаралығының тәфтиш идаралығы айырыуса ҙур күләмдә аҡсаны үҙләштереү йәки тотоноу тураһында енәйәт эше ҡуҙғатты. Банк вәкилдәренең ғаризаһы буйынса үткәрелгән тикшереү барышында юридик шәхестәргә операциялар башҡарыу төркөмө етәксеһе — Өфөлә йәшәүсе 1963 йылғы ҡатындың бер нисә граждандан ҙур сумма аҡса алыуы асыҡланды. Ул аҡсаны килем проценты арттырылған банк проекттарына һалырға вәғәҙә итә, әммә алынған аҡсаны банк кассаһына индермәйенсә үҙләштерә. Әлеге ваҡытта булған мәғлүмәттәр буйынса, дүрт гражданға килтерелгән зыян суммаһы 15 миллион һум самаһы тәшкил итә», — тип хәбәр иттеләр ""Башинформ""ға БР буйынса Эске эштәр министрлығының матбуғат хеҙмәтенән.
Әле енәйәттең сәбәптәре, зыян күреүселәр һаны һәм килтерелгән зыян күләме асыҡлана.
Эҙләнеүсенең билдәләре: 55-60 йәштәрҙә, буйы 170 сантиметр, тығыҙ кәүҙәле, оҙонса йөҙлө, зәңгәр күҙле, тура ҡыҫҡа сәсле. Ҡара-зәңгәр өҫ кейеме, ҡара классик салбар, аҡ күлдәк, ҡара жилет кейгән, үҙе менән көрән төҫтәге сумка йөрөтә.
«Әгәр Лилиә Тахаутдинованың ҡайҙалығын белһәгеҙ, һеҙҙән был хаҡта БР буйынса Эске эштәр министрлығының дежур часы телефоны: 8 (347) 279-39-02, БР буйынса Эске эштәр министрлығының ышаныс телефоны буйынса 8 (347) 279-32-92 йәки яҡындағы полиция бүлексәһенә хәбәр итеүегеҙҙе һорайбыҙ», — тип мөрәжәғәт иттеләр ведомствола граждандарға.
Башинформ. ","30 Сентябрь , 19:00",Сәйәсәт һәм хоҡуҡ,Na
https://bashgazet.ru/articles/s-y-s-t-m-kho-u/2023-09-30/ike-respublika-ara-ynda-he-m-tt-shlek-ny-ynasa-3460508,Ике республика араһында хеҙмәттәшлек нығынасаҡ,Республикабыҙҙы шулай уҡ ҡунаҡсыллыҡ өлкәһендәге ҡыҙыҡлы проекттар бәйләй.,"“Абхазия Республикаһы Еңеү һәм Бойондороҡһоҙлоҡ көнөн билдәләй. 30 йыл элек абхаз халҡы азатлыҡ хоҡуғын яҡлай. Был мөһим аҙым дәүләттең үҙаллы үҫешенә һәм халыҡ-ара берләшмәнең тиң хоҡуҡлы ағзаһы сифатында формалашыуына юл аса.
Шул ваҡыттан алып Абхазия Республикаһы ҙур юл үтә, төбәктең төп тармаҡтарында ҙур уңыштарға өлгәшә, һәм беҙҙең ил менән берлектә үҙенең киләсәген уңышлы төҙөүен дауам итә.
Республика Башлығы менән бергә ошо мөһим датаға арналған тантаналы сараларҙа ҡатнашам. Бөтә Башҡортостан һәм Хөкүмәт исеменән ҡояшлы Абхазиянан дуҫтарыбыҙҙы һәм партнерҙарыбыҙҙы ҡотлайым һәм планлы үҫеш һәм сәскә атыу теләйем.
Баш ҡалаларыбыҙ, туғандаш ҡалалар Өфө менән Сухуми араһындағы ара - 2500 саҡрым самаһы, әммә был картала ғына. Ысынлап та, абхаз халҡы беҙгә үҙенең рухы менән бик яҡын, иҡтисади, эшлекле һәм мәҙәни өлкәләрҙәге мөнәсәбәттәребеҙ йылдан-йыл нығыныуы осраҡлы түгел. Һуңғы ваҡытта ғына рәсми визиттар һәм эш осрашыуҙары үтә, улар үҙ-ара сауҙаны һәм инвестицияларҙы алға ебәреүҙә, кооперация бәйләнештәрен нығытыуҙа, эшҡыуарлыҡ берләшмәләренең тура диалогын киңәйтеүҙә ҙур практик роль уйнай.
Уңайлы климатлы, матур тәбиғәтле, ҡыҙыҡлы аш-һыулы һәм үҙенсәлекле традициялы бАбхазияға бөгөн меңәрләгән Рәсәй турисы килә. Республикабыҙҙы шулай уҡ ҡунаҡсыллыҡ өлкәһендәге ҡыҙыҡлы проекттар бәйләй. «Башҡорт-абхаз оҙон ғүмерлелеге» программаһы эшләй башланы, уның сиктәрендә киләһе аҙнала 46 кешенән торған төркөм өсөн танышыу туры ойоштороласаҡ. Сәфәр тамамланғас, унда ҡатнашыусылар менән осрашасаҡбыҙ, сәфәрҙе тикшерәсәкбеҙ һәм проектты артабан тормошҡа ашырыу тураһында ҡарар ҡабул итәсәкбеҙ.
Ике республика араһында тауар әйләнеше әлегә ҙур түгел, әммә уны арттырыу өсөн бөтә мөмкинлектәребеҙ бар. Һәм беҙ ошо йүнәлештә эшләйбеҙ. Экспортты үҫтереүҙең өҫтөнлөклө йүнәлештәре химия сәнәғәте продукцияһы, технологик ҡорамалдар, металдар, төҙөлөш материалдары. Башлыҡтың ҡушыуы буйынса Абхазия Республикаһында Башҡортостандың Сауҙа йортон асыу буйынса әҙерлек эштәре алып барыла.
Тағы ла бер тапҡыр байрам менән!” – тип яҙҙы социаль селтәрҙәге сәхифәһендә Башҡортостан Республикаһы Хөкүмәте Рәйесе Андрей Назаров.","30 Сентябрь , 18:15",Сәйәсәт һәм хоҡуҡ,Na
https://bashgazet.ru/articles/-bi-t-m-m-ni-t/2023-10-29/tamyr-ary-be-e-respublikanan-3497604,Тамырҙары беҙҙең республиканан ,Уның яҙмышы ябай булмай – балалар йортонда тәрбиәләнә,"Билдәле йырсы һәм музыкант Юрий Шатуновтың тамырҙары Йылайыр районында башлана. Был хаҡта Йылайыр район хакимиәте башлығы Борис Мелкоедов хәбәр итте. Уның һүҙҙәренсә, был фактты асыҡларға урындағы тыуған яҡты өйрәнеүселәр ярҙам иткән.
– Йылайыр районының күренекле яҡташтары менән билдәле булыуын беләбеҙ. Хәҙер был сиратҡа Юрий Шатунов өҫтәлә. Тыуған яҡтың тарихына битараф булмаған кешеләр ярҙамында Юрий Шатуновтың тамырҙары беҙҙең районда башланғанлығы асыҡланды. Был фаразды шулай уҡ тыуған яҡты өйрәнеүсе Геннадий Шарановтан булған мәғлүмәттәр менән сағыштырҙыҡ, – тип хәбәр итте Борис Мелкоедов.
Ул шулай уҡ Юрий Шатунов башҡарған йырҙар күңелгә ятыуы һәм моңло булыуы менән генә сикләнмәй, тип белдерҙе.
- Ысынында Юрий Шатуновтың йырҙары күңелгә яҡын, улар бер кемде лә битараф ҡалдырмай һәм айырым йылылыҡ тарата. Мәғәнәләренең береһе лә юҡҡа түгел. Йылайыр (Йылы йыр) - йылы йыр. Бында таланттар тыуа, моң-йырҙар ҙа үҙенсәлекле яңғырай, - тип хәбәр итте Борис Мелкоедов.
Хәтерегеҙгә төшөрәбеҙ, 1990-сы йылдарҙа популяр булған “Ласковый май” төркөмө солисы 2022 йылдың июнендә 50 йәшендә генә инфаркттан вафат булды.
Уның яҙмышы ябай булмай – балалар йортонда тәрбиәләнә. 1982-1984 йылдарҙа Юрий Шатунов Күмертау мәктәбендә белем алған. Ул саҡта уҡыу йорто Ю.А. Гагарин исемендәге 2-се мәктәп-интернат тип йөрөтөлгән, әлеге ваҡытта был уҡыу учреждениеһы республиканың беренсе Президенты Мортаза Рәхимов исемендәге Башҡорт республика гимназия-интернаты тип атала. Гимназияға таҡтаташ ҡуйыу идеяһын Мәскәү фанаттары тәҡдим иткән. Артистың һүрәте төшөрөлгән мемориаль таҡтаташты Новосибирскиҙа эшләгәндәр. Күмертауҙа 3-сө Башҡорт республика гимназия-интернатындағы музыка кабинеты уның исемен йөрөтә. 
Фото һәм мәғлүмәт сығанағы: https://t.me/bashkiria_ru/11473","29 Октябрь , 22:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-29/onotmayby-3497578,Онотмайбыҙ...,"Башҡортостандың халыҡ яҙыусыһы Ноғман Мусиндың хәтер кисәһенә Башҡортостан яҙыусылар союзы, журналистар, яҡташтары, фән әһелдәре, туғандары йыйылды","Башҡортостандың халыҡ яҙыусыһы Ноғман Мусиндың баҡыйлыҡҡа күсеүенә 31 октябрҙә ике йыл тула. Ошо көндәрҙә уның тыуған ерендә – Ишембай районының Ҡолғона ауылында яҙыусыға арналған сара үтте.    “Халҡыбыҙҙың яратҡан улы, ХХ быуаттың икенсе яртыһында әҙәбиәт донъяһына аяҡ баҫып, ХХl быуаттың тәүге яртыһында башҡорттоң нәфис йылъяҙмаһын яҙыусы Ноғман Сөләймән улы Мусинға мәңгелек төйәге Ишембай районы Ҡолғона ауылында ҡыҙы Нурсилә һәм ейәндәре Флюр, Марат, Тимур мемориаль комплекс ҡуйҙылар. Яҙыусының китаптары, аҡ боланы һынландырылған хәтер ташынан яратҡан ауылы ус төбөндәгеләй күренеп ята... Әйткәндәй, ейәндәр олатайҙарына торошло. Рауил Бикбаевтың Артуры, Ноғман Мусиндың Тимуры олаталарының исемен мәңгеләштереү буйынса күп эшләйҙәр. Рәхмәт һеҙгә, егеттәр!” – тип уртаҡлашты Мифтахетдин Аҡмулла исемендәге Башҡорт дәүләт педагогия университеты уҡытыусыһы, филология фәндәре кандидаты Зәки Әлибаев.
Башҡортостандың халыҡ яҙыусыһы Ноғман Мусиндың хәтер кисәһенә Башҡортостан яҙыусылар союзы, журналистар, яҡташтары, фән әһелдәре, туғандары йыйылған. Яҙыусы исемен йөрөткән Ҡолғона мәктәбендә, зыяратта, ауыл мәҙәниәт йортонда барлыҡ саралар ҙа Ноғман Мусин тормошо һәм ижады хаҡында хәтирәләре үрелеп бара.
Белешмә:
Ноғман Сөләймән улы Мусин 1931 йылдың 17 июлендә Башҡорт АССР-ының Маҡар районы (хәҙер Ишембай районы) Ҡолғона ауылында тыуған. 1937-1944 йылдарҙа Ҡолғона ауылында ете йыллыҡ мәктәптә уҡый. 1947 йылда Маҡар урта мәктәбен тамамлай һәм шунда уҡ уҡытыусы булып хеҙмәт юлын башлай. 1949 йылда Стәрлетамаҡ уҡытыусылар институтында белем алыуын дауам итә. 1951 йылда ҡулына диплом алғас, Маҡар район мәғариф бүлегендә инспектор вазифаһын башҡара һәм йыл аҙағында хәрби хеҙмәткә алына. 1953 йылда армиянан ҡайтҡас, “Совет Башҡортостаны” гәзитендә әҙәби хеҙмәткәр, унан һуң Ҡолғона ауылында дүрт йыл уҡытыусы булып эшләй. Ә 1958 йыл Өфөгә килеп, “Ағиҙел” журналында — бүлек мөдире, яуаплы секретарь, 1962 йылдың башынан “Совет Башҡортостаны” гәзитендә әҙәби хеҙмәткәр булып эшләй. Ноғман Мусин Башҡорт дәүләт университетының киске бүлеген тамамлай, һуңынан “Ағиҙел” журналында бүлек мөдире, Башҡортостан телевидениеһында, унан Башҡортостан китап нәшриәтендә мөхәррир булып эшләй.
Ноғман Мусина 2021 йылдың 31 октябрендә баҡыйлыҡҡа күсте.
Фото: /vk.com/zakiarslanovit","29 Октябрь , 18:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-29/y-me-ll-balamy-3497350,"Һөйөүме , әллә баламы?",Гөлсимә йәшлектәге был аҙымы  өсөн ғүмер буйы өҙгөләнде," Был тормошта  Гөлсимәнең барыһы ла бар. Яратҡан ире, мәктәптә яҡшы билдәләргә уҡып йөрөгән улы, күңел һалып башҡарған эше, етеш донъяһы. Бер хәсрәтһеҙ, бер нәмәгә мохтажлыҡ кисермәй йәшә лә йәшә лә бит. Ләкин күңелен ғүмер буйы һыҡратҡан бер әрнеүе бар Гөлсимәнең. Йылдар үткән һайын үҙен нығыраҡ һиҙҙертеп иҫенә төшә . Ул - 15 йыллап күрмәгән ҡыҙы Айзилә.
Ул уны балалар табыу йортонда түгел, ә тәүге ирендә ҡалдырып, мөхәббәте артынан сығып китте. Йәшлектәге был аҙымы аҙаҡ ғүмер буйы йөрәген әрнетте.
Гөлсимә ата-әсәһенән бик йәшләй ҡалды. Шуға мөктәптә яҡшы уҡыһа ла, юғары уҡыу йортонда иркәләнеп кенә атай-әсәй елкәһендә уҡыу бәхете теймәне. Апай-ағайҙары ла һәр береһе үҙ мәшәҡәтенә батҡайны.  Гөлсимә мәктәпкә һуң пионервожатый булып эшкә керҙе. Тырышып, бөтә күңелен һалып башҡарҙы хеҙмәтен. Матур , аҡыллы ҡыҙға егеттәр ҙә иғтибар итмәй ҡалманы. Шулай ҙа быйыл ғына юғары уҡыу йортон тамамлаған Ғаяз уның артынан бер тотам ҡалмай йөрөй башланы. Уҡытыусылар ғаиләһендә үҫкән егет  үҙе тәртипле, үҙе аҡыллы. Ләкин һәйбәт тип кенә йөрәккә бойороп булмай. Ҡыҙ оҙаҡ үҙенең күңеленә оҡшағанын эҙләне.  
–Был заманда ҡайҙан табаһың Ғаяз кеүек һәйбәт егетте. Уны һайламаһаң , аҙаҡ үкенерһең, – тигән кәңәштәрен бирҙе уҡытыусылар ҙа, туғандары ла.
Мәктәптән тыш барлыҡ саралар бергә үтә. Ошо рәүешле улар бер-береһенә яҡынайҙы. Егет ҡыҙға бөтә яҡлап та терәк-таяныс булды. Гөлсимә Ғаяздың гел эргәһендә булыуына өйрәнеп китте.  Егет тәҡдим яһағас, унан да яҡшыһын тапмаҫмын тигән уй менән ризалыҡ бирҙе.
Ҡәйнәһе, ҡайныһы йортонда йәшәүе  уңайлы ине Гөлсимәгә. Ҡәйнәһе эштән ҡайтыуына бөтә эшен бөтөрөп, ашарға бешереп ҡуя.
–Ситтән тороп булһа ла пединститутҡа уҡырға ин.  Һиңә һөнәр алырға кәрәк, – тигәс, ҡәйнәләренең был кәңәшен дә тыңланы. Сөнки үҙенең дә ире менән тиң булғыһы, уҡытыусы булып эшләгеһе килә ине.
Бер йылдан бәләкәстәре Айзилә тыуҙы. Ҡәйнәһе балаһын ҡарағас, уҡыуы өҙөлмәне, ярты йыл һайын сессияһын барып тапшырҙы. Шулай итеп өсөнсө курсҡа ла барып етте. Яҙмышын хәл итә торған ваҡиға ла ҡышҡы  имтихандар ваҡытында булды.
Төркөмдәштәре менән күмәкләп Иҫкесә Яңы йылды билдәләргә  ниәтләнеләр. Байрамда Гөлсимәнең эргәһенә Өлфәт исемле егет тура килде. Элек дәрестәр мәлендә артыҡ иғтибар итмәһә лә, әле һүҙҙәре тиҙ беректе. Гөлсимә хатта бер аҙға ире барлығы тураһында ла онотто. Аралашыу бының менән генә туҡталманы.Өлфәт имтихандарға әҙерләнгәндә ярҙам һорап Гөлсимәгә килә башланы. Әле бер лекцияһын алып торҙо, әле икесеһен. Рәхмәт йөҙөнән Гөлсимәне  кафеға саҡырҙы.
Йәш ҡатын  бының яҡшыға илтмәүен аңлай ине, ләкин “Өлфәт – дуҫ ҡына” тип күңелен йыуатты, ауылға ҡайтҡас, барыһы ла онотолорона өмөт итте.
Ләкин  Өлфәт уға башкөллө ғашиҡ булғайны.  Хатта Гөлсимәнең кейәүҙә икәнлеген, балаһы барлығын белһә лә үҙенең хистәренә хужа була алманы. Гөлсимә ауылға ҡайтып киткәс тә, уңайы сыҡҡан һайын  шылтыратты, хәлдәрен белеште.
Йәйге сессияла аралашыуҙы туҡтатам, ныҡлап әйтәм, тигән ҡәтғи ниәт менән барһа ла, Гөлсимәнең был уйы килеп сыҡманы. Улар хис-тойғоларына ҡаршы тора алманы.  
Өлфәтте күреп башы әйләнде,  ире лә, балаһы ла онотолдо. Егет менән үткән һәр минут күңеленә рәхәтлек бирҙе. Өлфәтте  оноторға кәрәклеген аңлаһа ла, быны эшләй алманы.
–Айырыл иреңдән, сыҡ миңә кейәүгә , балаңды ла алып  кил. Бергәләп үҫтерербеҙ. Йәшәргә минең  фатир бар, эш урынын да үҙемдең  мәктәптән белешеп ҡуйырмын, –тигән һүҙҙәренә иҫерҙе Гөлсимә. Өфөләге тормош үҙенә тартты.Ире үҙенә тиң булмаған һымаҡ тойолдо.
–Ярай, ҡайтып һөйләшермен, – тине ул артыҡ вәғәҙә бирмәй генә һәм ауылына ҡайтып китте.
Был юлы өйҙәгеләр күңелһеҙ генә ҡаршы алдылар Гөлсимәне.
–Һинең ҡалала икенсе ир менән осрашып йөрөүең беҙгә ишетелде. Беҙ һине уҡытырға , кеше итергә тырышлыҡ. Аш менән атҡанға, таш менән атыуың ошо буламы? Ана, кейемдәреңде сумаҙанға йыйып ҡуйҙыҡ. Ал да сығып кит. Бала беҙҙе менән ҡала, –тине ҡәтғи итеп ҡәйнәһе.
Ә ире һөйләшеү түгел, Гөлсимәне күрергә лә теләмәне. Ул ҡатынының хыянатын кисерә алманы.  
Шулай итеп, уйламағанса тиҙ генә тормош юлдары айырылды. Ҡәйнәһе баланың үҙҙәрендә ҡалыуы өсөн дә барлыҡ тырышлығын һалды. Зәп-зәңгәр күҙле өс йәшлек Айзилүген шулай ҡәйнәһенең йортона ҡалдырып китте. Яҙмышының бындай боролош алырын уйламан Гөлсимә бик өҙгөләнде.
Өлфәте уны балда -майҙа йөҙөрөп кенә йәшәтте. Ҡатыны өсөн өҙөлөп торҙо. Коллектив, таныштары өсөн улар үрнәкле ғаилә, оҙаҡ йылдар эшләгән абруйлы уҡытыусылар ине.
Ауылына ҡайтҡанынада нисә тапҡыр барҙы икән ул ҡыҙын күрергә. Ләкин ҡәйнәһе тупһанан да үткәрмәне.”Баланың күңелен яралап йөрөмә. Уның әсәһе бар. Донъяға килтергән әсә түгел, уны ҡарап үҫтергәне әсә”,– тип ҡырт киҫте.
Гөлсимә белә ине Ғаяздың яңынан өйләнеп йәшәп ятҡанын. Шулай ҙа сабыйына ҡарата һағыныу хисен баҫырлыҡ түгел ине шул.
Айзиләгә нисек барып өндәшергә, үҙенең ҡылығын нисек аҡларға белмәй, йылдар артынан йылдар үтте. Ситтән генә уның яҙымышын һорашып, белешеп торҙо.  Айзиләнең баш ҡалаға педагогия университетына уҡырға инеүен ишетеп бик һөйөндө. Бер ҡалала йәшәгәс, күрешеү юлдары ла асылыр, тип өмөтләнде. Хатта ҡайһы ятаҡта, нисәнсе бүлмәлә йәшәгәнен дә белеште.
Бер көндө күп итеп күстәнәстәрен алды ла бөтә батырсылығын йыйып, ҡыҙы янына китте.
Йөрәге атылып сығырҙай булып барып инде бүлмәләренә.
–Миңә Айзилә кәрәк ине, –тине ул ишек асыусы ҡыҙға.
-Инегеҙ Айзилә бында,- тигән яуапҡа бер мәл күҙҙәре ҡараңғыланып китәндәй булды.
Бүлмәнең төпкө мөйөшөнә урынлашып алған ҡыҙын шунда уҡ таныны Гөлсимә. Үҙенең йәш сағына оҡшап тора ине ул.
–Айзилә, ҡыҙым. Мин һинең атайың яғынан туғаның. Беҙ аралашып йәшәмәнек, шуға мине күргәнең юҡ. Элек атайым менән һинең олатайҙарың һүҙгә килешкәндәр ҙә , шуға  аралары өҙөлгән, – тип алдарға мәжбүр булды Гөлсимә.
Айзилә менән матур ғына итеп һөйләшеп ултырҙылар. Ҡыҙы менән  күрешкәндән  һуң йөрәге бер аҙ баҫылғандай тойолдо.  Икенсе тапҡыр үҙенә саҡырып, адресын тотторҙо. Ләкин был турала әлегә ата-әсәһенә әйтмәҫкә кәңәш итте. Быны электән аралашмағас, оҡшатмаҫтар тиеп аңлатты.
Килде Айзиләһе. Әллә нисә тапҡыр саҡырғас, бер шәмбе көн Гөлсимәнең ишеген ҡаҡты.
Иренә серен әйтһә лә, улына  алыҫ туғаным тип таныштырҙы. Ризыҡтың  ниндәйен генә әҙерләмәне. Өлтөрәп йөрөнө ҡыҙы алдында. Һыйланып, ҡунып,  ял итеп ҡайтып китте Айзиләһе. Күстәнәстәрен дә мул итеп бирҙе,бер аҙ аҡса тотторҙо.Был Гөлсимәнең күңеленә шул тиклем ҙур ҡәнәғәтлек тойғолары бирҙе.
Тиҙҙән Айзилә үҙенең курсында уҡыған Дамир исемле  егет менән дуҫлаша башланы. Бик әҙәпле,  аҡыллы егет Гөлсимәгә лә оҡшаны. Йыш ҡына улар икәүләшеп килеп киттеләр.
Бер көндө Айзилә ҡояштай балҡып килеп инде һәм Дамирҙың кейәүгә сығырға тәҡдим яһауын һәм үҙенең ризалашыуын белдерҙе. Гөлсимә лә ҡыҙы өсөн шат ине.
Тиҙҙән Айзилә ауылына Дамир менән бергәләп ҡайтып китте. Ата-әсәһен егете менән таныштырға теләне. Ләкин икенсе аҙнаһына Гөлсимә янына ҡыҙы иларҙай булып килеп инде.
–Атай-әсәйем дә, өләсәйем дә кейәүгә сығыуыма ҡаршы. Хатта минең ауырлы булыуыма ла иғтибар итмәнеләр. Бала табып, уҡыуыңды ҡалдырыр булһаң, бер тин дә ярҙам итмәйәсәкбеҙ, ҡайтып та йөрөмә тинеләр, – тине Айзилә күҙ йәшенә быуылып.
–Айзилә, улай өҙгөләнмә. Һинең яныңда һине яратып, һинең өсөн өҙөлөп торған Дамирың бар. Мин дә ярҙам итергә әҙер. Бер-берегеҙҙе тапҡанһығыҙ икән , өйләнешегеҙ. Сабыйың да уҡыуыңа ҡамасауламаҫ, үҙем ҡарашырмын. Ә уҡыуыңды , ысынлап та, туҡтатырға кәрәкмәҫ. Был ваҡытлыса ғына һынау бит, –тине Гөлсимә ҡыҙын ҡосаҡлап.
Айзиләнең күңеле үҫеп, йөҙө нурланып балҡып китте. Был шатлығы менән бүлешергә Дамиры янына ашыҡты.
ЗАГС-ҡа ғариза биреп, был ваҡиғаны иң яҡын кешеләре менән генә билдәләнеләр. Йәштәр үҙҙәре шулай хәл иткәйне. Гөлсимәнең эштән биргән бер бүлмәле фатирҙарында йәш ғаилә тормош башланы.. Дамир уҡып та, эшләп тә өлгөрҙө. Гөлсимә лә ҡулынан килгәнсә ярҙам итте, быға ире лә ҡаршы түгел ине.  
Гөлсимә  әллә нисә йылдар йөрәгендә һаҡлап йөрөгән серен Айзилә сабыйы менән балалар табыу йортонан сыҡҡан көндө әйтте.
–Айзилә, һин бер ҙур серҙе белергә тейешһең. Һинең алда минең ҙур ғәйебем бар. Шуны аңлап ғәфү итһәң ине, – тип бер тында бөтә тормош юлын һөйләп бирҙе.
Айзилә был хәбәргә әллә ни аптыраманы ла һымаҡ.
–Үҙемә ҡарата шул тиклем йылылыҡты, һөйөүҙе тойҙом мин. Әсәйҙәргә генә хас тойғоно  башҡа хис менән бутау мөмкин дә түгел . Икенсенән, мәктәптә уҡығанда бер класташымдың “Һинең үҙеңдең әсәйең Өфөлә,һинең менән йәшәгәне ысын әсәйең түгел” тигән һүҙҙәре лә күңелгә инеп ҡалғайны. Ышанмаһам да, күңелемдә һәр ваҡыт был шик йәшәне. Үпкәләмәйем, һиңә. Сөнки һин миңә шул тиклем ауыр саҡта ярҙам ҡулыңды һуҙып, мине ни тиклем яратыуыңды дәлилләнең, –  тип ҡосаҡлап алды.
Иңенән ҙур йөк төшкән һымаҡ булды Гөлсимәнең. Тормошонда яңы маҡсат, яңы ынтылыш барлыҡҡа килде. Тиҙҙән фатирын да ҡыҙы исеменә күсерҙе. Ейәнен дә ҡарашты, ә  Айзилә уҡыуын  ташламай ғына юғары белемле булды. Студент йылдарында ул үҙ  яртыһын да тапты, дипломын да алды. Бәхетенең тулы булыуы өсөн тап әсәһенә рәхмәтле ул.
Ә бөгөн ул ире һәм сабыйы менән ауылға йыйына...
  Автор фотоһы.
 ","29 Октябрь , 11:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-28/ser-3497251,СЕР ,"— ... Абитур саҡта мин ауылдаш апайҙарға барып йөрөгәйнем. Ул апайҙың төрмәнән ҡайтҡан улы бар ине, ҙур ағай кеше ине инде. Ә минең егетем бар ине армияға оҙатҡан, иҫләйһеңме?..","ХикәйәМиләүшә ҠАҺАРМАНОВА
Ҡалтырап төштөм. Әле телефондан һөйләшкәндән генә лә. Күҙмә-күҙ осрашыуҙа ни эшләрмен икән? Әллә бөтөнләй ҡасып ятып ҡалырғамы?
Уй-тойғоларымды йыйып ала, йыйып ҡына тәртипкә һала алмай сәбәләнеп ҡаңғырып киттем. Һыҙырып әрләйем үҙемде:
— Йә инде, ҡыҫылмаған ерең юҡ! Башыңа бәлә алырға тигәндә һиңә ҡуш!
...Ҡалайтһам да китеп барам әле осрашыуға. Телефон аша һөйләшкән әҙәм баҙар йәрминкәһенә ит алып килдем, шунда килеп кит, тигәйне. Ни булһа ла булыр, тип, аллаға тапшырып...
Бынан йыл ярым самаһы элек, китап сығарып һатып ятҡанда, бер танышым, кемгәлер китап кәрәк ине, тип, интернет аша смс яҙҙы. Мин адресымды бирҙем. Был хәҙер яуап итеп ҡыҙыҡ ҡына эстәлекле хат һалды. “Дилара тигән ҡатын һиңә сәләм әйтә. Һеҙ ҡасандыр бергә абитуриент булғанһығыҙ, ул уҡырға инә алмай ҡайтып киткән. Дилара бөгөн онкологияла. Һинең бер-ике әҫәреңде уҡыған да, китабын алып килеп китмәҫ микән, һөйләшергә һүҙем дә бар ине, ти”. Кеше йомошона артыҡ йүгерә һалып китә торғандай түгелмен былай. “Китап яҙырлыҡ яҙмышым бар, килеп тыңла” тип саҡырыусылар ҙа аҙ түгел ул. Әйтерһең, һәр кемдең тормошон тота килеп яҙып һалып була. Шулай ҙа бындағы “онкология” тигән һүҙ ҡабарып килгән мин-минлегемде баҫа, тыя ине. Һәм мин танышым биргән номерға шылтыратмай булдыра алманым.
— Иҫләйһеңме мине? – тип шыбырлап ҡына өндәшә теге яҡтан ҡатын-ҡыҙ тауышы. – Һеҙ Гөлдәр, Сулпан тигән ҡыҙҙар бергә йәшәнегеҙ. Мин һеҙгә килә торғайным, кистәрен бергәләп “дух” саҡыра торғайныҡ?
Юҡ, иҫләмәйем быны. Исемен дә хатта хәтерләй алмайым.
— Әлләсе... Күрһәм иҫләр инем, былай ҡапылда күҙ алдына килмәй, - тигән булам инде йомшартып.
— Килеп китә алмаҫһыңмы икән?.. Ҡыйын булмаһа...
Был дауаханаға минең килгәнем юҡ икән. Атамаһы уҡ күңелгә шом һала. Һағайып ҡына индем, палатаһын эҙләп таптым. Эстәге дүрт карауатта ятҡан ҡатын-ҡыҙҙарҙың һәр береһенә тексәйеп сыҡһам да, таныш йөҙ тапманым. Тегеләр ҙә миңә төбәлеп китте.
— Дилара кәрәк ине...
— Мин-мин, мин бит, - тип ҡулын болғай иң төптәге. Шыбырлап өндәшеүен ишетмәй торам икән.
Ҡатындың янына килеп ултырҙым. Ул оҙаҡ итеп ҡулымды ҡыҫты. Һалҡын тарамыш бармаҡтарын ысҡындырмай, ҡушуслап йәбешеп ята бирҙе. Унан мине палаталаштары менән таныштырҙы. “Фәлән фәләнова, шундай-шундай, минең йәшлек танышым” тип бышылданы. Әйткәндәрен дә мин генә ишеттем шикелле.
Хәтерләй алманым “йәшлек танышым”ды. Ул һөйләгән уртаҡ таныштарҙы беләм, тик уның үҙен бөтөнләй күргәнем дә булмаған кеүек. Диалекты ла ят, “һ” урынына “с” менән һөйләшә, ундайҙы ла онотмаҫ инем кеүек. Нисек кенә булғанда ла, уны был хәл артыҡ аптыратманы. “Элек мин тулы инем ул, әле ныҡ ябыҡҡанмын, күптәр танымай” тип кенә аҡланды ла, үҙем менән ҡыҙыҡһынды. Инде килерен килеп, ҡаршыһына ултырып алғас, һөйләмәй ҡайҙа бараһың? Бынауындай торошта ятҡан кешегә етмәһә. Ана шул ул белгән абитур саҡтан алып, теҙеп-теҙеп тороп тормошомдо бәйән итергә тура килде. Сөнки Дилара һорау өҫтөнә һорау бирә, туҡтаһам “шоннан соң ни булды инде” тип этәреп ебәреп кенә ултыра. Шулай, үҙем һөйләшеп ултырам, үҙем аптырайым. Бығаса бындай хәлгә ҡалғаным булмағайны әле. Таныш та, таныш түгел дә кеүек кеше менән түгелеп һөйләшеп ултырыуымды әйтәм...
Алып килгән һыйымдан баш тартты Дилара. Торба менән генә ашай ала икән үҙе. Тамаҡ юлында булған шешен алдыртҡан. Тауышы ла шыбырлап ҡына шуға. Уға ҡарап нисек йәлләп сирылып ҡалған булһам, шунан яҙыла алмайым. Илағым да, һыйпап йыуатҡым да, был тирәнән сыға һалып ҡасҡым да килгәндәй. Ҡатын минең хәлемде аңлап йылмая:
— Ҡурҡма, был бит йоғошло сир түгел.
Беләм дә ул, тик барыбер ауыр... Ә уларға? Уларға нисек ауырҙыр инде...
— Хәлең нисек һуң, Дилара? Ниндәйҙер өмөт барҙыр бит? – тигән һорауҙы бирергә, ниһайәт, баш етә.
— Әллә инде... Берәй йыл йәшәлгәндә һәйбәт булыр ине, - ҡатындың яуабынан тағы шаҡырайып ҡалам.
— Ғаиләң барҙыр бит?
— Бар. Биш ҡыҙым бар минең!
— О-о!
— Ҙурҙар инде, Аллаға шөкөр. Ирем килеп тороп һәйбәт минең.
Быларҙы әйткәндә Дилараның йөҙө ҡояштай балҡып, хатта тауышы ла сығып киткәндәй булды.
— Барыһы ла яҡшы ул минең, матур йәшәнек, бер үпкәм юҡ... Тик бер серем бар. Шул серҙе һиңә һөйләйемме?
Ниндәйҙер шундай бер хәбәр булып ҡуйыр инде тип биҙерәп кенә ултыра инем былай ҙа – бына һиңә.
— Ә нишләп миңә? – тип көлөп ҡарайым.
— Яҙышаһың бит, кәрәк булыр ине берәй ерҙә шундай бер сюжет, - үҙе мине күндерергә теләгәндәй ынтылып ҡулымды һыйпап уҡ ҡуйҙы. – Берәүгә лә һөйләй алмайым быны. Әллә күпме ынтылып ҡараным – булманы. Әхирәттәрем дә бар, туғандарым да. Ана шул серем мине ауырыу иткәндер ҙә тип уйлайым...
Быныһы беренсе осрашыуыбыҙ булды. Тәүгеһендә әллә нимә һөйләй алманы ҡатын. Күберәк мине һөйләндерҙе лә, әллә артыҡ тулҡынланыуҙан, әллә хәле лә шул сама ғына булып, йоҡоһо килде лә ҡуйҙы.
— Арыныңмы? – тип һорауыма яуап та бирә алманы, күҙҙәрен йомоп тынып ҡалды. Миңә шым ғына сығып китеүҙән башҡа сара ҡалманы.
Ошо күрешеүҙән һуң яңы танышым миңә йыш ҡына шылтыратыусан булып китте. Трубканы алһаң ябай ғына итеп: “Нишлисен?” ти. Мәленә ҡарап көлкө лә килә, йән дә көйөп китә был һорауға. Күп осраҡта ҡыҫҡа ғына итеп “эштәмен” тим. Йәғни, ваҡытым юҡ. Кәйефем булғанда аҙыраҡ сурытып ебәрәм. Унда уның да күңеле була. Эшемде, балларымды, туғандарымды һорашып бөтә. Әйтерһең уларҙы белә. Шундай ҡыҙыҡһыныусанмы, иғтибарлымы ҡатын инде ул. Туғандарыңдың, танышатырыңдың түгел, үҙ хәлеңде үҙең белмәй сабып йөрөгәндә, ул шулай ҡапыл туҡтата ла яйлап тороп төпсөнөп һөйләттереп ала. Нисектер, һине кемдер ҡайғыртҡан, уйлаған кеүек тойғо ярала биреп ҡуя шул саҡ. Ҡыҙыҡ инде...
Икенсе тапҡыр беҙ яҙға ғына күрештек. Дилара күпме генә саҡырһа ла мин бара алманым. Ваҡыт та, ваҡытынан бигерәк артыҡ теләк тә булманы шикелле. Ысынында мин уны белмәйем һәм, дөрөҫөн генә әйткәндә, белергә лә теләмәйем, тик әлеге сирле булыуы ғына мәжбүри аралаштыра ине.
Ҡатын мине дауахананың баҡсаһында ҡаршы алды. Ағас күләгәһе аҫтындағы эскәмйәлә һүнеп барған шәм шикелле булып ҡына ултыра ине бахырҡай. Йөрәгем ҡыҫылып китте. Ҡаҡса яурындарынан ҡосаҡлап һөйгән булдым. Ул да мине күреүгә бала шикелле шатланды.
— Китабыңды уҡып бөттөм. Илап-көлөп инде... Әллә нисә палатаға күсеп йөрөнө инде, — тип һөйөнөсөләй һалды.
— Яҡшы, һиңә оҡшағас булған, - тием.
Дилара ике айға ҡайтып та килгән икән. Әле ҡабаттан һалғандар.
— Киттем, унда күҙ көйөгө булып ултырғансы. Барыбер бер нәмәгә эшкинмәйем өйҙә, - ти. Ире ауыл фермеры икән, мал үрсетә, ит менән кәсеп итә икән. Ҡыҙҙарының бишеһе лә кейәүҙә, төрлө тарафтарҙа йәшәйҙәр. Әсәйҙәрен алмашлап килеп ҡарап, тәрбиәләп торалар. Ире лә ике-өс көн аша ошонда, яҡын райондандар.
Ғәҙәттәгесә, ҡыҙыҡһыныуҙарын ҡәнәғәтләндереп бөткәс, Дилара тәүге осрашыуҙа башлаған хәбәренә кире ҡайтты.
— Теге юлы сер тип башлағайным бит әле, иҫләйһеңме?
— Эйе, тигәйнең.
— Тик мин үлмәйенсә яҙма, йәме?
— Ыста, кит, алйот! – хәлен белһәм дә, бындай һүҙ бигерәк мәрхәмәтһеҙ ине.
— Һуңынан тотонорһоң, бәлки. Бәлки, бөтөнләй онотоп та ҡуйырһың...
Дилара бер генә тәрән һуланы ла, ауыҙын ҡолағыма терәй уҡ яҙып бышылдап һөйләргә тотондо. Ваҡыты-ваҡыты менән тауышы бөтөнләй өҙөлөп-юғалып китте. Башымды эйә биреп “Нимә тинең” тип ҡабаттан әйттерҙем, ишетеп етмәй сытырайҙым. Ул хәл йыйып алды ла, тағы дауам итте.
— ... Ана шул абитур саҡта мин ауылдаш апайҙарға барып йөрөгәйнем. Ул апайҙың төрмәнән ҡайтҡан улы бар ине, ҙур ағай кеше ине инде. Ә минең егетем бар ине армияға оҙатҡан, иҫләйһеңме? Әй, иҫләмәйем тинең бит әле...
Егетем минән ике йәшкә өлкән ине, арминянан ҡайта торған мәле ине инде. Ауылдаш апай отпускыға ҡайтып китте лә, миңә гөлдәренә һыу һибеп йөрөргә ҡушты. Улы яҡшылап өйҙә тормай ине.
Бер мәл мин уларҙа ванна йыуынып сығып йөрөһәм, улы ҡайтты. Бик күңелле мәле булдымы, шаяртып маташты. Был ағай миңә оҡшай ине. Тик ул өлкән һәм күптән инде үҙ тормошо менән йәшәгән кеше. Был миңә шарап тәҡдим итте, мин үҙемдең ҙур ҡыҙ икәнлегемде иҫбатларға теләпме, эстем. Унан тағы ла берәр бокал эстек һәм... ахырҙа мин шунда тороп ҡалдым. Был хәл тағы ла ике-өс тапҡыр ҡабатланды. Әүрәнемме уға, арбалдыммы, имтихандар ҙа, башҡаһы ла онотолдо...
Уҡырға инә алмай ҡуйҙым бит инде. Ауылдаш апай ҙа ҡайтып төштө. Улы менән арабыҙ өҙөлдө лә, бер, юлына сыҡҡайным: “Миңә эҫенмә, яҡшы тормош вәғәҙә итә алмайым”, - тип китеп барҙы. Ай тирәһенән үҙемде насар тоя башланым. Ашайым да ҡоҫам, ашайым да ҡоҫам. Әммә барып тикшерелер урыным, ышанып кәңәшләшер кешем юҡ. Шулай ҡаңғырып йөрөгәндә егетем ҡайтып төштө. Нимә тип әйтһәң дә әйтерһең инде мине, шул ваҡыт уны файҙаландым да ҡуйҙым. Ике-өс аҙанан уға ауырлы икәнлегемде әйттем. Егетем, әлеге ирем инде, йәһәтләп никах уҡытты, ашығып туй үткәреп ташланыҡ. Шунан алып йәшәп ятабыҙ.
Дилара әллә уйҙарына батып, әллә ял алыуға туҡтай. Инде тарих эсенә инеп киткән мин уға ҡарап ҡалам. Көтәм. Артабан белге килә бит.
— Ауыр үткәрҙем ауырымды, эстән янып йөрөгәнгәме, серем асылыуҙан ҡурҡып ҡалтыранып йәшәүгәме, ауырыным да ауырыным. Ирем ҡалаға эшкә төшөп, мин дә шунда учетҡа торғанлыҡтан, баланың срогын төпсөнөүсе булманы. Иремә ете айлыҡ булып тыуҙы, алдан булды инде, тинем. Ул ышанды. Бары ҡәйнәм генә, бер ҙә ете айлыҡҡа оҡшамай, шап-шаҡтай бит, тип нимәлер һиҙгәндәй һөйләнде лә, тынды.
Тик был ғына түгел әле. Балалар тыуҙырыу йортонда ла аңлашылмаған хәл булды. Бөтөн бәхетһеҙлек бер миңә, тигәндәй. Баланы ауыр таптым тигәйнем бит, ҡыҙым да бәләкәйс, хәлһеҙ генә тыуҙы. Үлсәгәндәрендә ике килонан саҡ ҡына үткәйне, күреп яттым. Иртәнсәк миңә биркаһыҙ кәүҙәле генә баланы алып килделәр. Бының йөҙ һыҙаттары ла башҡа. “Был минең балам түгел” тим. Медсестра баланың биркаһын эҙләп китте лә, йөрөп килеп, “бөтә баллар ҙа бирка менән, ошо һинеке, башҡаныҡы түгел” – тип был баланы миңә тотторҙо ла китте...
— Нисек инде, “тотторҙо ла китте”? – тип бәреп туҡтатам.
— Миңә яңы ун һигеҙ тулған, үҙем баламын, аңлайһыңмы?.. Аңралыҡ та, ҡыйыуһыҙлыҡ та... һәр хәлдә баламды эҙләп даулап йөрөр көс тапманым... Күреп торам был мин тапҡан бала түгел, әммә өндәшә алманым.
— Шунан?!
— Шунан шул баланы алып сыҡтым. Егерме ете йәш инде уға, үҙе ике балалы әсәй хәҙер.
Шымып ултырҙыҡ. Нимәлер тип әйтеп йөпләр ҙә, хатта һорашыр һүҙ ҙә табылмай ине.
— Артабанғы йәшәйештә ошо серҙе ҡалайтырға белмәй көн иттем. Иремә йә хәҙер инде ҡыҙымдың үҙенә әйтәйем тиһәм, тағы баланың кем икәнлеген дә аңлатып булмаҫ кеүек. Кемһең тип әйтәһең уға хәҙер, ә?
— Аптырайым...
— Шулай шул бына. Ана әйтеләм, бына әйтеләм тип шул сер тап бына ошо тәңгәлемдә – тамаҡ төбөмдә генә торҙо ул, беләһеңме? Муйын төбөн гел яндырып торғандай, ҡайһы саҡ быуып-быуып алғандай ине. Һәм шул сер ауырыуға әйләнеп, бына инде, үҙемде ағыулап бөттө. Ошо серемдән үлеп барамдыр ул мин.
— Һы... – аҙыраҡ ултырғас мин дә телгә киләм. – Ҡыҙыңа әйтеү кәрәкмәҫтер... Ысынлап нимә тип әйтәһең хәҙер уға? Мин һине икенсе ирҙән табып, унан юғалтып... нимә тип әйтеп аңлатып була һуң?
— Эйе.
— Ә иреңә әйтеү-әйтмәүҙе үҙең ҡарайһың инде. Ә, бәлки, уға ла кәрәкмәйҙер был сер. Балаһын яратып үҫтергән бит инде. Башҡа балларың да апайҙарын бер туған итеп белеп өйрәнгән.
Дилараның хәле еткәнсе ултырҙыҡ ул көндө шулай аптырашып, “аһ-уһ” итеп. Тик аныҡ ҡына бер фекергә килә алманыҡ. Был хәлдә беребеҙ ҙә нимәлер хәл итә алырлыҡ та, аҡыллы ғына уй уйлап табырлыҡ та булмай сыҡтыҡ. Артабанғы һөйләшеүҙәр тик телефон аша ғына барҙы. Унан тора-бара был ҡатын миңә шылтыратмай ҙа башланы. Мин шылтыратһам алманы. Һәм аҙаҡ был номер һүнеп тә ҡуйҙы.
Бөгөнгө шылтыратҡан кеше шул Дилараның иремен, тип тора. Йыл ярым элек һөйләшелгәндәр ҡабаттан баштан үткәндәй булды. Аңлауымса, Дилара был донъяла юҡтыр инде, тип уйлайым. Һәм был был әҙәмдең миңә ниндәй һүҙе барҙыр, тип, китеп барыуым.
Ауыл хужалыҡтарының көҙгө баҙары геүләп тора. Телефондан бәйләнешкә инә-инә йөрөп саҡ эҙләп таптым тегене. Ҡарап тороуға һөймәлекле генә ҡәҙимге ауыл ире. Бер-беребеҙҙе һынап ҡарашып алдыҡ. Хәл-әүәл һорашҡан булдыҡ. Артабан һүҙ ялғанманы.
— Диларам миңә бик матур хат ҡалдырған ине. Һөйөү хаты, — ир был хәбәренән оялғандай итеп ҡарашын ситкә юллатты.
— Ә-ә... һәйбәт йәшәйбеҙ тигәйне шул.
— Эйе, насар йәшәмәнек беҙ уның менән. Бына, шул хатында ул бер серем ҡалды, әгәр белергә теләһәң, ошо номерҙан һорарһың тигән, теләмәһәң, өндәшмә тигән.
— Ыста... – мин хәҙер бөтөн теге серҙең эйәһе үҙем булып ҡалғандай инем.
— Шуны ишетәйем тигәйнем.
Яҡлау эҙләгәндәй йәки ҡасырға йыйынғандай ян-яғыма алаҡанлап ҡаранып алдым. Ҡурҡыуым йөҙөмә сыҡты, ахыры. Ир көтөп тора бирҙе лә, минән йүнле яуап ала алмаҫын аңлапмы, көтөлмәгән һорау бирҙе:
— Өлкән ҡыҙыбыҙ тураһындамы?
— ...
— Шулмы сер?
— Эй-йе... – тип кенә әйтә алдым.
Ир йылмая бирҙе:
— Мин ул серҙе күптән беләм.
— Н-нисек? Ҡайҙан? – ышана алмай торам.
— Диларам икенсе бәпәйҙәрҙе – игеҙәктәрҙе табып ятҡанда, өлкән ҡыҙыбыҙҙы балалар баҡсаһына үҙем урынлаштырғайным. Анализдар тапшырғанда баланың ҡаны минекенә лә, әсәһенекенә лә тап килмәгәнен аңғарҙым. Ҡан төркөмөн билдәләүсе табип та быны дәлилләне. Унан... ҡарап-күҙәтеп тә... аңланым инде.
— Нимәне аңланың? – ирҙең серҙең тап ҡайһы өлөшөн аңлауын төшөнөп етә алмайым һаман.
— Бала роддомда буталған икәнен. Аңлаһам да Дилараға әйтмәгәйнем, ул был хәлде күтәрә алмаҫ, тип. Баланы ла йәлләнем. Ә, баҡтиһәң, ҡатыным үҙе лә белгән һәм шунан сер яһап йәшәгән икән. Ауыр булғандыр инде уға... Икебеҙгә бер сер булһа еңелерәк булыр ине.
— Һеҙ, моғайын, ҡыҙығыҙға быны әйтмәҫһегеҙ ул, ивет? – тип ялбарып төбәләм иргә.
— Юҡ, әлбиттә, ул беҙҙең ҡыҙыҡай ине, хәҙер минең ҡыҙым булып ҡалды. Кемгә файҙа ул серҙән?
“Ә зыяны һуң? Күпме зыяны ул серҙең?” тип әсенеп уйлап барҙым ир менән хушлашып киткәс. Дилара дөрөҫ әйткән, ағыулы сер булған. Хатта миндә лә уның бер өлөшө йәшеренеп тороп ҡалмаҡсы.
— Кит! Ос! Өҙөл минән, юйыл! Асылдың һин, тағатылдың, берәүгә лә кәрәгең ҡалманы, – тип, өшкөрөнөп-төкөрөнөп алдым да, ары атланым. Онотолһон был сер – аҙаплы сир.
Авторы – Миләүшә Ҡаһарманова.
Фото: fromprc.ru","28 Октябрь , 22:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-28/sibay-y-yn-otlayby-3496692,Сибай ҡыҙын ҡотлайбыҙ! ,"Бөгөн Рәсәй Федерацияһының мәғариф алдынғыһы, Рәсәйҙең һәм Башҡортостандың Журналистар союзы ағзаһы Таңһылыу Ғәйнуллина күркәм юбилейын билдәләй.","Ҡарағайлы һыуын эсеп, йәмле Ирәндек буйҙарын иңләгән Таңһылыу Фәтих ҡыҙы ҡасан да булһа тыуып үҫкән ерен ташлап китеүен бала саҡтан күҙ алдына ла килтермәй. Шуғалыр ҙа Сибайҙың аҡрынлап ҡала статусы алып, Урал аръяғында тәүгеләрҙән булып шахтерҙар төбәгенә әүерелеүен, аҙаҡ көньяҡ-көнсығыш райондарының мәҙәни, мәғариф үҙәге булыуына үҙ күҙҙәре менән шаһит була, ҡала тарихын яҙыуға үҙ өлөшөн индерә.
Шуғалыр ҙа күптәр уны Сибай ҡыҙы булараҡ хөрмәт итә. Уйлап ҡараһаң, ҡалала бөгөн меңләгән кеше йәшәй, күптәре ситтән күсеп килеп, ғүмер буйы ошонда эшләп, төпләнеп ҡала. Бик һирәктәр өлөшөнә генә Сибайҙың ысын патриоты булыу бәхете эләгә. Шундай бәхетлеләрҙең береһе Таңһылыу Ғәйнуллина хаҡында һүҙем.
Ысынлап та, Сибайҙы ошонда тыуып үҫкән, тәүге хеҙмәт юлын башлаған, тыуған төбәгенең ысын патриотына әйләнгән Таңһылыу Ғәйнуллинаһыҙ күҙ алдына килтереү мөмкин түгел, сөнки ундай илһөйәрҙәр бик һирәк.Таңһылыу Фәтих ҡыҙының тормош мәғәнәһе үҙенсәлекле: кем булып һәм ҡайҙа хеҙмәт итеүенә ҡарамаҫтан, шул өлкәне юғары дәрәжәгә күтәрә белә. Сибай мәктәп -интернатын тамамлап, артабан уҡытыусылыҡ һөнәренә эйә булыу ниәтенән документтарын Сибай педагогия училищеһына тапшыра. Уҡыуға зирәк, йәмәғәт эштәрендә әүҙем ҡатнашҡан, бигерәк тә бейеүҙе үҙ иткән ҡыҙға остаздары юғары белем алыу кәрәклеген белдерә. Уҡытыусыларының кәңәшен тотоп, Таңһылыу Фәтих ҡыҙы артабан Магнитогорск педагогия институтын уңышлы тамамлап, ҡулына диплом ала. Сибайынан һис тә айырылырға теләмәгән йәш белгес хеҙмәт юлын ҡасандыр үҙе белем алған Сибай мәктәп-интернатында башлай. Тәрбиәсе, пионервожатый, уҡытыусы, директорҙың кластан тыш һәм тәрбиә эштәре буйынса урынбаҫары, мәктәптең комсомол, партия ойошмаһы секретары вазифаларын башҡара. Шуныһы ҡыуаныслы — ул әле лә уҡыусылары менән тығыҙ бәйләнештә.
Талантлы кеше бар яҡлап өлгөрә, тигәндәй, Таңһылыу Ғәйнуллина оҙаҡ йылдар ҡала күләмендә уҙғарылған сараларҙың алыштырғыһыҙ алып барыусыһы була. Уҙған быуаттың 70–90-сы йылдарында тантаналы байрамдарҙа уның яңғырауыҡлы һәм сағыу тауышы сибайҙарға байрам кәйефе өҫтәй.
Тормош арбаһының бер урында туҡтап ҡалыуын өнәмәгән, һәр саҡ яңылыҡҡа ынтылған Таңһылыу Фәтих ҡыҙын яңы ғына ойошторолған ҡала радиостудияһына эшкә саҡыралар. 1990 йылда асылған Сибай ҡала радиоһының һәр иртәһе дикторҙың “Тыңлағыҙ, Сибай һөйләй!” тигән һүҙе менән башлана. Уның тәүге дикторы ла, бер үк ваҡытта мөхәррире лә була. Тәүге көндәрҙән үк эшкә мөкиббән сума: радио тулҡындары аша ҡала тормошон даими яҡтыртып ҡына ҡалмай, тотош Урал аръяғы халҡының йәшәйешен сағылдыра, арҙаҡлы шәхестәре тураһында һөйләй, ябай хеҙмәт кешеһен данлай. Журналист кемдәр менән аралашмай ҙа ҡайҙарҙа ғына йөрөмәй. Бигерәк тә илебеҙҙә барған үҙгәртеп ҡороу йылдарында предприятие, ойошма етәкселәре менән радио тулҡындары аша оҫта аралашып, уртаҡ тел таба һәм киҫкен мәсьәләләрҙе хәл итеүгә үҙ өлөшөн индерә, шуға күрә Таңһылыу Ғәйнуллинаның тапшырыуҙарын сибайҙар һәр саҡ көтөп ала. Башҡортостан радиоһының үҙ хәбәрсеһе булараҡ, Хәйбулла, Баймаҡ, Йылайыр, Әбйәлил райондары яңылыҡтарын көн һайын халыҡҡа еткереп тора.
Ҡулайлаштырыу “еле” Сибай ҡала радиоһын да урап үтмәй, ул ябыла. Шуныһы ҡыҙғаныс: үҙе бер тарихҡа торор яҙмалар аҡрынлап юғала бара, кемдер фани донъяларҙы ҡалдырып, баҡыйлыҡҡа күсә. Шул саҡта Таңһылыу Фәтих ҡыҙының күңеленә бер уй килә: яҙҙырып алынған материалдарҙы ниңә бер китапҡа тупламаҫҡа? Фекерҙәштәр табылғас, ул мәҡәләләрен, радиола эшләгән саҡтағы яҙмаларын барлап, “Сибай һөйләй” исемле йыйынтыҡ сығара. Китапта Урал аръяғы төбәгендә йәшәүсе замандаштарының тарихи йылъяҙмаһы булдырылған, шуға күрә улар йәнле, күңелгә яҡын, һәр кемдә ҡыҙыҡһыныу уята алырлыҡ.
Тәүге китабы баҫылып, халыҡ араһында киң танылыу тапҡас, Таңһылыу Фәтих ҡыҙы ижадҡа ныҡлап тотона. Тәжрибә лә ярҙамға килә, халыҡсан, һутлы әҫәрҙәр яҙыла. Үҙенең ихласлығы, фекер тослоғо, хистәр тәрәнлеге менән кешеләрҙең күңелен яулаған радиожурналист китап уҡыусыларҙың яратҡан үҙ кешеһенә әүерелә. “Яҙмыштарҙа — йәйғор төҫтәре” тип аталған икенсе китабы “бә­хетлерәк” тә булып сыға. Ул 2013 йылда Сибайҙа йыл һайын тапшырыла килгән яҙыусы Рамаҙан Өмөтбаев исемендәге ҡала премияһына лайыҡ була. Тынғыһыҙ ветерандың Зәйнәб Биишева исемендәге “Китап” нәшриәтендә үҙнәшер юлы менән “Шаһитлы сер” исемле йәнә бер китабы донъя күрә. Бында ижадсының төрлө йылдарҙа яҙылған хикәйәләре, очерктары һәм пьесаһы тупланған. Ниндәй генә жанрҙы алма, әҫәрҙәрҙә заман һулышы, шул заманға хас геройҙар яҙмышы сағылдырылған. Әле лә әңгәмәсем тик ултырмай: яңы әҫәрҙәр ижад итә, пьесалар яҙа,тиҙҙән  рус телендә яңы китабы донъя күрәсәк. Тиҫтә йылдар буйы ҡала башҡорттары ҡоролтайының башҡарма комитеты ағзаһы булараҡ, ҡала тормошонда, йәмәғәт эшендә әүҙем ҡатнаша. Ниндәй генә сара үтмәһен, ул уның уртаһында ҡайнай, үҙ кәңәштәрен бирә, уй-фекерҙәре менән уртаҡлаша. Яҡташтарының ихтирамын һәм иғтибарын тойоп, улар араһында абруйлы булып, йәштәргә өлгө күрһәтеп, һәр көнгә шатланып йәшәй үҙенең матур юбилейын ҡаршылаған Сибай ҡыҙы. Рәсәй Федерацияһының мәғариф алдынғыһы, Рәсәйҙең һәм Башҡортостандың Журналистар союзы ағзаһы, Сибайҙың илһөйәре һәм патриотына артабан да ижади уңыштар юлдаш булһын!
Автор фотолары","28 Октябрь , 11:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-27/s-bala-men-n-y-n-yuylyp-sy-as-3496577,Өс бала менән өйҙән ҡыуылып сыҡҡас...,"""Тәүҙә сит-яттар иремдең ""һулға"" йөрөүе тураһында ишеттерҙе. Ышанманым, көнләшәләр, араны бутарға теләйҙәр, тип иғтибарға ла алманым. Икенсе бер ваҡыт кис урын һалырға йөрөгәндә карауатта сәскә ҡыҫтыра торған ят әйбер табып алдым. Бындайҙы үҙем һатып алмайым - күңелгә шик ҡорто төштө. ""Ҡайҙан беләйем? Һеҙҙекелер..."" - иремдең шулай тиеүе менән һүҙ ҙә бөттө.","Бер көн, спорт таяҡтары менән йөрөргә ниәтләп, эргәләге паркка сығып әйләнергә булдым. Тыуған көнгә балалар бүләк иткәйне, мөйөштә оҙаҡ ҡына эшһеҙ торҙо әле ул. Сыҡтым да нисек башлап китергә белмәй туҡтап ҡалдым.
Шул ваҡыт танышым осраны. Атлап түгел, һәр саҡ йүгереп тигәндәй йөрөгән ҡаҡса кәүҙәле был ҡатынды көн дә күрәм. Ул йә ҡайҙандыр ҡайтып килә, йә ашығып китеп бара, йә велосипедта йөрөргә сыҡҡан була, йә скандинав таяҡтары менән... Гел хәрәкәттә, нисек арымай икән, тип ғәжәпләнә инем мин, берҙән-бер эшемдән буш ваҡытта тормошто күберәк тәҙрә аша күҙәтергә яратҡан кеше. Был юлы ул да спорт таяҡтары менән ине. Һөйләшеп киттек - скандинавса йөрөштө нисек башлап китергә, дөрөҫ тын алырға, таяҡты тоторға өйрәтте лә, беренсе көндән үк шәп ярамай, әйҙә, яйлап ҡына йөрөп әйләнәйек, тип миңә иптәш булып янымдан атланы. ""Ошолай шөғөлләнгәндә мин ял итәм, көс-дәрт алам, эштәге, тормоштағы күңелһеҙлектәрҙе елгә осорам..."" - тип ҡуйҙы ул.
Шулай Зәбирә менән көн һайын уҡ булмаһа ла, аҙнаһына бер ошо юлда осраша, бер-беребеҙ тураһында яҡшыраҡ белә башланыҡ. Бөтмөр, сос танышымды нығыраҡ асҡан һайын, уға ҡарата ихтирамым да, һоҡланыуым да арта барҙы. Эштән эшкә йүгереп йөрөүҙән тыш, намаҙ уҡый, түшәк япмалары, ойоҡтар бәйләргә лә өлгөрә уңған танышым.
Тәүҙә бер район үҙәгендә йәшәгәндәр икән. Ире ниндәйҙер ойошмала етәксе вазифаһын биләгән, үҙе медпунктта эшләгән. Тәүге йылдарҙа бәхетле йәшәнек, ти, бер-бер артлы өс балалары тыуған: ҡыҙ, шунан һуң ике малай. Өсөһөндә лә бәпестәренең тейешле йәше етер-етмәҫтән ҡатын эшенә сыҡҡан. Ғаилә ҡаҙнаһын нығытыу маҡсатында, икенсе урында иҙән дә йыуған. Шул ваҡытта матди яҡҡа түгел, иремә, өйгә күберәк иғтибар бүлергә кәрәккәндер, бәлки, тип көрһөнөп ҡуйҙы ул. Абруйлы, ихтирамлы ғаилә берҙән-бер көн селпәрәмә килә, быға хужа кешенең хаяһыҙ хыянаты сәбәп була.
""Тәүҙә сит-яттар иремдең ""һулға"" йөрөүе тураһында ишеттерҙе. Ышанманым, көнләшәләр, араны бутарға теләйҙәр, тип иғтибарға ла алманым. Икенсе бер ваҡыт кис урын һалырға йөрөгәндә карауатта сәскә ҡыҫтыра торған ят әйбер табып алдым. Бындайҙы үҙем һатып алмайым - күңелгә шик ҡорто төштө. ""Ҡайҙан беләйем? Һеҙҙекелер..."" - иремдең шулай тиеүе менән һүҙ ҙә бөттө. Гел эш тә эш, был турала уйҙы ҡуйыртырға ваҡыт та булмағандыр. Ә имеш-мимеш бындайҙы оноторға юл ҡуйманы, иремдең ситкә йөрөүе тураһында еткереүселәр әленән-әле табыла торҙо. ""Бөтәһе лә белә, бер һин һуҡыр!"" - тип яҡын туғанымдарымдың береһе лә килеп әйтеп китте. Ышанманым, дөрөҫө, ышанырға, ул турала уйларға ҡурҡтым"", - тип шул ваҡыттағы кисерештәрен бәйән итте Зәбирә.
Ә бер көн нимәлер алыр өсөн эштән көндөҙ ҡайтырға тура килә уға. Ингәс, ирекһеҙҙән сит күҙҙәргә тәғәйенләнмәгән күренешкә шаһит була - ирен яҡындан аралашҡан ҡатын менән ""тота"". ""Ғүмер ахырынаса тоғро булырға ант биргән йәмәғәтемдең - ""Һин үҙең ғәйепле!"", һөйәркәһенең ""Һин уйлаған нәмә түгел был"" тип аҡланырға тырышҡан тауыштары әллә ҡайҙан, ер аҫтынан ишетелгәндәй булды. Һушыма килгәс, оҙон-оҙаҡҡа һуҙылмаған аңлашыу булды. ""Шәп булғас, минһеҙ йәшәп ҡара. Сығып кит!"" - тине ир йораты, ғәфү үтенеү урынына (бәлки, ул минең аяғына йығылып меҫкенләнеүемде көткәндер). ""Ә балалар?"" ""Ҡарарһың әле"". Бына шундай ҡыҫҡа ғына һөйләшеүҙән һуң мин өс баламды ҡосаҡлап өйҙән сығып киттем.
Тәүҙә туғандарға барып һыйындым, шунан баш ҡалаға йүнәлдем. Өр-яңынан башланым барыһын да. Балаларымды республиканың абруйлы мәктәп-интернатына урынлаштырҙым, үҙем дауаханала тәүҙә санитарка, шунан шәфҡәт туташы булып эшләнем. Иҙән йыуыуҙы ла ташламаным. Файҙалы, кәрәкле һөнәр һайлағаныма шатланып бөтә алмайым - әле лә эштән һуң саҡыртҡан кешеләргә түләүле ярҙам күрһәтәм. Бынан тыш, оло йәштәге ҡатынды ҡарайым, төндә уға иптәш булып йоҡларға ла ҡалам. Тәүге осорҙа, йәшәр урын булмағанда, был вариант бик уңайлы ине. Тик, икенсе яҡтан, балаларымды ялға алып ҡайтырға урын кәрәк. Ул ваҡытта кисергән ауырлыҡтар, күңел төшөнкөлөгө хәҙер артта ҡалды, күңел яраһы ла яйлап уңалған кеүек"".
Бер нисә йыл эшләгәс, йыйнаған аҡсаһын тәүге иғәнә итеп индереп, ипотекаға әле йәшәгән йортон һатып ала. Туҡталыштан алыҫыраҡ, өй бәләкәйерәк, уның ҡарауы, йәшелсә-емеш сәсерлек ере бар, аҫта - йылға, эргәлә - парк.
""Балаларымды тәүге тапҡыр ошо йортҡа алып ҡайтыуым, шундағы шатланыуҙарыбыҙ һаман күҙ алдымда. Иремде алиментҡа бирмәнем. Тәүҙә аҡса ебәрештерҙе, аҙаҡ өйләнгәс, ярҙамы ла туҡталды. Ә минең икенсегә кейәүгә сығыу тураһында уй башыма ла инеп сыҡманы. Бар ниәтем ғәзиздәремде яҡшы кеше итеп үҫтереү, юғары белем биреү ине. Рухлы, белемле, тәртипле, маҡсатлы булып үҫте барыһы ла, бының өсөн мәктәпкә ныҡ рәхмәтлемен"".
Хәҙер балаларының икеһе башлы-күҙле булған икән, бәләкәйе - институтта. ""Балаларымдың киләсәген уйлап, үҙемә туғарылырға ирек бирмәй, баш баҫып эшләнем дә эшләнем, әле лә туҡтарға иҫәп юҡ. Кинйә улымды аяҡҡа баҫтыраһым бар әле. ""Алйот, үҙеңде генә уйлап, балаларыңды атайһыҙ үҫтерәһеңме?"" тиеүселәр булды. Хистәре ергә һалып тапалған, ҡәҙерһеҙләнгән ҡатын бәхетле була аламы ни? Ундай әсә янында балаларҙың да күңеле китек булып үҫер ине, шуға үкенмәйем сығып киткәнемә. Әсәйлек бурысымды башҡара алғанымдыр тип уйлайым"".
Ихтыяр көсө ташып торған ҡатын үткәндәрен еңел итеп, бер ниндәй үкенесһеҙ һөйләргә тырышһа ла, күңеленең иң төбөнә бикләнгән һағышын күҙҙәре һиҙҙерә ине. Аяуһыҙ яҙмыш һынауына ташланған яңғыҙ әсә һағышы...
Әҙ-мәҙ ауырлыҡты күтәрә алмай, бөгөлөп төшөп, һынырға әҙер торған ҡатындар, бәлки, һеҙгә һабаҡ булыр был әсәнең яҙмышы...
Фото: fishki.net
Әҡлимә Ғиззәтуллина.
 ","27 Октябрь , 22:10",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-26/ata-y-y-n-e-tip-3495049,Атаһы йүнһеҙ тип...,"Улының һөйгәнен тупһаһына ла баҫтырмай
 ","Әллә күмәк балалы ғаиләлә ҡусты-һеңлеләрен ҡарап үҫкәнгә, Шамил сабыйҙарҙы бигерәк ныҡ ярата. Шуға ла Сәлимә менән өйләнешкәс, бик ныҡ көттө бәпәйҙәрен, ләкин ай артынан ай үтте, балалары булманы.
Ярай, икеһе лә мәктәптә уҡыта, гөрләп торған класта дәрес биреүҙән, балалар менән төрлө саралар уҙғарыуҙан арып түгел, ә күңел ҡәнәғәтлеге алып ҡайталар. Тик өйҙәрендәге тынлыҡ ҡына күңелен болоҡһота Шамилдың. Ун йыл йәшәгәндән һуң, ҡатынына күңелендә йөрөгән күптәнге теләген – балалар йортонан сабый алыу ниәтен әйтте. Көтөп кенә йөрөгән һымаҡ, шунда уҡ ҡатыны ла ризалашты. Ҡысҡырып әйтмәһә лә, уның да бит ҡулына сабыйын алып яратҡыһы килә. Балалар майҙансығында уйнап йөрөгән бәләкәстәргә текәлеп ҡарап торғанын Шамил әллә нисә тапҡыр иғтибар иткәне булды.
Ир кешегә иптәш булыр тип, балалар йортонан бер йәшлек Айнурҙы алып ҡайттылар. Йорттарына йәм, ҡот инеп китте. Элек Шамил мәктәптә оҙағыраҡ булырға тырышһа, хәҙер дәресе бөткәнен саҡ еткерә. Ҡайтып инеү менән кескәй Айнурҙың шатланып ҡаршыһына йүгереүе йөрәгенә шул тиклем ҙур ләззәт бирә.
Яратып, ҡәҙерләп үҫтерҙеләр улдарын. Төплө белем, яҡшы һөнәр алһын өсөн аҡсаларын да, ваҡыттарын да йәлләмәнеләр. Өйҙә әрләшкән тауыш ишетмәй, матур тәрбиә алып үҫте малай.
Ғүмер аҡҡан һыу кеүек. Улдарының ҡулына диплом алыр мәле лә килеп етте. ”Дипломым менән бергә буласаҡ кәләшемде күрһәтергә алып ҡайтам” тигән хәбәр әйтте ул ата-әсәһенә яңыраҡ. Шуға был көндө айырыуса ҙур тулҡынланыу менән көттө Шамил менән Сәлимә.
Йәйҙең йәмле бер кисендә улдары йөҙгә һылыу, ипле генә ҡыҙ менән ҡайтып төштө.
– Таныш булығыҙ, был – Миләүшә. Күрше Шишмә ауылы ҡыҙы. Быйыл Башҡорт дәүләт университетын тамамланы. Беҙ өйләнешергә ҡарар иттек, – тине йөҙө ҡояштай балҡыған Айнур.
Һөйләшеү-танышыу табында дауам итте. Итәғәтле, белемле килендәре булыуына бик шатландылар, ләкин көтөлмәгән бер хәбәр Шамилдың күңелен түңкәрҙе. Күрше ауылдан тиҫтере Ғәлиҙең ҡыҙы булыуын ишеткәс, йөҙөн ҡара болот ҡапланы.
Тормошонан мәңгелеккә һыҙып ташлағайны Ғәлиҙе! Юҡ, ул әҙәм аҡтығы менән ғүмерҙә лә туғанлашмаясаҡ! Түҙмәйенсә, Шамил тын алырға тип, ихатаға сыҡты. Бынан бик күп йылдар элек булған күңел өшөткәс ваҡиға күҙ алдына килеп баҫты.
...Ике ауылдан булһалар ҙа, бер мәктәптә уҡынылар. Үҙҙәрендә һигеҙ йыллыҡ белем алғас, Шамил күрше ауылға юлланды. Ғәли бер класҡа юғарыраҡ ине. Һуғыш суҡмары, ҡанһыҙ егет булараҡ яманаты сыҡҡайны. Эргә-тирәһендә лә үҙе һымаҡтар йыйылған. Шамил уның менән аралашмаҫҡа тырышты. Үкенескә ҡаршы, бер мәл юлдары киҫеште. Әйбергә ҡытлыҡ заман. Ҡайҙалыр яҡшы тауар килтергәндәрен ишетһәләр, юл йыраҡлығына ҡарамай, сығып китәләр ине. Был юлы ла дуҫ малайҙарынан уҡырға йөрөгән ауыл магазинына магнитофон ҡайтҡанын белде Шамил. Бик күптәнге хыялы ине шул – магнитофонлы булыу! Йәйге каникулда эшләп йыйған аҡсаһына шуны алырға булды. Ата-әсәһе лә ҡаршы килмәгәс, эй һөйөндө!
Дәрестәре бөткәнен саҡ көтөп алып, магазинға юлланды. Мәктәптән йыраҡ булмаһа ла, юл бик оҙон булып тойолдо, ашҡынып барып инде егет. Хаҡы ярайһы ҡиммәт, шуға күрә һатып алыусы ла табылмағандыр. Магнитофонлы булыуына үҙе ышанмайынса, Шамил, уны һаҡ ҡына төрөп, сумкаһына һалды.
Бәхетһеҙлеккә тап ошо мәлдә Ғәли ҙә магазинға килеп инде. Шамилдың магнитофон һатып алыуын күҙе ҡыҙып ҡарап ҡалды ул. Тиҙерәк өйгә ҡайтып етергә, магнитофонды уйнатып ҡарарға ашҡынды Шамил, ләкин хыялы тормошҡа ашманы. Ауыл осона етеүгә, Ғәли бер нисә дуҫы менән ҡыуып етеп, магнитофонын тартып та алды. Бирмәҫкә тырышты Шамил, ләкин һуғышып өйрәнмәгәс, ҡайҙан көсө етһен инде? Үҙенә лә ныҡ ҡына эләктерҙеләр, етмәһә, “ҡыҙҙар һымаҡ һөйләнеп йөрөһәң, башҡа ауылға керетмәйәсәкбеҙ” тип иҫкәрттеләр ҙә.
Бер башлағас, уҡыуын ташлағыһы килмәне. Шамил ата-әсәһенә “аҡсаны юлда юғалттым” тип алдашырға мәжбүр булды, ләкин күңелендә Ғәлигә ҡарата шул тиклем көслө нәфрәт тулышты. Йәйге каникулда эшләп бөртөкләп йыйған аҡсаһының әрәм булыуына көйҙө. Күп йылдар үткәс, Ғәлиҙең урамда һуғышып төрмәгә эләгеүен ишетһә лә, күңеле баҫылманы...
Мәктәп йылдарында булған ауыр хәтирә Ғәлигә ҡарата асыуын тағы яңыртты... Ғүмерҙә лә ғәфү итмәйәсәк һәм туғанлашмаясаҡ уның менән Шамил. Ныҡлы ҡарарын тәүҙә ҡатынына, унан улына әйтте.
– Өйләнеүеңә ҡаршы мин, улым. Йүнһеҙ кеше менән ҡоҙалашмайым. Был ҡыҙ менән башҡа тупһама баҫма, – тине ул, йән асыуы менән ҡырт киҫеп.
Атаһының был һүҙҙәренә ныҡ ғәжәпләнде Айнур:
– Атай, һуң Миләүшә бит яҡшы, тәртипле ҡыҙ. Атаһының ҡылығы өсөн  ул яуап бирмәй. Ә миңә унан башҡа ҡыҙ кәрәкмәй. Ҡабул итмәйһең икән, башҡа ҡайтмаҫбыҙ, – тине хәлдең былай килеп сығырын көтмәгән улы.
Ул менән атай араһында башҡа һөйләшеү булманы. Айнур менән Миләүшә иртәгәһенә баш ҡалаға юлланды.
Ҡатыны әрләп тә, үпкәләп тә ҡараны иренә, ләкин Шамил ҡарарында ныҡ торҙо.
– Һинең тәкәбберлегең арҡаһында улымдан баш тартаһым юҡ. Мин улар менән аралашасаҡмын. Улым һайлаған ҡыҙҙы ла ҡабул итәм, – тине әсә кеше.
Шул ваҡыттан ун йыллап ваҡыт үтте. Ҡайтманы Айнур атай тупһаһына. Ғаилә ҡороп, Себер яҡтарына бөтөнләйгә күсенеп китте.
Ҡыҙыулыҡ һуңғараҡ һүрелде. Улын һағыныуҙан Шамилдың йөрәге өҙгөләнде, ләкин быны күрһәтмәҫкә тырышты. Ҡатыны йыл һайын улында ҡунаҡта булып ҡайтты. Тиҙҙән ейәне һәм ейәнсәре тыуыуы тураһында ла ишетте.
Улы менән бәйләнеш өҙөлөүенә эстән һыҙыу бушҡа үтмәне, ике тапҡыр йөрәк өйәнәге менән дауаханаға ла эләкте. Әле яңы ғына етди операция ла үткәрҙе.
Тормош шундай ҡатмарлы – ҡасандыр дөрөҫ тип уйлаған фекерең дә йылдар үткәс, бөтөнләй кире яҡҡа үҙгәреп ҡуя. Шамил да үҙенең хатаһын ваҡыт үтеү менән аңланы. Күңеле ғәзиз улы менән осрашыуҙы көттө, ләкин был хаҡта әйтергә генә көсө етмәне. Улы ғәфү итмәҫ, тип уйланы.
Юбилейына туғандары йыйылышып киләбеҙ, тигәс, ҡатыны, ҙурҙан ҡубып, байрамға әҙерләнде. Ғүмер тигәнең тиҙ уҙа икән. Ошо йәшкә етермен, тип уйламаны ла. Ана, бит ағай-энеһе бер-бер артлы килеп тә төштө, мәктәп коллективы ла онотманы.
Ғүмер бушҡа уҙмаған, тип тәрән уйҙарға бирелеп ҡарашын тәҙрәгә төбәне Шамил. Шул ваҡыт ҡапҡа эргәһенә ят бер машина туҡтаны. Тәүҙә ике бала һикереп төштө, мөләйем генә ҡатын сәскә гөлләмәһе тотоп алған. Уның артынса ҙур-ҙур сумкалар тотҡан ... улын күрҙе.
Күпме көттө бит Шамил был осрашыуҙы... Үҙ күҙҙәренә үҙе ышанманы. Ул арала “Олатай, тыуған көнөң менән!” тип ихлас өндәшкән бәләкәстәрҙе күреп, күҙҙәренән йәш тәгәрәне. Балаларын ҡосаҡлап, ғүмерҙә булмағанса, туйғансы иланы ир-уҙаман. Шатлыҡ, һағыныу йәштәре ине ул...
 Автор фотоһы.
 ","26 Октябрь , 22:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-25/f-l-r-e-ur-tamasha-k-t-3493317,Өфөләрҙе ҙур тамаша көтә,Баш ҡалаға Донецк академия музыкаль-драма театры килә.,"Улар 4 ноябрҙә Өфө “Нур” татар дәүләт театрында “Я Zнаю праVду!” спектаклен тәҡдим итә. Өфөнән тыш, тамаша 2-10 ноябрҙә Саранск, Ярославль, Тверь, Боровичи һәм Мурманск ҡалаларында күрһәтеләсәк.
""Я Zнаю праVду!” тамашаһы нигеҙендә “Донбасста һуғыш: халыҡ йылъяҙмаһы” китабының материалдары ята. Унда 2014-2017 йылдарҙағы хәрби хәрәкәттәр фонында ваҡиғаларҙы кисергәндәрҙең хәтирәләре тупланған. Спектаклгә шулай уҡ режиссер Алла Ульянова йыйған азат ителгән ауылдарҙа йәшәүселәрҙең тарихтары индерелгән. Әҫәрҙең төп геройҙары – ысын кешеләр, Донецк Республикаһы халҡы, төрлө һөнәр вәкилдәре.
Гастролдәр Рәсәй Федерацияһы Мәҙәниәт министрлығының бөтә Рәсәй гастроль-концерт планына ярашлы Росконцерт тарафынан ойошторола.
 
Фото:","25 Октябрь , 19:10",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-25/f-itege-du-tarym-3491997,"Ғәфү итегеҙ, дуҫтарым...","Был йыр махсус хәрби операция биләмәһендә Ватаныбыҙҙы һаҡлаған ир-егеттәргә бағышланған. Уны залдағы тамашасы баҫып тыңланы, күптәрҙең күҙҙәре йәшкә мансылды.","Быйыл Башҡортостандың атҡаҙанған артисы Иҙел Нурғәлин үҙенең юбилей концерттары менән тамашасыны ҡыуандыра. Яңыраҡ Өфөләге “Башҡортостан” дәүләт концерт залында һәләтле артист һәр ваҡытлыса ҡабатланмаҫ байрам атмосфераһын булдырып, матур тамаша бүләк итте.
Концертта тамашасы Иҙелдең һәр йырын һоҡланыу һәм алҡыштар менән ҡабул итте. Сараға килеүселәр билдәләүенсә, Иҙел Нурғәлин – ижадында быуындар күсәгилешлеген һаҡлаған уникаль йырсы, уның йырҙарында үткән йылдарҙағы легендар йырҙарҙың һирәк осраған ноталарын һәм моңлолоғон ишетергә мөмкин. Шул уҡ ваҡытта Иҙел - үҙенең үҙенсәлекле харизмаһы, юморы һәм дәртлелеге менән бик көслө һәм сағыу шоумен.
Был көндә Иҙелде 35 йәшлек юбилейы менән ҡотларға ата-әсәһе, туғандары, коллегалары, дуҫтары һәм рәхмәтле тамашасыһы килгән ине. Улар артисҡа матур сәскә гөлләмәләре һәм башҡа күп бүләктәр тапшырҙы.
Концертта Иҙел Нурғәлин үҙенең яңы ижад емешен – “Ғәфү итегеҙ, дуҫтарым” йырын башҡарҙы. Был йыр махсус хәрби операция билмәһендә Ватаныбыҙҙы һаҡлаған ир-егеттәргә бағышланған. Уны залдағы тамашасылар баҫып тыңланы, күптәрҙең күҙҙәре йәшкә мансылды.
- Иҙел улым, рәхмәт, афарин! Бик матур, тәрән эстәлекле йыр. Ошо йырҙы тыңлар өсөн генә лә мин һинең концертыңа килер инем. Ижади уңыштар һиңә, алдағы көндәрҙә лә ошондай матур йырҙар яҙып торорға насип итһен Хоҙай. Амин, – тип яҙған социаль селтәрҙә Рая Әхирйәрова.
Артист үҙе лә Өфөлә уҙған концерттан ҡәнәғәт ҡалған. “Өфөлә юбилей концерты шаулап-гөрләп үтеп китте, Аллаға шөкөр. Барығыҙға ла мең рәхмәт”, – тип белдерҙе ул.
Фото: скриншот һәм vk.com/club18497279.
Видеояҙма авторы: Рәмилә Мусина.","25 Октябрь , 12:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-25/80-y-shlek-f-yzel-ayan-imaletdinov-ba-a-3491987,80 йәшлек Фәйзелғаян Ғималетдинов өҙә баҫа!,Ул Өфөлә үткән Халыҡ-ара форумда ҡунаҡтарҙы дәртле бейеү менән ҡаршыланы. ,"Өфөләге “Торатау” конгресс-холында III Халыҡ-ара этнотуризм буйынса форум барыуы тураһында хәбәр иткәйнек. Бындағы фойеға килеп инеү менән байрам кәйефе тойола, йолаларыбыҙҙы һаҡлаусыларҙың булыуы күңелде йылыта.
III Халыҡ-ара этнотуризм буйынса форумға килгән ҡунаҡтарҙы Ишембайҙың сәнғәт оҫталары йыр-бейеү менән ҡаршы алды. Райондан ун кеше килгән, уларҙың күпселеге - Ишәй ауылының “Хазина” фольклор төркөмөндә шөғөлләнеүселәр, шулай уҡ Кинйәбулат, Урман-Бишҡаҙаҡ ауылдарының, милли мәҙәниәттәр үҙәгенең сәхнә оҫталары ла бар ине. Ҡунаҡтарҙы айырыуса 80 йәшлек Фәйзелғаян Ғималетдиновтың дәртле баҫып бейеүе һоҡландырҙы.
Тап ошондай йолаларыбыҙ, бейеүҙәребеҙ һәм башҡа милли мираҫ өлгөләре менән көслө булыуыбыҙҙы йәнә бер дәлилләне әлеге форум.
Автор фотоһы һәм видеоһы.","25 Октябрь , 09:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-24/ya-tashtaryby-azanda-haly-ara-festivald-atnasha-3491847,Яҡташтарыбыҙ Ҡазанда халыҡ-ара фестивалдә ҡатнаша,"Бер концертта Фидан Ғафаровты, Нәзифә Ҡадированы, Иҙрис Ғәзиевте, Айҙар Ғәлимовты, ""ғәскәровсы""ларҙы, ""Арғымаҡ"", ""Хазина"" этно-проекттарын һәм башҡа ""йондоҙ""ҙарҙы ишетергә-ҡарарға була!","20-27 октябрҙә Ҡазан ҡалаһында ""Ҡазанда Көнсығыш баҙары"" тип аталған халыҡ-ара милли мәҙәниәттәр фестивале уҙғарыла. Күләмле музыка форумында төрки донъяһының эстрада артистары ҡатнаша. Фестивалдә 40 милли мәҙәниәт, 25 ил, Рәсәйҙең 15 төбәге вәкилдәрен күрергә мөмкин. Башҡортостандан 100-ҙән ашыу артист бөгөн ""Пирамида"" мәҙәни-күңел асыу комплексында ойошторолған концертта сығыш яһай.
Фестивалдә быйыл беренсе тапҡыр ""Евразия йөрәгенән сәләм"" тигән гала-концерт ҡуйыла, унда Башҡортостандың 100-ҙән ашыу иң шәп башҡарыусыһы, ижади коллективтары сығыш яһай. Улар араһында - Фидан Ғафаров, Айҙар Ғәлимов, Нәзифә Ҡадирова, Ғәли Алтынбаев, Филүс Ҡаһиров, Иҙрис Ғәзиев, Айгөл Һағынбаева, Ф. Ғәскәров исемендәге дәүләт академия халыҡ бейеүҙәре ансамбле, ""Карауанһарай"", ""Премьер"" төркөмдәре, ""Арғымаҡ"" этно-төркөмө, ""Хазина"" этно-проекты, ""Бишбармаҡ"" оркестры, Азамат Ғафаров, Гөлшат Ғирфанова, Марсель Ҡотоев, Рәфис Сирусин, Зилиә Бәхтиева, Тимур Рамаҙанов, Гөлнара Вәлиева, Илнур Һибәтуллин, Алина Дәүләтханова һәм башҡалар.
""Бөгөн ҙур ижади төркөм менән Ҡазандабыҙ. ""Пирамида"" "" мәҙәни-күңел асыу комплексында ""Евразия йөрәгенән сәләм"" тигән ҙур концерт була. Тамашасыларҙы яратҡан артистары һәм коллективтары менән осрашыу көтә. Бәтә яҡташтарҙы, Ҡазан халҡын һәм ҡунаҡтарын саҡырабыҙ!"" - тип яҙҙы социаль селтәрендә республикабыҙҙың мәҙәниәт министры Әминә Шафиҡова.
Фото: vk.com/amina_shafikova
 ","24 Октябрь , 18:45",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-24/afarin-z-ynetdin-3491357,"Афарин, Зәйнетдин!","Башҡортостандың атҡаҙанған артисы, танылған музыкант, мультиинструменталист Заһир Зәйнетдинов бер конкурстан да бүләкһеҙ ҡайтмай. Был юлы ул... ","Башҡортостандың атҡаҙанған артисы, танылған музыкант, мультиинструменталист Заһир Зәйнетдинов был юлы Ҡаҙағстандың Төркөстан ҡалаһында үткән ""Voice of Turan"" Халыҡ-ара Ҡаҙаҡ йыры конкурсында Башҡортостан данын яҡлап, ""Иң үҙенсәлекле сығыш"" номинацияһында тамашасылар һөйөүе призына лайыҡ булды.
Афарин, Зәйнетдин! Артабан да уңыштар юлдаш булһын!
Фото: ""Ҡурай- ТВ"" төркөмөнән","24 Октябрь , 15:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-24/yuly-tar-s-lp-k-besherg-n-3490840,Юлыҡтар сәлпәк бешергән,Ә һеҙ сәлпәктең нимә икәнен беләһегеҙме? ,"Баймаҡ районының Юлыҡ ауылы – төбәктең тарихи һәм үҙенсәлекле ауылдарының береһе. Элек-электән ул тирә-яҡта мәҙәниәтле, мәғрифәтле, уҡымышлы кешеләре менән дан тота. Райондағы берҙән-бер татар ауылы ла ул. Бөгөн дә улар үҙҙәренең милли йолаларын һаҡлап, милли аш-һыуҙарына тоғро ҡалып йәшәй. 
Ауылдың уңған хужабикәләре онотола барған милли ризыҡ - сәлпәк һәм баллы бауырһаҡ бешергән. Әйткәндәй, сәлпәк - ул өҫтөнә бал ҡойолған ҡамырҙан бешерелгән йәймә. Ул да сәк-сәк ҡамырынан әҙерләнә.
Һеҙҙең яҡтарҙа сәлпәк бешерәләрме? Был ризыҡты тәмләргә тура килгәне бармы? Үҙегеҙҙең фекерҙәрегеҙ менән уртаҡлашһағыҙ ине.
Фото: Рәмзиә Бәхтиеваның ""Бәйләнештә""ге сәхифәһенән. ","24 Октябрь , 12:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-24/vildan-a-shyltyrat-an-bul-an-3490709,"""Вилданға шылтыратҡан булған...""",Бөгөн Асҡарҙа Артур Күсимовты һуңғы юлға оҙаталар. Гөлназ Асаева ғаилә дуҫы тураһында нимәләр яҙҙы? ,"Алдан хәбәр итеүебеҙсә, Ҡазанда яҡташыбыҙ, йәш музыкант Артур Күсимов вафат булды. Бөгөн уны тыуған яғы - Әбйәлил районының Асҡар ауылында һуңғы юлға оҙаталар.
Гөлназ Асаева Артурҙы яҡшы белгән булған һәм уның тураһында бик йылы һүҙҙәр яҙған.
""Беҙ Күсим менән  2017 йылда таныштыҡ, ә Вилдан менән ул һуңыраҡ аралаша башланы. Беҙҙең икебеҙ өсөн дә ауыр хәбәр был, әле һаман да ышана алмайбыҙ.
Артур тураһында нимә әйтәһем килә - ул бик талантлы музыкант, профессиональ музыкант. Уның музыканы ишетеү һәләтенә шаҡ ҡата инек беҙ. Һауыт-һаба шылтыраһа ла, ""шундай-шундай ноталар"" тип әйтеп бирергә мөмкин ине. Ҙур дәрәжәләргә өлгәшерлек музыканттарҙың береһе ине Артур.
Гел позитив булды, бер ҡасан да зарланманы. Бына шул лейбтан киткәс кенә (Элвин Грейҙың лейблында Күсим ҡушаматы аҫтында эшләгән) уға бер аҙ ҡыйыныраҡ булды, сөнки улар Радик менән ижад юлын башлаған осорҙан бергә булдылар.
Ауыр саҡтарында Артурҙың эргәһендә булырға тырыштыҡ беҙ. Компьютер биреп торорға йәиһә заказдар йыйырға ярҙам итергә тиһеңме. Вилдан менән бик яҡын дуҫтар булдылар. Ҡазанда йәшәне, гел беҙгә ҡунаҡҡа килеп йөрөй торғайны. Мин яңғыҙ ир-егеттәрҙе йәлләйем, киләм, тип әйтһәләр, гел тәмле итеп бешереп, ҡунаҡ итеп ебәрергә тырыша инем. Һуңғы тапҡыр май айында осраштыҡ. Мин концертҡа киттем, Күсим беҙгә килеп ҡалды.
Артур Вилданға шылтыратҡан булған. Вилдан ул ваҡытта йоҡлаған, шылтыратыуҙы ишетмәгән. Унан кире шылтыратҡан ул, Артур инде телефонын алмаған. Артурҙың әсәһе һәм һеңлеһе ҡалды. Ул уларҙы үҙе янына Ҡазанға күсергән ине.
Артурҙың бик тә таҙалыҡ яратҡанын әйтеп үтәһем килә. Гел аҡтан ғына кейенә, ап-аҡ носкиҙарҙа йөрөй ине.
Бик асыҡ күңелле, яғымлы егет ине. Бөтә кешене тигеҙ күреп аралашты. Уның ап-аҡ теҙелеп киткән тештәрен күрһәтеп йылмайып тороуы күңелемдә ҡалыр..."" - тигән Гөлназ Асаева ""Интертат""ҡа биргән яҙмаһында.
Йәштәрҙең бик иртә китеүе, бигерәк тә талантлы йәштәрҙең китеүе икеләтә аяныслы. Ауыр тупрағың еңел булһын, Артур! Музыканттың яҡындарына сабырлыҡ һәм ныҡлыҡ теләйбеҙ. 
Фото һәм текст сығанағы: ""Интертат"". 
 
","24 Октябрь , 10:45",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-23/frontovichka-s-hn-g-sy-ty-3488056,"""Фронтовичка"" сәхнәгә сыҡты",Кисә Сибай сәхнәһендә Анна Батуринаның әҫәре буйынса режиссер Илсур Ҡаҙаҡбаев ҡуйған “Фронтовичка” драмаһының премьераһы үтте.,"Арыҫлан Мөбәрәков исемендәге Сибай дәүләт башҡорт драма театрында тулы аншлаг менән Анна Батуринаның «Фронтовичка» драмаһы буйынса ҡуйылған спектакль премьераһы булып үтте!
Тамаша ""Берҙәм Рәсәй"" партияһының “Бәләкәй тыуған ил мәҙәниәте” проекты сиктәрендә ҡуйылды.
Спектаклде Шәйехзада Бабич исемендәге дәүләт республика йәштәр премияһы лауреаты  Илсур Ҡаҙаҡбаев сәхнәләштерһә, ҡуйыусы-рәссам — Сулпан Азаматова, хореограф – Дамир Ибраһимов, композитор - Магуля Мезинова.
“Фронтовичка” пьесаһының төп геройы - Мария Небылица. 24 йәшлек ҡыҙ һуғыштан һуң хәрби госпиталдән тура Уралға юллана, сөнки бында уның һөйгәне Матвей Кравчуктың әсәһе йәшәй. Дөрөҫөн әйткәндә, башҡа уның барыр урыны ла юҡ. Тыныс тормошта ҡыҙ нисек йәшәр, ни менән шөғөлләнер, бәлки, командиры кәңәш иткән заводҡа эшкә барыр?
Әлегә ул киләсәк тормошоноң яҡты буласағына ышана, өмөт итә, сөнки иң ауыры артта ҡалды. Уны нисек ҡаршы алырҙар, яңы ерҙә үҙенә урын табырмы ул? Баҡтиһәң, тыныс тормошта ла көрәшергә, иң тәүҙә үҙ-үҙеңде еңергә кәрәк икән дә баһа...
Фото: Сибай театры төркөмөнән.","23 Октябрь , 23:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-22/be-e-yola-buyynsa-elbrusta-uray-mo-o-3488451,"Беҙҙең йола буйынса, Эльбруста ҡурай моңо","Кәмселектәре булһа ғәфү итегеҙ, алдағы поста яҙыуымса, бында һауа етмәй, үҙеңде бөтөнләй икенсе тояһың...","“Берҙәм Рәсәй” партияһының Төбәк башҡарма комитеты етәксеһе урынбаҫары - партия төҙөлөшө бүлеге начальнигы Гөлнара Кирәева һәм уның тормош иптәше Салауат тыуған Башҡортостанынан ситтә ял иткәндә лә ҡурайҙан айырылмай. Ошо хаҡта ул “Бәйләнештә” социаль селтәрендәге сәхифәһендә уртаҡлашты.
Гөлнара Әнүәр ҡыҙы яҙыуынса, уның тормош иптәше Эльбрус тауының 5100 метр бейеклегендә ҡурайҙа “Боронғо һалдат маршы” көйөн ҡурайҙа уйнаған.
“Беҙҙең йола буйынса, Эльбруста башҡорт ҡурайы моңо. Кәмселектәре булһа ғәфү итегеҙ, алдағы поста яҙыуымса, бында һауа етмәй, үҙеңде бөтөнләй икенсе тояһың. Шулай ҙа йоланы үтәп ҡайттыҡ! “Боронғо һалдат маршы”, аҡһаҡалдар һөйләүенсә, Белорет районында борондан телдән-телгә күсә килгән, ҡәҙерләп һаҡланған һәм беҙҙең көндәргә тиклем килеп еткән көй. Мөхәмәт ағай Түләбаев был көйҙө беҙҙең республикала ғына түгел, башҡа төбәктәрҙә лә таныта. Халыҡ әҫәрендә еңел булмаған һалдат тормошо, Тыуған илгә һөйөү, Ватанды һаҡларға әҙер булыу сағылыш таба”, – тип яҙған.
Фото: скриншот.
Видеояҙма: vk.com/kireeva_g","22 Октябрь , 23:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-22/a-ylly-k-sht-re-de-a-ynam-l-s-y-3488244,"Аҡыллы кәңәштәреңде һағынам, өләсәй...","Өләсәйем һаулы­ғына зарланмаһа ла, йәше байтаҡ ине бит инде. Минең бәхеттән осорҙай булып йөрөгәндең икенсе көнөндә бер ҙә уйламағанда ул ҡапыл түшәккә ятты һәм шунан ҡабат торманы. Оҙаҡ та ауырыманы ул – бер аҙна тирәһе, тик үлем менән алышып, ҡара тиргә төшөп ятҡаны һаман күҙ алдында...","“Аһ, ҡыҙым, нимәгә шул тиклем осонаһың?” “Эй ошо өләсәйемде! Ҡыҫылмаһа, һорашмаһа, аҡыл өйрәтмәһә, исеме юғала инде. Һаман элеккеләй тормоштоң үҙәгендә, хәл-ваҡиғаның уртаһында ҡайнарға ярата. Бер нәмәгә битараф түгел, кәйефеңде әллә ҡайҙан һиҙеп-күреп тора”.
Шулай тип уйлап, үҙем күптән ғашиҡ булып йөрөгән егеттең миңә иғтибар итә башлауы тураһында әлегә һөйләмәҫкә булдым, тик шулай ҡыланғаным өсөн аҙаҡ үке­нергә тура килерен ул ваҡытта белмәй инем әле. Былай ҙа дуҫтарымды иләктән үткәреп ултыра, һәр береһен исемләп белә. Иң ғәжәпләндергәне – ул кешегә дөрөҫ кенә баһа бирә лә ҡуя. Йәшәй-йәшәй ер аҫтында йылан көйшәгәнен дә белергә өйрәнеп бөткән тиһәң, үҙенең һөйләүенсә, йәштән шундай булған. 90-ға етһә лә, һаман төҙ кәүҙәле, көслө та­уыш­лы, үткер күҙле өләсәйемде тың­ламайынса ла булмай, дөрө­ҫөрәге, ул үҙен тыңлаттыра белә.
Өләсәйемдең үҫмер, йәш сағы һуғыш йылдарына тура килгәнгә, бик иртә әсәһенә генә түгел, ил эштәрендә лә алмаштырғыһыҙ ярҙамсыға әйләнә. Бәләкәйҙән тилбер, уңған өләсәйемдең ҡулынан килмәгән эше булмай. Ете класс белеме менән балалар ҙа уҡыта, колхоздың төрлө эшендә лә йөрөй, икмәк тә бешерә, һатыусы, келәт мөдире лә була... Сыҙамлылығы ла, ихтыяр көсө лә артығы менән шул үҙенең. Юҡлыҡҡа зарланып ултырмай, бөтә нәмәне үҙе таба, үҙе булдыра. Күрше ауылдағы урыҫтар менән алыш-биреш итергә лә өйрәнә.
Кейәүгә сығыу ваҡиғаһы – үҙе бер тарих. “Ирегеҙ һуғышта хәбәр­һеҙ юғалды” тигән хәбәр килеп, күпмелер ваҡыт үткәс, уның әсәһе икенсе ауылға кейәүгә сығып китә, ә өләсәйем атай йортон һаҡлап ҡалып, аҙаҡ ҡустыларына биреү өсөн, унан бер ҡайҙа ла китмәҫкә була. Икенсе ауылдарҙан килеп, еткән ҡыҙҙы һоратыусылар ҙа күп була, ә өләсәйем үҙ ауылындағы һуғыштан ҡайтҡан йә ҡайтасаҡ ир заттарын эстән генә барлай һәм арғы урамдағы олатайымда туҡтала.
Быны һөйләгәс, “Ай-һай, өләсәй, олатайымдың фотоһына ҡарағанда, бик сибәр егет булған бит, моғайын, бында аҡыл ғына түгел, хис тә үҙенекен иткәндер”, тим. Фотонан ҡараған һалдат ке­йемендәге ҡара бөҙрә сәсле, үткер күҙле йәш егетте оҡшат­майынса ла булмағандыр. Тик бына ҡусты­лары ғына апайҙарын уйламай: армиянан һуң ҡайһыһы ҡайҙа төпләнә – ояларын ситтә ҡоралар. Ә өләсәйем менән олатайым атай йортонда бер-бер артлы тыуған балаларын үҫтерә, һуңғараҡ, донъя­лар яҡшырғас, эргәһенә үҙ өйҙәрен күтәрәләр.
Тәү ҡарамаҡҡа өләсәйем уҫал кеүек күренә. Ысынлап та, ул тура һүҙле, етешһеҙлекте күҙгә ҡарап әйтә ала, алдашҡан, ике йөҙлө­ләнгәндәрҙе йәне һөймәй, үҙе лә һәр саҡ дөрөҫөн һөйләй. Ошондай кешенең эсендә һәр балаһына, ейәненә ҡарата хәстәрлек, һөйөү һалынғанын, йомшаҡ, изге күңелле кеше икәнлеген эргәһендә күберәк булғанда ғына төшөнәһең...
...Бер аҙна элек кенә ул, кинәйәле йылмайып, шул һорауҙы биргәйне, ә мин уны яуапһыҙ ҡал­дырғайным, хәҙер “ине” тип һөй­ләргә генә ҡалды. Өләсәйем һаулы­ғына зарланмаһа ла, йәше байтаҡ ине бит инде. Минең бәхеттән осорҙай булып йөрөгәндең икенсе көнөндә бер ҙә уйламағанда ул ҡапыл түшәккә ятты һәм шунан ҡабат торманы. Оҙаҡ та ауырыманы ул – бер аҙна тирәһе, тик үлем менән алышып, ҡара тиргә төшөп ятҡаны һаман күҙ алдында. Бөтә эштәрен теүәлләп, әйтәһе һүҙен әйтеп, ҡәнәғәт һәм тыныс ҡиәфәттә үтте ул яҡты донъянан.
Ә бына минең уға һөйләнмәгән серем ҡалды – күңелде шул әрнетә, үкендертә. Ул булмағас, ниндәй яҡын кешемде, кәңәшсемде, сер­ҙә­шемде юғалтҡанымды аңланым. Әсәйең һуң, тиерһегеҙ. Уның мине тыңларға бер ҙә ваҡыты юҡ, гел ашыға, кис арып ҡайта ла, һөйлә­шеп тә тормай, үҙ бүлмәһенә сума...
Миңә шул тиклем һинең аҡыллы күҙҙәрең, урынлы һүҙҙәрең етмәй, ҡәҙерле өләсәйем...
Фото:telefon-doveria.ru
 
Ә. Ғиззәтуллина.","22 Октябрь , 22:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-21/a-sa-yn-yu-alt-an-hir-te-le-l-k-aldynda-3487633,Аҡсаһын юғалтҡан әхирәте әле лә күҙ алдында,Изгелектең хаҡы бармы?,"Бынан байтаҡ йылдар булды ул ваҡиға. Ул ваҡытта әлеге һымаҡ интернет, мобиль телефондар ҙа тормошобоҙға килеп инмәгәйне. Кеше бер-береһенә хат  яҙып аралашты, хәл белеште.
Мәктәпте тамамлағас, Ләйсән юғары уҡыу йортона инергә имтихандар тапшырырға Өфөгә китте. Йәйге бесән ваҡыты, артынан эйәреп йөрөргә ата-әсәһенең ваҡыты юҡ. Ҡала мөхитенә өйрәнеү бер һынау булһа, имтихандар тапшырыу тағы ла ауырыраҡ ине. Дөйөм ятаҡтағы бүлмәләш ҡыҙҙары кемдер түбән билдә алып, кемдер ауылын һағынып бер-бер артлы  ҡайтып киттеләр. Ләйсән бүлмәлә бер үҙе ҡалды. Шуға ул күрше бүлмәләге Зәлиә исемле ҡыҙ менән аралаша башланы.Төнгөлөккә яңғыҙына ҡурҡыныс булғас, уның бүлмәһенә инеп тә ҡунды.
Ихлас, асыҡ күңелле Зәлиә бер көндө Ләйсәнгә илап килеп керҙе. Аҡсаһын юғалтҡан икән, автобустамы , башҡа ерҙә төшөрөп ҡалдырғанмы, үҙе лә иҫләмәй. Нишләп бөтә булған аҡсаһын янсығына һалып йөрөгәндер?
Ләйсәндең дә аҡсаһы артыҡ күп түгел. Шулай ҙа әхирәтенең хәленә инде.
-Ярай, Зәлиә, илама, миндә бар бит. Шуға йәшәп торорбоҙ. Имтихандарҙы беҙгә аҙаҡҡаса тапшырырға кәрәк. Бирешмәйек, -тине.
Артыҡ тәмле-татлы алмай, Ләйсән аҡсаһын аҙаҡҡаса икеһенә лә еткерҙе. Шуныһы үкенесле, әхирәтенең генә уҡырға инергә балы етмәне. Алда торған айырылышыуҙан икеһе лә һағышланды. Сөнки бер нисә аҙна дауамында ят ҡалала улар туғандар һымаҡ яҡынайғайны.  Ләйсән әхирәтенә юлға автобусҡа билет алып бирҙе һәм икеһе ике яҡҡа ҡайтып китте.
Ауылына ҡайтып ике аҙна самаһы ваҡыт үткәндер, Ләйсәнгә почта аша посылка килеп төштө. Адресына ҡарап , Зәлиәнән икәнлеген аңланы. Асып ебәрһә, күптән  хыялланып йөрөгән  көмөш  алҡалар һәм сәс бөҙрәләтеү ҡулайламаһын күрҙе.  
Өфөлә бер шулай магазиндарҙа  йөрөгәндәрендә Ләйсән үҙенә ыҡсым ғына көмөш алҡалар һәм заманына күрә модала булған сәс бөҙрәләтеү ҡулайламаһын алырға хыялланыуы тураһында һөйләгәйне. Аҡса яғы наҡыҫ булғас, әхирәтенә лә ярҙам кәрәккәс, уларҙы ала алманы.
Рәхмәтле әхирәте шуны хәтеренә һеңдергән һәм Ләйсәндең ярҙамына ошо рәүешле изгелек итергә булған...
 Ул ваҡиғаға 30 йыллап ваҡыт үткән. Ләкин йыш ҡына күңелде йылытып хәтергә төшә.
Автор фотоһы.","21 Октябрь , 22:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-21/ul-ysyn-m-n-end-haly-yyrsy-y-ine-3487708,"Ул ысын мәғәнәһендә ""халыҡ йырсыһы"" ине...",Бөгөн яратҡан йырсыбыҙ Бибисара Азаматоваға 73 йәш булыр ине...,"Бөгөн талантлы башҡарыусы, моң эйәһе Бибисара Азаматованың тыуған көнө. Уға 73 йәш тулған булыр ине... Әммә ҡәһәрле сир уны арабыҙҙан алып китте. Тамашасылар уны үҙенсәлекле моңо, халыҡсан ижады өсөн үҙ итте.

Бибисара Мостафа ҡыҙы Азаматова 1949 йылдың 21 октябрендә Баймаҡ районының Бәхтегәрәй (Әпек) ауылында тыуған. Тәүҙә өләсәһе тәрбиәһендә үҫә. Шунан ситтә эшләгән әсәһе уны үҙ янына – Мерәҫ ауылына ала.
 


Ауылдарында башланғыс мәктәпте тамамлағас, Таулыҡай ауылында уҡый. Алтынсы кластан алып Сибай мәктәп-интернатында белем ала. Үҫмер сағында колхозда һыйыр һауа, бесән саба, ат тырмаһы менән тырмата ла. Эшкә лә шәп була, шулай уҡ нәҫелдән килгән йырлау һәләте булған Бибисара концерттарҙа ла теләп ҡатнаша.
 
Бибисара Мостафа ҡыҙының хеҙмәт юлы бик үҙенсәлекле була. 1967 йылдан 1998 йылға тиклем Баймаҡ һыра ҡайнатыу заводында эшләй: тәүҙә — секретарь-машинистка, 1967 йылдан — ВЛКСМ комитеты секретары, 1970 йылдан — профком рәйесе, 1971 йылдан — партия ойошмаһы секретары, 1980 йылдан — директор. Ситтән тороп Мәскәүҙәге Бөтә Рәсәй аҙыҡ-түлек институтын тамамлай (1983). 1998 йылдан Баймаҡ ҡалаһындағы «Башаҡ» ЯАЙ директоры, ә 1999 йылдан — «Нур» рестораны директоры. 2002 йылдан Өфө ҡалаһында – Республика халыҡ ижады үҙәге директоры урынбаҫары, ә 2007 йылдан Башҡорт хореография колледжында китапхана етәксеһе булып эшләй.
 


Бибисара Азаматованың ижады, уның йырҙары, ҡабатланмаҫ моңло тауышы тамашасы күңелендә мәңге ҡалыр. Ул ысын мәғәнәлә ""халыҡ йырсыһы"" ине...
Яҡташтары һәм ауылдаштары яратҡан йырсыларын, ысын моң эйәһе булған Бибисара Азаматованы онотмай. Кисә Мерәҫ ауылында йырсының яҡты иҫтәлегенә арнап, уның призына район вокал конкурсы үтте. Сарала йырсы башҡарған йырҙар яңғыраны, уның тураһында матур хәтирәләр менән уртаҡлаштылар.
Һеҙҙең йырҙарығыҙ мәңгелек!
Фото: ирекле сығанаҡтан.
","21 Октябрь , 14:00",Әҙәбиәт һәм мәҙәниәт,Na
https://bashgazet.ru/articles/-bi-t-m-m-ni-t/2023-10-20/mostay-k-rim-m-r-s-l-amzatov-haly-taryny-a-yl-ilsel-re-3487373,Мостай Кәрим һәм Рәсүл Ғамзатов - үҙ халыҡтарының аҡыл илселәре,"Рәсүл Ғамзатов менән Мостай Кәримдең дуҫлығы – изгелек, кешелек һәм тоғролоҡтоң кәүҙәләнеше.","Кесе йома, 19 октябрҙә, Башҡортостан Республикаһының Әхмәт-Зәки Вәлиди исемендәге Милли китапхананың ҡулъяҙмалар һәм һирәк баҫмалар бүлеге хеҙмәткәрҙәре тарафынан Дағстандың халыҡ шағиры Рәсүл Ғамзатовтың тыуыуына 100 йыл тулыуға арналған “Мостай Кәрим һәм Рәсүл Ғамзатов: үҙ халыҡтарының аҡыл илселәре” исемле түңәрәк өҫтәл ойошторолдо. Түңәрәк өҫтәл эшендә яҙыусылар, республиканың ижади эшмәкәрҙәре, ғалимдар һәм саҡырылған ҡунаҡтар ҡатнашты. Үҙенең сәләмләү сығышында Әхмәт-Зәки Вәлиди исемендәге Милли китапхана директоры Ибраһимов Азат Әхмәт улы был сараның мөһимлеген һыҙыҡ өҫтөнә алды һәм түңәрәк өҫтәлдә ҡатнашыусыларға ҡыҙыҡһыныу күрһәткәндәре һәм ҡатнашҡандары өсөн рәхмәт белдерҙе.
Башҡортостан республикаһы яҙыусылар Союзы исеменән сәләмләү һүҙе менән шағирә, драматург Тәнзилә Дәүләтбирҙина сығыш яһаны һәм түңәрәк өҫтәлдә ҡатнашыусыларға емешле эш теләне. Шулай уҡ Рәсүл Ғамзатов менән Мостай Кәримдең дуҫлығы – изгелек, кешелек һәм тоғролоҡтоң кәүҙәләнеше, тип билдәләне.
Саҡырылған ҡунаҡ сифатында Башҡортостандың халыҡ шағиры Мостай Кәримдең ҡыҙы Әлфиә Мостай ҡыҙы һәм Дағстан милли мәҙәниәтенең Башҡортостан төбәк йәмәғәт ойошмаһы рәйесе Магомедхабиб Султанмагомедов сығыш яһаны. Рәсүл Ғамзатов менән Мостай Кәрим “поэтик арба”ның дүрт тәгәрмәсенән торған ике тәгәрмәсе була, улар арҡаһында Урал менән Кавказ араһында Рәсәйҙең күп милләтле мәҙәниәтенең ышаныслы күпере ята. Улар патриотизмдың ысын өлгөһөн күрһәтә. Был ысын ир-егеттәрҙең һәм ысын шағирҙарҙың ысын дуҫлығы булды”, – тип билдәләне Әлфиә Мостай ҡыҙы үҙенең сығышында.
Магомедхабиб Султанмагомедов, үҙ сиратында, Дағстан үҙәге эшмәкәрлеге тураһында һөйләне: Башҡортостан Республикаһының өлкән класс уҡыусылары араһында Рәсүл Ғамзатов ижады буйынса конкурс уҙғарылған. Конкурста еңеүселәр Дағстандың спорт комплексында ял итеү хоҡуғына эйә булған. Өфө урамдарының береһе хәҙер Дағстан Республикаһының халыҡ шағиры Рәсүл Ғамзатов исемен йөрөтә, һәм улар Махачкала ҡалаһы мэрияһы менән берлектә Дағстандың баш ҡалаһы урамдарының береһенә Мостафа Сафа улы исемен бирергә ниәтләй, тип билдәләне ҡунаҡ.
Прозаик, тәржемәсе, Башҡортостан кинематографистары рәйесе Зөһрә Бураҡаева Мостай Кәрим исемендәге фондтың киң мәғлүмәт саралары һәм киноиндустрияһы өлкәһендәге эшмәкәрлеге хаҡында һөйләне. Ул Мостай Кәримдең ижады спектакль ҡуйыу йәки әҫәрҙәрҙе экранлаштырыу предметы ғына түгел, ә халыҡ шағиры һәм үҙе режиссерҙар ижадының әҙәби геройы булыуын билдәләне.
Түңәрәк өҫтәлдә ҡатнашыусыларҙы баш китапханасы Магомедова Сабиғәт Усман ҡыҙы сәләмләне һәм “Рәсүл тураһында” йөкмәткеле доклад менән сығыш яһаны. Шулай уҡ ул авар телендә Мостай Кәримдең шиғырын уҡыны. Сабиғәт Усман ҡыҙы үҙ сығышын Рәсүл Ғамзатов тураһында шиғыр менән тамамланы.
Милли китапхана хеҙмәткәре Р. Хәкимованың Р. Ғамзатов ижадындағы ҡатын-ҡыҙ образдары тураһындағы доклады Дағстандың халыҡ шағиры ижады тураһында алдағы сығыштарына яҡшы өҫтәмә булды.
Түңәрәк өҫтәлдә Өфө фән һәм технологиялар университеты ғалимдары, филология фәндәре кандидаттары, доценттар Илшат Янбаев һәм Айнур Хужахмәтов ҡатнашты. Үҙ докладтарында улар Мостай Кәримдең ижадын төрлө яҡтан асты. Шулай итеп, А.Хужахмәтов яҙыусы ижадының гуманистик тәбиғәтенә иғтибар итте. Ғалим-әҙәбиәтсе И.Янбаевтың сығышы ла тыңлаусыларҙа ҙур ҡыҙыҡһыныу уятты. Ул үҙенең докладында, М.Кәрим әҫәрҙәрендәге мифологик образдар, сюжеттар, мотивтар тәрән фәлсәфәүи йөкмәткегә эйә һәм башҡорт халҡының этник үҙенсәлеген асыуға булышлыҡ итә, тип билдәләне.
Түңәрәк өҫтәлдә ҡатнашыусылар алдында халыҡ шағирҙары Рәсүл Ғамзатов һәм Мостай Кәримдең шиғырҙары менән Рәми Ғарипов исемендәге башҡорт республика гимназия-интернаты һәм М.Кәрим исемендәге 158-се башҡорт гимназияһы уҡыусылары сығыш яһаны.
Мәғлүмәт: Башинформ.
Фотолар: http://bashnl.ru/proekty/fotogalereya/?PAGE_NAME=section&SECTION_ID=1728","20 Октябрь , 23:20",Әҙәбиәт һәм мәҙәниәт,Na
https://bashgazet.ru/articles/sotsial-m-s-l/2023-10-28/unau-yn-da-yarataby-3496674,“Унауһын да яратабыҙ!”,"Сабыйҙың иң өлкән ағаһы армияла хеҙмәт итә, ә апаһы - студент...","Сатаевтар ғаиләһендә унынсы сабый донъяға килде. Ҡалтасы районының ЗАГС бүлегендә ишле ғаилә улдары Юрийҙың тыуыу тураһындағы таныҡлыҡ алып, шатлығы менән уртаҡлашты. Яңы тыуған сабый ғаиләләге улдарҙың - дүртенсеһе, уның тағы алты апаһы бар.
Ата-әсәнең өлкән улы Дмитрий армияла хеҙмәт итә, ә өлкән ҡыҙҙары Юлия – студент. Ә биш бала – Екатерина, Клавдия, Сергей, Алексей һәм Ольга мәктәптә уҡый. Кескәйҙәре Ирина һәм София “Әкиәт” балалар баҡсаһына йөрөй.
Сатаевтарҙың бөтә балалары ла спорт секцияларында, түңәрәктәрҙә шөғөлләнә, яҡшы уҡый. Валерий Чапаевич менән Татьяна Сергеевна ҡыҙ һәм улдарын татыулыҡта һәм һөйөүҙә  21 йыл тәрбиәләй.
ЗАГС бүлеге хеҙмәткәрҙәре ишле ғаиләгә һаулыҡ, бәхет, ә балаларының бары шатлыҡ, кинәнес кенә килтереүен теләне.
Фото: Юстиция эштәре буйынса дәүләт комитеты.","28 Октябрь , 07:00",Социаль мәсьәлә,Na
https://bashgazet.ru/articles/sotsial-m-s-l/2023-10-27/pensiya-kemg-k-pmeg-arta-3494454,Пенсия  кемгә күпмегә арта?,1 ноябрҙән  түләүҙәр арттырыласаҡ...,"Росстат хәбәр итеүенсә, Башҡортостанда пенсия күләме көҙ башында  2022 йылдың ошо осоро менән сағыштырғанда  7,4 процентҡа артҡан. Бөгөн пенсионерҙар уртаса 19 129,23 һум пенсия ала. Эшләүсе пенсионерҙарҙың пенсияһы түбәнерәк – 16 769,51 һум.
Башҡортостанда 1 сентябргә 1 136 335 пенсионер  булыуы иҫәпләнгән, шуларҙың 166 775-е эшләүҙәрен дауам итә. Күптән түгел Дәүләт Думаһы 2024 йылдың 1 ғинуарынан эшләмәүсе пенсионерҙарға пенсия кимәлен арттырыу тураһында закон проектын тәүге уҡыуҙа ҡабул итте. Ҡартлыҡ буйынса пенсияны арттырыу тураһында ҡарар илдең 32 миллион кешеһенә ҡағыласаҡ.
Г.В.Плеханов исемендәге Рәсәй иҡтисад университеты  кафедраһы доценты Людмила Иванова-Швецтың 25 октябрҙә  хәбәр итеүенсә, 80 йәшен тултырған өлкәндәргә 1 ноябрҙән  түләүҙәр арттырыласаҡ. Уларға ай һайын страховка пенсияһының билдәләнгән өлөшөн (фиксированная часть) икеләтә күләмдә түләйәсәктәр. 1  ноябрҙән был сумма 15 134,66 һум тәшкил итәсәк.  Шулай уҡ граждандар авиацияһы самолеттарының экипаж ағзалары, күмер сәнәғәте хеҙмәткәрҙәре өҫтәмә түләүҙәр аласаҡ. Түләүҙәр күләме хеҙмәт стажына, уртаса айлыҡ эш хаҡына һәм эш биреүсенең Социаль фондҡа индергән аҡса суммаһына ҡарап билдәләнәсәк.
Фото: VK.com
 
 ","27 Октябрь , 08:00",Социаль мәсьәлә,Na
https://bashgazet.ru/articles/sotsial-m-s-l/2023-10-26/byl-reyd-sotsial-sport-y-n-leshle-buldy-3495076,"""Был рейд социаль-спорт йүнәлешле булды""",“Берҙәм ил – уңайлы мөхит” проектын тормошҡа ашырыу сиктәрендә Башҡортостандың баш ҡалаһы объекттары буйлап рейд уҙғарылды.,"Берҙәм Рәсәйҙең “Берҙәм ил – уңайлы мөхит” федераль партия проектын тормошҡа ашырыу сиктәрендә, Башҡортостандың баш ҡалаһында мониторинг уҙҙы, уның маҡсаты - һаулыҡ мөмкинлектәре сикләнгән кешеләр өсөн мөхиттең стандарттарға һәм ҡануниәт талаптарына тап килеүен тикшереү.
Партия проектының Йәмәғәт советы вәкилдәре - Рәсәйҙең атҡаҙанған спорт мастеры, Ванкуверҙа 2010 йылғы Ҡышҡы Паралимпия уйындарының дүрт тапҡыр еңеүсеһе, VI саҡырылыш Башҡортостан Республикаһы Дәүләт Йыйылышы – Ҡоролтай депутаты Ирек Зарипов, “Берҙәм ил – уңайлы мөхит” федераль партия проекты координаторы Наил Кәримов һәм уңайлы мөхит буйынса эксперт-инспектор Өфө ҡалаһындағы объекттарын тикшерҙе.
“Берҙәм ил – уңайлы мөхит” федераль партия проекты координаторы Наил Кәримов билдәләүенсә, был проектты тормошҡа ашырыу осоронда һаулыҡ буйынса билдәле бер сикләүҙәре булған кешеләр өсөн объекттарға инеү кимәле менән хәл йылдан-йыл яҡшыра бара.
- Был рейд социаль-спорт йүнәлешле булды. Беҙ “Нефтсе” бассейнын тикшерҙек. Бөгөнгө көндә унда республика адаптив спорт мәктәбе урынлашҡан. Шулай уҡ тағы бер объект – “Ватанды һаҡлаусылар” дәүләт фонды беҙҙең иғтибар үҙәгендә булды. Беҙ етди хаталар тапманыҡ. Беренсе объект буйынса иҫкәрмәләр бар, уларҙың барыһы ла теркәлгән һәм хәлде төҙәтеү өсөн ҡулланмаға тапшырылған. Шуны ла билдәләп үтергә кәрәк, спорт мәктәбе унда күптән түгел күскән, объектты ошо категорияға яраҡлаштырыу буйынса ҙур эш башҡарылған һәм был эштең дауам итеүе ҡыуаныслы. Киләһе йыл башында уларҙы ҡабаттан ҡараясаҡбыҙ, - тине Наил Кәримов.
Икенсе объектта бөтөнләй икенсе күренеш. “Ватанды һаҡлаусылар” дәүләт фонды тәрбиәләнеүселәр, айырыуса инвалид тип танылған махсус хәрби операция ветерандары өсөн уңайлы шарттар һәм уңайлы мөхит булдырыуға ҙур иғтибар бүлә. “Ватанды һаҡлаусылар” фондының Башҡортостан Республикаһындағы филиалында асылғандың тәүге көнөнән алып бинала һаулыҡ мөмкинлектәре сикләнгән кешеләр өсөн уңайлы мөхиттең бөтә кәрәкле стандарттары үтәлгән.
“Ватанды һаҡлаусылар” фондының Башҡортостан Республикаһы буйынса филиалы биләмәһендәге шарттар менән танышып, Ирек Зарипов барыһы ла яҡшы эшләнеүен билдәләне.
- Уңайлы мөхиттә һәр бина ихатанан башлана. Бында туҡталҡа урыны ярайһы уҡ киң. Хайран ҡалдым, сөнки ҡайһы бер ерҙә инвалидтар өсөн парковка урыны стандарт 2,5 метр самаһы тәшкил итә, ә бында - 3,60 метр, йәғни машинаға ултырыу һәм сығыу уңайлы булһын өсөн стандарт буйынса эшләнгән. Был - беренсенән. Икенсенән, әлбиттә, пандус. Әйтәйек, кеше күтәрелә алмай, төймәгә баҫҡас, вәкил, һаҡсы ярҙам итергә тәҡдим итте. Бында ла пандус тап килә, йәғни беҙ мөйөштәрҙе үлсәнек, градустар буйынса барыһы ла нормала. Тыныс ҡына инеп киттек. Коляскалылар өсөн айырым инеү төркөмө, килеүселәр өсөн дә айырым инеү урыны ҡаралған. Күреү һәләте боҙолған кешеләр өсөн быялаларҙа махсус рәүештә түңәрәктәр бар. Эстә лә киң, яҡты, белгестәрҙең барыһына ла ихлас булыуы ҡыуандырҙы - йәғни бер ниндәй ҙә ҡаршылыҡтар юҡ, - тине тикшереү йомғаҡтары буйынса Ирек Зарипов.
Фото һәм мәғлүмәт сығанағы: bashkortostan.er.ru.","26 Октябрь , 21:50",Социаль мәсьәлә,Na
https://bashgazet.ru/articles/sotsial-m-s-l/2023-10-25/k-rt-l-r-e-m-arshyly-tar-y-3497522,Кәртәләрһеҙ һәм ҡаршылыҡтарһыҙ...,Быйыл был сара икенсе тапҡыр үткәрелде,"Өфөлә Бөтә Рәсәй “Кәртәләрҙе емереп” форум-күргәҙмәһе тамамланды. Сара һаулыҡ мөмкинлектәре сикләнгәндәрҙе реабилитациялауға арналғайны. Бында был өлкәләге һуңғы йылдарҙа уйлап сығарылып эшләнгән ҡорамалдар тәҡдим ителде, төрлө “түңәрәк өҫтәл”дәр, семинарҙар ойошторолдо, килешеүҙәр төҙөлдө.
Беренсе форум былтыр Башҡортостандың баш ҡалаһында үткәрелгәйне. Әммә идея бынан алдараҡ барлыҡҡа килгәйне. 
- “Кәртәләрҙе емереп” бренды Башҡортостанда 2012 йылда барлыҡҡа килгәйне, - тип һөйләне республиканың ғаилә, хеҙмәт һәм халыҡты социаль яҡлау министры Ленара Иванова. – Барыһы ла ошо уҡ исемдәге инклюзив балалар ижады фестиваленән башланғайны. Әммә һәр ваҡыт беҙҙә ошо ижади форматтан сығыу һәм фестивалде эшлекле программаны берләштереү теләге бар ине. 2021 йылда Башҡортостанда техник реабилитациялау сараларын етештереүселәр күргәҙмәһен үткәрҙек. 2022 йылдың ғинуарында Стратегик башланғыстар агентлығына Өфөлә тотош Рәсәйҙән реабилитациялау сараларын етештереүселәрҙе йыйырға, шулай уҡ сараға һаулыҡ һаҡлау, мәҙәниәт, спорт, социаль яҡлау вәкилдәрен йәлеп итергә  тәҡдим иттек.
“Социаль координатор” проекты буйынса килешеү сараның һөҙөмтәләренең береһе булды. Был ауыр тормош хәлдәренә тарыған кешеләргә ярҙам иткән социаль участковыйҙар хеҙмәте кеүегерәк. Мәҫәлән, оло йәштәге кешегне интернатҡа урынлаштырыу, инвалидҡа льготаларҙы рәсмиләштереүҙә ярҙам итеү һәм башҡалар. Бынан тыш, беренсе форум һөҙөмтәләре буйынса Башҡортостан Башлығы төбәктәге техник реабилитациялау сараларын етештереүселәргә ярҙам буйынса республика программаһын эшләргә ҡушты. Һөҙөмтәлә республиканың Сәнәғәт, энергетика һәм инновациялар министрлығы тарафынан “Реабилитациялауҙың һәм реабилитациялау ҡоролмаларының техник сараларын етештереү үҫеше” подпрограммаһы раҫланды.
Тағы бер йыл үткәс, Бөтә Рәсәй “Кәртәләрҙе емереп” форум-күргәҙмәһе үткәрелде. Унда 5,5 кеше, шул иҫәптән Беларустән, Берләшкән Ғәрәп Әмирлектәренән, АҠШ-тан ҡатнашыусыларҙы йыйҙы. Форумда төрлө тематик “түңәрәк өҫтәл”дәр, стратегик сессиялар ойошторолдо. Уларҙың береһе туризмға арналған ине.
- Бер йыл элек форумда һаулыҡ мөмкинлектәре сикләнгәндәр өсөн туризм инфрастуктураһын нисек үҫтереү тураһында һөйләшкән инек, - тип белдерҙе республиканың эшҡыуарлыҡ һәм туризм министры Рөстәм Афзалов.
18 йәштән өлкәндәрҙе комплекслы реабилитациялау системаһын формалаштырыу ҙа форумдың төп темаларының береһенә әүерелде.
Фото: Башҡортостан Хөкүмәте.
Сығанаҡ: //panoramarb.ru/articles/аналитика/2023-10-24/bez-barierov-i-pregrad-3491070","25 Октябрь , 14:15",Социаль мәсьәлә,Na
https://bashgazet.ru/articles/sotsial-m-s-l/2023-10-20/auly-m-mkinlekt-re-sikl-ng-nd-r-s-n-ens-lekle-zhurnaldy-k-r-ttel-r-3487303,Һаулыҡ мөмкинлектәре сикләнгәндәр өсөн үҙенсәлекле журналды күрһәттеләр,"""Беҙҙең өсөн иң мөһиме: инвалидтар өсөн мәғлүмәт мөхитен булдырыу...""","Бөгөн барлыҡ киң мәғлүмәт саралары интернетҡа күсте, әммә нәшер ителгән баҫманың көсө ҙур, төҫө, күләме уҡыусыны мауыҡтырғыс донъяға илтә. Рәсәй инвалидтарының иһә мәғлүмәт бюллетене түгел, ошондай ҙур, матур журналы бар. Ул һуңғы йылдарҙа донъя күрә башланы.
- Быға тиклем нәшер ителмәгән журналды баҫыу тураһында идея бар ине. Кешеләргә дүрт стенанан сығып, донъяға сығыу, инвалидтарға мөмкинлектәренең барлығы һәм тормошҡа икенсе ҡараш миҫалдарын күрһәтеү ине. Нимә эшләргә - илдәге потенциаль аудиториябыҙ – Рәсәйҙә йәшәгән 30 миллион кеше – улар – инвалидтар һәм ғаилә ағзалары, - тип һөйләгән “Республика Башкортостан” гәзитенә һөнәре буйынса үҙе журналист булған Андрей Кокорев.
“Я – МОГУ!” Мәскәүҙә генә түгел, төбәктәрҙә, үҙҙәрендә, журналды таратыр партнерҙарҙы эҙләй. Әлегә журнал квартал һайын сыға һәм уға Рәсәй почтаһы аша яҙылып була.
-  Беҙҙең өсөн иң мөһиме - инвалидтар өсөн мәғлүмәт мөхитен булдырыу. Журналдың интернет-витринаһы ла бар, әммә уның баҫылған төрө бөтөнләй икенсе, - ти Андрей Кокорев.
Фото, сығанаҡ: resbash.ru/news/zdorove/2023-10-20/v-ufe-na-forume-lomaya-bariery-pokazali-unikalnyy-zhurnal-dlya-lyudey-s-ovz-3486079","20 Октябрь , 19:30",Социаль мәсьәлә,Na
https://bashgazet.ru/articles/sotsial-m-s-l/2023-10-20/forum-ikense-tap-yr-tk-rel-3487302,Форум икенсе тапҡыр үткәрелә,Өфөлә II “Кәртәләрҙе емереп” Бөтә Рәсәй форум-күргәҙмәһе бара.,"Форум майҙансыҡтарында халыҡ өсөн бушлай кәңәш бирелә, инклюзив мода, ҡаяға үрмәләү буйынса оҫталыҡ дәрестәре үткәрелә, “Изге республика” хәйриә йәрминкәһе һәм башҡалар ойошторола.
- Форумдың быйылғы төп темаһы – һаулыҡ мөмкинлектәре сикләнгәндәрҙе комплекслы реабилитациялау системаһын булдырыу. Әлбиттә, ветерандар һәм махсус хәрби операцияла ҡатнашыусылар – айырым урында. Башҡортостанда был эштең үҙ моделен булдырабыҙ. Ул тотош тормошто, тирә-яҡ мөхит элементтарын үҙ эсенә ала, – тип белдерҙе Максим Забелин.
Форумдың эшлекле өлөшө 37 саранан тора.
- Һәр граждан өсөн тигеҙ мөмкинлектәрҙе булдырыу, мөхиттән файҙалана алыу, хеҙмәттәр дәүләт сәйәсәтенең өҫтөнлөклө йүнәлештәренең береһе булып тора. Башҡортостанда инклюзия принциптарын алға этәреү – төп мәсьәләләрҙең береһе, - тине Стратегик башланғыстар агентлығы етәксеһе Светлана Чупшева.
Фото, сығанаҡ: resbash.ru/articles/obshchestvo/2023-10-19/v-ufe-startoval-ii-vserossiyskiy-forum-vystavka-lomaya-bariery-3484939","20 Октябрь , 19:20",Социаль мәсьәлә,Na
https://bashgazet.ru/articles/sotsial-m-s-l/2023-10-20/r-kem-turist-bula-al-yn-s-n-3487293,Һәр кем турист була алһын өсөн,Өфөлә барған II “Кәртәләрҙе емереп” Бөтә Рәсәй асыҡ форум-күргәҙмәһендә ысын мәғәнәһендә “ҡаршылыҡтар емерелә”.,"Өфөлә барған II “Кәртәләрҙе емереп” Бөтә Рәсәй асыҡ форум-күргәҙмәһендә ысын мәғәнәһендә “ҡаршылыҡтар емерелә”.
Бында предприятиелар, ойошмалар, власть органдары - үҙенсәлекле кешеләргә ысынлап ярҙам итеүселәрҙең барыһы ла үҙ-ара килешеп эш итә.
Тәбиғәтебеҙ бик матур һәм уны бөтә граждандарға, шул иҫәптән сәләмәтлек мөмкинлектәре сикләнгән кешеләргә күрһәтергә теләйбеҙ. Ошондай мәсьәләләр ҡаралды бөгөн Өфөләге “Торатау” конгресс-холында барған “Башҡортостан һәр кем файҙалана алырлыҡ туризм үҙәге кеүек” тип исемләнгән “түңәрәк өҫтәл”дә.
- Бөгөн туристар ағымы арта, һәм туризм һәр кем, шул иҫәптән һаулыҡ мөмкинлектәре сикләнгәндәр өсөн файҙалана алырлыҡ булһын, - тип белдерҙе республиканың эшҡыуарлыҡ һәм туризм министры урынбаҫары Светлана Верещагина.
Башҡортостанда һуңғы йылдарҙа туризм бик йылдам үҫешә. Быны Туристик индустрияның үҫеше тураһында ҡунаҡханаларҙа һәм башҡа урынлаштырыу сараларында туҡталған граждандар һанының артыуы иҫбатлай. Мәҫәлән, 2018 йылдан был күрһәткес 20 процентҡа артҡан. 2010 йылда – 762,4 мең кеше, 2018 йылда – 1169,1, 2022 йылда 1399,5 кеше булған.
Автор фотолары.","20 Октябрь , 19:10",Социаль мәсьәлә,Na
https://bashgazet.ru/articles/sotsial-m-s-l/2023-10-19/byyyl-summa-s-tap-yr-a-art-an-3484721,Быйыл сумма өс тапҡырға артҡан,Башҡортостан Республикаһы Башлығы хакимиәте етәксеһе Максим Забелин социаль селтәрҙәге сәхифәһендә түбәндәгеләр тураһында яҙҙы.,"Башҡортостан Республикаһы Башлығы хакимиәте етәксеһе Максим Забелин социаль селтәрҙәге сәхифәһендә түбәндәгеләр тураһында яҙҙы.
“Бөгөн Өфөлә “Кәртәләрҙе емереп” II Бөтә Рәсәй форум-күргәҙмәһен астыҡ. Быйыл сараның темаһы – һаулыҡ мөмкинлектәре сикләнгән кешеләрҙе комплекслы реабилитациялау системаһын формалаштырыу. Һәм бында махсус хәрби операцияла ҡатнашыусылар айырым урын биләй.
Башҡортостанда “үҙенсәлекле” кешеләр менән эшләү моделе формалаша. Уның компоненттарының береһе – реабилитациялау. Яңы саҡырыуҙарҙы иҫәпкә алып, программаны күп йүнәлештәр буйынса киңәйтәбеҙ.
Реабилитация үҙәктәренән тыш, йыл һайын һаулыҡ мөмкинлектәре сикләнгән 16 меңдән ашыу бала төрлө хеҙмәттәрҙән файҙалана. Киләһе йылда балаларҙы адаптив белем биреү программалары буйынса уҡытыу йүнәлешендәге “Салют” үҙәге ишек асасаҡ. Планда – Ишембай районында тағы бер үҙәк асыу.
2019  йылда, илдә беренселәрҙән булып, инвалид балаларҙы реабилитациялау буйынса дөйөм бюджеты 50 миллион һумдан ашыу булған сертификаттар бирелә башланы. Быйыл финанслау - өс тапҡырға, бындай хеҙмәттәрҙән файҙаланған балалар һаны 3,5 меңгә тиклем артты.
Киләһе йылдан өлкән инвалидтарға, шул иҫәптән махсус хәрби операцияла ҡатнашыусыларға сертификат бирәсәкбеҙ. 90 миллион һум йүнәлтмәксебеҙ.  Быйыл августа республиканың реабилитациялау сараларын һәм ҡоролмаларын етештереү буйынса туғыҙ предприятиеһы ҡорамалдарҙы һатып алыуға киткән 50 процент сығымды кире ҡайтарыуға субсидия алды. Предприятиеларҙың продукцияһын “Торатау” конгресс-холындағы форумда күрергә мөмкин”, - тип билдәләне Максим Забелин. 
Фото, сығанаҡ: vk.com/zabelinm  ","19 Октябрь , 17:30",Социаль мәсьәлә,Na
https://bashgazet.ru/articles/sotsial-m-s-l/2023-10-19/k-rt-l-r-e-emerep-3484624,Кәртәләрҙе емереп...,Быйыл сара икенсе тапҡыр үткәрелә. ,"Бөгөн Өфөләге “Торатау” конгресс-холында II Бөтә Рәсәй “Кәртәләрҙе емереп” форум-күргәҙмәһе үҙ эшен башланы. Ул өс көн дауам итәсәк.
Был көндө фойелағы күргәҙмәлә һаулыҡ мөмкинлектәре сикләнгән кешеләрҙең тормошон еңеләйткән реабилитациялау саралары, протездар, ортопедик әйберҙәр һәм башҡалар ҡуйылғайны. Бынан тыш, оҫталарҙың күҙҙең яуын алырлыҡ бәләкәй генә уйынсыҡтары, төрлө биҙәүестәре, сувенирҙар һәм башҡалар менән танышырға мөмкин ине. Әйткәндәй, быйылғы күргәҙмәлә Рәсәйҙең 12 төбәгенән 50 компания ҡатнаша.
Һаулыҡ мөмкинлектәре сикләнгәндәрҙең 18 йәштән өлкәнерәктәрен реабилитациялау, төбәктәрҙең инклюзив мөмкинлектәрен киңәйтеү кеүек мөсьәләләр стратегик сессияларҙа һәм “түңәрәк өҫтәл”дәр һөйләшеүҙәрендә ҡарала. Пленар кәңәшмә “Һаулыҡ мөмкинлектәре сикләнгәндәрҙе реабилитациялау. Яңы саҡырыуҙар һәм ҡарарҙар” тигән темаға арналды. Сараның модераторы Бөтә Рәсәй инвалидтар йәмғиәте етәксеһе, Рәсәй Дәүләт Думаһы депутаты Михаил Терентьев булды.
–      Башҡортостан – минең өсөн һәр ваҡыт килге килеп торған урын. Шуға пленар сессияны алып барырға тип һорағастар, ихлас ризалаштым. Һәр саҡ ярҙам  иткән Башҡортостан Республикаһы Башлығы Радий Фәрит улы Хәбировҡа рәхмәт белдергем килә. Был форум икенсе тапҡыр үткәрелә һәм фекер алышҡан, яңы реабилитациялау технологияларын ҡараған урын булып тора,  – тине Михаил Терентьев.
Сарала видеобәйләнеш аша Рәсәйҙең хеҙмәт һәм социаль яҡлау министры Антон Котяков ҡатнашыусыларҙы сәләмләне, Стратегик башланғыстар агентлығы генераль директоры Светлана Чупшева сығыш яһаны.
Башҡортостан Республикаһы Башлығы Хакимиәте етәксеһе Максим Забелин форумда ҡатнашыусыларҙы Башҡортостан Башлығы Радий Фәрит улы Хәбиров исеменән сәләмләне һәм республикала инклюзив мөхит үҫеше тураһында һөйләне.
–      Форумдың быйылғы төп темаһы – һаулыҡ мөмкинлектәре сикләнгәндәрҙе комплекслы реабилитациялау системаһын булдырыу. Әлбиттә, ветерандар һәм махсус хәрби операцияла ҡатнашыусылар – айырым урында. Башҡортостанда был эштең үҙ моделен булдырабыҙ. Ул тотош тормошто, тирә-яҡ мөхит элементтарын үҙ эсенә ала, – тип белдерҙе Максим Забелин.
2019 йылда Башҡортостанда беренсе тапҡыр инвалид балаларҙы реабилитациялау өсөн сертификат бирелә башланы. Йыл һайын был маҡсатта 50 миллион һум аҡса бүленә. Ә быйыл был сумма өс тапҡырға артҡан. Был хеҙмәттәрҙән 3,5 мең бала файҙалана. Киләһе йылда бындай сертификаттар өлкәндәргә, шул иҫәптән ветерандарға һәм махсус операцияла ҡатнашыусыларға биреләсәк, тип белдерелде сарала.
“Ватан һаҡсылары” махсус хәрби операцияла ҡатнашыусыларға ярҙам  дәүләт фонды рәйесе урынбаҫары Сергей Вылегжанин махсус хәрби операция ветерандарын комплекслы реабилитациялау тураһында сығыш яһаны. “АУРА-Тех” ассистив технологиялар баҙарында ҡатнашыусылар милли ассоциацияһы директоры Иван Бирюков реабилитациялау өлкәһенең технологик үҫеше тураһында һөйләне. Ошо уҡ көндө Башҡортостан предприятиелары милли инклюзив килешеүҙәргә ҡул ҡуйҙы.
19 – 21 октябрҙә үткәреләсәк форумда барлығы 40-ҡа яҡын эшлекле сара, оҫталыҡ дәрестәре була. Бынан тыш, табиптар өфөләргә һәм баш ҡала ҡунаҡтарына кәңәштәр бирә. “Кәртәләрҙе емереп” инклюзив ижади фестиваленең гала-концерты, тағы Бөтә Рәсәй һуҡыр футболсылар йәмғиәтенең матчы үткәрелә.
Айрат Нурмөхәмәтов фотолары.
 
 ","19 Октябрь , 14:45",Социаль мәсьәлә,Na
https://bashgazet.ru/articles/sotsial-m-s-l/2023-10-16/ishle-ail-g-ishle-b-het-3479315,Ишле ғаиләгә – ишле бәхет!,Ауылдаштары оло ғаиләгә социаль селтәрҙә мөхәббәт һәм һаулыҡ теләгән...,"Благовар районының Самарин ауылында йәшәүсе Оксана һәм Марат Бакбергеновтар ғаиләһендә унынсы сабый донъяға килде, тип хәбәр итә “Благовар хәбәрҙәре”.
Ауылдаштары оло ғаилә ағзаларын, атай менән әсәйҙе ҙур шатлыҡтары менән ҡотлап, социаль селтәрҙә мөхәббәт һәм һаулыҡ теләгән. Ишле балалар  яуаплылыҡ, хәстәрлек талап итеүҙән тыш,  күпме бәхетле минуттар, ҡиммәтле мәлдәр бүләк итә. “Бик асыҡ йөҙлө, изге күңелле кешеләр!”– тип һоҡланған берәүҙәр.  “Балалары ла бына тигән! Ҙур ғаилә – ҙур байлыҡ!”– тип шатлыҡтарын уртаҡлашҡан икенселәр.
Шағирә Рәсимә Ураҡсинаның  шиғыры тап ошо ғаиләгә атап әйтелгәндәй: “Мине бында яраталар, Мине бында көтәләр, Оҙаҡ-оҙаҡ уйнап китһәм, Борсолошоп бөтәләр. Беҙ бөтәбеҙ бергә - ""беҙ"", Шуға күрә бергәбеҙ. Шатлыҡ, бәхет менән үҫеп, Бергә-бергә берегәбеҙ. Ғаиләнең усағы - Атам-әсәм ҡосағы!”
 
 Фото:”Благовар хәбәрҙәре”.","16 Октябрь , 11:00",Социаль мәсьәлә,Na
https://bashgazet.ru/articles/sotsial-m-s-l/2023-10-11/st-rletama-maturlana-3474471,"Стәрлетамаҡ үҫә, матурлана ",Ҡалала һуңғы йылдарҙа башҡарылған эштәр ҡыуандыра. ,"Башҡортостанда Стәрлетамаҡ халыҡ һаны, биләмәһе һәм сәнәғәт ҡеүәте буйынса Өфөнән ҡала иң ҙур округ булып тора. Шул да иғтибарға лайыҡ: төҙөлгән объекттар буйынса ла ҡала лидерҙар рәтендә килә. Торлаҡ йоттар, предприятиелар, сауҙа үҙәктәре генә түгел, бихисап социаль объекттар ҙа ҡалҡып сыға, реконструкциялана.
Мәҫәлән, һуңғы биш йылда бында ике мәктәп, өс балалар баҡсаһы, ядро медицинаһы үҙәге асылды, бынан тыш, ҡаланың 1-се гимназияһы реконструкциялана. Шул уҡ ваҡытта йәмәғәт урындары ла иғтибарҙан ситтә ҡалмай: Стәрле һәм Ашҡаҙар йылғалары яр буйы заманса үҙгәртелеп ҡорола.
Һәр социаль объект ҡала үҫешендә мөһим роль уйнай. Әйтәйек, яңы сафҡа ингән 9-сы мәктәп Стәрлетамаҡтың алыҫ биҫтәһе – Шахтау ҡасабаһы балаларына белем биреү мәктәбе генә түгел, ҡасабының социаль-мәҙәни үҙәге ролен дә башҡара. Бында биҫтәләге 300-ҙән ашыу бала белем ала.
- Ҡалала яңы мәктәптәр һалыу менән бер рәттән буш торған биналарҙы үҙгәртеп ҡороу юлы менән дә белем усаҡтарын киңәйтәләр. Мәҫәлән, республикаға уҡыусыларының һәм педагогик коллективтың уңыштары менән киң билдәле булған 1-се гимназия өсөн элекке шифахана бинаһы реконструкциялана. Үҙгәртеп ҡороу эштәре “Мәғариф” милли проекты сиктәрендә атҡарыла, - тип белдерҙе ҡаланың мәғариф бүлеге етәксеһе Йыһангир Ишбаев. Етәксе фекеренсә, яңы мәктәптәр ҡалала белем биреү системаһын яҡшыртыуҙа иң мөһим ролдәрҙең береһен уйнай.
Унда башланғыс кластарҙы тәшкил иткән 700 бала белем аласаҡ. Әйткәндәй, эш барышы менән Башҡортостан Башлығы Радий Хәбиров та килеп танышып китте. Республика етәксеһе етешһеҙлектәрҙе бөтөрөргә һәм объектты ваҡытында сафҡа индерергә ҡушҡайны. Объектты 2024 йылда тапшырыу планлаштырылған.
Белем биреү өлкәһендә, республикала ғөмүмән, ҙур алға китеш һиҙелә, ти белгестәр. Мәҫәлән, былтыр ғына әлеге йүнәлештә ҡаҙнанан йәмғеһе 91 миллиард һум бүленде. Был уҙған ун йыллыҡта иң ҙур сумма булып тора. Шулай уҡ артабанғы һандар ҙа иғтибарҙы йәлеп итә: 2010-2018 йылдарҙа (туғыҙ йыл эсендә) белем усаҡтарында 27 меңдән ашыу уҡыу-тәрбиә биреү урыны хәстәрләнһә, 2019-2023 йылдарҙа был һан шулай уҡ 27 меңгә яҡын!
Һуңғы биш йылда ҡаланы төҙөкләндереү эштәре лә йылдам бара. “Уңайлы ҡала мөхитен булдырыу” федераль проектын тормошҡа ашырыу сиктәрендә Стәрлетамаҡ ҡалаһында Стәрле һәм Ашҡаҙар йылғалары ярын яңырталар. Әйткәндәй, был проект башлыса федераль ҡаҙна иҫәбенә башҡарыла. Әлеге йәһәттән төбәк етәкселегенең республикаға төҙөкләндереүгә бюджет йәлеп итеү һәләтенә иғтибар итмәү мөмкин  түгел. Бөгөнгө көндә ике йылға ярын да өлөшләтә төҙөкләндерҙеләр. Әйткәйек, Ашҡаҙар йылғаһы буйында заманса пляж, ял урындары барлыҡҡа килде. Стәрле ярында иһә балалар өсөн майҙансыҡтар, спорт майҙансыҡтары, ял зоналары, фотоға төшөү, онлайн сәйәхәт урыны һәм башҡа уңайлыҡтар булдырылған, йылға тәрәнәйтелде. Әле яр буйында төҙөкләндереү эштәре дауам итә.
Һаулыҡ һаҡлау өлкәһенә килгәндә, Стәрлетамаҡта яман шеш ауырыуы менән көрәштә медцинала ла алға ҙур аҙым яһалды тиһәң  була – бында бер йыл элек ядро медицинаһы үҙәге эш башланы. Уның эшенә стартты Радий Хәбиров үҙе бирҙе.
- Был Башҡортостан биләмәһендә икенсе ПЭТ-үҙәк. Ул онкологияны асыҡлау һәм ваҡытында дауалау өсөн яңы мөмкинлектәр бирә, – тине Радий Фәрит улы. – Элек бөтә пациенттар ҙа бындай тикшереүҙәр уҙғарыу өсөн Өфөгә килергә мәжбүр ине. Ә хәҙер Башҡортостандың көньяҡ өлөшөндә заманса диагностика комплексы барлыҡҡа килде.
Позитрон-эмиссия томография үҙәге өр-яңы технологиялар ярҙамында яман шеште алдан асыҡларға һәм яман шешкә ҡаршы көрәш тактикаһын һайларға мөмкинлек бирә. 
Мәғариф темаһына әйләнеп ҡайтҡанда, Стәрлетамаҡ ҡалаһында һуңғы биш йылда өс балалар баҡсаһы ҡалҡып сыҡты. Уларҙың икеһе 290 бала өсөн тәғәйенләнһә, береһенә бер юлы 260 бала йөрөй ала.
Был өлкәлә яңы асылған объекттар араһында Стәрлетамаҡ ҡалаһының 23-сө мәктәбе айырыуса иғтибарға лайыҡ – ул республикала майҙаны буйынса иң ҙур мәктәп булып тора. Унда әлеге ваҡытта 2,5 меңгә яҡын бала белем ала.
“Төрлө йүнәлештә эш алып барабыҙ – төрлө телдәр уҡытыу, ватансылыҡ тәрбиәһе, яңы технологияларҙы өйрәнеү, профилле кластар – былар барыһы ла беҙҙең мәктәп тураһында”, – тип һөйләй белем усағы директоры Оксана Самойлова.
Бөгөнгө көндә учреждение республикалағы һуңғы йылдарҙа асылған полилингваль һигеҙ мәктәптең береһе булып тора. 83 кластың 29-ы күп телдәрҙе үҙләштерһә, биш класс Рәсәй гвардияһы класы профилендә эшләй. Быйылдан башлап бында Шайморатов класы ла асылды, Юнармия хәрәкәте лә әүҙем. Мәктәп ҡаланың яңы биҫтәләрендә ҡалҡып сыҡҡан йорттарҙа йәшәгән балалы ғаиләләрҙең барлыҡ ихтыяжын ҡәнәғәтләндерә.
...Бер нисә йыл эсендә генә эшләй башлаған был социаль объекттар республика, ҡала үҫешендә күп йылдар буйы роль уйнаясаҡ, сөнки һәммәһе лә мөһим урында, мөһим йүнәлештә барлыҡҡа килде","11 Октябрь , 13:30",Социаль мәсьәлә,Na
https://bashgazet.ru/articles/sotsial-m-s-l/2023-10-11/aryshtar-a-ya-y-fap-3474333,Һарыштарға - яңы ФАП,Республика көнө алдынан Мәләүез районында өр-яңы медицина объекты барлыҡҡа килде – райондың Һарыш ауылында фельдшер-акушерлыҡ пункты асылды. ,"Заманса һәм уңайлы медицина берәмеге - Республика көнөнә ауыл халҡы өсөн күптән көтөп алынған бүләк. Уны ҡыҫҡа ғына ваҡыт эсендә сифатлы итеп төҙөп, яҡшы ҡорамалдар менән тәьмин иткәндәр.
Модулле фельдшер-акушерлыҡ пунктында пациенттарҙы ҡарау һәм укол һалдырыу, система ҡуйыу бүлмәләре ҡаралған, шулай уҡ көтөү залы бар.
– Бындай шарттарҙа дауалау уңайлыраҡ, эшләү күңеллерәк, ошондай уңайлы шарттар булдырғандары өсөн рәхмәтем сикһеҙ, – тип тәҫьораттары менән бүлеште ошо өлкәгә 30 йылдан ашыу ғүмерен арнаған юғары категориялы фельдшер Рәмзиә Ғабдуллина.
Ауыл халҡының шатлығын уртаҡлашырға тип был көндә Мәләүез районы хакимиәте башлығы Рөстәм Шәмсетдинов, БР Һаулыҡ һаҡлау министрлығының Күмертау медицина округы буйынса штаттан тыш баш белгесе Олег Астахов һәм Мәләүез үҙәк район дауаханаһының баш табибы Салауат Өмөтбаев та килгәйне. Ҡунаҡтар яңы ФАП, ундағы ҡорамалдар менән танышты, беренсел медицина звеноһының урындағы халыҡ һаулығын нығытыуҙа мөһим роль уйнауын билдәләне.
– Ауыл халҡы тәү сиратта урындағы медицина пунктына, ошонда эшләгән фельдшерға мөрәжәғәт итә, укол һалдыра, анализдар тапшыра, талап ителһә, артабан район дауаханаһына йүнәлтелә. Районда быйыл тағы ла ошондай уҡ ике медицина пункты асылды, – тип белдерҙе Рөстәм Шәмсетдинов.
Тантана барышында матур бүләктәр ҙә тапшырылды. Фельдшер Рәмзиә Ғабдуллина “Башҡортостан Республикаһының һаулыҡ һаҡлау алдынғыһы” исеменә лайыҡ булды, ФАП-ты төҙөгән «Профметалл» ойошмаһының генераль директоры Александр Гончаровҡа район дауаханыһының Рәхмәт хаты тапшырылды.
Әйткәндәй, һуңғы биш йылда республикала беренсел медицина звеноһына айырыуса ҙур иғтибар бирелә. Яңы биналар ҡалҡа, ҡорамалдар һатып алына, шулай уҡ кадрҙар мәсьәләһе лә күтәрелә, сөнки ауылдарҙа йәшәгән халыҡ һәр ваҡыт үҙәк дауахана тупһаһын тапай алмай. Районда быйыл асылған әлеге өс фельдшер-акушерлыҡ пункты ла район үҙәгенән алыҫ – Һарыш, Сухаревка, Антоновка ауылдарында урынлашҡан.
Э. ПОДРЯДОВА фотолары.
“Путь Октября” гәзите мәғлүмәттәре буйынса.","11 Октябрь , 10:40",Социаль мәсьәлә,Na
https://bashgazet.ru/articles/sotsial-m-s-l/2023-10-10/milliardtar-yu-a-alynmay-3474376,Миллиардтар юҡҡа һалынмай,Тармаҡтағы ҡыйыу аҙымдар өмөт уята.,"Һаулыҡ һаҡлау өлкәһенең хәҙерге торошо, киләсәккә пландары һәм бөгөнгө аҙымдары тураһында һөйләгәндә һандарһыҙ, миҫалдарһыҙ һүҙ алып барып булмай.
Былтыр “Һаулыҡ һаҡлау” милли проектын тормошҡа ашырыу барышында һигеҙ миллиард һумға яҡын аҡса то­тонолһа, 50-нән ашыу яңы модулле фельдшер-акушерлыҡ пункты төҙөлдө, өс меңдән ашыу медицина ҡорамалы алынды, Бөрөлә һәм Саҡмағош ауылында ике поликлиника сафҡа индерелде, шулай уҡ ике капиталь табиплыҡ амбулаторияһы һәм һигеҙ фельдшер-акушерлыҡ пункты тапшырылды. Быйыл да милли проекттың һигеҙ төбәк проекты буйынса финанс күләме ете миллиард һумдан ашыу тәшкил итте.
Медицина-санитария ярҙамының тәүге звеноһын яңыртыу мәсьәләһе республикала көн үҙәгенән төшкәне юҡ. Ауыл һәм бәләкәй ҡалалар инфраструктураһын камиллаштырыуға байтаҡ көс һәм сығым бүленә. Башҡортостан Башлығы Радий Хәбировтың Өфөләге 9-сы ҡала дауа­ханаһының яңы поликлиникаһын асыу тантанаһында алдағы йылдарҙа баш ҡалала һаулыҡ һаҡлау системаһын яңыртыу кәрәклеген билдәләүе ғәжәп түгел. Республика етәксеһе әйтеүенсә, Өфөләге дауалау учреждениеларының хәҙерге торошо өфөләргә сифатлы медицина хеҙмәттәренән файҙаланырға мөмкинлек бирмәй, был тиҙ башҡарылған процесс түгел, әммә Өфө өсөн профилле программа ҡабул итергә кәрәк. 2024 йылда был маҡсатҡа яҡынса 500 миллион һум, ә киләсәктә йыл һайын бер миллиард һум аҡса йүнәлтеләсәк. Программаны бер нисә йүнәлештә тормошҡа ашырыу ҡарала. Транспорт паркы яңыртыласаҡ, яңы ҡорамалдар алынасаҡ, поликлини­каларға капиталь ремонт үткәреләсәк һәм яңы дауаханалар төҙөләсәк. Өфөнөң Дим районында поликлиника төҙөү планлаштырыла.
Илдә бөтә үлем осраҡтарының ҙур өлөшө йөрәк ҡан-тамырҙары ауырыу­ҙарына тура килеүе йәмәғәтселектә борсолоу тыуҙырмай ҡалмай. Шуға бәйле, медицина тармағы алдында торған бурыстарҙы хәл итеү яңы ысулдар, ҙур финанс һалыуы талап итә. Башҡортос­танда граждандарҙың уртаса ғүмер оҙайлығын арттырыу, сәләмәтлеген, йәшәү сифатын яҡшыртыуҙы күҙ уңында тотҡан “Һаулыҡ һаҡлау” милли проекты мөһим тармаҡты камиллаштырыуҙа, яңы технологиялар менән ҡоралландырыуҙа тағы бер этәргес булыр тип көтөлә. Тап ошо маҡсатта баш ҡалала 2019 йылда төҙөлә башлаған Республика кардиология үҙәгенең хирургия корпусына өмөт ҙур. Объекттың 90 процентҡа әҙер булыуы билдәле, ҡышҡыһын инженер селтәрҙә­рен һалыу, биҙәкләү, биләмәне төҙөк­ләндереү эштәре дауам итәсәк. Корпуста операция яһау бүлмәләренең генә тиҫтәгә етеүе кардиология үҙәгенең юғары технологик кимәле артасағына, яңы ҡат­марлы, үҙенсәлекле операциялар һәм заманса технологияларҙың юл ярасағына ҙур ышаныс тыуҙыра. Яңы корпустың проект ҡеүәте – тәүлек әйләнәһенә эшләгән 130 урынлыҡ стационар. Райондарҙан килгән пациенттар ҡайһы бер тикшеренеүҙәрҙе амбулатор рәүештә үтә алһын өсөн шарттар булдырыласаҡ.
“Беҙ был объекттың әҙер булыуын түҙемһеҙлек менән көтәбеҙ, ул Рәсәйҙә иң ҡеүәтле заманса үҙәктәрҙең береһе һаналасаҡ”, – тип белдергән һаулыҡ һаҡлау министры Айрат Рәхмәтуллиндың фекерен хупларға ғына ҡала. Бында йөрәкте күсереп ултыртыу буйынса үҙенсәлекле, үтә ҡатмарлы әмәлиәттәр үткәреләсәге лә сер түгел. Йөҙәрләгән, меңәрләгән ғүмерҙе ҡотҡарасаҡ объект киләһе йылдың яҙында файҙаланыуға тапшырыласаҡ.
Башҡортостандың Рәсәйҙә йөрәк трансплантологияһы йүнәлешендә эш­ләгән алдынғы биш төбәк исемлегенә инеүе генә лә бында юғары квалификациялы, алтын ҡуллы, алдынғы техно­ло­гияларҙы ҡыйыу үҙләштергән кардиологтар эшләүен иҫбатлай. Былтыр респуб­ликаның һәм илдең танылған, һәләтле табиптарының мөһим тармаҡты артабан үҫтереү, тәжрибә уртаҡлашыу маҡса­тында өсөнсө Евразия конгресына тап Өфөгә йыйылыуы юҡҡа булманы. Әлбиттә, республикала өр-яңы эште икеләнеүҙәр аша ҡыйыулыҡ һәм тәүәк­кәллек менән башлаған, трансплантологияла тәүге аҙымдарын яһаған белгес­тәрҙең эш тәжрибәһе менән танышыу киләсәккә яҡты өмөттәр уята.
Хәҙерге ваҡытта йөрәкте күсереп ултыртыу йөрәк хәлһеҙлегенең һуңғы стадияһына килеп еткән ауырыуҙарҙы һауыҡтырыуҙың “алтын стандарты” булып тора. Дарыуҙар менән дауалау һөҙөмтә бирмәгәндә, ә хирургия ярҙамының башҡа ысулдары тәьҫирһеҙ булғанда, тап ошо әмәлиәт кешенең ғүмерен ҡотҡара ала. Йөрәкте күсереп ултыртыу операция­һының бынан 10 йыл элек 52 йәшлек иргә яһалыуы билдәле. Табиптар әйте­үенсә, йөрәкте күсереп ултыртыуға мохтаж ауырыуҙар күп. Республикала ошо мөһим йүнәлеште үҫтереү буйынса шарттар тыуҙырылған, тәжрибәле кадрҙар бар, үҙәктең матди-техник базаһы ныҡ, донорлыҡ мәғлүмәттәре регистры тө­ҙөлгән.
Лицензияларҙың берҙәм реестрында кардиология буйынса медицина хеҙмәте күрһәткән 357 учреждениеның теркәлеүе лә йөрәк-ҡан тамырҙары системаһы сирҙәренә иғтибарҙың артыуын һөйләй. Һуңғы йылдарҙа Башҡортостанда телемедицина технологияларын үҫтереү буйынса үҫеш һиҙелеүе лә һөйөндөрө. Мәҫәлән, 2019 йылда бары 12,6 меңдән ашыу телемедицина консультацияһы үткәрелһә, хәҙер уларҙың һаны 93 меңдән ашты. Медицина күгендә балҡыған “йондоҙҙарҙан” оҫталыҡ дәрестәре алыу, тәжрибә уртаҡлашыу яңы мәғлүмәттәргә эйә булыуҙан, ауырыуҙарға оператив ярҙам күрһәтеүҙән тыш, ғөмүмән, кардиологияла беҙ күҙ алдына ла кил­термәгән ҡыйыу аҙымдар яһарға ярҙам итәсәк.
Динә АРЫҪЛАНОВА","10 Октябрь , 11:17",Социаль мәсьәлә,Na
https://bashgazet.ru/articles/sotsial-m-s-l/2023-10-10/va-ytly-arar-ar-abul-itelde-3474371,Ваҡытлы ҡарарҙар ҡабул ителде,Башҡортостан өлгөһө тотош Рәсәйгә тарала.,"Республикабыҙҙа ҡыҫҡа ваҡыт эсендә төҙөлгән COVID-госпиталдәр Рәсәйҙең байтаҡ төбәктәре өсөн тиҙ йыйылмалы конструкциялар төҙөлөшө өлгөһөнә әйләнде. Ғөмүмән, тормоштағы һәр ваҡиға, һәр күренеш нимәгәлер өйрәтә, һабаҡ бирә. Коронавирус пандемияһы тотош донъяның һаулыҡ һаҡлау системаһына көтөлмәгән һынау булды.
 
Бик тиҙ төҙөлдө
 
Пандемия башланыр алдынан, 2020 йылдың яҙында, Башҡортостанда 510 койкалыҡ Республика клиник йоғошло ауырыуҙар дауаханаһы бар ине, ә күрше төбәктәрҙә – бынан да аҙыраҡ. Ул осорҙа республикала ковид йоҡторғандар һаны көн һайын өҫтәлә барҙы, үлем осраҡтары булды. Күптәр ышана ине: ошо аяныслы мәл тиҙҙән сигенер, бәләләр беҙҙе урап үтер. Тик ауырыусылар һаны тәүлегенә йөҙҙәрсә кешеләргә етә башлағас, ковидтың ни тиклем мәкерле, ауыр сир икәнлегенә инандыҡ.
Ошо осорҙа Башҡортостан етәкселе­генең алдан күҙаллап эшләй белеү һәләте төбәк халҡын ғына хайран ҡалдырманы. Бында киң маҡсатлы, стратегик ҡарар ҡабул итеү зарур ине һәм тиҙҙән, 2020 йылдың апрелендә, Өфө эргәһендә ковид-госпиталь төҙөлә башланы. Нигеҙе итеп заманса проект алынды һәм объектты тапшырыуҙың бығаса булмаған ҡыҫҡа ваҡыты билдәләнде. Бөтә Баш­ҡортостан оператив штаб хәбәрҙәре һәм киң мәғлүмәт саралары буйынса төҙөлөш барышын күҙәтте.
Һөҙөмтәлә, Зубов ауылында ҡурай сәскәһе формаһында төҙөлгән ковид-госпиталь Рәсәйҙә ошондай ҙур социаль ҡоролмаларҙы эксперименталь төҙөү йәһәтенән “тәүге ҡарлуғастарҙың” береһе булды. Төҙөлөштөң бындай масштабын заман тарихы белмәй: Клиника-диагностика йоғошло ауырыуҙар үҙәге 55 көн эсендә төҙөлдө. Объектты төҙөү хаҡы 1,8 миллиард һум тәшкил итте. 2020 йылдың 31 майында уны асыу танта­наһына Рәсәйҙең һаулыҡ һаҡлау министры Михаил Мурашко үҙе килде һәм һоҡланып: “Быға нисек өлгәштегеҙ?” – тип хайран ҡалды.
Дөйөм майҙаны 16 мең квадрат метр тәшкил иткән объект тиҙ йыйыла торған конструкцияларҙан төҙөлгән. Ул ҡурай сәс­кәһе рәүешендәге бер ҡатлы комплекстан ғибәрәт. Бина боксланған 100 палатаны, шул иҫәптән тәүлек әйләнәһенә эшләгән 82 боксты һәм 18 реанимацияны үҙ эсенә ала. Бында диагностика, дезинфекция, лаборатория, дарыухана һәм үҙәк-стерилизация бүлексәләре, шулай уҡ табиптар өсөн ятаҡ та бар. Учреждение 470 пациентҡа иҫәпләнгән.
Михаил Мурашко Башҡортостандағы яңы госпиталгә юғары баһа бирҙе. Тиҙҙән беҙҙең Зубов ковид-пациенттар ғүмере өсөн барған алышта етеҙлек символына әүерелде.
Башҡортостан өлгөһө Рәсәй төбәктә­рендә ҙур ҡыҙыҡһыныу уятты. Башҡорт­остан Башлығы Радий Хәбиров Беренсе каналдың “Док-ток” ток-шоуында Өфө районының Зубов ауылындағы яңы клиник-диагностика йоғошло ауырыуҙар үҙәге тураһында һөйләне. Рәсәйҙең һаулыҡ һаҡлау министры Михаил Мурашко студияла Башҡортостандан өлгө алырға кәрәклеген белдерҙе.
Ғөмүмән, 2020 йылда Башҡортостанда социаль объекттар төҙөлөшөндә ҙур алға китеш күҙәтелде. Зубов үҙәге ярты йылға республиканың медицина тармағына койка фондын тәьмин итеү йәһәтенән ял бирҙе, өҫтәүенә Башҡортостандың башҡа дауалау учреждениеларында ла ковид-госпиталдәр ойошторолдо.
Ғөмүмән, коронавирус пандемияһына бәйле Башҡортостан властарының алдан күрә белеү һәләте төбәктең айырмалы һыҙатына әүерелде. Республика Баш­лығы Радий Хәбиров стационарҙарҙа даими булды, Һаулыҡ һаҡлау министр­лығы хәлде контролдә тотто. Ковидлы пациенттарҙың һаны артҡан һайын, уларҙы Өфөгә ташыуҙың мәғәнәһе юҡ икәнлеген иҫкәртте, ҡайһы берҙә өлгөрмәй ҙә ҡалырға мөмкин. Шуға күрә Башҡорт­остандың көньяғында тағы бер “ҡурай сәскә”һе төҙөргә, белгестәргә эшләү, ә ауырыуҙарға дауаланыу өсөн заманса шарттар тыуҙырырға һәм Зубовтағы медицина хеҙмәткәрҙәренең эшен еңеләй­тергә ҡарар ителде. Шулай итеп, 2020 йылдың 10 октябрендә Стәрлетамаҡта клиник-диагностика йоғошло ауырыуҙар үҙәге төҙөлә башланы һәм ошо уҡ йылдың 10 декабрендә үҙ ишектәрен асты.
 
Рәсәй төбәктәрендә ҡыҙыҡһындылар
 
Республиканың үҙенсәлекле тәжри­бәһе шунда уҡ федераль кимәлдә яҡлау тапты. Губернатор урынбаҫары Юрий Петухов етәкселегендәге Новосибирск өлкәһе делегацияһы төҙөлөш тәжрибәһен өйрәнеү өсөн Стәрлетамаҡта булды. Белгород өлкәһендә Зубов һәм Стәрлетамаҡ дауаханалары өлгөһөндә бер нисә клиник-диагнoстик үҙәк төҙөргә ниәтләнеләр. Стәрлетамаҡ клиник-диагностика йоғошло ауырыуҙар үҙәгендә Ульяновск өлкәһенән дә делегация булды. Был тәжрибәне күрше Силәбе өлкәһендә башҡаларҙан алдараҡ үҙләштерҙеләр һәм Өфө эргә­һендәге ковид-госпиталь проекты буйынса яңы үҙәк төҙөнөләр.
2021 йылдың ноябрендә республика властары модулле ковид дауаханаларын Туймазыла һәм Сибайҙа төҙөүҙәре хаҡында белдерҙе. Ике үҙәк тә пациент­тарҙы 2022 йылдың мартынан ҡабул итә.
Башҡортостан Башлығы Радий Хә­биров үҙ сығыштарында күп тапҡыр республика был осорҙа ковид-госпиталдәре генә түгел, ә заманса, технологик яҡтан йыһазландырылған күп профилле дауаханаларға эйә булыуын билдәләне.
Ғөмүмән, коронавирусҡа ҡаршы көрәш ихтыяжы кәмегәс, был дауалау учреждениелары өр-яңы ҡорамалдар нигеҙендә эшләүен һәм төрлө сиргә дусар булған пациенттарҙы ҡабул итеүен дауам итте.
Ваҡыт күрһәтеүенсә, яңы медицина учреждениеларын төҙөү буйынса республика етәкселеге ҡабул иткән бөтә ҡарарҙар ваҡытлы һәм дөрөҫ. Төбәк тәжрибәһенең уникаль һәм уңышлы булыуын, илдең ике тиҫтәнән ашыу төбәге медицина үҙәктәрен төҙөү өсөн Башҡорт­остан проектын ҡулланыуын телгә алыу ҙа етә.
 
Социаль көсөргәнеште кәметеүгә өлгәштек
 
2020 йылдың 16 ноябренән баш ҡаланың “Торатау” конгресс-холында Башҡортостан Башлығы Радий Хәбиров­тың башланғысы менән Ковидҡа ҡаршы ситуация үҙәге эшләй башланы. Был үҙәк пандемия осоронда халыҡҡа төрлө яҡтан ярҙам күрһәтте.
Асылда бик ҙур колл-үҙәк формаһында ойошторолған ярҙам үҙәге ине ул. Унда операторҙар, табиптар, медицина университеты уҡытыусылары һорауҙарға яуап бирҙе, өйгә табип саҡыртырға йәки ваҡытлыса эшкә яраҡһыҙлыҡ ҡағыҙын юлларға ярҙам итте. Унан тыш, халыҡтың һорауҙарына Роспотребнадзор, Росздравнадзор, республиканың Гигиена һәм эпидемиология, Һаулыҡ һаҡлау министрлығы һәм башҡа ведомстволар белгестәре лә яуап бирҙе, профессиональ кимәлдә ярҙам күрһәтте. Быларҙың барыһы ла бушлай эшләнде.
Үҙәктең төп маҡсаты медицина уч­реж­дениеларының иңенә ятҡан көсөргә­неште кәметеү, халыҡҡа консультатив ярҙам күрһәтеү ине. Быға ихтыяж бигерәк тә ҙур ҡалаларҙа ныҡ һиҙелде. Медицина учреждениелары хеҙмәткәрҙәре консультация ярҙамы күрһәтеү генә түгел, сирләгәндәрҙе хеҙмәтләндереү йәһәтенән дә ҙур көсөргәнеш менән эшләне. Коронавирус пандемияһы тормоштоң һәр тармағына үтеп инде, бихисап проблемалар тыуҙырҙы – шылтыратыуҙарҙа был асыҡ сағылды.
Ике йылдан ашыу эшләү осоронда коронавирус инфекцияһы таралыуға бәйле мәсьәләләрҙе хәл итеү йәһәтенән Ковидҡа ҡаршы ситуация үҙәге үтә кә­рәкле һәм ваҡытлы булыуын иҫбатланы. Был хаҡта шылтыратыуҙарҙың йөҙҙәрсә мең менән иҫәпләнеүе, бер урында коронавирус инфекцияһына бәйле барлыҡ проблемаларҙы хәл итеү мөмкинлеге булдырылыуы һөйләй. Ошо ваҡыт эсендә медицина ойошмаларының халыҡ менән диагностика, дауалау, вакцинация мәсьә­ләләре буйынса үҙ-ара хеҙмәттәшлеге тәьмин ителде, эпидемиологик хәлгә бәйле ғәҙәттән тыш хәл тыуғанда халыҡҡа ярҙам күрһәтеүҙең оператив моделе булдырылды, иң мөһиме – ауыр мәлдә медиктар консультация эшмәкәрлегенән арынды.
Коронавирусҡа бәйле хәл яҡшырыуға барғас, операторҙар һаны кәметелде. Тәүҙә Конгресс-холда 200-гә яҡын оператор эшләһә, аҙаҡ бер нисә тиҫтә оператор Республикаға идара итеү үҙәгендә эшләне. 
“Беҙ халыҡты тынысландыра алдыҡ, социаль көсөргәнеште кәметеүгә өлгәш­тек. Был – бик яуаплы эш. Бындай үҙәктәр Рәсәйҙә башҡа юҡ. Ваҡытында ошондай кәрәкле, мөһим үҙәк булдырған өсөн Баш­ҡортостан Башлығы Радий Хәбировҡа рәхмәт”, – тине Үҙәктең координаторы, күренекле табип Римма Үтәшева.

Гүзәлиә БАЛТАБАЕВА
 ","10 Октябрь , 11:14",Социаль мәсьәлә,Na
https://bashgazet.ru/articles/sotsial-m-s-l/2023-10-09/a-i-eld-rg-layy-ly-b-l-k-3472205,Ағиҙелдәргә лайыҡлы бүләк ,"Иң яҡшы ҡала алты параметр буйынса билдәләнә – һаулыҡ, балалар хәүефһеҙлеге, балалыҡты яҡлау, мәғариф, ял һәм мәҙәниәт, ҡала мөхите.","9 октябрҙә аҙналыҡ оператив кәңәшмәлә республика етәксеһе Радий Хәбиров Ағиҙел хакимиәте башлығы Денис Ирназаровҡа “Ғаиләгә һәм балаларға теләктәш ҡала” наградаһын тапшырҙы. Муниципалитет 2022 йыл йомғаҡтары буйынса дуҫлыҡ индексының республика лидеры булды.
Билдәләп үтергә кәрәк, был награданы икенсе йыл тапшыралар. Иң яҡшы ҡала алты параметр буйынса билдәләнә – һаулыҡ, балалар хәүефһеҙлеге, балалыҡты яҡлау, мәғариф, ял һәм мәҙәниәт, ҡала мөхите.
– Конкурсты республиканың Хеҙмәт министрлығы ойоштора. Беҙ Ағиҙелдең бындай наградаға лайыҡ булыуына шатбыҙ, – тине Радий Хәбиров.
Фото: Башҡортостан Башлығы сайты. ","9 Октябрь , 20:20",Социаль мәсьәлә,Na
https://bashgazet.ru/articles/sotsial-m-s-l/2023-10-06/sotsial-kontrakt-eshem-et-rges-buldy-3467201,“Социаль контракт үҫешемә этәргес булды”,"Һөнәрем кешене аҙ ғына булһа ла бәхетлерәк, матурыраҡ итһә,  мин дә  шатлыҡ тойғолары кисерәм...","Рәшиҙә Солтанова   оҫта ҡулдарының бер нисә хәрәкәте менән генә кешенең йөҙөн дә, кәйефен дә күтәрә ала. “Матур прическа кешенең ҡиәфәтен танымаҫлыҡ итеп үҙгәртә ала, хатта ҡайһы берәүҙәр көҙгөләге сағылышын күреп, ғәжәпләнгән осраҡтар ҙа бар, –   ти парикмахер Рәшиҙә Мансур ҡыҙы. – Тик бындай оҫталыҡҡа өлгәшеү өсөн оҙаҡ һәм тырышлыҡ менән эшләргә кәрәк. Мин яңыраҡ социаль контракт нигеҙендә адреслы ярҙам биреү программаһы аша үҙ эшемде астым”.
Рәшиҙә Солтанова Халыҡ мәшғүллеге үҙәгенә тәҡдиме менән мөрәжәғәт иткәс, уның идеяһын күтәреп алалар, бизнес-план төҙөргә ярҙам итәләр. Уны уңышлы яҡлағас, 350 мең һум күләмендә субсидия ала. Ошо аҡсаға эш урыны булдырыу өсөн тейешле ҡорамалдар алына, уңайлы шарттар булдырыла. ”Эстет” парикмахерскийы Көнкүреш йортонда урынлашҡан, тип хәбәр итә ""Аскинская новь"".
 Быға тиклем Асҡын районы салондарында  18 йыл эшләп ҙур тәжрибә туплаған оҫтаға  үҙ эшен башлауы ауыр булмай. Клиенттары етерлек.  Иң мөһиме, профессияһын  ҙур яуаплылыҡ менән яратып башҡара.
– Артабан да эшемде өйрәнәсәкмен, оҫталыҡтың сиге юҡ.  Стилдәрҙе белеү һәм зауыҡ булыуы ғына етмәй. Үҙ эшеңде асыу өсөн тәүәкәллек кәрәк. Аҙаҡ мөмкинлекте файҙаланмауыңа үкенергә тура килмәһен. Теләктең ҙур булыуы эштә көс бирә. Кешене яҡшы яҡҡа үҙгәртеү, матур образ тыуҙырыу өҫтөндә өҙлөкһөҙ эшләргә кәрәк. Социаль контракт үҫеш һәм яҡшы хеҙмәт хаҡы алыу өсөн стимул булып тора. Ғаиләм – минең өсөн ҙур таяныс, – ти Рәшиҙә Солтанова.– Минең һөнәрем кешене аҙ ғына булһа ла бәхетлерәк, матурыраҡ итә икән,  мин дә эшемдән ҡәнәғәтлек, шатлыҡ тойғолары кисерәм.
Лениза Закирова фотоһы.
 ","6 Октябрь , 07:00",Социаль мәсьәлә,Na
https://bashgazet.ru/articles/sotsial-m-s-l/2023-10-03/19-auylda-eskelek-b-t-nl-y-yu-3463911,19 ауылда эскелек бөтөнләй юҡ,Ошоноң һымаҡ һөҙөмтәләргә нисек өлгәшергә? Бөгөнгө төбәк-ара семинар-кәңәшмәлә тағы ниндәй көнүҙәк мәсьәләләр ҡаралды?   ,"Бөгөн, 3 октябрҙә, “Торатау” конгресс-холында “Айыҡ ауыл: граждандар башланғыстары һәм социаль практика” тип аталған төбәк-ара семинар-кәңәшмә булды. Ойоштороусылары – Бөтә донъя башҡорттары ҡоролтайы, республиканың Ғаилә, хеҙмәт һәм халыҡты социаль яҡлау министрлығы.
Семинар-кәңәшмәлә “Айыҡ ауыл” республика конкурсын ойоштороу комитеты ағзалары, ил төбәктәренән спикерҙар, Рәсәй Дәүләт Думаһы, Башҡортостан Дәүләт Йыйылышы – Ҡоролтай депутаттары, “Айыҡ Башҡортостан” ойошмаһы ағзалары, райондар вәкилдәре, “Айыҡ ауыл” проектында ҡатнашыусылар, йәмәғәт әүҙемселәре, дәүләт һәм муниципаль хеҙмәткәрҙәр ҡатнашты. Сараның төп йүнәлештәре – Рәсәй Федерацияһы биләмәһендә сәләмәт йәшәү рәүешен популярлаштырыу буйынса төбәктәрҙәге иң яҡшы тәжрибә өлгөләре хаҡында фекер алышыу, уларҙы таратыу; алкоголле продукция етештереү һәм уның әйләнеше өлкәһендә федераль, республика ҡануниәттәрендәге хоҡуҡтарҙан файҙаланыу; социаль етемлекте иҫкәртеү алымы булараҡ, атай-әсәйҙәрҙе реабилитациялау (“Минең ғаиләм” проекты миҫалында) һәм башҡалар.
Семинарҙың тәүге өлөшөндә айыҡлыҡ идеяларын тормошҡа ашырыу эшендәге ғәмәли тәжрибәләргә, һөҙөмтәле алымдарға ҡағылышлы докладтар тәҡдим ителде. Модераторҙар булып Бөтә донъя башҡорттары ҡоролтайы Президиумы ағзаһы, “Айыҡ ауыл” республика конкурсы модераторы, медицина фәндәре докторы, БДМУ профессоры Сәлиә Мырҙабаева, шулай уҡ Ғаилә, хеҙмәт һәм халыҡты социаль яҡлау министры урынбаҫары Анна Таболина сығыш яһаны. Сәлиә Шәрифйән ҡыҙы конкурсты “социаль процестарға этәргес көс биреүсе” тип атаны, уның һөҙөмтәләре, мөмкинлектәре тураһында һөйләне. 
– “Айыҡ ауыл” республикабыҙҙа биш йыл тормошҡа ашырыла. Уға ярашлы, төбәгебеҙҙә аныҡ маҡсаттарға йүнәлтелгән системалы эш булдырылған. Халыҡ араһында эскелекте иҫкәртеүҙә тәү сиратта йәмәғәт ойошмаларының көсөн иҫәптә тотоп, уларға ныҡлы таянабыҙ. Беҙ күтәргән социаль проблема – барыбыҙ өсөн уртаҡ. Шуға ла барлыҡ профилле министрлыҡтар, ведомстволар, власть органдары, йәмәғәт ойошмалары вәкилдәрен эшкә йәлеп иткәнбеҙ. Үҙ-ара тығыҙ хеҙмәттәшлек алып барғанда ғына конкурстың маҡсаттарына өлгәшә аласаҡбыҙ.
Проектта ҡатнашҡан ауылдарҙағы тормошҡа ҡарап, ыңғай һөҙөмтәләрҙе бер нисә йүнәлешкә бүлергә мөмкин. Иң мөһиме – кешеләрҙең йәшәү рәүеше үҙгәреүе, уларҙа үҙ асылына ҡайтырға, ҡиммәттәрен һаҡларға ынтылыш барлыҡҡа килеүе. Проектты тормошҡа ашырыу барышында йәмәғәтселәрҙең, муниципаль хеҙмәткәрҙәрҙең төрлө яңы башланғыстарға нигеҙ һалыуы ла ифрат һөйөнөслө, әһәмиәтле.
Әлеге семинар-кәңәшмә Бөтә донъя айыҡлыҡ һәм алкоголизмға ҡаршы көрәш көнөнә ярашлы уҙғарылды. Халыҡ иғтибарын ошо проблемаға даими йүнәлтеп тороу, һис һүҙһеҙ, кәрәк, – тине сығышында Сәлиә Мырҙабаева.
Артабан Баймаҡ, Хәйбулла райондары вәкилдәренең, Республика клиник наркология диспансеры баш табибы Руслан Арыҫлановтың, Башҡортостан мосолмандары Диниә назараты рәйесе Айнур Бирғәлиндең, Бөтә донъя башҡорттары ҡоролтайы Башҡарма комитеты ағзаһы, журналист, “Йома” тапшырыуы авторы Морат Лоҡмановтың сығыштары тыңланды.
Урал дәүләт тау университетының теология кафедраһы мөдире, Екатеринбург епархияһының айыҡлыҡты раҫлау һәм бәйлелектәрҙе иҫкәртеү буйынса бүлеге етәксеһе, педагогика фәндәре кандидаты, протоиерей Игорь Бачинин “Айыҡлыҡ, рухи-әхлаҡи үҫеш нигеҙе булараҡ” тигән темаға доклад тәҡдим итте, үҙҙәрендә эскелеккә ҡаршы көрәш тәжрибәһе менән уртаҡлашты. Башҡортостандағы Бөрө медицина-фармацевтика колледжы директоры, педагогика фәндәре докторы Ниля Белобородова иһә “Айыҡ ауыл” проектының Сәләмәтлек үҙәктәре һәм республика медицина колледждары эшмәкәрлеген берләштереүсе платформа булыуын билдәләне.
* * *
Семинар-кәңәшмәнең икенсе өлөшөндә эксперттар эскелек проблемаһы, уны иҫкәртеү алымдары тураһында сығыш яһаны. Модераторҙар — Бөтә донъя башҡорттары ҡоролтайы Президиумы рәйесе, “Айыҡ ауыл” республика конкурсын ойоштороу комитеты рәйесе урынбаҫары, Рәсәй Дәүләт Думаһы депутаты Эльвира Айытҡолова, шулай уҡ ғаилә, хеҙмәт һәм халыҡты социаль яҡлау министры Ленара Иванова.
Семинарҙа ҡатнашыусылар алдында Рәсәй Йәмәғәт палатаһының Демография, ғаиләне, балаларҙы, традицион ғаилә ҡиммәттәрен һаҡлау буйынса комитеты рәйесе, “Ғилми-ижтимағи экспертиза институты” ойошмаһы генераль директоры Сергей Рыбальченко сығыш яһаны. “Айыҡ ауыл” проектының милли идеяға, йәш быуынға дөрөҫ тәрбиә биреү сараһына әйләнеүен раҫлап, артабан сарала Асҡын районының Солтанбәк ауылында (республика конкурсының 2022 йылғы еңеүсеһе) төшөрөлгән видеопрезентация күрһәтелде. Был эш – бәйгенең тыуған ерҙе, асылыбыҙҙы һаҡлау, йәштәрҙә, балаларҙа сәләмәт йәшәүгә ынтылыш тыуҙырыу йәһәтенән ни ҡәҙәр әһәмиәтле икәненә ныҡлы дәлил.
Семинарҙың был өлөшөндә Рәсәй Дәүләт Думаһы депутаты, “Айыҡ Рәсәй” федераль проекты етәксеһе Бийсолтан Хамзаев ил төбәктәрендә эскелеккә ҡаршы көрәш тәжрибәһе өлгөләрен миҫал итеп күрһәтте, был эште федераль кимәлдә тағы ла киңәйтергә планлаштырыуҙарын әйтте. М.В. Ломоносов исемендәге Мәскәү дәүләт университеты профессоры, Рәсәй Йәмәғәт палатаһы ҡарамағындағы Координация советы рәйесе урынбаҫары Виктория Аршинова ошо ойошманың халыҡта айыҡлыҡҡа ынтылыш тәрбиәләү маҡсатында алып барған эштәре хаҡында бәйән итте. Республика Дәүләт Йыйылышы – Ҡоролтай рәйесе урынбаҫары, “Айыҡ Башҡортостан” проекты координаторы Рөстәм Ишмөхәмәтов төбәгебеҙҙә алкоголь продукциялары әйләнешен ҡануни йәһәттән көйләү мәсьәләләре тураһында һөйләне. 
Илдең башҡа төбәктәренән килгән вәкилдәр үҙҙәрендәге ҡыҙыҡлы тәжрибәләр менән уртаҡлашты. Мәҫәлән, Саха Республикаһы Йәмәғәт палатаһының социаль сәйәсәт, демография, ғаиләне һәм балалыҡты яҡлау буйынса комиссияһы рәйесе Елена Колесникова әйтеүенсә, уларҙағы 31 райондағы 203 ауылда алкоголь һатыу закон нигеҙендә тулыһынса тыйылған. Был — дөйөм биләмәләрҙең 34,5 проценты. Айыҡ ауылдарҙа 108 590 кеше йәшәй, хәҙер уларҙың тормош хәле күпкә яҡшырған, ғүмер иткән төйәктәре лә үҫешә, заманса төҫ ала. Алкоголь һатыуҙы тыйыу тураһында закон урындағы халыҡтың тауыш биреүе нигеҙендә ҡабул ителә.
Бүрәт Республикаһындағы В.Р. Боянова исемендәге Йәмәғәт сәләмәтлеге һәм медицина иҫкәртеүе үҙәгенең табип-наркологы, профилактологы Анна Нагаслаева, Һарытау өлкәһенең Йәмәғәт палатаһы ағзаһы, Һарытау төбәк-ара айыҡлыҡ һәм һаулыҡ йәмәғәт ойошмаһы еәтксеһе Наталья Королькова ла үҙ сығыштарында кешеләрҙе эскелектән арындырыу сараларының тотош ил именлеге өсөн ни тиклем мөһим икәнен билдәләне.
Анна Нагаслаева әйтеүенсә, Бүрәт Республикаһында әле “Халыҡтың һаулығын нығытыу” программаһын тормошҡа ашырыу дауам итә. Урындағы 23 муниципаль берекмәнең дә ошо маҡсатҡа йүнәлтелгән программалары, саралар планы бар. Һәр ҡайһыһында йыл һайын бер биләмәлә алкоголь һатыу тулыһынса туҡтатылырға тейеш. Муниципаль программаларҙың белгестәре халыҡҡа “айыҡлыҡ биләмәһе” булдырыу йәһәтенән методик, хоҡуҡи, белешмә ярҙамы бирә. Мәҫәлән, Закаменский районындағы Утата, Далахай ауылдарында йәшәгәндәргә закон проекты, айыҡлыҡтың юл картаһын төҙөргә булышлыҡ иткәндәр. Был биләмәләрҙә алкоголь һатыуҙы тулыһынса тыйыу тураһында ҡанун былтыр октябрҙә үҙ көсөнә ингән. Бөгөнгә мәғлүмәттәр буйынса, Бүрәт Республикаһындағы 19 ауылда эскелек бөтөнләй юҡ. Биләмәләрҙәге ошондай тәжрибә өлгөләре киң мәғлүмәт сараларында, социаль селтәрҙәрҙә даими яҡтыртыла, һөҙөмтәлә тотош төбәктә айыҡлыҡҡа ынтылыш арта бара.
Юлай Кәримов фотолары.","3 Октябрь , 19:00",Социаль мәсьәлә,Na
https://bashgazet.ru/articles/sotsial-m-s-l/2023-10-02/h-rbi-h-r-k-tt-r-veterany-tanytma-yna-a-ylyshly-g-resht-r-bar-3462506,Хәрби хәрәкәттәр ветераны танытмаһына ҡағылышлы үҙгәрештәр бар ,Тейешле ҡарарға Рәсәй Хөкүмәте Рәйесе Михаил Мишустин ҡул ҡуйған.,"Хәрби хәрәкәттәрҙә ҡатнашыусылар хәрби хәрәкәттәр ветераны танытмаһын һәм тейешле түләүҙәрҙе ғаризаһыҙ алыу мөмкинлегенә эйә. 
Тейешле ҡарарға Рәсәй Хөкүмәте Рәйесе Михаил Мишустин ҡул ҡуйған (https://t.me/government_rus)
Ҡарар хәрби хеҙмәткәрҙәргә, Эске эштәр министрлығы, Росгвардия, ФСБ һәм ФСИН хеҙмәткәрҙәренә, шулай уҡ 2022 йылдың 24 февраленән Украина, Донецк Халыҡ Республикаһы һәм Луганск Халыҡ Республикаһы биләмәләрендә, 2022 йылдың 30 сентябренән Запорожье Һәм Херсон өлкәләре биләмәләрендә хәрби хәрәкәттәрҙә ҡатнашҡан ирекмәндәргә ҡағыла.
Был категория граждандарына хәҙер тейешле министрлыҡтарға һәм ведомстволарға ғаризалар менән мөрәжәғәт итеү талап ителмәй.
Унда аныҡ кешенең махсус хәрби операцияла ҡатнашыуын раҫлаған бөтә документтар бар.
2023 йылда махсус хәрби операцияла ҡатнашҡан хәрби хәрәкәттәр ветерандары дәүләт структураларына мөрәжәғәт итмәйенсә ай һайын тейешле аҡсалата түләү ала аласаҡ.
Фото һәм мәғлүмәт сығанағы: https://t.me/sagitovirek/4725","2 Октябрь , 18:50",Социаль мәсьәлә,Na
https://bashgazet.ru/articles/sotsial-m-s-l/2023-09-29/ail-l-rg-sotsial-yar-am-3460018,Ғаиләләргә - социаль ярҙам,Белешмәне нисек алырға?,"Башҡортостанда аҙ тәьмин ителгән тип танылған ғаиләләр социаль ярҙамға иҫәп тота ала. Күп балалы ғаиләләрҙән сыҡҡан уҡыусыларҙы уҡыу йорттарында бушлай ашатыу, ял лагерҙарына бушлай путевкалар, мәктәп формаһы өсөн компенсация, беренсе класс уҡыусылары өсөн бушлай мәктәп кәрәк-яраҡтары йыйылмаһы - шулар араһында.
Белешмәне нисек алырға:Ғариза бирергә кәрәк. Быны Республика халыҡҡа ярҙам үҙәге сайты аша «Белешмәне алдан юллау» бүлегендә https://vk.cc/crhhPd йәки Дәүләт хеҙмәттәре порталында «Ғаиләне аҙ тәьмин ителгәндәр категорияһына индереү тураһында белешмә биреү» бүлегендә https://vk.cc/crhhNG эшләргә мөмкин.Уҡыу йортона белешмә килтерергә кәрәкмәй, сөнки балалар баҡсалары, мәктәптәр һәм колледждар мәғлүмәттәрҙе үҙаллы һоратып ала.8 (800) 1-00000-1 телефоны буйынса социаль ярҙам саралары буйынса ентеклерәк мәғлүмәт менән танышырға мөмкин.Шылтыратыуҙар ҡабул итеү ваҡыты: дүшәмбенән кесе йомаға тиклем – 8:30 – 17:30, йома – 8:30 – 17:00.Республика халҡы ғаиләгә ҡағылышлы барлыҡ һорауҙар менән һәм ярҙам һорап «Ғаилә» үҙәктәренә мөрәжәғәт итә ала: https://vk.cc/chDhBD
Сығанаҡ: vk.com/anlatabiz","29 Сентябрь , 20:45",Социаль мәсьәлә,Na
https://bashgazet.ru/articles/sotsial-m-s-l/2023-09-29/s-lek-kapitalyn-balany-u-ytyu-a-totonor-a-bula-3459051,Әсәлек капиталын баланы уҡытыуға тотонорға була,Ул - Рәсәйҙә балалары булған ғаиләләргә ярҙам сараһы. ," Башҡортостан Республикаһы буйынса Социаль фондтың мәғлүмәттәренә ярашлы, 2023 йыл башынан төбәктә 1900-ҙән ашыу ғаилә әсәлек капиталын балаларын уҡытыуға йүнәлткән.Әсәлек капиталы - Рәсәйҙә балалары булған ғаиләләргә ярҙам сараһы. 2023 йылда тәүге бала тыуғанда ата-әсә - 587 мең һум, икенсе бала өсөн 775,6 мең һум аҡса ала. Әгәр тәүге балаға сертификат алынған булһа, икенсеһе тыуғанда өҫтәмә рәүештә 188,7 мең һум аҡса тейеш.Хәтерегеҙгә төшөрәбеҙ, әсәлек капиталы менән файҙаланыу өсөн Дәүләт хеҙмәттәре, Күп функциялы үҙәк йәки Социаль фондтың клиенттар хеҙмәте аша ғариза бирергә кәрәк.Күберәк мәғлүмәт - беҙҙең яҙмаларҙа:Әсәлек капиталын нисек итеп баланың белем алыуына тотонорғаӘсәлек капиталын яңы торлаҡҡа нисек тотонорға
Әсәлек капиталын файҙаланып, күсемһеҙ милек менән алыш-биреш итеү үҙенсәлектәре тураһында нимәләр белергә кәрәкӘсәлек капиталы аҡсаһын файҙаланып, ата-әсәнең береһе исеменә милек килешеүен рәсмиләштереү үҙенсәлектәреӘсәлек капиталының ҡалған суммаһын нисек белергәӘсәлек капиталы аҡсаһынан нисек айлыҡ пособие алырғаАтай кешегә әсәлек капиталын нисек алырғаФайҙаланылмаған әсәлек капиталы индексацияланасаҡ","29 Сентябрь , 13:00",Социаль мәсьәлә,Na
https://bashgazet.ru/articles/s-l-m-t-bulayy/2023-10-28/b-l-k-st-r-k-be-t-to-la-an-3497139,Бәләкәстәр кәбеҫтә тоҙлаған ,"Шул тиклем ихлас эшләйҙәр, хатта балалар тәрбиәсенән түгел, ә тәрбиәсе балаларҙан өйрәнә кеүек... ","Әлшәй районы хакимиәте башлығы социаль селтәрҙәге сәхифәһендә матур йөкмәткеле яҙма менән уртаҡлашты.
Район үҙәге Раевка ауылындағы 4-се балалар баҡсаһында “Сәләмәтлек аҙналығы” үткән. Бәләкәстәр тәрбиәсе һәм ашнаҡсы апайҙар менән бергәләп кәбеҫтә тоҙлаған. Уларға ҡарап һоҡланмау мөмкин түгел. “Шул тиклем ихлас эшләйҙәр, хатта балалар тәрбиәсенән түгел, ә тәрбиәсе балаларҙан өйрәнә кеүек”, - тип яҙа район хакимиәте башлығы.   
Сығанаҡ һәм фото: t.me/damir1959","28 Октябрь , 19:00",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-27/bar-auyryu-y-uryp-ala-3496557,Бар ауырыуҙы һурып ала,"Эштән һуң, кискә ҡарай аяҡтарҙы саҡ һөйрәп ҡайтып инәһегеҙме? Әйҙәгеҙ, ошондай ысулды ҡулланып ҡарайыҡ.","Аяҡтарығыҙ рәхмәт әйтһен тиһәгеҙ, түбәндәге ысулды иғтибарһыҙ ҡалдырмағыҙ.
Тасҡа йәки биҙргә 2-3 литр йылы һыу ҡойоп, кер һабыны төшөрөп иҙәбеҙ, һыу һөт шикелле ағарырға тейеш. Уға бер ус сода һәм диңгеҙ тоҙо өҫтәп, улар иҙелгәнсе болғатырға. Шунан аяҡ түҙерлек дәрәжәгә тиклем ҡайнар һыу ҡойоп, 10 тамсы йод тамыҙырға. Ошо ҡатнашмалы һыуҙа аяҡтарҙы 15 минут тоторға кәрәк. Артығы ярамай! Был һыу аяҡтың бар ауыртыуҙарын, арыуҙарын һура. Аяҡтарҙы ҡоротоп, крем йә шифалы май, йә зәйтүн майы һылап, тышынан йөн туҡымалы нәски кейеп йоҡларға ятырға.
Был һыуҙы өс тапҡыр ҡулланырға була. Һәр ваҡыт уны эҫетергә һәм тағы 10 тамсы йод өҫтәргә кәрәк. Ошолай 10-12 процедура алғанда (көн һайын) һөҙөмтәһе тиҙ үк һиҙелер. Шунан туҡтатып торорға, ә артабан инде үҙегеҙҙең һаулыҡ торошона ҡарап, йәғни аяҡтарҙа ауыртыу һиҙелгәндә ҡабатларға. Ә кемдең ҡан тамырҙарында проблема һыуҙы ныҡ эҫе итергә кәрәкмәй.
Фото:mykaleidoscope.ru
 ","27 Октябрь , 21:00",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-27/sirl-p-kite-men-n-osho-dauahana-a-kilep-el-kk-ynek-3496506,Сирләп китеү менән ошо дауаханаға килеп эләккәйнек..., Яңынан аяҡҡа баҫырға ауыр ваҡытта беҙгә ярҙамға ташландылар  ,"Ысынлап та, һаулығыңдың ҡәҙерен ауырығас ҡына аңлайһың. Яңынан аяҡҡа баҫырға ауыр ваҡытта беҙгә ярҙамға аҡ халатлылар килә. Яңыраҡ Дүртәйлө районында  йәшәгән Зилә Кенәзованан палаталаштары исеменән медицина хеҙмәткәрҙәренә төбәп яҙылған йылы хат алдыҡ.
- Йөрәк түренән  сыҡҡан рәхмәт һүҙҙәрен Өфө ҡалаһындағы Республика клиник инфекция дауаханаһының дүртенсе бүлексәһе коллективына еткерәбеҙ. Унда эшләгән ҙур йөрәкле, киң күңелле, белемле табиптарыбыҙ алдында баш эйәбеҙ. Рәхмәтебеҙҙең, ихтирамыбыҙҙың иге-сиге юҡ! Көслө рухлы табиптарыбыҙ Альбина Марат ҡыҙы Бикмәтова, Надежда Александровна Колесникова, шәфҡәт туташтары А.В Солтанова, Л.Ф. Ғимазова, О.П.Миншатова һәм башҡалар үҙ эштәрен намыҫлы башҡара.  Улар беҙгә йәшәү һулышы биреп, киләсәк көнгә өмөт-ышаныс өҫтәне. Һеҙгә яуаплы, белем һәм тәжрибә талап иткән эшегеҙҙә ҙур уңыштар, сәләмәтлек, ғаилә именлеге, бөтмәҫ көс, рух ныҡлығы, күңел тыныслығы теләйбеҙ. Һәр кешенең ғүмере бер генә һәм беҙ уны һеҙгә ышанып тапшырабыҙ. Ауырлыҡтарҙан сығыу юлы табып, һеҙ беҙгә ярҙам ҡулы һуҙҙығыҙ.   
Сирләп китеү менән ошо дауаханаға килеп эләктек. Беҙҙе йәш табибә Альбина Марат ҡыҙы ҡабул итте. Бер бүлмәлә дүрт кеше яттыҡ. Көн һайын беҙҙең янға инеп, хәлдәребеҙҙе белеп, һорашып торҙолар. Мәрхәмәтле, тәмле телдәре менән  көс бирҙеләр, уколдарҙы билдәле ваҡытта яһап, хәлдәрҙе һорашып торҙолар. Палаталар иркен, таҙа, ашнаҡсылар тәмле ризыҡтар бешерә, ваҡытында йылы аш килтерәләр.
Палатала ятыусы барлыҡ иптәштәрем Зинаида Вәлиуллина, Евгения Маркова, Зәлиә Вәлитова исеменән уларға бары тик рәхмәт һүҙҙәре генә еткерәм! - тигән юлдар бар хатта.
Фотолар Зилә Кенәзова архивынан.
 ","27 Октябрь , 19:00",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-27/tabyn-a-g-b-i-3495259,Табынға - гөбәҙиә,Ял көндәрендә яҡындарығыҙға тәмле гөбәҙиә бешереп һыйлағыҙ,"Ҡамыр өсөн:- йомортҡа - 1 шт- йомшаҡ аҡ май - 50 г- ҡаймаҡ - 100 г- бысаҡ осонда тоҙ- разрыхлитель - 1 сәй ҡалағы- он - 200 г.Эслек өсөн:- дөгө -1 стакан- кипкән емеш (йөҙөм, курага, чернослив) - услап- ҡыҙыл эремсек - 250-300 г- шәкәр - теләк буйынса- аҡ май - 90 г- 3-4 йомортҡа (һалмаҫҡа ла була)Ҡамыр баҫырға һәм һыуытҡысҡа ҡуйырға.Дөгөнө тоҙло һыуҙа бешерергә, емештәрҙе йыуырға, бер аҙ ебетергә.Ҡамырҙы ике тигеҙ булмаған өлөшкә бүлергә, ҙурын йәйеп ситтәре һәленеп торорлоҡ итеп майлы табаға һалырға,Берернсе рәт — ҡыҙыл эремсек, икенсеһе — дөгө (бер-ике ҡалаҡ шәкәр һибергә була), өсөнсө рәт — кипкән емештәр. Иң өҫтән май киҫәктәре һалып сығырға. Теләге булған кешегә дүртенсе рәткә бешерелгән йомортҡа турап һалырға мөмкин.Ҡамырҙың икенсе өлөшөн йәйергә һәм эслекте ҡапларға. Өҫтөнән валсыҡ (май+он+шәкәр) яһап һибергә. Духовкала 180’С-та 40 минут бешерергә.
Ашығыҙ тәмле булһын!
Фото:balthazar.club һәм aroma-avenue.ru","27 Октябрь , 13:00",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-27/tama-y-y-auyrt-a-3495270,Тамағығыҙ ауыртһа...,"Ангина менән ауырыусылар ""миҙгеле"" башланды","Ҡапыл көндәрҙең һыуытыуы йыш ҡына күптәрҙә тамаҡ ауыртыуына килтерә. Табипҡа күренергә ваҡытығыҙ булмағанда, өй шарттарында дауаланыу өсөн бер нисә кәңәш:
Бер стакан йылы һыуға бер балғалаҡ тоҙ, бер семтем аш һеркәһе һәм өс тамсы йод ҡушып болғатырға ла шуның менән тамаҡты 2-3 минут дауамында сайҡатырға. Тамаҡты йомшартыу өсөн махсус спрей һибергә, йылыта торған компрестар яһарға  кәрәк.
Муйынға йылытылған үҫемлек майы, спирт, 0,5 л һыуға 1 ҡалаҡ һеркә һалынған шыйыҡса менән йылытҡыс бәйләүес йәки компресс һалырға. Уны ике сәғәттән дә кәм тоторға ярамай.
Ангинанан картуф ингаляцияһы ярҙам итә. Бының өсөн ваҡ картуфты алып, аҙ ғына һыуҙа картуфтан быу килгәнсе бешерергә. Уға тағы ике валидол дарыуы өҫтәргә мөмкин. Аҙаҡ бөркәнеп ултырып, быуҙы 10-15 минут танау һәм ауыҙ менән һуларға. Ингаляциянан һуң шундуҡ төрөнөп ятырға. Был процедураны иртән һәм кис ҡабатларға була. Шулай уҡ бешкән һуған һауаһы ла файҙалы.
Аяҡтарҙы 15-20 минут дауамында 40-42° йылы һыуҙа тоторға ла, һыуынғас, эҫе һыу өҫтәп тағы бер аҙ йылытып, йөн ойоҡ кейеп ятып торорға;Керәнде ваҡ ҡырғыс аша үткәреп, һутын һығып алырға һәм яртылаш һыу менән болғарға. Һуңынан килеп сыҡҡан шыйыҡса менән тамаҡты сайырға.Һигеҙ эре һарымһаҡ тырнағын ҡырып, һигеҙ аш ҡалағы шарап һеркәһе ҡушып болғап, төнгөлөккә һыуытҡысҡа ҡуйып торорға. Икенсе көнгә ошо ҡатышмаға ике аш ҡалағы бал өҫтәп, бутарға. Һуңынан ике балғалаҡ ҡатнашманы ауыҙҙа иреп бөткәнсе тотоп, яйлап йоторға.
 Халыҡ медицинаһында төрлө үләндәр менән дауалау мөмкинлектәре киң:10 г аптека ромашкаһы, 10 грамм шалфей япрағы кәрәк була. 1 сәй ҡалағы ваҡланған үлән йыйылмаһын 1 стакан ҡайнаған һыуға һалып, 30-35 минут төнәтергә һәм аҙаҡ һөҙөп алырға. Ошо төнәтмә менән тамаҡты көнөнә 5-6 тапҡыр сайырға.
 Ике сөгөлдөрҙө ваҡ ҡырғыс аша үткәреп, һутын һығып алырға. Һуңынан уны талғын ғына утта 10 минут ҡайнатырға. Килеп сыҡҡан йылы дарыу менән тамаҡты көнөнә 3-4 тапҡыр сайырға кәңәш ителә.Шулай ҙа табип менән кәңәшләшергә онотмағыҙ.
Фото: 24health.by","27 Октябрь , 12:00",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-25/yaugir-r-e-ya-yndary-ya-tyk-l-d-yal-it-3491995,"Яугирҙәрҙең яҡындары ""Яҡтыкүл""дә ял итә!",Хәйбулланан бер төркөм әсәйҙәр Әбйәлил районына ял итергә юлланды.,"Хәйбулла районы хакимиәте махсус хәрби операция биләмәһендә булған яугирҙәрҙең яҡындарына бар яҡлап ярҙам итә. Әле күптән түгел улар Бөрйән районына барып Шүлгәнташ мәмерйәһен, Баймаҡ районы Манһыр ауылында әүлиә, халыҡ табибы Мөжәүир олатай ҡәберлегенә зыярат ҡылһа, ошо көндәрҙә ете кеше “Яҡтыкүл” шифаханаһына ял итергә юлланды. Уларҙы райондың ветерандар советы рәйесе Ырыҫбикә Аллағолова оҙатып йөрөй.
Хәтерегеҙгә төшөрәбеҙ, быға тиклем шифахана-курорт дауаланыуына ташлама менән яугир үҙе генә файҙалана ала ине. Хәҙер Башҡортостандан махсус хәрби операцияла ҡатнашҡан кеше дауаланыу осорон туғандары менән тигеҙ өлөшкә бүлә йәки яҡын туғандарының береһенә - ҡатынына (иренә) йәки ата-әсәһенә (уллыҡҡа алыусыларға) шифаханала дауаланыу хоҡуғын тулыһынса тапшыра ала.
Дауаланыу ваҡыты - 14 көн. Ташлама менән бер тапҡыр ғына файҙаланырға мөмкин. Ваҡытты ҡатынығыҙ йәки ата-әсәгеҙҙең береһе менән 7-шәр көн итеп бүлергә мөмкин. Йәки туғандарының береһенә 14 көндө лә бирә ала.
Шулай уҡ юлламаны туған тейешле ике кешегә тапшырыу варианты ла бар. Ул саҡта һәр кем 7-шәр көн ял итә.
Яугир, шифахананы һайлап, путевкаға заказ бирергә тейеш. Бының өсөн паспорт (йәки шәхесте раҫлаған башҡа документ), СНИЛС, ИНН, махсус хәрби операцияла ҡатнашыу тураһында белешмә, һаулыҡ торошо тураһында медицина белешмәһе һәм шифахана-курорт картаһы кәрәк буласаҡ.
Түбәндә иһә дауаланыу хоҡуғын туғандарына биргән осраҡта өҫтәргә кәрәк буласаҡ документтар исемлеге: никах йәки тыуыу тураһында таныҡлыҡ, хоҡуғыңды икенсе кешегә тапшырыу тураһында ғариза.
Һәләк булғандарҙың ғаиләләренең хоҡуҡтары тураһында. Махсус хәрби операцияла ҡатнашыусы һәләк булған осраҡта, уның туғандары - бер кеше 14 көн йәки ике кеше етешәр көн шифаханала дауалана ала.
Фото: Хәйбулла районы хакимиәте сайтынан. ","25 Октябрь , 11:00",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-24/y-shen-artyna-aramay-t-g-r-te-e-ihtimal-3491984,Йәшенә-ҡартына ҡарамай тәгәрәтеүе ихтимал...,23-29 октябрҙә инсульт менән көрәш аҙнаһы бара...,"Һаулыҡ һаҡлау министрлығы хәбәр итеүенсә, республикала 23-29 октябрҙә инсульт менән көрәш аҙнаһы бара.
Баш мейеһендә киҫкен ҡан әйләнеше боҙолоуы менән барған, туҡымаларҙы һәләк иткән һәм нервы системаһын зарарлаған  ауыр сир ул  – инсульт. Уның төп билдәләре:
-баш әйләнеүе, тигеҙлек һәм хәрәкәт координацияһы боҙолоуы;
-тәндең ойоуы, хәлһеҙлек йәки тәндең бер яғын фалиж һуғыуы;
-күҙ алды ҡараңғыланыуы, әйберҙәрҙең ҡуш булып күренеүе йәки тоноҡланыуы;
-баштың кинәт ярылып ауыртыуы.
Инсульт теләгән бер кешене, йәшенә-ҡартына айырып тормай, йығыуы мөмкин. Хәүефтең ҡайһы бер төрҙәрен, аневризма үҫеше йәки имгәнеү һөҙөмтәһендә тромбтар барлыҡҡа килеүен, контролләүе ауыр. Әммә күп хәүеф факторҙарын нигеҙҙә йәшәү рәүеше билдәләй, тип иҫәпләй табиптар. Шулар иҫәбендә:
-юғары артериаль ҡан баҫымы;
-холестерин юғарылығы;
-артыҡ тән ауырлығы һәм һимеҙлек;
-диабет;
-йөрәк-ҡан тамырҙары сирҙәре ;
-тәмәке тартыу;
-наркотиктар менән мауығыу;
-алкоголле эсемлектәр ҡулланыу.
 
Инсульт йыш ҡына 55 йәштән өлкәндәрҙе һағалай, яҡын туғандары ошо сиргә юлыҡҡан кешеләр хәүеф төркөмөндә тора. 45-55 йәштәр арауығында был сиргә ҡатын-ҡыҙға ҡарағанда ир-ат күберәк юлыға.
Сирҙе нисек иҫкәртергә?
Төп талап – сәләмәт тормош менән йәшәү. Артериаль ҡан баҫымығыҙҙы белегеҙ һәм тикшереп тороғоҙ.Тәмәке тартыуҙы ни тиклем иртәрәк ташлаһағыҙ, шул тиклем яҡшыраҡ.  Аш-һыуға тоҙҙо аҙыраҡ һалырға тырышығыҙ, консерва һәм ярымфабрикаттарҙан баш тартығыҙ (уларҙа тоҙ күп). Ҡандағы холестерин кимәлен контролләгеҙ. Өҫтәлегеҙҙән йәшелсә, еләк-емеш өҙөлмәһен. Шәкәр һәм мал майы менән мауыҡмағыҙ, алкоголле эсемлектәр һеҙҙең сәләмәтлек файҙаһына түгел. Спорт менән даими шөғөлләнегеҙ. Саф һауала йәйәү йәки велосипедта  йөрөү йөрәк-ҡан тамырҙары сирҙәрен, шул иҫәптән инсульт хәүефен дә кәметә, тигән кәңәш бирә табиптар.
 Фото: Һаулыҡ һаҡлау министрлығы.
 
 ","24 Октябрь , 22:20",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-24/yar-am-poezy-k-sm-abul-ite-r-oyoshtora-3491546,“Ярҙам поезы” күсмә ҡабул итеүҙәр ойоштора,Унда төрлө консультациялар алырға мөмкин. ,"Был турала социаль селтәрҙәге сәхифәһендә Башҡортостан Республикаһы Башлығы Хакимиәте етәксеһе Максим Забелин яҙған. 
”Ватанды һаҡлаусылар” фондының республика филиалы махсус хәрби операция ветерандарына, һәләк булған яугирҙәрҙең ғаиләләренә һәр яҡлап ярҙам күрһәтеү өсөн “Ярҙам поезы” исеме аҫтында күсмә ҡабул итеүҙәр ойоштора.
Маҡсатыбыҙ ҙур – алыҫ райондарҙа һәм ҡалаларҙа йәшәүселәргә консультация ярҙамы күрһәтеү. ""Ярҙам поездары""нда  фонд тәрбиәләнеүселәренең юристар, нотариустар, банк хеҙмәткәрҙәре консультацияларын, шулай уҡ медицина һәм психологик ярҙам алыу мөмкинлеге бар.
Тәүгеһе 20 октябрҙә Күмертауҙа үтте, киләһе консультация 27 октябрҙә Салауат районында ойошторола.
”Ватанды һаҡлаусылар”  фонды филиалының социаль селтәрҙәге консультациялар графигын күҙәтегеҙ”, – тиелә яҙмала.
Фото Максим Забелин сәхифәһенән алынды. ","24 Октябрь , 17:30",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-24/e-h-rm-yarata-y-y-my-3490235,Ә һеҙ хөрмә яратаһығыҙмы?,"Күңелегеҙ төшөнкө булһа, көн дә кис хөрмә ашарға тырышығыҙ. Ул нервыны тынысландыра, йоҡоно көйләй. Ә бына янған һәм ҡырҡылған урынға хөрмә иҙмәһе һөртһәң... ","Был емеш тәмле лә, файҙалы ла. Составында С, РР, Е, А витаминдары, кальций, калий, тимер, фосфор, марганец, магний, йод, баҡыр кеүек микроэлементтар бар. Улар авитаминоздан, гемоглобин түбән булғанда файҙалы.
Әле һатыуҙа хөрмә емешенең төрлө сорттары бар. Көҙгө ҡояшһыҙ көндәрҙә сағыу төҫлө, наҙлы һәм татлы был емеш күңелде күтәреп ебәрә. Калий, магний, каротин, тимер, натрий, фруктоза, глюкоза, А, С, Р витаминдарына мул хөрмә нервы күҙәнәктәрен, ҡан тамырҙарын нығыта, аш һеңдереүҙе яҡшырта, бөйөргә таш ултырыуын тотҡарлай, кәйефте лә күтәрә. Йодҡа байлығы уны ҡалҡан биҙе өсөн файҙалы итә, ә антиоксиданттар буйынса ул йәшел сәйҙән һис тә ҡалышмай.
Хөрмәлә кислоталар әҙ һәм шуға ла уны ашҡаҙан йәрәхәте, бөйөр, бауыр ауырыуҙары ваҡытында ҡурҡмайынса ашарға була. Кардиологтар ҙа был емеш менән һыйланырға ҡуша. Ул йөрәк насар эшләгәндә организмдан артыҡ һыуҙы сығарырға булышлыҡ итә, атеросклерозға ҡаршы профилактика сараһы булып тора. Нервы системаһына яҡшы тәьҫир итә, уның эшмәкәрлеген яҡшырта.
Хөрмәлә бета-каротин күп. Ул ҡартайыуҙы тотҡарлай һәм күҙҙәр өсөн үтә ныҡ файҙалы. Көн дә ошо емеште ашағандарға пневмония менән бронхит менән сирләү хәүефе янамай. Хөрмәләге калий һәм үҫемлек шәкәре йөрәк, ашҡаҙан-эсәк эшмәкәрлеген көйләй. Ҡан тамырҙары тарайыуҙан, ҡан баҫымы юғарылығынан һәм эс ҡатыуҙан йонсоғандар өсөн бик файҙалы емеш. Янған һәм ҡырҡылған урынға хөрмә иҙмәһен ҡаплаһаң, яралар тиҙерәк уңала. Хөрмәләге магний бөйөрҙәге тоҙҙарҙы сығара һәм уның эшмәкәрлеген яҡшырта. Хөрмәләге булған тимер, микроэлементтар ярҙамында анемиянан ҡотолорға мөмкин. Ул шулай уҡ А һәм С витаминдарына бай.
Һыуыҡ үткәндә, грипп менән сирләгәндә, тамаҡ ауыртҡанда 1 хөрмә һутына 100 г йылы һыу һалып, бер нисә көн эскәндә, тамаҡты сайҡатҡанда һауығыу процесы тиҙерәк булыр. Депрессия ваҡытында көн дә кис хөрмә ашарға тырышығыҙ. Ундағы магний, глюкоза һәм фркутоза нервыны тынысландыра, йоҡоно көйләй, йәшәүгә дәрт бирә.

Рәсәйгә хөрмә емеше күберәк Азербайджан, Үзбәкстандан индерелә. Бында улар бик тиҙ килеп етә. Хөрмәне ғәҙәттә ауыҙҙы бөрөштөрә һәм бөрөштөрмәй торған сорттарға бүләләр. Бөрөштөрмәй торғаны түңәрәгерәк, ҡаты һәм бик йомшармай. Ә ауыҙҙы бөрөштөрә торғаны конус формаһында, тиҙ йомшағырғанға, уны өлгөрөп еткәнгә ҡәҙәр тиҙ йыйыу талап ителә. Уларҙың һабаҡ осо кипкән, көрән төҫкә инергә тейеш.


Ауыҙҙы бөрөштөрә торған хөрмә эргәһенә алма йәки банан һалып, бер нисә көнгә ҡалдырырға кәрәк. Еләк-емештән бүленеп сыҡҡан этилен хөрмәне тиҙ арала өлгөртөргә һәләтле.
Шулай ҙа һәр нәмәлә сама белеү яҡшы, шуға күрә хөрмәне күп ашау менән дә шаярырға ярамай.
 
Фото:gastronom.ru


 
","24 Октябрь , 08:00",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-22/y-rm-besher-bel-ege-me-3488050,Йүрмә бешерә беләһегеҙме?,Халҡыбыҙҙың онотола барған ризығын бешерә белеүселәр бик һирәк.,"Йүрмә- халҡыбыҙҙың милли ризыҡтарының береһе. Бөгөн уны бешерә белеүселәр ҙә бик һирәктер. Йүрмәне һәр кем үҙенсә эшләй: кемдер йәш малдың эс майы һәм бауырынан эшләһә, икенселәре һарыҡтың ас һәм туҡ эсәгенә туңмай ҡушып йүрмә бешерә. Ә бына Фәнүзә Ишбаева үҙенең ""Бәйләнештә""ге сәхифәһенә ейәнсәре менән йүрмә эшләү фотоларын һәм яҡынса нисек эшләүҙәрен яҙған.
""Йөрөгән аяҡҡа ЙҮРМӘ ЭЛӘГӘ,ти. Йәәә, кемдең аяғына эләгер икән у йүрмә тигәне?!... Һарыҡтың эс майын таҫмалап ҡырҡып, ас эсәккә ҡушып үреп, ейәнсәрем мн ЙҮРМӘ тигән ризыҡты бешереп алдыҡ. Тәү тапҡыр эштәгәндә әҙерәк ыҙалағайным:эсәк шыймалап, ней тотоп, ней бәйҙәп, ней һәйбәттәп үреп бумай ине. ТегеБейеүсегә һүҙ әйтмәгеҙ,Бейей-бейей оҫтара, тигән һымаҡ,Фәнүзә әбейгә һүҙ әйтмәгеҙ,Бешерә торғас, оҫтарҙы, булды инде:эсәктәрҙе әҙерәк бешәктәп алғайным, эш хутҡа китте - бәйҙәйеңме, төйнәйеңме... этем рәхәте үреүе йүрмәне.Ашағас, юлаусының йомошон да онотторор ЙҮРМӘ әҙер! Тамаҡтан үтеп, таты менән ашарға яҙһын!""- тигән ул.
Ә һеҙҙең яҡта йүрмәне нисек бешерәләр?
Фото: Фәнүзә Ишбаеваның ""Бәйләнештә""ге сәхифәһенән.","22 Октябрь , 13:00",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-22/k-k-s-bire-se-s-a-y-3488044,Көҙ көс биреүсе өс аҙыҡ,Уларҙы көндәлек туҡланыу рационына күберәк индереп ҡалығыҙ. Хәйерле иртә!,"Көҙгө йонсоу көндәрҙә туҡланыу рационында төрлө файҙалы аҙыҡ-түлек булырға тейеш. Ҡайһы берҙәре аш эшкәртеү-һеңдереүгә генә түгел, кәйефте күтрергә, көс тупларға ла ярҙам итә.
Ҡабаҡ. Унда күп файҙалы матдәләр тупланған: цинк, тимер, төрлө витаминдар һәм пектин. Бешерелгәне файҙалыраҡ, ти табиптар. Уға кориандр, дәрсен һәм борос тәмләткестәрен яраштырып ҡулланырға була.
Татлы борос. Көҙ уны күберәк ҡулланып ҡалырға тырышығыҙ. Унда Е, С, А витаминдары күп, антиоксиданттар бар. 100 грамм ҡулланғанда ла, организмға көндәлек С витамины нормаһын тулалындыра. Боросто сей килеш тә, бешереп тә ашарға мөмкин.
Емеш-еләктән тәүге рәттә слива тора. Уның составында кальций, фосфор, магний, С витамины бар. Аш һеңдереү өсөн дә һөҙөмтәле. Һау кешегә көнөнә өс-дүрт слива ашау ҙа етә. Икенсе емеш – һырғанаҡ. Унда тимер, магний, калий, төрлө витаминдар һәм аминокислоталар бар. Ашҡаҙан эшмәкәрлеге өсөн дә яҡшы.
Сәләмәт булайыҡ!
Фото: recepty.7dach.ru","22 Октябрь , 07:00",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-21/b-g-n-s-l-m-t-tormosh-alyp-baryu-modala-3488208,Бөгөн сәләмәт тормош алып барыу модала,ГТО нормативын үтәүгә бөтәһе 760 мең кеше ҡушылды.,"“Бөгөн спорт һәм сәләмәт тормош алып барыу популяр була бара. ”Динамо” стадионында дәүләт һәм муниципаль хеҙмәткәрҙәр араһында ГТО - “Хеҙмәткә һәм оборонаға әҙер” Бөтә Рәсәй физкультура-спорт комплексы фестивален йомғаҡлау булды.
Быйыл 49 муниципалитет хакимиәтенән, 24 республика башҡарма власть һәм дәүләт учреждениелары органдарынан 500 кеше үҙ физик әҙерлеген тикшерергә ҡарар иткән. Муниципалитеттар араһынан беренсе урынды Өфө хакимиәте, ә дәүләт хеҙмәткәрҙәре араһынан  Ер һәм мөлкәт министрлығы командаһы яуланы. Һәр дәүләт органы хеҙмәткәре ГТО нормаһын тапшырырға тейеш тип иҫәпләйем.
Норматив үтәүгә бөтәһе 760 мең Башҡортостан халҡы ҡушылды. Был йылдарҙа республикала спортты үҫтереү өсөн күп нәмә эшләнде. Райондарҙа һәм ҡалаларҙа һәр кем өсөн асыҡ 13 мең спорт объекты эшләй. Уларҙың һаны буйынса беҙ Мәскәү ҡалаһынан ғына ҡалышабыҙ. Өлгәшкәндәрҙә туҡтап ҡалмайынса спорт инфраструктураһын планлы үҫтереүҙе дауам итәбеҙ.
ГТО фестивален ойоштороусыларға рәхмәт әйтергә һәм еңеүселәрҙе ҡотларға теләйем. Бөтәгеҙгә лә ныҡлы һаулыҡ һәм иртәге көнгә ышаныс теләйем”, тип яҙҙы Башҡортостан Хөкүмәте Премьер-министры Андрей Назаров социаль селтәрҙәге үҙ сәхифәһендә.
Фото: асыҡ сығанаҡтарҙан.","21 Октябрь , 23:55",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-21/erg-tir-l-ge-auyldar-hal-y-la-he-m-tl-nderel-3488014,Эргә-тирәләге ауылдар халҡы ла хеҙмәтләндерелә,Бөрө районының Силантьев ауылында Башҡортостандың һаулыҡ һаҡлау министры Айрат Рәхмәтуллин һәм Бөрө районы хакимиәте башлығы Антон Талалов яңы модулле фельдшер-акушерлыҡ пунктын асты.,"Бөрө районының Силантьев ауылында Башҡортостандың һаулыҡ һаҡлау министры Айрат Рәхмәтуллин һәм Бөрө районы хакимиәте башлығы Антон Талалов яңы модулле фельдшер-акушерлыҡ пунктын асты.
Республиканың Һаулыҡ һаҡлау министрлығының матбуғат хеҙмәте хәбәр итеүенсә, Силантьев ауылында 503 кеше, шул иҫәптән 110 бала йәшәй. Әммә яңы ойошма урындағы ғына түгел, яҡындағы Мордвинка, Камышенка һәм Костарев ауылдары халҡын да хеҙмәтләндерә.
Бина барлыҡ кәрәкле коммуникацияларға тоташтырылған, ә йылы һыу электр йылытҡыстан алына. Пациенттарҙың һәм медицина хеҙмәткәрҙәренең уңайлылығы өсөн яҡты һәм уңайлы кабинет барлыҡҡа килгән. Бында шулай уҡ процедуралар, пациенттарҙы ҡарау, санузел, медикаменттарҙы һаҡлау бүлмәләре бар. Сирлеләрҙе тәжрибәле фельдшер Ирина Дегтярова ҡабул итә. Объект “Һаулыҡ һаҡлау” милли проектының “Һаулыҡ һаҡлауҙың беренсел звеноһын модернизациялау” төбәк программаһына ярашлы төҙөлгән.
Фото: vk.com/birskadm.","21 Октябрь , 21:10",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-18/osteoporoz-nim-men-n-h-efle-3483729,Остеопороз нимәһе менән хәүефле?,Был сирҙән нисек һаҡланырға? Ошо хаҡта тулыраҡ – түбәндәге яҙмала.,"16 – 22 октябрҙә Рәсәйҙең Һаулыҡ һаҡлау министрлығы илдә Остеопорозды иҫкәртеү аҙналығын үткәрә. Был ауырыу шул тиклем көнүҙәк, хатта Бөтә донъя һаулыҡ һаҡлау ойошмаһы остеопорозды хроник инфекция булмаған сирҙәрҙән ауырыу һәм үлем сәбәптәренең дүртенсеһе икәнлеген билдәләгән. Илебеҙҙәге һәр 50 йәштәге һәм унан олораҡ һәр өсөнсө ҡатын һәм бишенсе ир остеопороздан яфалана. Һөҙөмтәлә был һан 14 миллион тәшкил итә.
Был аҙналыҡтың үткәрелеүенең һәм сирҙе иҫкәртеүҙең мөһим икәнлеге тураһында “Молодежная газета” баҫмаһы хәбәрсеһе Рәмзиә Ғәбитоваға Өфөләге 21-се дауахананың һәм “Эксперт” клиникаһының юғары категориялы травматолог-ортопеды, Өфө ҡала остеопорозды иҫкәртеү, диагностикалау һәм дауалау үҙәге етәксеһе, медицина фәндәре кандидаты, Башҡорт дәүләт медицина университетының физик терапия һәм спорт медицинаһы кафедраһы доценты, Рәсәйҙең Остеопороз буйынса ассоциацияһы президиумы ағзаһы, Башҡортостандың атҡаҙанған табибы Радик Нурлығаянов һөйләгән.
- Остеопороз грек һүҙенән һөйәк (“остео”) тишектәре (“пороз”) тигәнде аңлата. Был – һөйәктәр һыныуына сәбәпсе хроник сир. Ул кешенең һыҙланыуы һәм йәшәү сифатының кәмеүе генә түгел, инвалидлыҡ һәм хатта үлем сәбәбе булырға мөмкин.
Остеопороз декадаһы беҙҙә һигеҙ йыл рәттән балалар баҡсаларынан башҡа ойошмаларға тиклем үткәрелә. Радик Нурлығаянов балаларға остеопороз тураһында әкиәт яҙған һәм ул сәләмәтлек байрамы өсөн сценарий яҙған.
Һуңғы йылдарҙа был сир урта йәштәгеләрҙә лә, хатта балаларҙа һәм үҫмерҙәрҙә лә осрай башлаған. Ә һөйәк үҫеше балалар йәшендә башлана, үҫмерҙәр йәшендә нығына һәм 25 – 30 йәшкә тиклем үҫешә. 40 йәштән нығыныу процесы кәмей һәм был йәштә һынған һөйәк туҡымаһы икенсеһе менән алмаштырылып өлгөрмәй.
Кальций балансы күберәк бала саҡта һалына. D витамины дефициты иң тәүҙә ҡояшта булыу-булмауға бәйле, сөнки был витаминдың 20 проценты ғына аҙыҡ-түлек менән алына.
Башҡортостандың көньяҡ ҡалаларындағы (72) һәм райондарындағы (30 процент) түбәнге кластар балаларында D витаминына ҡытлыҡ күҙәтелгән. Тикшерелгән уҡыусыларҙың 11 процентының ғына кәрәкле кимәлдә кальций менән туҡланыуы асыҡланған. Өлкән йәштәгеләрҙә лә хәл яҡшынан түгел. Асыҡланыуынса, ауылда йәшәүселәрҙә – 98, ҡалала йәшәүселәрҙә 72 процент был витаминға дефицит күҙәтелгән. Ә был һөйәктәрҙең һыныуына туранан-тура сәбәпсе.
Бигерәк тә өлкән йәштәге ҡатындарҙың был сиргә тарыуы ихтимал, сөнки был гормональ фон эстрогендар кимәленең кәмеүе менән бәйле. Артабан – быға тиклем һыныу осраҡтарына тарығандар. Тән ауырлығы 57 килограмдан кәм булғандар, менопауза иртә күҙәтелгән ҡатындар, тәмәке тартҡандар, алкоголле эсемлектәр менән мауыҡҡандар ҙа был сиргә тарыусан.
Йәйәү йөрөү, бигерәк тә скандинав йөрөшө, бейеү, көс күнекмәләре - пилатес, тай-чи, йөҙөү, кальций, D витаминына бай аҙыҡ-түлек менән туҡланыу был ауырыуҙы иҫкәртеү саралары булып тора.
Остеопороз тураһында түбәндәге һылтанма буйынса инеп тулыраҡ белергә мөмкин: https://osteoporosis-russia.ru/
Фото, сығанаҡ: mgazeta.com/articles/natsproekty/2023-10-17/vrach-travmatolog-iz-bashkirii-rasskazal-chem-opasen-osteoporoz-i-kak-zaschititsya-ot-kovarnoy-bolezni-3481907","18 Октябрь , 23:10",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-18/t-m-tomdan-nisek-bash-tartyr-a-3483615, Тәм-томдан нисек баш тартырға?,"""Шәкәр менән көрәште ниңә иртәрәк, йәшерәк, һауыраҡ саҡта башламаным икән тип үкендем"".","Күптән түгел Әбйәлил районы Асҡар ауылында йәшәгән блогер, гәзитебеҙҙең яҡын дуҫы Рәхимә Мусина үҙенең нисек ябығыуы һәм яратҡан күлдәген ҡайтанан кейеүе хаҡында бик ҡыҙыҡлы һәм файҙалы яҙмаһы менән таныштырған инек. Был юлы ла Рәхимә Мусина дөрөҫ туҡланыу, тәмлекәстәрҙән нисек ҡотолоу буйынса үҙ күҙәтеүҙәрен һәм кәңәштәрен тәҡдим итә.
""Бер ай элек ""шәкәрһеҙ тормош"" хэштегы менән постарҙы дауам итермен тиһәм дә, башҡа эштәр күбәйеүе арҡаһында вәғәҙәм үтәлмәй торҙо ла ҡалды. Бер нисә баҫманан да дауамын көтөп-көтөп ҡул һелтәнеләр инде. Шуға теманы башҡаса ҡуҙғатып тормам тип йөрөй инем, уйламағанда бер табында татлы ризыҡтарҙан баш тартҡан ир-егет менән тап булышырға тура килде. Ул аш һеңдереү буйынса ыңғай үҙгәрештәр кисереүен һөйләгәс (уны һимереү проблемаһы борсомай), кемгәлер ярҙамым булған икән дәһә тип илһамланып киттем һәм, вәғәҙә иткәнсә, шәкәрһеҙ тормоштоң үҙемдең сәләмәтлеккә йоғонтоһо тураһында яҙып китергә булдым.Бына беҙ ""матурлыҡ ҡорбан талап итә"" тип әйтәбеҙ. Әммә арабыҙҙа матур, һомғол булыу өсөн генә яратҡан тәм-томдарын ҡорбан итергә әҙер кешеләр бик һирәк. Ә бына шул ҡорбанды ҺАУЛЫҠ талап итһә, өҫтәүенә быны врач ҡушһа, бик ауыр булһа ла, күптәр был аҙымға барырға ризалаша. Шуға шәкәрле-ҡамырлы ризыҡтарҙан баш тартҡанда ябығайым тип түгел, ә һаулығымды нығытайым тип уйлап эш итеү күпкә яҡшы һөҙөмтә бирә.Берәй ун кило ауырлығымдан ҡотолайым тип башлаған мин дә ҡорһаҡ тирәһендәге еңеллекте, комфортты тиҙ тойоп, өҫтөнлөктө шуға бирҙем, хатта ябығыу мәсьәләһе нисектер артҡа күскәндәй ҙә булды. Шәкәр менән көрәште ниңә иртәрәк, йәшерәк, һауыраҡ саҡта башламаным икән тип үкендем.Гастрит, панкреатит, холецистит кеүек ашҡаҙан-эсәк тирәләй диагноздар миңә врачтар тарафынан күптән ҡуйылған. Шуға бәйле эс күбеү, ҡаталау, метеоризм, эстең теге-был ерҙәре һыҙып ауыртыуҙары баҫылыуы уҡ минең өсөн ҙур стимул булды. Оят булһа ла яҙайым: бер аҙҙан оҙаҡ йылдар дауамында көн һайын тиерлек клизма өсөн ҡул аҫтында тотҡан ""груша""мдың ҡайҙа ятҡанын оноттом.Йоҡом яҡшырҙы, сөнки көнө буйы арыу-талыу белмәй эшләйем, хатта ниңә тәүлектә 32 сәғәт түгел икән, күберәк нәмәгә өлгөрөр инем тигән үкенес менән ятып китәм. Ә бит мин ҡартаям да шуға бер нәмә лә эшләгем килмәй, тормошҡа битарафлыҡ, нәҫ баҫыу — ҡартлыҡ билдәһе, тип уйлап йөрөй инем.Йәйәү йөрөргә яратҡан кеше атлауҙан ҡаса башлағайным, Асҡарҙың үҙәгенә нисек тә машинаға эләгеп барыу яғын ҡарай, иптәшем өйҙә булмаһа, ғүмере саҡырмаған таксиҙы саҡырта башлаған инем. Сөнки кәүҙәне һөйрәп атлауы ауыр, аҙағынан аяҡтар һыҙлай. Хәҙер яңынан элеккесә һикертә баҫып 7-8 саҡрымды йөрөп киләм, иптәшем алып барып киләйем тиһә лә, ""не лишай меня удовольствия пешком ходить"" тип ебәргән булам.Һәм тағы: щитовидка менән күптән иҫәптә торам. Эндокринолог һуңғы анализымдың күрһәткестәре яҡшырыуына аптырап, яңынан контроль анализ бирҙерҙе һәм көн һайын ҡабул иткән дарыуымдың дозаһын яртылаш кәметте. Уны мине анализһыҙ ҙа тойҙом: дарҫлап сыға яҙып типкән йөрәк һиҙелеп тынысланғайны.Шәкәрҙән баш тартҡан йәшерәк кешеләр тиренең һәйбәтләнеүен, йыйырсыҡтар яҙылыуын әйтәләр. Миңә хәҙер һуң күрәһең, шуға үҙемдә йөҙҙөң йәшәреүен тоймайым, әммә биттәге ҡара-һоро таптар кәмене, тире аҫтында мыжғып торған аҡ төйөрсөктәр, терһәктәге еңгә эләгеп йәнде көйҙөргән ҡыштыҡ юҡҡа сыҡты. Парикмахер сәсемдең ҡуйырыуын әйтте, уны үҙем дә аңғара инем. Тағы бик күп плюстары тураһында яҙырға булыр ине, әммә һаулығын яҡшыртырға һәм ябығырға теләге булған кешене мотивировать итергә ошолары ла аҙ түгел тип уйлайым. Хатта тәм-том, икмәктән бөтөнләй баш тарта алмаған хәлдә күләмен кәметеү ҙә ыңғай һөҙөмтә бирмәйенсә ҡалмаясаҡ"", -тип яҙған ул үҙенең ""Бәйләнештә""ге сәхифәһендә
""Теманы артабан дауам итергә кәрәкме?"" -тигән һорау ҙа ҡуйған. Ә һеҙ нисек уйлайһығыҙ, кәрәкме артабан да был темаға яҙылған кәңәштәр?
Фото һәм текст сығанағы: Рәхимә Мусина.","18 Октябрь , 22:00",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-17/sa-ma-osh-m-kt-bend-stomatologiya-kabinety-asyldy-3482048,Саҡмағош мәктәбендә стоматология кабинеты асылды,Табип Радим Хәбибуллин тәүге пациенттарҙы ҡабул итә лә башланы.,"Саҡмағош ҡасабаһының беренсе урта дөйөм белем биреү мәктәбендә “Юғары ос!” Мәғариф проектының “Сәләмәт йылмайыу” модуле сиктәрендә стоматология кабинеты асылды.
Сарала Саҡмағош районы хакимиәте етәксеһенең социаль мәсьәләләр буйынса урынбаҫары Светлана Шакирова, мәғариф бүлеге начальнигы Рәсимә Балягова, район үҙәк дауаханаһының баш табибы Алина Латыпова, мәктәп директоры Алмас Бикмөхәмәтов ҡатнашты.
“Заман кабинеттарының береһе беҙҙең мәктәптә асылыуы һөйөнөслө ваҡиға. Белем усағында теш дауалау кабинеты булдырыуҙа ярҙам иткән һәр кемгә рәхмәтлебеҙ. Уҡыусы балаларҙың стоматологик проблемалары күп. Уларҙы мәктәптә үк дауалау ҙур әһәмиәткә эйә. Табип Радим Хәбибуллин тәүге пациенттарҙы ҡабул итә лә башланы. Кабинетты төҙөкләндереүгә республика ҡаҙнаһынан 1 миллион 388 мең һум аҡса бүленде”, - тине Алмас Бикмөхәмәтов.
Быйыл республика буйынса мәктәптәрҙә 214 стоматология кабинеты эшләй. Уларҙың 80-е “Сәләмәт йылмайыу” модуле сиктәрендә асылған. Республика ҡаҙнаһынан был йүнәлешкә 36,1 миллион һум аҡса һалынған. Яңы уҡыу йылы башынан тағы 30 кабинет асылыуы көтөлә.
 
Текст һәм фото авторы: Лиана Ханмурзина.","17 Октябрь , 19:40",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-17/an-tapshyram-ti-3482024,Ҡан тапшырам тиһәң...,Октябрскийҙа шарттар яҡшырған.,"Бөгөн Октябрьский ҡалаһында Республиканың ҡан ҡойоу станцияһы филиалының модулле бинаһы асылды. Ҡеүәтле медицина учреждениеһы заманса ҡорамалдар менән йыһазландырылған.
Тантаналы сарала Башҡортостандың һаулыҡ һаҡлау министры Айрат Рәхмәтуллин, Башҡортостан Башлығы Хакимиәте етәксеһе Максим Забелин һәм башҡа ҡунаҡтар ҡатнашты.
1958 йылдан алып ҡаланың ҡан ҡойоу станцияһы ҡулайлаштырылған бинала урынлашҡан була. Бер йыл элек яңы модулле бинаны төҙөй башлайҙар һәм бөгөн ул тәүге донорҙарын ҡаршы алды. Был республикабыҙҙың көнбайыш райондары өсөн мөһим ваҡиға. Сөнки уларҙың медицина учреждениелары тулыһынса Октябрьский ҡалаһының донор ҡаны компоненттары менән тәьмин ителә.
 - Бында алдынғы технологиялар индереләсәк. Был иһә ҡан компоненттары хәүефһеҙлеген күтәрергә булышлыҡ итә. Һөҙөмтәлә йылына 3 тоннанан 7 тоннаға тиклем ҡан әҙерләү күләмен арттырырға мөмкин буласаҡ, – тине Айрат Рәзиф улы.
Ҡан хеҙмәтенең нигеҙен донорлыҡ тәшкил итә. Көн һайын филиалда уртаса 35  кеше ҡан тапшыра. Улар күпселек Октябрьский ҡалаһы, Туймазы, Бәләбәй райондары халҡы.
Фото: Башҡортостандың Һаулыҡ һаҡлау министрлығы.
 ","17 Октябрь , 18:45",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-16/ya-y-k-sirle-balalar-y-abul-it-s-k-3480724,Яңы үҙәк сирле балаларҙы ҡабул итәсәк,Бөгөн республикала ауыр тире сирҙәре булған 20 меңдән ашыу бала йәшәй.,"Башҡортостандың һаулыҡ һаҡлау министры Айрат Рәхмәтуллин һәм “Күбәләк балалар” хәйриә фонды етәксеһе Алена Куратова төбәктә Генлы дерматоздар үҙәген асыу тураһындағы килешеүгә ҡул ҡуйҙы. Ул 6-сы балалар поликлиникаһында урынлашасаҡ һәм тәндең орфан сирҙәре булған, дерматоздарҙың башҡа төрҙәре менән ауырыған бәләкәй балаларҙы ҡабул итәсәк.
- Бөгөн республикала ауыр тире сирҙәре булған 20 меңдән ашыу бала йәшәй. Уларҙың барыһы ла яңы үҙәккә мөрәжәғәт итә ала. Дерматолог, аллерголог-иммунолог, гастроэнтеролог, педиатр, эндокринолог һәм башҡа белгестәрҙән торған табиптар командаһы ҡабул итә, - тип белдерҙе республиканың һаулыҡ һаҡлау министры Айрат Рәхмәтуллин.
Ике йыл элек төҙөлгән ошондай үҙәк Мәскәү өлкәһе һәм Үҙәк федераль округ пациенттарын ҡабул итә.
- Республикала профилле Генлы дерматоздар үҙәген ойоштороу – ауыр тән сирҙәре менән йонсоған пациенттарға системалы ярҙамдың мөһим өлөшө. Был сир ағышына һөҙөмтәле контроллек итеү һәм ауырыуҙың ҡаты эҙемтәләрен иҫкәртеү мөмкинлеген бирәсәк. Был пациенттарҙың хәленең һиҙелерлек яҡшырыуына һәм республика, шулай уҡ федераль бюджетҡа “йөк”тө ҡыҫҡартасаҡ, - тип белдерҙе “Күбәләк балалар"" фонды етәксеһе Алена Куратова.
Фото: health.bashkortostan.ru/","16 Октябрь , 22:15",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-16/i-ki-taral-an-ysul-3479571, Иң киң таралған ысул,Ҡатын-ҡыҙҙарға уны тәүге тапҡыр ҡырҡ йәштә үтеү тәҡдим ителә...,"“Һаулыҡ һаҡлау” милли проектының тәүге звеноны яңыртыу программаһына ярашлы, Мораҡ үҙәк район дауаханаһына “Маммо-4МТ-Плюс” һанлы маммографы урынлаштырылды. Файҙаланыуға тапшырылғандан һуң унда 600-ҙән ашыу кеше тикшереү үткән дә инде.
Маммография – һөт биҙҙәрен аҙ дозалағы рентген нуры ярҙамында тикшереү. Яңы ҡорамал тикшереүҙе төрлө проекцияла үткәрергә мөмкинлек бирә. Һөҙөмтәлә белгестәр шештәрҙе оператив рәүештә асыҡлай һәм тейешле дауаны тәғәйенләй.
Маммография һөт биҙҙәрен иртә стадияла асыҡлауҙа иң киң таралған ысул булып тора. Ҡатын-ҡыҙҙарға уны тәүге тапҡыр ҡырҡ йәштә үтеү тәҡдим ителә. Аҙаҡ – ике йыл һайын бер тапҡыр.
– Бөгөнгә был диагностика һөт биҙҙәре яман шешен диагностикалауҙа иң мәғлүмәтле ысул булып тора. Һанлы маммография өҫтөнләктәргә эйә, мәҫәлән, һүрәттәрҙең сифаты юғарыраҡ һәм ағзалағы үҙгәрештәрҙе  теүәлерәк, анығыраҡ күрһәтә, – тип билдәләне табип-рентгенолог Зөлфиә Илғыуатова.
Рәсәй Президенты Владимир Путиндың май указдарына ярашлы, 2024 йылға ил үҫешенең төп маҡсаттарына өлгәшергә кәрәк. Шуларҙың араһында халыҡ һанын арттырыу, граждандарҙың тормош сифатын яҡшыртыу, иҡтисадҡа һәм социаль өлкәгә һанлы технологиялар индереү мөһим бурыстар булып тора. ”Һаулыҡ һаҡлау” милли проектының (национальный проект “Здравоохранение) төп маҡсаты – хеҙмәткә һәләтле йәштәге халыҡтың үлем күрһәткестәрен, ҡан әйләнеше сирҙәренән, яман шештәрҙән үлем осраҡтарын кәметеү, инновациялы медицина технологиялары индереү, шул иҫәптән пациенттар сәләмәтлеген иртә диагностикалау һәм дистанцияла мониторинг үткәреү алымдарын ҡулланыу.
Һаулыҡ һаҡлауҙың тәүге звеноһын яңыртыу программаһының маҡсаты – сифатлы һәм һәр кем файҙаланырлыҡ медицина ярҙамы күрһәтеү, шул иҫәптән төпкөлдә, бәләкәй тораҡтарҙа йәшәгән халыҡ өсөн.
 Фото: Һаулыҡ һаҡлау министрлығы.","16 Октябрь , 09:30",Сәләмәт булайыҡ,Na
https://bashgazet.ru/articles/s-l-m-t-bulayy/2023-10-16/l-shte-ege-besherep-ara-y-3479311,Ләүәште үҙегеҙ бешереп ҡарағыҙ!,"Был ҡамырҙан чебуректар ҙа тәмле, кетерҙәк кенә килеп сыға. Иң мөһиме, йоҡа итеп йәйергә кәрәк.","Күп хужабикәләр ләүәшкә төрөп төрлө ҡабымлыҡтар әҙерләй. Шулай уҡ уға төрөп тауыҡ боттары, балыҡ та, хатта йомортҡа ла бешерә. Күпселек бының өсөн магазин кәштәләрендә һатылған әҙер ләүәшкә өҫтөнлөк бирә. Уны үҙегеҙ ҙә бешерә алаһығыҙ, хатта магазиндыҡынан тәмлерәк килеп сыға.
Әбйәлил районында йәшәгән бар яҡлап оҫта хужабикәләрҙең береһе Рәхимә Мусина түбәндәге рецебы менән уртаҡлашҡан.
""Табаҡҡа он иләйем, тоҙ, май һәм ҡайнар һыу өҫтәйем. Яңы ғына ҡайнап сыҡҡан һыу булһын!Ҡамыр баҫып, полиэтилен ҡапсыҡта (таҫтамал ҡаплап түгел!) 30 минутҡа өҫтәлдә ҡалдырам. Ҡамыр һәр ваҡыт йомшаҡ, келән, һуҙмаҡай килеп сыға, йәйгәндә он һибергә лә кәрәкмәй — миңә шуныһы оҡшай.Ҡамырҙы биш өлөшкә бүләм (минең ләүәш табаһының диаметры 36 см). Әгәр һеҙҙең таба бәләкәй икән, 10-12 өлөшкә бүлегеҙ.Һәр өлөштө бер аҙ ҡулда йомарлап алғандан һуң мөмкин тиклем йоҡа итеп йәйәм. Ләүәш бик тиҙ бешә! Эҫе табаға һалам да ҡыуыҡтар барлыҡҡа килеү менән әйләндерәм. Икенсе яғын бер минут самаһы бешергәндән һуң алам һәм пульверизатор йә силикон бумала менән һәйбәт итеп һыулайым. Шунда уҡ таҫтамал менән ҡаплайым. Һыу һипмәһәң, таҫтамал менән ҡапламаһаң — ләүәш түгел, сохари килеп сыға.Бер тотонғанда күберәк итеп бешереп алам да ҡапсыҡта бер нисә көн һаҡлайым. Туңдырып иретһәң дә тәмле килеш ята.РЕЦЕПТ:  Он - 350 г  Эҫе һыу - 200 мл  Тоҙ - 1 сәй ҡалағы  Үҫемлек майы - 2 аш ҡалағы.Был ҡамырҙан чебуректар ҙа тәмле, кетерҙәк кенә килеп сыға. Иң мөһиме, йоҡа итеп йәйергә кәрәк"", - ти ул.
Ләүәште һеҙ ҙә бешереп ҡарағыҙ!
Фото һәм текст сығанағы: Рәхимә Мусина.


 

","16 Октябрь , 09:00",Сәләмәт булайыҡ,Na
