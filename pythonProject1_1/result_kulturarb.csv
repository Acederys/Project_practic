url,title,lead,content,data,category,tags
https://kulturarb.ru/ba/news/bashҡortostandyң-milli-muzejynda-ҡunaҡta-bөrjәndәr, Башҡортостандың Милли музейында ҡунаҡта  - Бөрйәндәр ,Na,"

Каникул – республика райондары һәм ҡалаларында йәшәүсе балалар өсөн баш ҡаланы килеп күреү, Өфөнөң иҫтәлекле урындары буйлап сәйәхәт итеү, төрлө мәҙәни сараларҙа ҡатнашыу өсөн уңайлы осор. Ағымдағы йылдың көҙгө каникул мәлдәрендә Өфө бик күп балаларҙы ҡаршы ала һәм улар араһында Бөрйән районы уҡыусылары ла бар. Класташтары, дуҫтары менән алыҫ араларҙы яҡынайтып килеп ҡайтҡан мәктәп уҡыусыларының тәъҫораттары сикһеҙ. Баш ҡалаға сәйәхәт барышында Бөрйән уҡыусылары Башҡортостандың Милли музейында ла булып китте.

- Өфөлә ""Урал батыр"" эпосын сәхнәләштереү яйы сыҡҡас, уҡыусылар менән ихлас әҙерләнеп юлға сыҡтыҡ. Баш ҡалала беҙҙе һәм фестивалгә республиканың башҡа төбәктәренән килгән балаларға бай мәҙәни программа әҙерләнгән ине. Беренсе көндә беҙ Халыҡ ижады үҙәге сәхнәһендә «Урал батыр» эпосын сәхнәләштерҙек, тиҫтерҙәребеҙҙең сығышын ҡараныҡ. Бик күп билдәле шәхестәр уҡытып сығарған Рәми Ғарипов исемендәге гимназияла ҡунаҡта булыуыбыҙға ифрат шатбыҙ.

Икенсе көндә Өфө буйлап ойошторолған сәйәхәт барыһының да күңеленә хуш килде. Республикабыҙҙың төп музейындағы йөкмәткеле экскурсия, оҫталыҡ дәрестәре оҡшаны. Унда балалар хатта үҙҙәренең ижади оҫталыҡтарын күрһәтеп йырлап та, бейеп тә күрһәтте һәм интервью ла биреп өлгөрҙө.

- Музей – патриотик тәрбиә үҙәктәренең береһе ул. Быны дәлилләп, музей хеҙмәткәрҙәре 112-се Башҡорт атлы дивизияһының беренсе командиры – легендар генерал-майор Миңлеғәле Шайморатовҡа һәм дивизияның яу юлына арналған махсус экспозицияны күрһәттеләр. Совет майҙанында батырға арнап урынлашҡан һәйкәлгә сәйәхәт тә балалар күңелендә тәрән эҙ ҡалдырҙы. Йөкмәткеле экскурсия, һәр балаға ҡарата иғтибар өсөн музей хеҙмәткәрҙәренә рәхмәт һүҙҙәребеҙҙе еткерәбеҙ, - тип тәъҫораттары менән уртаҡлашты Фирүзә Кинйәбулатова, Бөрйән районы Иҫке Собханғол урта мәктәбенең башҡорт теле һәм әҙәбиәте уҡытыусыһы.

Башҡортостандың Милли музейы ишектәре тыуған яҡтың үткәне һәм бөгөнгөһө менән ҡыҙыҡһынған, тарихи ҡомартҡылар, республикала йәшәгән милләттәр этнографияһы менән танышырға теләгән, тәбиғәткә битараф булмаған һәр кем өсөн асыҡ. Республиканың төп музейында даими экспозиялар менән бер рәттән даими рәүештә төрлө темаларға арналған ваҡытлыса күргәҙмәләр ҙә эшләгәнен дә билдәләп үтәбеҙ. Каникулды файҙалы, ҡыҙыҡлы итеп үткәрергә теләгән һәр кемде музейҙа көтөп ҡалабыҙ!
 ","
	Шаршамбы, 01 ноябрь 2023",Яңылыҡтар,Na
https://kulturarb.ru/ba/news/ajgөl-hәkimovanyң-izhad-kisәһe-үtәsәk, Айгөл Хәкимованың ижад кисәһе үтәсәк ,Na,"

3 ноябрь 18.00 сәғәттә А. Мөбәрәков исемендәге Сибай дәүләт башҡорт драма театры Башҡортостан Республикаһының атҡаҙанған артисы Айгөл Хәкимованың «Күңел - ун етелә, Йөрәк -ун һигеҙҙә. Ғүмер үткәнлеге һиҙелмәй...» исемле ижади юбилей кисәһенә саҡыра.
Программала “Һин ҡалдырған моң!, ""Башмағым”, ""Ай тотолған төндә, “Әүлиә”, “Ғәйебем булһа, кисерегеҙ”, “Шомбай” спектаклдәренән өҙөктәр, йыр-бейеү буласаҡ.Тамашала актрисаның коллегалары тулы составта ҡатнашасаҡ.
Билеттар театр кассаһында һәм сайтта һатыла:https://clck.ru/36EKey.Пушкин картаһы ғәмәлдә.
 ","
	Шаршамбы, 01 ноябрь 2023",Яңылыҡтар,Na
https://kulturarb.ru/ba/news/11-15-oktyabrҙә-өfөlә-bashҡort-telenәn-olimpiada-үtә, 11-15 октябрҙә Өфөлә Башҡорт теленән олимпиада үтә ,Na,"

11-15 октябрҙә Башҡорт телен һаҡлау һәм үҫтереү ойошмаһы һәм ""УМАЙ"" этномәҙәни мираҫты һаҡлау һәм үҫтереү буйынса ойошма башҡорт теле буйынса олимпиада үткәрә. Был проект Башҡортостан Республикаһының Граждандар йәмғиәтенә булышлыҡ итеү фонды ярҙамында тормошҡа ашырыла.
Олимпиадала ҡатнашыусылар өсөн төрлө ҡатмарлыҡтағы һорауҙар менән онлайн-тест формаһында эштәр әҙерләнгән:
1. Башланғыс кимәл - башҡорт телен яңы өйрәнә башлаған ҡатнашыусылар өсөн;
2. Ирекле кимәл - башҡорт телендә иркен аралашҡан ҡатнашыусылар өсөн;
3. Башҡорт теле диалекттары менән ҡыҙыҡһынған ҡатнашыусылар өсөн диалекттар темаһына һорауҙар.
Олимпиаданың сайты: http://basholimpiada.ru
 ","
	Йома, 13 октябрь 2023",Яңылыҡтар,Na
https://kulturarb.ru/ba/news/minskiҙa-bashҡortostan-әҙәbiәte-kөndәre-үtte, Минскиҙа Башҡортостан әҙәбиәте көндәре үтте ,Na,"

  Башҡортостан менән Беларусь араһындағы күптәнге мәҙәни бәйләнештәр Минскиҙа үткән Башҡорт әҙәбиәте көндәренә ярашлы дауам итә. Унда өс көнлөк ижади сәфәр менән Өфөнән 12 яҙыусы юлланды. 




 - Улар – республика әҙәбиәтенә тос өлөш индергән кешеләр – әҙәби журналдарҙың баш мөхәррирҙәре, шағирҙар һәм прозаиктар, – тине Башҡортостан Яҙыусылар союзы рәйесе, Башҡортостан Республикаһы Дәүләт Йыйылышы – Ҡоролтай депутаты Айгиз Баймөхәмәтов.

Яҙыусылар ҙур мәҙәни программала – түңәрәк өҫтәлдәр, концерттар, Еңеү майҙанындағы монумент-обелискҡа сәскәләр һалыу һәм башҡа сараларҙа ҡатнашты. Мәҙәниәттең төрлө өлкәләрендә – нәшриәт һәм музей проекттарында, китапхана эшендә, кинематография, театр, музыка һәм һынлы сәнғәт өлкәһендә артабан хеҙмәттәшлек итеү маҡсатында профессиональ бәйләнештәр булдырҙы.
Сара алдынан Башҡортостан яҙыусылары әҫәрҙәренең тәржемәләре белорус баҫмаларында сыға. Ә Башҡортостандың иһә белорус коллегаларының шиғырҙары һәм прозаһы рус һәм башҡорт телдәрендә баҫтырылған.
Башҡортостан әҙәбиәте көндәренең иң ҙур ваҡиғаһы булып 11 октябрь – Башҡортостан Республикаһы көнө торҙо. Был көндә Минскиҙа Башҡортостан менән Белоруссияның дуҫлығына арналған әҙәби-музыкаль кисә үтте.
Программала Белоруссияны яҡлаған башҡорт яугирҙәре һәм ике республиканың да классик яҙыусылары иҫтәлегенә арналған сараларға айырым урын бирелде.
Башҡортостандың Яҙыусылар союзы әлеге ваҡытта башҡорт телендә белорус әҙәбиәте антологияһын төҙөү буйынса ҙур эш алып бара. Белоруссияның иң яҡшы хәҙерге заман яҙыусыларының әҫәрҙәре - башҡорт теленә, ә  башҡорт әҙәбиәте антологияһы белорус теленә тәржемә ителәсәк. Ике баҫманың да презентацияһы киләһе йылда үтәсәк.


 


 
 ","
	Йома, 13 октябрь 2023",Яңылыҡтар,Na
https://kulturarb.ru/ba/news/budapeshta-bashҡort-spektaklen-kүrһәttelәr, Будапешта башҡорт спектаклен күрһәттеләр ,Na,"

М. Ғафури исемендәге Башҡорт академия драма театры Х Халыҡ-ара театр олимпиадаһында ҡатнаша. Будапешт ҡалаһы халҡы «Джут» спектаклен яратып ҡараны. Башдрам Рәсәй данын яҡлаған берҙән-бер театр булды. Башҡорт спектакле олимпиадаға илебеҙҙән ебәрелгән 95 ғариза араһынан һайлап алынған.

— Спектаклде башҡорт телендә уйнанылар, рус һәм венгр теленә тәржемәһе сәхнә аҫтында махсус паннелдә күрһәтелде. Венгр тамашасыһы спектаклде бик йылы ҡабул итте һәм актерҙарға оҙаҡ аяғүрә алҡышланы. Республика етәкселегенә ҙур театр форумында ҡатнашыуға мөмкинлек биргәне өсөн рәхмәт, — тип хәбәр итә театрҙың матбуғат секретары Динара Ҡәйүмова.

Спектаклдән һуң матбуғат конференцияһы ойошторолдо. Унда тамаша, башҡорт мәҙәниәте хаҡында әңгәмә ҡоролдо. Башҡортостандың халыҡ артисы Хөрмәтулла Үтәшев венгр һәм башҡорт халҡының уртаҡ тамырҙары хаҡында һөйләне. Театр актеры Фәнис Рәхмәтов ҡурайҙа «Урал» халыҡ йырын уйнап ишеттерҙе.
 ","
	Йома, 13 октябрь 2023",Яңылыҡтар,Na
https://kulturarb.ru/ba/news/shәjehzada-babich-isemendәge-respublika-dәүlәt-jәshtәr-premiyaһy-laureattary-bildәle, Шәйехзада Бабич исемендәге республика дәүләт йәштәр премияһы лауреаттары билдәле ,Na,"

Башҡортостанда 2021-2022 йыл­дарҙа әҙәбиәт, сәнғәт һәм архитектура өлкәһендәге Шәйехзада Бабич исемендәге республика дәүләт йәштәр премияһы лауреаттары тәбрикләнде.
Бына улар:
Кристина Андрианова — «Триста сарматов», «Пятьдесят пять историй одного толмача» шиғри йыйын­тыҡтары һәм нәфис тәржемәне үҫтереүгә индергән өлөшө өсөн;
Лиана Мкртчян, Резеда Таһирова — һынлы сәнғәт өлкәһендәге «Минең Ватаным — минең ерем» ижади проекты өсөн;
Илнур Хәйруллин — башҡорт музыка сәнғәтен пропагандалағаны һәм милли уйын ҡоралы ҡурайҙы популярлаштырғаны өсөн.
 ","
	Йома, 13 октябрь 2023",Яңылыҡтар,Na
https://kulturarb.ru/ba/news/sibaj-dәүlәt-bashҡort-drama-teatry-frontovichka-dramaһy-premeraһyna-saҡyra, Сибай дәүләт башҡорт драма театры  “Фронтовичка” драмаһы премьераһына  саҡыра ,Na,"

Арыҫлан Мөбәрәков исемендәге Сибай дәүләт башҡорт драма театры 20 - 21 октябрь “Фронтовичка” драмаһы премьераһына (Анна Батурина, реж. Илсур Ҡаҙаҡбаев) саҡыра.
“Фронтовичка” пьесаһының төп геройы - Мария Небылица. 24 йәшлек ҡыҙ һуғыштан һуң хәрби госпиталдән тура Уралға юллана, сөнки бында уның һөйгәне Матвей Кравчуктың әсәһе йәшәй. Дөрөҫөн әйткәндә, башҡа уның барыр урыны ла юҡ. Тыныс тормошта ҡыҙ нисек йәшәр, ни менән шөғөлләнер, бәлки, командиры кәңәш иткән заводҡа эшкә барыр?
Әлегә ул киләсәк тормошоноң яҡты буласағына ышана, өмөт итә, сөнки иң ауыры артта ҡалды. Уны нисек ҡаршы алырҙар, яңы ерҙә үҙенә урын табырмы ул? Баҡтиһәң, тыныс тормошта ла көрәшергә, иң тәүҙә үҙ-үҙеңде еңергә кәрәк икән дә баһа...
 
 ","
	Йома, 13 октябрь 2023",Яңылыҡтар,Na
https://kulturarb.ru/ba/news/milәүshә-iҙrisovanyң-kitabynyң-isem-tujy-үtte, Миләүшә Иҙрисованың китабының исем туйы үтте ,Na,"

Ә. Вәлиди исемендәге Милли китапханала  музыка белгесе, сәнғәт ғилеме кандидаты, Башҡортостандың атҡаҙанған сәнғәт эшмәкәре Миләүшә Иҙрисованың «1920-1940 йылдарҙа башҡорт композиторҙарының вокаль ижады. Профессионализмдың барлыҡҡа килеүе» китабының исем туйы үтте.
Монография милли мәҙәниәтебеҙ тарихындағы иң ҡатмарлы һәм ҡаршылыҡлы осорға бағышланған. Бер үк ваҡытта ул уңышлы мәлдәрҙе һәм СССР республикаларында “социалистик мәҙәниәт төҙөлөшө” барышындағы әсенеүле юғалтыуҙарҙы ла сағылдыра. Төплө һәм күләмле хеҙмәттә башҡорт халҡының халыҡ-йыр сәнғәте үҫешенең күп быуатлыҡ юлы этаптары; ХХ быуаттың тәүге яртыһында милли музыкаль элита формалашҡанда донъяуи ҡараш нигеҙҙәре; башҡорт сәнғәтенә нигеҙ һалыусы Ғәзиз Әлмөхәмәтов менән Иван Салтыковтың музыкаль-эстетик ҡараштары ла урын алған. Шулай уҡ тәүге башҡорт композиторҙары Ғәзиз Әлмөхәмәтов, Хәбибулла Ибраһимов, Мәсәлим Вәлиев, Камил Рәхимов һәм Таһир Кәримовтың вокаль ижады өлгөһөндә автор республикала башҡорт профессиональ музыка мәҙәниәте барлыҡҡа килеүҙең ҡануни нигеҙҙәрен билдәләй.
Сара барышында Өфөләге Музыка техникумына (хәҙерге Өфө сәнғәт училищеһы) нигеҙ һалыусы, тәүге этномузыколог, музыка белгесе И.В.Салтыковтың тыуыуына 130 йыл тулыуға арнап, «Иван Салтыков: Мин рәссам инем» документаль фильмы (сценарий авторы М. Иҙрисова, режиссеры Н.Принцева) күрһәтелде.
Презентацияла Башҡортостандың халыҡ артисы, С. Юлаев исемендәге дәүләт премияһы, композитор Ләйлә Исмәғилева, Рәсәйҙең һәм Башҡортостандың атҡаҙанған сәнғәт эшмәкәре, сәнғәт фәндәре докторы Евгения Скурко, Башҡортостандың атҡаҙанған сәнғәт эшмәкәре Гөлназ Ғәлина, Башҡортостандың атҡаҙанған мәҙәниәт хеҙмәткәре, журналист, яҙыусы Луиза Фархшатова, Рәсәйҙең һәм Башҡортостандың халыҡ артисы, С. Юлаев исемендәге дәүләт премияһы лауреаты Флүрә Килдейәрова ҡатнашты.
 ","
	Шишәмбе, 10 октябрь 2023",Яңылыҡтар,Na
https://kulturarb.ru/ba/news/kүgәrsen-rajonynda-vener-һәm-rәmil-jәnbәkovtarҙy-iҫkә-alyu-saralary-uҙҙy, Күгәрсен районында Венер һәм Рәмил Йәнбәковтарҙы иҫкә алыу саралары уҙҙы ,Na,"

Күгәрсен районында күренекле милләттәштәребеҙ Венер һәм Рәмил Йәнбәковтарҙы иҫкә алыу саралары уҙҙы. Йылы осрашыуҙар уларҙың тыуған төйәгендә - Дауыт-Ҡайыпта, шулай уҡ Теләүембәт, Тәүәкән ауылдарында булды.
Унда Бөтә донъя башҡорттары ҡоролтайы, Башҡортостан Яҙыусылар союзы вәкилдәре, Йәнбәковтарҙың дуҫтары, ҡәләмдәштәре, ауылдаштары, ижадын ихтирам итеүселәр ҡатнашты. Сара мәрхүмдәрҙең ҡәберҙәренә зыярат ҡылыуҙан башланды. Унан Дауыт-Ҡайып мәҙәниәт йортондағы таҡтаташҡа сәскәләр һалынды.
Артабан Теләүембәт күп функциялы мәҙәниәт үҙәгендә күркәм сара уҙҙы. Унда ҡатнашыусылар Йәнбәковтар хаҡында йылы тәьҫораттары менән уртаҡлашты, ""Ағиҙел"" журналы редакцияһы уҙғарған шиғыр һөйләү конкурсына йомғаҡ яһалды.
Тәүәкән мәктәбендә ҡунаҡтар уҡыусылар менән осрашты. Сарала ҡатнашыусылар башҡорт әҙәбиәтенә, журналистикаһына ҙур өлөш индергән яҡташтарыбыҙҙы йылы һүҙҙәр менән иҫкә алды, йәш быуын вәкилдәренең һорауҙарына яуап бирҙе.
 ","
	Шишәмбе, 10 октябрь 2023",Яңылыҡтар,Na
https://kulturarb.ru/ba/news/өfөlә-shәһit-hoҙajbirҙindy-iҫkә-aldylar, Өфөлә Шәһит Хоҙайбирҙинды иҫкә алдылар ,Na,"

Өфөлә билдәле дәүләт эшмәкәре, башҡорт совет журналистикаһына нигеҙ һалыусы, Башҡортостан Үҙәк һайлау комиссияһы рәйесе Шәһит Әхмәт улы Хоҙайбирҙиндың тыуған көнө уңайынан, Ленин паркында сәскәләр һалыу тантанаһы уҙҙы.
Бөйөк шәхесте хөрмәтләп иҫкә алырға Күгәрсен районының ""Оло Эйек"" яҡташтар берлегенең рәйесе, БР Дәүләт Йыйылышы - Ҡоролтай депутаты Илнур Сәлихов, Бөтә донъя башҡорттары ҡоролтайы аппараты етәксеһе Рөстәм Баянов, «Башҡортостан» телерадиокомпанияһы генераль директорының радиотапшырыуҙар буйынса урынбаҫары, Рәсәйҙең атҡаҙанған мәҙәниәт хеҙмәткәре Тәнзилә Үлмәҫбаева, Башҡорт филологияһы, шәрҡиәт һәм журналистика факультетының 2 курс студенттары килде.
 ","
	Шишәмбе, 10 октябрь 2023",Яңылыҡтар,Na
https://kulturarb.ru/ba/news/bashҡortostan-respublikaһynyң-milli-muzejynda-әҙәbi-kisә-uҙғaryldy, Башҡортостан Республикаһының Милли музейында  әҙәби кисә уҙғарылды ,Na,"

Башҡортостан Республикаһының Милли музейында уҡытыусылар көнөнә арналған әҙәби кисә уҙҙы. Сараға уҡытыусы һөнәрен һайлаған, шулай уҡ шиғыр, хикәйәләр ижад иткән уҡытыусылар саҡырылды. Сарала танылған яҙыусы, 2-се һанлы Инйәр урта мәктәбенең башҡорт теле һәм әҙәбиәте уҡытыусыһы, «Ағиҙел», «Шоңҡар», «Аманат», «Башкортостан ҡыҙы» республика журналдарында йыш ҡына донъя күргән тәрән йөкмәткеле әҫәрҙәр авторы Әлиә Марс ҡыҙы Саматова, шулай уҡ яҙмышын балалар уҡытыуға бағышлап, балалар өсөн күп кенә шиғырҙар, йырҙар ижад иткән Фәйрүзә Хәбетдин ҡыҙы Кинйәбаева ҡатнашты. Әҙибәләр Өфө мәктәптәре уҡыусылары алдында сығыш яһаны.
Әҙәби кисәне Башҡортостан Республикаһының Милли музейы директоры урынбаҫары Гүзәл Асҡарова тәбрикләү һүҙе менән асып ебәрҙе. Фәйрүзә Кинйәбаева һүҙҙәренә, Артур Туҡтағолов көйөнә яҙылған видеоролик күрһәтелде. Фәйрүзә Кинйәбаева балаларға үҙенең шиғырҙарын уҡыны, һәр шиғырының кемдәргә бағышланыуын әйтеп үтте, уҡыусылар менән әңгәмә алып барҙы.
Әлиә Саматова үҙенең нисек ижадҡа килеүен һөйләп китте, әҫәрҙәренең яҙылыу тарихы менән таныштырҙы, әҫәренән өҙөктәр уҡыны. Ветеран уҡытыусы Нәғимә Сәлимйән ҡыҙы ҡәләм оҫталарының ижадына ҡарата үҙенең ҡарашын белдерҙе, фекерҙәре менән бүлеште. Байрам хөрмәтенә ҡурайҙа М.Кәрим һүҙҙәренә, А. Ҡобағошов музыкаһына ижад ителгән «Уҡытыусыма» йыры яңғыраны.
Сарала ҡатнашыусы уҡыусылар ҙур тәьҫораттар алды, саҡырылған әҙиптәргә үҙҙәрен ҡыҙыҡһындырған һорауҙар бирҙе, Әлиә Саматова иң ҡыҙыҡ һорау биргән уҡыусыға китабын бүләк итте.
Саранан һуң күмәкләп фотоға төшөү, музейҙың күргәҙмә залдары буйлап сәйәхәт итеү ойошторолдо.
Бындай Әҙәби кисәләр, ижади осрашыуҙар йәш быуын өсөн файҙалы. Уҡыусылар авторҙар менән осраша, уҙ фекерҙәрен еткерә, ижади процеста ҡатнаша. Яҙыусылар ҙа үҙенең аудиторияһын күрә, ижади йүнәлешен билдәләй, уҡыусыларҙы борсоған темаларҙы билдәләй.
 ","
	Шишәмбе, 10 октябрь 2023",Яңылыҡтар,Na
https://kulturarb.ru/ba/news/bashdramda-kilen-spektakleneң-premeraһy-үtte-2," Башдрамда ""Килен"" спектакленең премьераһы үтте  ",Na,"

М.Ғафури исемендәге Башҡорт академия драма театры сәхнәһендә Заһиҙә Мусинаның повесы буйынса ҡуйылған “Килен” спектакленең премьераһы күрһәтелде.
Ҡуйыусы режиссеры – Фирғәт Ғарипов, БР атҡаҙанған артисы, ҡуйыусы рәссамы – Алина Нуриманова, композитор – Шәүрә Сәғитова, хореограф – Сулпан Асҡарова, БР атҡаҙанған артисы, инсценировка авторы – Зөһрә Бураҡаева, Ш.Бабич исемендәге Йәштәр республика дәүләт премияһы лауреты.
Ролдәрҙә: Лилиә Ғәлина, Сара Буранбаева, Эльвира Юнысова, Гөлфиә Рафиҡова, Гүзәл Маликова, Ирек Булатов, Айһылыу Йомағолова, Морат Рафиҡов, Айҙар Шәмсетдинов, Айым Сөләймәнова, Лилиә Сәғитова, Айнур Ғәбитов.
Тамашасы драманы йылы ҡабул итте. Яңы 104-се ижад миҙгеленең тәүге премьераһы ҙур аншлаг менән үтте.
 ","
	Кесе йома, 05 октябрь 2023",Яңылыҡтар,Na
https://kulturarb.ru/ba/news/өfөlә-taҡyya-halyҡ-ara-konkursy-finalsylary-bildәlәnde," Өфөлә ""ТАҠЫЯ"" халыҡ-ара конкурсы финалсылары билдәләнде ",Na,"

 Конгресс-холда ысын милли кейем байрамы үтте. Өфө I «Таҡыя» халыҡ-ара балалар милли кейеме оҫталары конкурсының икенсе ярымфиналында ҡатнашыусыларҙы һәм ҡунаҡтарҙы ҡаршы алды.
Конкурс Уҡытыусы һәм остаз йылы сиктәрендә уҙғарыла. Конкурсты ойоштороусылар - Башҡортостан Республикаһының Мәҙәниәт министрлығы, Башҡортостан Республикаһының Милли музейы, Торатау конгресс-холы һәм Халыҡтар дуҫлығы йорто һәм Халыҡтар ассамблеяһы.
Сағыу мәҙәни сарала республиканан ғына түгел, Рәсәй төбәктәренән, яҡын сит илдәрҙән 42 модельер, кейем реконструкторҙары һәм үҙешмәкәр биҙәү-ҡулланма сәнғәте оҫталары ҡатнашты. Һәләтле һәм ижади бәйгелә ҡатнашыусылар үҙ эштәрен «Балалар кейеме - реконструкция», «Балалар кейемен интерпретациялау», «Милли балалар кейеме аксессуарҙары - реконструкция» номинацияларында тәҡдим итте.
 ","
	Шәмбе, 30 сентябрь 2023",Яңылыҡтар,Na
https://kulturarb.ru/ba/news/ғәskәrov-ansamble-yaңy-izhad-miҙgelen-bashҡortostan-dәүlәt-koncert-zalynda-ҙur-koncert-menәn-asty, Ғәскәров ансамбле яңы ижад миҙгелен «Башҡортостан» дәүләт концерт залында ҙур концерт менән асты ,Na,"

Уҙған көндәрҙә ғәскәровсылар 85-се юбилей ижад миҙгелендәге премьера концертын тәҡдим итте.
Беренсе бүлектә тамашасылар «Урал һәм Шүлгән» хореографик спектаклен ҡараны.
Ошо постановкала «Урал батыр» эпосы яңы яңғыраш алды. Бында башҡорт мәҙәниәтенең оҫталығы һәм байлығы - яңғыҙ лирик, виртуоз һәм сағыу номерҙар тәҡдим ителде. Ҙур сәхнәлә спектакль тәүгә күрһәтелде.
Концерттың икенсе бүлексәһен ғәскәровсылар «Гөлнәзирә» тау-башҡорт бейеүе менән асты һәм донъя халыҡтары бейеүҙәрен - испан, молдаван, аргентин, хорезм, уйғыр һәм башҡа бейеүҙәрҙе, шулай уҡ Фәйзи Ғәскәров мираҫының алтын фондынан спектаклдәрҙе башҡарҙы. Был концерт «Әсе әрем хәтере» йәки «Әсе әрем» спектакленең премьераһы булыуы менән дә билдәләнде. Бейеүҙең авторы - Башҡортостандың атҡаҙанған артисы Роберт Хәмиҙуллин.
 ","
	Шәмбе, 30 сентябрь 2023",Яңылыҡтар,Na
https://kulturarb.ru/ba/news/neftekama-dәүlәt-filarmoniyaһy-xxvi-izhad-miҙgelen-ҡarshylaj, Нефтекама дәүләт филармонияһы XXVI ижад миҙгелен ҡаршылай ,Na,"

Нефтекама дәүләт филармонияһында XXVI концерт миҙгелен асыу тантанаһы уҙҙы.
Ижади коллектив яратҡан тамашасылары өсөн сағыу, ""Халыҡтар берҙәмлеге - Рәсәй көсө!"" концерт программаһын әҙерләгән.
Сара ҡунаҡтарын филармония фойеһында Александр Перечнев етәкселегендәге халыҡ уйын ҡоралдары оркестры ҡаршы алды.
Яҡты залда йылы мөхит хөкөм һөрҙө, ә тамашасыларҙың нурлы йылмайыуы артистар өсөн шатлыҡ һәм илһам сығанағы булды.
Тантаналы сара сиктәрендә Нефтекама дәүләт филармонияһының беренсе директоры, Башҡортостан Республикаһының атҡаҙанған артисы, Рәсәй Федерацияһының атҡаҙанған мәҙәниәт хеҙмәткәре Әхәт Әхмәт улы Фәсхетдиновҡа иҫтәлекле экспозиция асылды.
 ","
	Шәмбе, 30 сентябрь 2023",Яңылыҡтар,Na
https://kulturarb.ru/ba/news/өfө-salauat-teatry-artistaryn-anshlag-menәn-ҡarshy-aldy, Өфө Салауат театры артистарын аншлаг менән ҡаршы алды ,Na,"

Салауат дәүләт башҡорт драма театры тамашасыларҙы ”Ҡыҙҙар ҡайтты ауылға"" спектакле менән ҡыуандырҙы.
Ҡуйыусы режиссер - Башҡортостандың халыҡ артисы Азат Нәҙерғолов. Спектакль пьеса авторы Наил Ғәйетбаевтың тыуыуына 75 йыл тулыуға арналған декада сиктәрендә ҡуйылды.
М.Ғафури исемендәге Башҡорт дәүләт академия драма театры драматургтың тамашасылары, ҡунаҡтары һәм ижадын һөйөүселәр менән тулы булды. ""Ҡыҙҙар ауылға килде"" музыкаль комедияһы 2013 йылдың 14 февралендә БР халыҡ артисы Азат Нәҙерғолов тарафынан ҡуйылды һәм оҙаҡ йылдар театр репертуарынан төшмәне.
Драматург Наил Ғәйетбаевтың юбилейы айҡанлы театр коллективы ошо спектаклде аяҡҡа баҫтырҙы һәм уға икенсе һулыш бирҙе.
Премьеранан 10 йыл үткәнгә күрә, актерҙар составын тулыһынса тиерлек алмаштырырға тура килде. Ләкин спектакль үҙенең актуаллеген һәм режиссерҙың уй-фекерҙәрен юғалтмаған.
 ","
	Шәмбе, 30 сентябрь 2023",Яңылыҡтар,Na
https://kulturarb.ru/ba/news/sibaj-halyҡ-bejeүҙәre-ansambleneң-repeticiya-zalyna-ilnar-hәtmullindyң-iseme-birelde, «Сибай» халыҡ бейеүҙәре ансамбленең репетиция залына Илнар Хәтмуллиндың исеме бирелде ,Na,"

Сибай концерт-театр берекмәһенең 30-сы ижад миҙгеле алдынан Сибай халыҡ бейеүҙәре ансамбле шөғөлләнгән репитиция залына талантлы бейеүсе Илнар Хәтмуллиндың исеме бирелде, тип хәбәр итә «Сибай» филармонияһының матбуғат хеҙмәте. Хәҙер залға инеүселәрҙе батыр егеттең портреты ҡаршылай.
Хәтерегеҙгә төшөрәбеҙ, 23 йәшлек Илнарҙың махсус хәрби операция бурыстарын үтәгәндә ғүмере өҙөлгән. Өлөшләтә мобилизацияға тиклем бейеү ансамбленең солисы булған, шулай уҡ репетитор вазифаһын башҡарған. Репетиция залын асыуҙа Сибай ҡалаһы хакимиәте башлығы Азамат Юлдашбаев, Илнарҙың әсәһе, Башҡортостандың атҡаҙанған артисы Лариса Хәтмуллина, һөйөклө кәләше Фидәлиә Хәтмуллина һәм батырҙың кескәй улы ҡатнашты.
Залда «Сибай» халыҡ ансамбле ир-егеттәренең Ғәҙелша шарлауығында башҡарған бейеү клибы ҡуйылды, солист - Илнар. Клипты дәррәү алҡыштар менән ҡабул иттеләр.
 ","
	Шәмбе, 30 сентябрь 2023",Яңылыҡтар,Na
https://kulturarb.ru/ba/news/jәrmәkәjҙә-ata-babalar-ere-izhadi-festivale-uҙҙy, Йәрмәкәйҙә «Ата-бабалар ере» ижади фестивале уҙҙы ,Na,"

Йәрмәкәйҙә «Ата-бабалар ере» Ыҡ төбәге халыҡтарының 24-се төбәк-ара ижади фестивале уҙҙы. Ул күп йылдар дауамында райондың визит карточкаһы булып тора.
Фестиваль күп милләтле Башҡортостан халҡының милли-мәҙәни үҙенсәлектәрен, туғанлыҡ традицияларын һаҡлау һәм үҫтереү маҡсатында 1994 йылда булдырылған. Ул йылдан-йыл ҙур Рәсәйҙең күп милләтле халҡын берләштереп, географияһын киңәйтә бара.
Был проект Башҡортостан Хөкүмәте һәм Мәҙәниәт министрлығы ярҙамында тормошҡа ашырыла. Быйыл уны тормошҡа ашырыуға Йәрмәкәй районы 500 мең һум күләмендә субсидия алды.
 ","
	Шәмбе, 30 сентябрь 2023",Яңылыҡтар,Na
https://kulturarb.ru/ba/news/bashҡortostanda-sergej-aksakovtyң-232-jyllyғyna-arnalғan-tantanalar-үtә-2, Башҡортостанда Сергей Аксаковтың 232 йыллығына арналған тантаналар үтә ,Na,"

Быйыл Сергей Аксаковтың 232 йыллығына арналған тантаналар Өфө, Ҡырмыҫҡалы, Бәләбәй, Дәүләкән райондарында үтте. Иҫтәлекле дата хөрмәтенә Дәүләкәндә тарих-тыуған яҡты өйрәнеү музейы биләмәһендә рус яҙыусыһына һәйкәл асылды.
Тантанаға Рәсәйҙең төрлө төбәктәренән, шулай уҡ Белоруссиянан һәм Германиянан ҡунаҡтар килде. Бюсты асыу хоҡуғы уны ҡуйыу инициаторы, Аксаков фонды рәйесенең беренсе урынбаҫары Вячеслав Аброщенкоға, Рәсәй Геройы Николай Гавриловҡа, Дәүләкән районы хакимиәте башлығы урынбаҫары Юрий Кузнецовҡа бирелде.
Бәләбәй районының Надеждин ауылы күптән көтөлгән XXXIII Халыҡ-ара Аксаков байрамында ҡатнашыусыларҙы ҡыңғырау сыңы менән ҡаршы алды. Был юлы ул Аксаковтар нәҫеленән Надеждин ауылынан берҙән-бер Иван Сергеевич Аксаковтың тыуыуына 200 йыл тулыуға арналған.
Ҡырмыҫҡалы районында делегация Рәсәй Геройы Миңлеғәле Шайморатов исемендәге күргәҙмә залында булды һәм легендар яҡташыбыҙҙың һәйкәленә сәскәләр һалды, һуңынан Ҡарлыман ауылындағы Шәриф Бикҡолдоң Йорт-музейы буйлап, Ҡырмыҫҡалы ауылының Еңеү паркында экскурсияға сыҡты.
Почетлы ҡунаҡтар Бөйөк Ватан һуғышында ҡатнашыусыларҙы һәм хәрби хеҙмәт барышында һәләк булған яугирҙәрҙе хөрмәтләп иҫкә алды. Һуңынан ҡунаҡтар Иҫке Кейешке ауылына (элекке Сергеевка) юлланды, унда буласаҡ яҙыусы Сергей Аксаковтың бала сағы үтә.
Зубов ауылында ""Аксаковские строки воспевая"" фольклор байрамы үтте.
 ","
	Шәмбе, 30 сентябрь 2023",Яңылыҡтар,Na
https://kulturarb.ru/ba/news/bashҡort-klassik-muzykaһyn-jәsh-bashҡaryusylar-konkursynyң-өsөnsө-miҙgele-bashlana, Башҡорт классик музыкаһын йәш башҡарыусылар конкурсының өсөнсө миҙгеле башлана ,Na,"

1 октябрҙә Халыҡ-ара музыка көнөндә Башҡортостан юлдаш телеканалында күләмле телепроект — башҡорт классик музыкаһын йәш башҡарыусыларҙың «Елкән» телевизион конкурсы башлана. Проектты «Милли проекттар. Мәҙәниәт» федераль программаһы сиктәрендә Башҡортостан Республикаһының Мәҙәниәт министрлығы булышлығында «Тамыр» балалар-үҫмерҙәр телеканалы тормошҡа ашыра.
Быйыл «Елкән» телеконкурсының һайлап алыу турына 136 ғариза килгән. Конкурс турына 47 ҡатнашыусы үткән. Конкурсанттар башҡорт композиторҙарының әҫәрҙәрен, башҡорт халыҡ көйҙәрен уйнарға тейеш. Конкурс дүрт номинация буйынса үткәрелә: фортепиано, ҡыллы, тынлы, халыҡ музыка ҡоралдары. Финалсылар симфоник оркестр менән ҙур сәхнәлә уйнау мөмкинлегенә эйә була.
«Елкән»дең өсөнсө миҙгелен тынлы музыка ҡоралдарында уйнаусылар башлай. 12 йәш музыкант башҡорт академик музыкаһын башҡара.
Башҡорт классик музыкаһын йәш башҡарыусыларҙың «Елкән» телевизион конкурсының өсөнсө миҙгеленең тәүге сығарылышын 1 октябрҙә киске сәғәт 6-ла Башҡортостан юлдаш телевидениеһында ҡарағыҙ.
 ","
	Шәмбе, 30 сентябрь 2023",Яңылыҡтар,Na
https://kulturarb.ru/ba/news/sibaj-ҡalaһynda-ҡөrәn-sүrәlәren-bashҡaryusylarҙyң-viii-tөbәk-ara-konkursy-үtte, Сибай ҡалаһында  Ҡөрьән сүрәләрен башҡарыусыларҙың VIII төбәк-ара конкурсы үтте ,Na,"

Конкурстың маҡсаты – башҡорт халҡының милли мәҙәниәтендәге һирәк башҡарылған жанрҙарҙы һаҡлап ҡалыу, иң яҡшы мөнәжәт, нәсихәт әйтеүселәрҙе асыҡлау, йәмәғәт ойошмаларының иғтибарын ошо жанрҙы тергеҙеүгә йәлеп итеү, йәштәрҙә эстетик зауыҡ һәм илһөйәрлек тәрбиәләү.
Конкурста Белорет, Баймаҡ, Хәйбулла, Стәрлебаш һәм Әбйәлил райондарынан, шулай уҡ Өфө, Сибай ҡалаларынан 70 бәйгесе ҡатнашты. 
Был юлы Хәйбулла районынан килгән конкурсанттарға бәхет йылмайҙы.""Сәсәндәрҙең халыҡ мәктәбе"" конкурсында Миңзифа Ибраһим ҡыҙы Ишемғолова етәкселегендәге район мәҙәниәт йорто командаһы Гран-приға лайыҡ булды.
Шулай уҡ Миңзифа Ишемғолова һәм Хәмиҙә Ҡунысбаева - I дәрәжә дипломдары, ә Мәрйәм Билалова һәм Рәсимә Денисламова II дәрәжә дипломдары менән тәбрикләнде. Махсус приздар һәм рәхмәт хаттары менән Фәниә Арыҫланова, Миңзифа Ишемғолова һәм Рәсимә Денисламова бүләкләнде.
 ","
	Шәмбе, 30 сентябрь 2023",Яңылыҡтар,Na
https://kulturarb.ru/ba/news/bash-ҡalala-abdulla-soltanovҡa-arnalғan-hәter-kisәһe-үtte-2, Баш ҡалала Абдулла Солтановҡа арналған хәтер кисәһе үтте ,Na,"

Республиканың төп концерт залында мәшһүр йырсы, Башҡортостандың халыҡ артисы Абдулла Солтановҡа арналған хәтер кисәһе үтте. Учалы районы Ҡобағош ауылынан сыҡҡан бөйөк шәхес башҡорт халыҡ йырҙарын юғары кимәлдә башҡарып, бөтә донъяла республика данын яҡланы. Урал ҡаяларынан көс алған аҡһаҡал, арҙаҡлы йыраусы 95 йәшен туйлаған булыр ине.

Моң һәм сәнғәт белгестәре Абдулла Афзал улының тауышын Урал тауҙарын иңләп осҡан ҡыйғыр бөркөт бейеклеге менән тиңләй. Ҡурайҙа оҫта уйнаған Аблулла Солтановтың тауыш диапазоны, башҡарыу маһирлығы, күкрәктән сыҡҡан илаһи моңо үҙенсәлекле, тәрән драматизм, халыҡсан моң менән һуғарылған йырҙарын төрлө ҡитғаларҙа яратып тыңлайҙар.


Танылған йырсылар менән бер сәхнәлә йәш ижадсылар ҙа халыҡ йырҙарын башҡарҙы.Тимәк, Абдулла Солтанов өлгөһөндә тәрбиәләнеүсе йәштәргә үҫеү, ил, халыҡ-ара кимәлдә танылыу өсөн мөмкинлектәр киң. Абдулла Солтанов репертуарында 60 -тан ашыу башҡорт халыҡ йырҙары. Улар араһында тарихи темаға арналғандары « ҡасҡындар хаҡындағылары, ҡатын-ҡыҙҙың аяныслы яҙмышы хаҡындағылары бер-нисә быуын тамашасыларҙы һоҡландыра, уйланырға һәм хисләнергә мәжбүр итә.


Абдулла Солтанов Өфө, Һамар, Ульяновск, Мәскәү ҡалаларында, Германия, Польша, Франция, Португалия, Румыния һәм яҡын сит ил сәхнәләрендә уңыш ҡаҙана. Мәшһүр йырсы башҡарыуындағы башҡорт халыҡ йырҙары «Башҡортостан» дәүләт телевидение һәм ралиотапшырыуҙар компанмяһының алтын фондына ингән.


Абдулла Солтанов башҡорт халыҡ йырҙарын киң диапазонда, йөрәк түренән сыҡҡан моң менән иркен башҡарыусы йыраусы. Башҡортостандың халыҡ артисы, остаз, аҡһаҡал ижады йәштәр өсөн ҙур мәктәп булһа, ә төрлө ҡитғаларҙа йәшәгән тамашасылар өсөн ул йыһан менән ерҙе тоташтырыусы мәшһүр йырсы булараҡ ҡәҙерле һәм яҡын.

 ","
	Кесе йома, 28 сентябрь 2023",Яңылыҡтар,Na
https://kulturarb.ru/ba/news/salauat-teatry-direktory-ajbulat-ҡotoshov-50-jәshlek-yubilejyn-bildәlәj, Салауат театры директоры Айбулат Ҡотошов 50 йәшлек юбилейын билдәләй  ,Na,"

Бөгөн Салауат дәүләт башҡорт драма театры директоры, Башҡортостан Республикаһының атҡаҙанған артисы Ҡотошов Айбулат Миңлеғәле улы 50 йәшлек юбилейын билдәләй. 
Ҡотошов Айбулат Миңлеғәле улы үҙенең профессиональ карьераһын 1997 йылда З.Исмәғилев исемендәге Өфө дәүләт сәнғәт институтының актерлыҡ бүлеген тамамлағандан һуң башлай.
1997-2012 йылдарҙа А.Мөбәрәков исемендәге Сибай дәүләт башҡорт драма театрында драма артисы булып эшләй.
2012 йылдан Ишембай ҡалаһы хакимиәтенә мәҙәниәт бүлеге идаралығы етәксеһе итеп эшкә саҡырыла.
2015 йылдан - Сибай концерт-театр берләшмәһе директоры. 2021 йылда Салауат дәүләт башҡорт драма театры етәксеһе була.
Рәсәйҙең Театр эшмәкәрҙәре союзы ағзаһы.
 ","
	Кесе йома, 21 сентябрь 2023",Яңылыҡтар,Na
https://kulturarb.ru/ba/news/bashҡort-drama-teatry-nalchikta-gastroldәren-tamamlany, Башҡорт драма театры Нальчикта гастрольдәрен тамамланы ,Na,"

 Ҡабарҙы-Балҡар Республикаһының баш ҡалаһы Нальчикта Рәсәй Мәҙәниәт министрлығы эгидаһы аҫтында «Ҙур гастролдәр» программаһы сиктәрендә ойошторолған Мәжит Ғафури исемендәге Башҡорт академия драма театрының төбәк-ара гастролдәре ҙур уңыш менән тамамланды. «Ҙур гастролдәр» программаһы Рәсәй Мәҙәниәт министрлығының Бөтә Рәсәй гастроль-концерт планына ярашлы РОСКОНЦЕРТ федераль дәүләт бюджет учреждениеһы менән тормошҡа ашырыла. Генераль мәғлүмәт партнеры - ТАСС. 
Гастролдәр программаһында өс популяр спектакль булды: 19 сентябрҙә Дәүләт концерт залы сәхнәһендә - балалар өсөн «Мышиные истории» әкиәте (Д.Урбан, режиссер И.Ҡаҙаҡбаев) һәм «Внутри меня цунами» спектакле (Т.Иванова, А.Ибраһимова, В.Тулупова пьесалары буйынса үҫмерҙәр тарихы); 20 сентябрҙә М.Горький исемендәге Рус драма театры сәхнәһендә - Зифа Ҡадырова пьесаһы буйынса Айрат Абушахманов ҡуйған «Һинһеҙ килгән яҙҙар» мелодрамаһы.
Башҡорт драма театрының спектаклдәрен тамашасылар йылы ҡабул итте һәм ыңғай ҡараш белдерҙе.
 ","
	Кесе йома, 21 сентябрь 2023",Яңылыҡтар,Na
https://kulturarb.ru/ba/news/өfөlә-bildәle-dramaturg-nail-ғәjetbajҙyң-tyuyuyna-75-jyl-tulyuғa-arnalғan-teatr-dekadaһy-үtәsәk, Өфөлә билдәле драматург Наил Ғәйетбайҙың тыуыуына 75 йыл тулыуға арналған театр декадаһы үтәсәк ,Na,"

22-29 сентябрҙә Өфөлә билдәле драматург Наил Ғәйетбайҙың тыуыуына 75 йыл тулыуға арналған театр декадаһы үтәсәк. Унда республиканың барлыҡ театрҙары ҡатнаша. 
Өфө «Нур» татар театры сәхнәһендә сара 22 сентябрҙә «Иректең  дә сиге бар» драмаһы менән асыла. Спектаклдең режиссеры - Башҡортостандың атҡаҙанған артисы һәм атҡаҙанған сәнғәт эшмәкәре Илдар Вәлиев. Унан һуңғы көндәрҙә театр шул уҡ сәхнәлә ҡунаҡтарҙы ҡаршылай. 
23 сентябрҙә декадник сиктәрендә Туймазы дәүләт татар драма театры тамашасыларға «Ишекте асығыҙ!» музыкаль комедияһын тәҡдим итәсәк, ә 25 сентябрҙә А.Мөбәрәков исемендәге Сибай дәүләт башҡорт драма театры «Бартер» комедияһын тәҡдим итәсәк.
24 сентябрҙә Мостай Кәрим исемендәге Милли йәштәр театрында Наил Ғәйетбаевтың «Ғашиҡтар көнө» музыкаль комедияһы күрһәтелә. 
27 сентябрҙә И.Йомағолов исемендәге Стәрлетамаҡ башҡорт театры сәхнәһендә театр-концерт берләшмәһе «Нисек кейәүгә сығырға?» спектаклен сәхнәләштерә. 
28 сентябрҙә Башҡорт драма театры сәхнәһендә Салауат башҡорт театры «Ҡыҙҙар ҡайтты ауылға» спектаклен сәхнәләштерә. 
29 сентябрҙә Мәжит Ғафури исемендәге Башҡорт драма театрында Наил Ғәйетбайҙың юбилейына арналған театрлаштырылған тамаша ойошторола.
 ","
	Шаршамбы, 20 сентябрь 2023",Яңылыҡтар,Na
https://kulturarb.ru/ba/news/milli-muzejҙa-әnүәr-bikchәntәev-izhadyna-arnalғan-kisә-үtәsәk, Милли музейҙа Әнүәр Бикчәнтәев ижадына арналған кисә үтәсәк ,Na,"

27 сентябрҙә Башҡортостан Республикаһының Милли музейында совет яҙыусыһы, журналист, РСФСР-ҙың атҡаҙанған мәҙәниәт хеҙмәткәре, Башҡортостандың Салауат Юлаев исемендәге дәүләт, Ғәлимов Сәләм исемендәге премиялары лауреаты, Октябрь Революцияһы, Ҡыҙыл Йондоҙ, 1-се һәм 2-се дәрәжә Бөйөк Ватан һуғышы, Ҡыҙыл Байраҡ, Почет Билдәһе ордендары кавалеры Әнүәр Бикчәнтәев ижадына арналған әҙәби кисә уҙасаҡ.
Яҙыусының тыуыуына 110 йыл тулыуға арналған әҙәби кисәлә уның тормош юлына һәм ижадына байҡау яһаласаҡ, шулай уҡ әҙипкә арналған күргәҙмә һәм музей экспозицияһы менән танышыу мөмкинлеге лә буласаҡ.
Сара Башҡортостандың яҙыусылар союзы менән берлектә Педагог һәм остаз йылы сиктәрендә ойошторола.
 ","
	Шаршамбы, 20 сентябрь 2023",Яңылыҡтар,Na
https://kulturarb.ru/ba/news/bashҡortostanda-tөbәk-miraҫy-bujynsa-өҫtәl-ujyny-әҙerlәngәn, Башҡортостанда төбәк мираҫы буйынса өҫтәл уйыны әҙерләнгән ,Na,"

 «Әйҙә уйнарға» Бөтә Рәсәй фестивале сиктәрендә Башҡортостан Республикаһының ЮНЕСКО эштәре буйынса комитеты «Башҡорт күскенселәре мираҫы» өҫтәл уйынын тәҡдим итте. 
Ресурстар эҙләүҙә уйын буйлап йөрөгәндә ҡатнашыусылар республикабыҙ өсөн мөһим урындар, «Урал батыр» эпосы менән танышасаҡ һәм тирмәләр төҙөй аласаҡ. Уйынсылар Өфө, «Торатау» һәм «Янғантау» геопарктары, Шүлгәнташ мәмерйәһе, Стәрлетамаҡ һәм Башҡортостандың башҡа урындары хаҡында күберәк белә ала.
 ","
	Дүшәмбе, 18 сентябрь 2023",Яңылыҡтар,Na
https://kulturarb.ru/ba/news/kinjә-aryҫlanovtyң-tyuyuyna-300-jyl-tulyuғa-arnalғan-sara-uҙҙy, Кинйә Арыҫлановтың тыуыуына 300 йыл тулыуға арналған сара уҙҙы ,Na,"

Көйөргәҙе районында башҡорт старшинаһы һәм хәрби етәксеһе Кинйә Арыҫлановтың тыуыуына 300 йыл тулыуға арналған тантаналы сара уҙҙы. Унда Башҡортостан Башлығы Радий Хәбиров та ҡатнашты.
Кинйә Арыҫланов, заманының батыр улдары менән, 1773-1775 йылдарҙағы Крәҫтиәндәр һуғышын алып бара.Республика Башлығы Кинйә-Абыҙ ауылы янында, милли батырыбыҙҙың ҡәбере тип фаразланған урында булды. Был мемориаль комплексҡа сәскәләр һалғас, сарала ҡатнашыусылар, коллектив ғибәҙәт ҡылыуҙа ҡатнашты.

– Башҡорт халҡының бөйөк улы, Емельян Пугачев менән Салауат Юлаевтың көрәштәше Кинйә Арыҫланов юғары зиһен кәүҙәләнеше булды – ул мәғрифәтле кеше, дин белгесе, – тип билдәләне Радий Хәбиров. – Риүәйәттәр буйынса, ошонда ерҙә ерләнгән. Яҙмышының тарихы юғалған, үлгән датаһы ла билдәһеҙ. Ул яуҙаштарына, һәләк булған осраҡта тыуған ерендә ерләүҙәрен әйтеп ҡалдырған. Һәм бына беҙ Кинйә Арыҫлановтың тыуған ерендә...

Төбәк етәксеһе ""Кинйә йыйыны"" фестивалендә батырҙың яҡташтарын 300 йыллыҡ тыуған көнө менән ҡотланы һәм Республиканың дәүләт наградаларын тапшырҙы. Һәм, был ерҙәрҙә, яугир Кинйә Арыҫлановтың хәрби рухы бөгөн дә һиҙелә, тип өҫтәне.
Сара сиктәрендә, шулай уҡ, милләтте туплауҙа, башҡорт тарихын, мәҙәниәтен, рухиәтен һаҡлау, үҫтереү өлкәһендә күрһәткән әүҙем һәм һөҙөмтәле хеҙмәттәре өсөн Бөтә донъя башҡорттары ҡоролтайының иң юғары наградаһы «Алда нур сәс халҡыңа” миҙалы менән ауыл хакимиәте башлығы, әүҙем йәмәғәт эшмәкәре Фәнис Мансур улы Рахманғолов бүләкләнде. Уны Бөтә донъя башҡорттары ҡоролтайының баш белгесе, Өфө фән һәм технологиялар университеты доценты, тарих фәндәре кандидаты Нурислам Ҡалмантаев тапшырҙы.
 ","
	Дүшәмбе, 18 сентябрь 2023",Яңылыҡтар,Na
https://kulturarb.ru/ba/news/abdulla-soltanovtyң-hәter-kisәһe-үtәsәk, Абдулла Солтановтың хәтер кисәһе үтәсәк ,Na,"

Сара 25 сентябрҙә «Башҡортостан» дәүләт концерт залында ойошторола. Унда республикабыҙҙың билдәле йырсылары һәм ижади коллективтары ҡатнаша. Инеү ирекле.
Мәғлүм булыуынса, 17 августа мәшһүр йырсы, ҡурайсы, башҡорт халҡының данлыҡлы улы Абдулла Солтанов вафат булды. Сентябрҙә ул 95 йәшлек олпат юбилейын билдәләргә тейеш ине.
Халҡыбыҙ Абдулла Солтановты иҫ киткес тәрән моң эйәһе, уникаль тауышлы йырсы итеп белә. Төрлө йылдарҙа төрлө кимәлдәге мәҙәни-ижтимағи сараларҙа ҡатнашып, тамашасыларҙың, йыр-моң һөйөүселәрҙең сикһеҙ һөйөүен , ихтирамын яулаған шәхес ине ул.
Ҡаҙаныштары өсөн ул Салауат Юлаев исемендәге дәүләт премияһы лауреаты, Башҡортостан Республикаһының халыҡ артисы кеүек юғары исемдәр менән билдәләнгән. Репертуарында 60-тан ашыу оҙон көйлө тарихи башҡорт халыҡ йыры - «Урал», «Буранбай», «Йәмәлекәй тауы», «Уйыл», «Сибай», «Ғайса ахун», «Илсе ғайса», «Бейеш», «Әрме», «Ҡаһым түрә», «Шәүрә», «Сәлимәкәй», «Томан», «Ғилмияза» һәм башҡалар бар.
 ","
	Дүшәмбе, 18 сентябрь 2023",Яңылыҡтар,Na
https://kulturarb.ru/ba/news/milli-kejem-kөnөndә-ғәskәrovsylar-ural-һәm-shүlgәn-spektaklenә-kostyumdar-tәҡdim-itte, Милли кейем көнөндә Ғәскәровсылар «Урал һәм Шүлгән» спектакленә костюмдар тәҡдим итте ,Na,"

Фәйзи Ғәскәров исемендәге дәүләт академия халыҡ бейеүҙәре ансамбле милли кейемде һаҡлау һәм таратыу эшенә ҙур өлөш индерә һәм Башҡортостан халыҡтарының Милли кейеме көнөн байрам итеүгә ҙур әһәмиәт бирә.
Быйыл коллектив «Урал һәм Шүлгән» хореографик спектакленә сәхнә костюмдары тәҡдим итте. Премьера уҙған йылдың декабрендә уҙҙы. Унда ғәскәровсылар спектаклгә биҙәүестәр һәм костюмдар коллекцияһын тәҡдим итте. Сара ансамбль оркестры музыканттары башҡарыуында үтте. Күргәҙмәлә Дәүләт ансамбле артистары һәм почетлы ветерандары, спектакль авторҙары һәм костюмдар буйынса рәссамдар ҡатнашты.
Йола буйынса, һәр кем ансамблдең бейеүҙәренә халыҡ костюмдарын һәм биҙәүестәрен кейеп ҡарай, кейем-һалымды коллекциянан һатып ала һәм фотозонала иҫтәлеккә фотоға төшә алды.
 ","
	Шишәмбе, 12 сентябрь 2023",Яңылыҡтар,Na
https://kulturarb.ru/ba/news/ashҡaҙar-tandary-respublika-bajramynda-ҡatnashyuғa-zayavkalar-ҡabul-itelә, «Ашҡаҙар тандары» республика байрамында ҡатнашыуға заявкалар ҡабул ителә  ,Na,"

13-14 октябрҙә Стәрлетамаҡ ҡалаһында VI «Ашҡаҙар таңдары» республика башҡорт фольклоры байрамы уҙғарыла. Проект Башҡортостан Республикаһының бренд саралары исемлегенә индерелгән. Конкурста башҡорт фольклор коллективтары (16 йәшкә тиклем һәм 16 йәштән өлкән) ҡатнаша, уларҙың репертуарында фольклорҙың төрлө жанрҙары (һүҙ, йыр, бейеү, инструменталь, халыҡ йолалары, ғөрөф-ғәҙәттәре, йолалары, халыҡ уйындары, ярыштар, тирҙәр, кәсептәр һәм башҡалар) күрһәтелгән, улар үҙ төбәгенең башҡарыу манераһын һәм локаль йолаларын, этнографик (халыҡ) костюмын һаҡлай.
Һирәк һәм үҙенсәлекле жанрҙарҙы башҡарыусылар (әкиәттәрҙе күрһәтеүселәр, сеңләүселар, һамаҡсылар һ.б.) айырым баһалана. Шулай уҡ «Оҫта ҡул», «Иң яҡшы башҡорт халыҡ ирҙәр костюмы», «Иң яҡшы традицион башҡорт халыҡ ҡатын-ҡыҙы костюмы» номинацияларында халыҡ костюмдарын тегеү һәм башҡорт ювелир биҙәүестәрен эшләү оҫталары билдәләнә. Байрам программаһында башҡорт фольклорын башҡарыусылар конкурсы, башҡорт фольклор коллективтары етәкселәре өсөн семинар-лаборатория, ғалим-фольклорсылар, республиканың сәнғәт оҫталары, башҡорт фольклорының төрлө жанрҙарын башҡарыусылар менән ижади осрашыуҙар, милли кейем, башҡорт фольклоры тематикаһы һәм проблемалары буйынса китаптар күргәҙмәһе, Башҡортостандың сәнғәт оҫталары ҡатнашлығындағы концерт ҡаралған.
 ","
	Шишәмбе, 12 сентябрь 2023",Яңылыҡтар,Na
https://kulturarb.ru/ba/news/28-sentyabr-salauat-teatry-өfөlә, 28 сентябрь  - Салауат театры Өфөлә ,Na,"

 28 сентябрҙә М.Ғафури исеендәге Башҡорт академия драма театры сәхнәһендә Наиль Ғәйетбаевтың пьесаһы буйынса ҡуйылған ""ҠЫҘҘАР КИЛДЕ АУЫЛҒА"" (12+) музыкаль комедияһы күрһәтеләсәк.
Режиссеры - Азат Нәҙерғолов, Башҡортостандың халыҡ артисы;Рәссам- Валерий Яшкулов, Рәсәйҙең һәм Ҡалмыҡ Республикаһының атҡаҙанған сәнғәт эшмәкәре;Композитор - Ришат Сәғитов, Башҡортостандың атҡаҙанған сәнғәт эшмәкәре;Хореограф - Рәмиҙә Мөхәмәтшина, Башҡортостандың атҡаҙанған артисы.
Бөтә ҡыҙҙар ҙа еңел һәм матур тормош эҙләп, ауылдан ҡалаға китәләр, хатта егеттәргә өйләнергә бер кем дә ҡалмай. Шуға күрә туйҙар ҙа үткәрелмәй, гармун уйнамай, шат бала-саға тауышы ишетелмәй... Ауыл үлә бара... Ерекле лә шундай хәлдә. Бер көн ауылға ҡыҙҙарҙан ғына торған музыкаль ансамбле концерт менән килгәнен белгәс, егеттәр уларҙы үҙҙәрендә ҡалдырырға булалар. Тик нисек ғашиҡ иттерергә?
Әгәр ҙә эшкә хәйләкәр һәм зирәк Мәстүрә апай тотонһа, һис шикһеҙ, бөтәһе лә килеп сығыр!..
Спектакль Өфө тамашасыһына билдәле драматург Наиль Ғәйетбавтың юбилейы уңайынан тәҡдим ителә.
Башлана: 19.00ч.
Касса: ☎8 (347) 272-35-33, 8-996-580-5320.
ЭЛЕКТРОН БИЛЕТТАР: https://iframeab-pre3960.intickets.ru/event/13953080
✅ ПУШКИН КАРТАҺЫ ҒӘМӘЛДӘ
 ","
	Шишәмбе, 12 сентябрь 2023",Яңылыҡтар,Na
https://kulturarb.ru/ba/news/shaғirә-gөlfiә-yunysovaғa-75-jәsh, Шағирә Гөлфиә Юнысоваға  - 75 йәш ,Na,"

Башҡортостандың халыҡ шағиры, Өфө ҡалаһының почетлы гражданы, йәмәғәт эшмәкәре, журналист Гөлфиә Юнысоваға 75 йәш.
Гөлфиә Аҙнағол ҡыҙы әҙәбиәткә балалар өсөн яҙған шиғырҙары менән килеп инә, кескәйҙәрҙең күңел донъяһын төптән аңлаған балалар шағирәһе булып таныла. Ошо өлкәләге уңышлы ижады өсөн шағирә Һәҙиә Дәүләтшина исемендәге дәүләт премияһы менән бүләкләнә.
Гөлфиә Юнысова шиғырҙарында тормош, йәшәйеш, көрәш, рухиәт, әхлаҡи тәрбиә, кешелеклелек кеүек мәңгелек төшөнсәләр өҫтөнлөк ала.
Әҙибәне күркәм юбилейы менән ихлас ҡотлайбыҙ. Оҙон ғүмер, ҡаҡшамаҫ сәләмәтлек, мул уңышлы ижад баҫыуы теләйбеҙ.
 ","
	Дүшәмбе, 11 сентябрь 2023",Яңылыҡтар,Na
https://kulturarb.ru/ba/news/bashҡortostanda-milli-kejem-kөnөnә-arnalғan-saralar, Башҡортостанда Милли кейем көнөнә арналған саралар ,Na,"

 2020 йылдан Башҡортостанда Милли кейем көнөн билдәләйҙәр. Байрам төбәктә йәшәгән халыҡтарҙың традицияларына һәм мәҙәниәтенә тағы ла бер тапҡыр мөрәжәғәт итергә мөмкинлек бирә. Уны йылына ике тапҡыр - апрелдең өсөнсө йомаһында һәм сентябрҙең икенсе йомаһында билдәләйҙәр. Уны быйыл икенсе тапҡыр байрам итеү  8 сентябргә тура килә.
Был көндө Башҡортостандың Халыҡтар дуҫлығы йорто «Ҡашҡаҙан» мәҙәниәт һәм ял паркында Башҡортостандың күп милләтле халҡының традицион кейемдәренә арналған сағыу программа тәҡдим итә. Балалар һәм өлкәндәр өсөн 15.00 сәғәттән башлап сәйләндән, кейеҙҙән, күндән, керамиканан, ҡағыҙҙан һәм башҡа материалдарҙан кейем-һалым һәм биҙәүестәр этно-элементтарын эшләү буйынса оҫталыҡ дәрестәре эшләй башлаясаҡ. Әбйәлил районынан тарихи костюм һәм йорт йыһаздарын һаҡлаусылар ҡатын-ҡыҙ түшелдеректәре экспозицияһын тәҡдим итәсәк һәм боронғо башҡорт күлдәген нисек дөрөҫ кейергә өйрәтәсәк. Фонтан алдындағы майҙанда 15:00 сәғәттә төрлө халыҡ бейеүе буйынса оҫталыҡ дәрестәре ойоштороласаҡ.
Йәйге эстрада сәхнәһендә тарихи костюм, шулай уҡ Өфө дизайнерҙарынан һәм «Ағиҙел» предприятиеһынан заманса коллекциялар күрһәтелә. Байрамдың махсус ҡунаҡтары - «Евразия ауазы» Бөтә Рәсәй музыкаль проекты еңеүселәре Наталья Дзыга (Удмуртия), «Саль» төркөмө (Карелия), Марат Татурас (Башҡортостан) һәм «Сокол» казак төркөмө (Мәскәү). Концертты Өфөлә илдәге иң популяр этноблогер-миллионник, ""Милли акцент"" һәм ""Евразия йондоҙо"" проекттары авторы Маргарита Лянге алып бара. Ул сәхнәлә сығыш яһаясаҡ халыҡтар тураһында ҡыҙыҡлы факттар һөйләйәсәк һәм тамашасылар, яҙылыусылары менән аралашасаҡ.
Башҡортостан Республикаһының Милли музейында «ЭТНО стилендә көн» акцияһы үтәсәк. Сарала ҡатнашыусыларға республикала йәшәүсе халыҡтарҙың милли кейемдәре хаҡында һөйләй, ҡурай эшләү,  кәрзин үреү буйынса оҫталыҡ дәрестәре була. Ҡунаҡтар өсөн был көндө халыҡ бейеүҙәре буйынса флешмобта ҡатнашыу мөмкинлеге тыуасаҡ, башҡорттоң традицион образын кейеп, фотоға төшә аласаҡ. Өфө ҡалаһының үҙәкләштерелгән күмәк китапханалар системаһы  7 сентябрҙән 13-нә тиклем офлайн һәм онлайн-форматтарҙа бер нисә сара әҙерләй.
9 сентябрҙә М.Кәрим исемендәге Милли йәштәр театры тамашасыларҙы М. Буранғоловтың ""Башҡорт туйы"" спектакленә саҡыра. Сара киске сәғәт 6-ла башлана. БР Милли әҙәбиәт музейының филиалы - Мөхәмәтсәлим Өмөтбаевтың музейы, Ҡырмыҫҡалы районында ҡунаҡтарҙы “Мелодичный звон сулпы” милли биҙәүестәр күргәҙмәһе асылыуға көтә. Бында шулай уҡ янсыҡ эшләү буйынса оҫталыҡ дәрестәре үтәсәк. Сара иртәнге сәғәт 11-ҙә башлана. Салауат дәүләт башҡорт драма театры «Бәйләнештә» социаль селтәрендәге рәсми сәхифәһендә актёрҙар ҡатнашлығындағы видеоролик тәҡдим итә. Сара көндөҙгө сәғәт 4-тә башлана.
Республика халыҡ ижады үҙәге ""Мәҙәниәтте яратыусылар"" милли кейем көнөнә арналған акция иғлан итә. Акция сиктәрендә ойоштороусылар Өфө халҡына республика халыҡтарының милли кейемдәре  һорау алыу үткәрә. Һорау алыу - интервью (видеоролик) һөҙөмтәләре ""Бәйләнештә"" социаль селтәрендә баҫылып сығасаҡ. 
Өфө «Нур» дәүләт театры был байрамға бер нисә сара әҙерләне. 11 сентябрҙә «Костюмда - халыҡ күңеле» проектында иртәнге сәғәт 10-да тамашасылар милли драматургия пьесалары буйынса спектаклдәрҙән фотолар ҡарай ала. Рәссам Нурия Ғәбиҙуллина һәм Әлиә Байрамғолованың хикәйәһендә костюмдар тарихына экскурсия көндөҙгө сәғәт 12-лә «Татар костюмы тарихы» онлайн-лекцияһында күрһәтелә. Театр артистары милли костюмдар күрһәтәсәк. Рәссам Нурия Ғәбиҙуллина традицион костюмдың колориты һәм матурлығы тураһында асыҡтан-асыҡ һөйләйәсәк. Татар милли кейеменең «Дефиле»һын пабликаларҙа онлайн ҡарарға мөмкин.
 ","
	Шаршамбы, 06 сентябрь 2023",Яңылыҡтар,Na
https://kulturarb.ru/ba/news/өfөlә-tamara-hoҙajbirҙinanyң-tyuyuyna-100-jyl-tulyu-uңajynan-kүrgәҙmә-asyldy, Өфөлә Тамара Хоҙайбирҙинаның тыуыуына 100 йыл тулыу уңайынан күргәҙмә асылды ,Na,"


Өфөлә күренекле дәүләт эшмәкәре, Башҡорт АССР-ы үҙәк Башҡарма Комитетының беренсе рәйесе Шәһит Хоҙайбирҙиндың ҡыҙы, балерина Тамара Хоҙайбирҙинаның тыуыуына 100 йыл тулыу уңайынан күргәҙмә асылды.
 Өфө сәхнәһендә 23 йыл бейегән Тамара Шәһит ҡыҙын коллегалары һәм уның ижадын һөйөүселәр «ҡояш балеринаһы» тип атай, сөнки артистка тиҙ, темпераментлы партияларҙа сағыу сығыш яһай.




«Тамара Хоҙайбирҙина – балерина, педагог, остаз» күргәҙмәһе атаһының исемендәге йорт-музейында урынлашҡан, унда талантлы артистка үҙе лә ғүмеренең яртыһын тиерлек үткәргән. Экспозицияны шартлы рәүештә өс зонаға бүлергә мөмкин. Беренсеһе – ғаилә мөйөшө, унда артистың атаһы-әсәһе менән фотоларын, балеринаның трюмоһы һәм макияж өсөн аксессуарҙарын күрергә мөмкин. Күргәҙмәнең икенсе өлөшө уның сәхнә эшмәкәрлегенә арнала. Костюмдар, афишалар, сығыштарҙан алынған фотолар урын алған.
Күргәҙмәнең төп үҙенсәлеге булып – Фәйзи Ғәскәров уның өсөн махсус рәүештә ҡуйған легендар «Мөғлифә» бейеүенән костюмдың оригиналы тора. Ысынында, был бейеү менән балерина дан алған. Сәхнә кейемен атаһының тыуған төйәге Күгәрсен районынның Шәһит Хоҙайбирҙин исемендәге музейы тәҡдим итте.

- Беҙ опера һәм балет театры менән тығыҙ эшләнек. Улар «Сыңрау торна» балетынан костюмдар һәм пуанттар бирҙе. Беҙ туғандарынан әйберҙәр йыйҙыҡ, улар уның шәхси әйберҙәрен, мәҫәлән, яулыҡ алып килде. Шулай уҡ уның ҡулы менән яҙылған автобиографияһы һәм Тамара Шәһит ҡыҙының бөтә юлын күҙәтергә мөмкин булған хеҙмәт кенәгәһенең күсермәһе бар ине. Күргәҙмәнең төп өлөшөн музейыбыҙ фондынан экспонаттар тәшкил итә, - тип һөйләне Өфөләге Шәһит Хоҙайбирҙин исемендәге музейҙың ғилми хеҙмәткәре Дана Миһранова.

Экспозицияның өсөнсө өлөшө Тамара Хоҙайбирҙинаның педагогик эшмәкәрлегенә арналған. Сәхнәнән киткәндән һуң, 1964 йылдан 1998 йылға тиклем Өфө дәүләт сәнғәт институтында һәм училищеһында уҡыта, 34 йыл эсендә йондоҙҙар плеядаһын тәрбиәләй.
Бөгөн күргәҙмәне асыу тантанаһына коллегалары, уҡыусылары, башҡорт прима-балеринаһының ижадын һөйөүселәр килде.

- Мин Тамара Шәһит ҡыҙында уҡыным, һуңынан оҙаҡ йылдар бергә эшләнем, шуға күрә уны яҡшы беләм. Ул бик талантлы ине. Әлбиттә, мин уны сәхнәлә балерина итеп күрмәнем, әммә педагог булараҡ мин уны бик яраттым. Бөгөн бындай остаздар юҡ. Ул донъяның бөтә этикеттарын, халыҡтарҙың сәхнә костюмдарын, уларҙың бейеүҙәренең характерын һәм хәрәкәттәрен белә ине, - тип хәтирәләре менән уртаҡлашты Башҡортостандың театр эшмәкәрҙәре союзы рәйесе Әхтәм Әхәт улы Абушахманов.

Мин уны шәхсән белеүем менән маҡтана алмайым. Әммә һеҙ беләһегеҙ, тормошта барыһы ла шул тиклем ҡыҙыҡлы. 1970 йылда беҙҙе Ленинград хореография училищеһына ҡабул иткәндә, комиссия ағзалары араһында Тамара Шәһит ҡыҙы була. Ни өсөн ул миңә шәхсән хәтерҙә ҡалған? Сөнки мин уға оҡшаным. Һәм, уның ярҙамында мин балерина булдым тип әйтергә була"", - тине Башҡортостандың атҡаҙанған сәнғәт эшмәкәре, Заһир Исмәғилев исемендәге Өфө сәнғәт институтының хореография бейеүе кафедраһы мөдире Олия Вилданова.
Күргәҙмә Шәһит Хоҙайбирҙин исемендәге йорт-музейҙа 30 сентябргә тиклем эшләйәсәк.
Белешмә:
Тамара Хоҙайбирҙина 1923 йылдың 1 авгусында Өфөлә күренекле дәүләт эшмәкәре, Башҡорт АССР-ы үҙәк Башҡарма Комитетының беренсе рәйесе Шәһит Хоҙайбирҙин ғаиләһендә тыуған. Атаһы ҡыҙына йәш тә дүрт ай тирәһендә сирләп вафат була.
Ул Ваганов исемендәге Ленинград хореография училищеһының башҡорт бүлегендә уҡый. Бөйөк Ватан һуғышы башланғас, Тамара Хоҙайбирҙина сығарылыш уҡыусылары менән бергә Өфөгә ҡайта һәм Һуғыш йылдарында Башҡорт опера һәм балет театрында профессионалдар менән бер рәттән эшләй. Һуғыштан һуң уҡыуын тамамлап, Тамара Шәһит ҡыҙы театрҙың төп солистарының береһе була. Айырыуса, уның ғәҙәттән тыш темпераменты, Пуниҙың шул уҡ исемле балетында Эсмеральда, Борис Асафьевтың «Баҡсаһарай фонтаны»нда Зарема партияларында уңышлы була. Ул “Зөһрә”, “Шахерезада”, “Торналар сыңы”, “Ҡыҙыл сәскә”, “Лауренсия”, “Йәшен һуҡмағы”, “Баҡсаһарай фонтаны” һәм башҡа классик балеттарҙа төп һәм төп партияларҙы беренсе башҡарыусы була. Һуңғы тапҡыр тыуған сәхнәһенә ул 1964 йылда «Баҡсаһарай фонтаны» менән Зарема ролендә сыға. Был уның яратҡан роле була, ул уны егерме йыл дауамында уңышлы башҡара.
Тамара Хоҙайбирҙина башҡорт халыҡ бейеүҙәрен талантлы башҡарыусы булараҡ та билдәле була, уның репертуарына Фәйзи Ғәскәров ҡуйған «Мөғлифә», «Шишмә буйында», «Бүләк», «Дуҫлыҡ» бейеүҙәре инә.
Милли мәҙәниәт үҫешенә ҙур өлөш индергәне өсөн уға «РСФСР-ҙың атҡаҙанған артисы» һәм «Башҡорт АССР-ының атҡаҙанған артисы» тигән маҡтаулы исемдәр бирелә. 1953 йылда ул Бухареста 4-се Бөтә донъя йәштәр һәм студенттар фестивале лауреаты була.
Тамара Хоҙайбирҙина 1998 йылдың апрелендә вафат була һәм Өфөлә ерләнә.



 ","
	Шишәмбе, 05 сентябрь 2023",Яңылыҡтар,Na
https://kulturarb.ru/ba/news/bloger-tigәn-bәlәkәj-genә-film-tөshөrөldө," ""Блогер"" тигән бәләкәй генә фильм төшөрөлдө ",Na,"

 ""Блогер"" тигән бәләкәй генә фильм өҫтөндә эште тамам тиерлек.
Мәжит Ғафури исемендәге Башҡорт академия драма театры булышлығында  Башҡортостан Республикаһы башлығы грантына ижад ителде. Фильм Әбйәлил районының Ишкилде һәм Үтәгән ауылдарында төшөрөлдө. Ролдәрҙә - театр актерҙары Илдар Ғүмәров һәм Айнур Ғәбитов.
Проект өҫтөндә күптәргә билдәле ижади команда эшләй: Хөрмәтулла Үтәшев, Руслан Юлтаев һәм Динара Ҡәйүмова. Тиҙҙән ""Блогер"" ҙы М.Ғафури исемендәге Башҡорт академия драма театрының  социаль селтәрҙәрендә күрә аласаҡһығыҙ. 
 ","
	Кесе йома, 31 август 2023",Яңылыҡтар,Na
https://kulturarb.ru/ba/news/bashҡort-opera-һәm-balet-teatry-spektakle-ҙur-teatr-sәhnәһendә, Башҡорт опера һәм балет театры спектакле – Ҙур театр сәхнәһендә ,Na,"


12 сентябрҙә Рәсәйҙең Ҙур театрында Башҡорт опера һәм балет театрының гастролдәре була. Өфө артистары илдең төп театрының тарихи сәхнәһендә «Садко» операһын тәҡдим итәсәк.
 Хәтерегеҙгә төшөрәбеҙ, спектаклдең премьераһы уҙған йылдың ноябрендә Башоперала уҙҙы. Был постановка театрҙың үткән миҙгелендәге иң масштаблы, тамашалы һәм «халыҡ күпләп йәшәгән» ваҡиғаға әйләнә - ҡайһы бер сәхнәләрҙә бер үк ваҡытта 200-гә яҡын артист сәхнәгә сыға.




Операның ҡуйыусы дирижеры К.С.Станиславский һәм Вл. И.Немирович-Данченко исемендәге Мәскәү музыка театрының баш дирижеры, Рәсәйҙең халыҡ артисы Феликс Коробов. Ҡуйыусы режиссер - Рәсәйҙең атҡаҙанған артисы Асҡар Абдразаҡов, ҡуйыусы рәссам - Башҡортостандың атҡаҙанған артисы Иван Складчиков. Хормейстер-ҡуйыусы - Башҡортостандың атҡаҙанған артисы Александр Алексеев, хореограф-ҡуйыусы - Рәсәй Федерацияһының атҡаҙанған сәнғәт эшмәкәре Ирина Филиппова, яҡтылыҡ буйынса рәссам - Рәсәй Федерацияһының атҡаҙанған мәҙәниәт хеҙмәткәре Ирина Вторникова.
Спектакль тамашасыларҙы боронғо Новгородҡа һәм Диңгеҙ батшаһы биләмәләренә күсерә. Былина бында әкиәт, реалистик персонаждар уйлап сығарылған персонаждар менән буталған.
Башоперала «Садко» спектаклен Ҙур һәм Мария театрҙарында СССР-ҙың халыҡ артисы Маргарита Дроздова ҡуйған «Подводное царство» балет акты айырып тора.
Мәскәү тамашасыһына ҙур премьера спектаклдәрен күрһәтеү Башҡорт опера һәм балет театры өсөн йолаға әүерелде. Рәсәйҙең Ҙур театрының Тарихи һәм Яңы сәхнәләрендә Фауст (2019), Аттила (2020), Дон Кихот (2021) һәм Vita Nuova (2022) опералары башҡарыла.



 ","
	Кесе йома, 31 август 2023",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһy-yubilej-miҙgeleneң-tәүge-koncertyna-saҡyra, Башҡорт дәүләт филармонияһы юбилей миҙгеленең тәүге концертына саҡыра  ,Na,"

Хөсәйен Әхмәтов исемендәге Башҡорт дәүләт филармонияһы яңы - 85-се концерт миҙгелен тәҡдим итә.
Меломандар алдында быйыл барлыҡҡа килгән инструменталь трио сығыш яһаясаҡ. Составына Милли симфоник оркестр музыканттары Сулпан Йәнгирова/скрипка һәм Яҙгөл Ишбаева/виолончель, шулай уҡ пианист Екатерина Пименова инә, ул әлеге ваҡытта З.Исмәғилев исемендәге Өфө сәнғәт институтында белем ала.
Музыканттар Рәсәйҙең һәм Башҡортостандың мәҙәни тормошонда әүҙем ҡатнаша, халыҡ-ара һәм бөтә Рәсәй конкурстары лауреаттары.
 ","
	Кесе йома, 31 август 2023",Яңылыҡтар,Na
https://kulturarb.ru/ba/news/salauat-drama-teatry-ҙur-gastroldәr-proektynda-ҡatnasha, Салауат драма театры «Ҙур гастролдәр» проектында ҡатнаша ,Na,"

 Салауат дәүләт башҡорт драма театры 2023 йылда «Ҙур гастролдәр» Бөтә Рәсәй берҙәм гастролдәр-концерт планында ҡатнаша. Рәсәй Мәҙәниәт министрлығының Бөтә Рәсәй берҙәм гастроль-концерт планы эгидаһы аҫтында Ҙур гастролдәр илдең ҙур һәм бәләкәй ҡалаларында йәшәүсе Рәсәй тамашасыларына илебеҙ һәм сит ил сәнғәтенең иң яҡшы өлгөләре менән танышырға мөмкинлек бирә.  
Театр Татарстан республикаһында спектаклдәр күрһәтеү, шулай уҡ 15-17 ноябрҙә Ҡазан театрын ҡунаҡҡа ҡабул итеү мөмкинлегенә эйә булды.
12-14 сентябрҙә Ғабдулла Кәриев исемендәге Татар дәүләт йәш тамашасы театры сәхнәһендә Салауат театры коллективы Ҡазан тамашасыларына һуңғы йылдарҙағы премьераларҙы күрһәтәсәк.
 ","
	Кесе йома, 31 август 2023",Яңылыҡтар,Na
https://kulturarb.ru/ba/news/өfө-planetarijy-belem-kөnөn-bildәlәrgә-saҡyra, Өфө планетарийы Белем көнөн билдәләргә саҡыра ,Na,"

 Космонавт менән анимация программаһын, балалар өсөн бушлай тулы метражлы программаларҙы һәм мауыҡтырғыс интерактивты Белем көнөндә Өфө ҡала планетарийы тәҡдим итәсәк.
1 сентябрҙә учреждениела бер нисә сара үткәреләсәк. Планетарий алдындағы майҙанда космонавт менән бергә уйын программалары менән күңел асыу шоуында йәш тамашасылар сәғәт 12-нән ҡатнаша ала.
13:30 һәм 15:00 сәғәттә йондоҙло залда тулы метражлы фәһемле программалар башлана. Балаларға инеү ирекле. Ойоштороусылар, урындар һаны сикләнгән, тип хәтергә төшөрә.
Инеү сара башланыуға 30 минут ҡалғас башҡарыла. Бөтә сеанстар алдынан ҡунаҡтарҙы планетарий һәм викторина буйынса экскурсия көтә.
 ","
	Кесе йома, 31 август 2023",Яңылыҡтар,Na
https://kulturarb.ru/ba/news/shishmә-rajonynda-ҡatyҡ-bajramy-uҙғaryla, Шишмә районында «Ҡатыҡ байрамы» уҙғарыла ,Na,"

23 сентябрҙә Шишмә районында «Ҡатыҡ байрамы» уҙғарыла. Район мәҙәниәт һарайы алдындағы асыҡ майҙанда «Милли ихата» һәм «Милли аш-һыу» темаларына презентациялар ойоштороласаҡ, улар Башҡортостан Республикаһының һәм Рәсәй төбәктәренең ижади коллективтары тәҡдим иткән төрлө халыҡтарҙың милли мәҙәниәттәренең байлығын һәм төрлөлөгөн күрһәтәсәк.
Шулай уҡ оҫталарҙан һәм һөнәрселәрҙән биҙәү-ҡулланма сәнғәте тауарҙарын һатыу, күргәҙмә үткәреү планлаштырыла. Бынан тыш, милли аш-һыу әҙерләү буйынса оҫталыҡ дәрестәре ойоштороласаҡ.
Байрам ҡунаҡтары өсөн бай концерт программаһы әҙерләнә, унда Башҡортостандың иң яҡшы милли ижади коллективтарының сығыштары инәсәк.
«Ҡатыҡ байрамы» Башҡортостан Республикаһы халыҡтарының милли аш-һыуы традицияларын тергеҙеүгә, һаҡлауға, йәш быуынды үҙ халҡының мәҙәниәтенә һәм традицияларына ылыҡтырыуға йүнәлтелгән.
 ","
	Кесе йома, 31 август 2023",Яңылыҡтар,Na
https://kulturarb.ru/ba/news/bashҡortostandyң-atҡaҙanғan-artisy-taһir-hәmitovҡa-55, Башҡортостандың атҡаҙанған артисы Таһир Хәмитовҡа - 55  ,Na,"

Ҡурайсы, Башҡортостандың атҡаҙанған артисы Таһир Хәмитов 55 йәшен билдәләй.
 Таһир Дидар улы Хәмитов 1968 йылда Баймаҡ районының Буранбай ауылында тыуған. Бала саҡтан башҡорт халыҡ музыка ҡоралы - ҡурайҙа уйнаған. Йәштән үк ул ҡурай моңон һеңдерә, унда уйнарға өйрәнеүҙән тыш, халыҡ йырҙарын башҡара, дәртле рәүештә бейеү көйҙәрен уйнай. Шул уҡ ваҡытта ул һәр саҡ боронғо йоланы дауам итә: һәр йыр - ул көйҙәрҙә сағылыш тапҡан тарих. Йәш музыкант бындай багаж менән Өфө сәнғәт училищеһына килә һәм уны тамамлағас, ҡурай класы буйынса уҡытыусы булып ҡала. 
Таһир Дидар улы - Әстрхани ҡалаһында үткән Бөтә Рәсәй һирәк халыҡ ҡоралдарында башҡарыусылар конкурсы дипломанты, ""Берҙәмлек"" халыҡ-ара милли мәҙәниәттәр фестивале лауреаты, Ғата Сөләймәнов исемендәге республика конкурстары лауреаты, Ишмулла Дилмөхәмәтов дипломанты, I Бөтә донъя башҡорттары ҡоролтайына арналған ҡурайсылар, бейеүселәр һәм сәсәндәр конкурсы лауреаты, Һигеҙенсе Республика йәш башҡарыусылар конкурсы лауреаты, БР Милли халыҡ оркестрына нигеҙ һалынғандан алып солист, артист булып эшләй. 
 ","
	Дүшәмбе, 28 август 2023",Яңылыҡтар,Na
https://kulturarb.ru/ba/news/sankt-peterburgta-bashҡortostan-respublikaһy-kөndәre-үtәsәk, Санкт-Петербургта Башҡортостан Республикаһы көндәре үтәсәк ,Na,"

25 августан 27 авгусҡа тиклем Санкт-Петербург ҡалаһында Башҡортостан Республикаһы көндәре үтәсәк. Күләмле сара барышында Башҡортостандың иҡтисади, инвестиция һәм туристик мөмкинлектәре менән таныштырасаҡтар, башҡорт еңел сәнәғәте модаһын, тауарҙар йәрминкәһен һәм «Ҡаҙ һәм бал» гастрофестивален күрһәтәсәктәр. Шулай уҡ Рәсәйҙең һәм Ленинград өлкәһенең эшҡыуарҙары менән бизнес-осрашыуҙар көтөлә.
Бынан тыш, республика көндәрендә БР Милли халыҡ ҡоралдары оркестры, Башҡорт дәүләт филармонияһы артистары, БР Милли симфоник оркестры һәм «Йатаған», «Хазина» һәм «Зәйнетдин» этно-проекттары ҡатнашлығында «Башҡортостан дуҫтарын йыя» концерты үтәсәк.  Билдәле йырсылар Асҡар һәм Илдар Абдразаҡовтарҙың, Николай Басковтарҙың сығыш яһауы көтөлә.
Байрам барышында БР-ҙың туристик-мәғлүмәт үҙәге эшләйәсәк. Сарала ҡатнашыусыларға һәм ҡунаҡтарға республика режиссерҙары фильмдары — «Алдар и серый волк», «Ни пуха ни пера», «Охотник Юлдыбай», «Из Уфы с любовью» һәм «Отряд Таганок» кеүек кинокартиналар күрһәтеләсәк.
 ","
	Дүшәмбе, 21 август 2023",Яңылыҡтар,Na
https://kulturarb.ru/ba/news/ғәskәrovsylar-novosibirskiҙa-syғysh-yaһayasaҡ, Ғәскәровсылар Новосибирскиҙа сығыш яһаясаҡ ,Na,"

3 сентябрҙә Новосибирскиҙағы Евразия концерт залында Фәйзи Ғәскәров исемендәге дәүләт ансамбле «Урал һәм Шүлгән» спектаклен тәҡдим итәсәк. Ул «Место притяжения — Сибирь» Бөтә Рәсәй традицион вокаль-хореография һәм театр сәнғәте фестивале сиктәрендә үтәсәк.
   «Урал һәм Шүлгән» – рус телендәге хореографик спектакль. Уның нигеҙендә башҡорт халыҡ эпосы ята. Боронғо эпостың образдары яҡшылыҡ менән яуызлыҡ араһындағы көрәштә ҡатнаша. Күренеш геройҙары тылсымлы көскә эйә булған фантастик донъяла бара. Хореографик тамашала башҡорт халҡының мәҙәни оҫталығы, байлығы һәм күп төрлөлөгө яңғыҙ лирик, виртуоз һәм сағыу күмәк номерҙар күрһәтеләсәк.
Хәтерегеҙгә төшөрәбеҙ, проект авторы һәм балетмейстеры — Йәмилә Бикбаева, режиссеры — Фирғәт Ғарипов. Спектакль өсөн музыканы Илшат Яхин һәм Вәсил Ғафаров яҙған.
 ","
	Дүшәмбе, 21 август 2023",Яңылыҡтар,Na
https://kulturarb.ru/ba/news/bashҡortostan-respublikaһynyң-halyҡ-shaғiry-rәshit-shәkүrҙeң-shiғyrҙar-jyjyntyғy-baҫmaғa-әҙerlәnә, Башҡортостан Республикаһының халыҡ шағиры Рәшит Шәкүрҙең шиғырҙар йыйынтығы баҫмаға әҙерләнә ,Na,"

Башҡортостан Республикаһының халыҡ шағиры Рәшит Шәкүрҙең ҡыҫҡа шиғырҙары ""Ынйы муйынсаҡ"" йыйынтығында донъя күрәсәк. Проект Башҡортостан Республикаһы Башлығы гранттары фонды ярҙамында тормошҡа ашырыла.
Йыйынтыҡ шағирҙың афористик ижады өлгөләренән - бер, ике, өс юллы, дүрт юллы, алты юллы, һигеҙ юллыҡтарҙан төҙөлә. Уларҙа - тормош һәм ваҡыт, кешеләрҙең яҙмышы тураһында фәлсәфәүи уйланыуҙар, илле йыл эсендә тупланған ижади тормош.
Рәшит Шәкүр шиғырҙарында шиғри башҡорт теле муйынсаҡҡа теҙелгән ынйы - ысыҡ рәүешендәге күҙ алдына баҫа.
Шиғриәтһеҙ хәҙерге башҡорт телен үҫтереү мөмкин түгел, ҡыҫҡа шиғырҙар йыйынтығы дәүергә ауаздаш: улар ҙа беҙҙең заман кеүек үк миһырбанлы һәм сағыу. Проект тамамланғандан һуң да республика райондарында  йыйынтыҡтың исем туйы дауам итәсәк.
 ","
	Дүшәмбе, 21 август 2023",Яңылыҡтар,Na
https://kulturarb.ru/ba/news/tөnyaҡ-amurҙary-jәnһүrәte-bөtә-rәsәj-prokatyna-syғa,  «Төньяҡ Амурҙары» йәнһүрәте бөтә Рәсәй прокатына сыға ,Na,"

 31 августан Өфөлә «Башҡортостан» һәм «Муха» студиялары ойошторған «Төньяҡ Амурҙары» йәнһүрәте экранға сыға. Картинаның үҙәгендә - ике һуғыштың: 1788 йылда рус-швед һәм 1812 йылда Ватан һуғышында әүҙем ҡатнашҡан башҡорттарҙың тарихы. Тап француздар уҡ-һаҙаҡтар менән ҡоралланған башҡорт атлыларын «Төньяҡ амурҙары» тип атағандар, уларҙы уҡтан оҫта атҡандары өсөн боронғо Рим Аллаһы менән сағыштырғандар.
29 ғинуарҙа Мәскәүҙең Кино йортонда тулы метражлы анимация фильмы күрһәтелде. Май айында картинаны Өфөлә премьера алды күрһәтеүендә ҡарай алдылар. Билдәләп үтергә кәрәк, тәүҙә «Төньяҡ амурҙары» Башҡортостан кинотеатрҙары экранына сыға, ә октябрҙән бөтә ил буйлап күрһәтелә. Был Башҡортостанда төшөрөлгән бөтә Рәсәй прокатына сыҡҡан беренсе йәнһүрәт. Ул параллель рәүештә ике телдә - рус һәм башҡорт телендә яңғыраны, шуға күрә тамашасылар уны ҡайһы телдә ҡарарға икәнен һайлай ала.
 ","
	Дүшәмбе, 21 август 2023",Яңылыҡтар,Na
https://kulturarb.ru/ba/news/abdulla-soltanovtyң-iseme-mәңgelәshterelәsәk, Абдулла Солтановтың исеме мәңгеләштереләсәк ,Na,"

 17 августа мәшһүр йырсы, ҡурайсы, башҡорт халҡының данлыҡлы улы Абдулла Солтанов вафат булды. Уны тыуған яғында, Учалы районының Ҡобағош ауылында һуңғы юлға оҙаттылар.
Халҡыбыҙҙың бөйөк улы менән хушлашырға Бөтә донъя башҡорттары ҡоролтайы Президиумы рәйесе, Рәсәй Дәүләт думаһы депутаты Эльвира Айытҡолова, Башҡортостандың мәҙәниәт министры Әминә Шафиҡова, танылған мәҙәниәт һәм дәүләт эшмәкәре Гөлдәр Моратова, билдәле сәнғәт әһелдәре Азат Айытҡолов, Флүрә Килдейәрова һәм башҡалар килгәйне.
Абдулла Афзал улы бер айҙан 95 йәшлек олпат юбилейын билдәләргә тейеш ине. Яҡындары әйтеүенсә, ул концерт ойошторорға хыялланған, һуңғы көндәренәсә асыҡ күңелле һәм ихлас булған. Әммә яҙмыштың үҙ ҡанундары...
Халҡыбыҙ Абдулла Солтановты иҫ киткес тәрән моң эйәһе, уникаль тауышлы йырсы итеп белә. Төрлө йылдарҙа төрлө кимәлдәге мәҙәни-ижтимағи сараларҙа ҡатнашып, тамашасыларҙың, йыр-моң һөйөүселәрҙең сикһеҙ һөйөүен , ихтирамын яулаған шәхес ине ул.
Ҡаҙаныштары өсөн ул Салауат Юлаев исемендәге дәүләт премияһы лауреаты, Башҡортостан Республикаһының халыҡ артисы кеүек юғары исемдәр менән билдәләнгән. Репертуарында 60-тан ашыу оҙон көйлө тарихи башҡорт халыҡ йыры - «Урал», «Буранбай», «Йәмәлекәй тауы», «Уйыл», «Сибай», «Ғайса ахун», «Илсе ғайса», «Бейеш», «Әрме», «Ҡаһым түрә», «Шәүрә», «Сәлимәкәй», «Томан», «Ғилмияза» һәм башҡалар бар.

- Һис шикһеҙ, артабан уның иҫтәлеген мәңгеләштереү мөһим. Әлеге ваҡытта йортонда Абдулла ағайҙың бихисап сәхнә костюмдары, наградалары, шәхси әйберҙәре һаҡлана. Тәүге сиратта уларҙы тәртипкә һалырға, иҫәпкә алырға кәрәк. Мәшһүр йырсы – милләтебеҙҙең ғорурлығы, шуға күрә республикабыҙҙың Милли музейында уға арналған мөйөш ойошторолһа, унда йырсының шәхси әйберҙәре, фотолары, йырҙарының яҙмалары ҡуйылһа, был бик тә лайыҡлы аҙым булыр ине. Ошондай уҡ мөйөш Учалы тыуған яҡты өйрәнеү музейында ла булдырылырға тейеш. Ә йырсының барлыҡ ғүмере үткән Ҡобағош ауылындағы йортон сәнғәт менән ҡыҙыҡһынысылар һәр саҡ килеп күрә алһын, тигән теләктә ҡалам. Унда ла йорт-музей ойоштороу тәҡдиме бар.Тағы бер мөһим уй-теләк: Учалы ҡалаһы урамдарының береһе Абдулла Солтанов исемен йөрөтһә, унда йырсының заман талаптарына яуап биргән барельефы ҡуйылһа, был башҡорт халҡының мәшһүр улының исемен мәңгеләштереү йәһәтенән эшләнгән ҙур аҙым буласаҡ, – тине Гөлдәр Морат ҡыҙы Абдулла Солтановты һуңғы юлға оҙатҡанда.
Абдулла Солтанов менән бергә тотош дәүер китте һымаҡ... Беҙ – уникаль шәхес, моң эйәһе менән бер осорҙа йәшәгән бәхетле быуын. Ә Абдулла Солтановтың йырҙары үлемһеҙ. Улар һәр саҡ халыҡ күңелендә һаҡланасаҡ һәм быуындарҙан-быуынға халҡыбыҙҙың рухи хазинаһы булараҡ, тапшырыласаҡ.

 ","
	Дүшәмбе, 21 август 2023",Яңылыҡтар,Na
https://kulturarb.ru/ba/news/bashҡortostandyң-halyҡ-artisy-abdulla-soltanov-arabyҙҙan-kitte, Башҡортостандың халыҡ артисы Абдулла Солтанов арабыҙҙан китте ,Na,"

Оҙон көйҙәрҙе башҡарып дан алған халыҡ йырсыһы, Башҡортостандың халыҡ артисы Абдулла Солтанов арабыҙҙан китте. 
Уның тауышы, тап халыҡ оҙон көйҙәргә нигеҙләнгән киң репертуары, ябайлығы һәм эскерһеҙлеге  һәр кемдең хәтерендә ҡаласаҡ.
 Ул ауыл клубтарында һәм ялан стандарында йырланы, тәүҙә үҙешмәкәр артист булараҡ, 1955 йылда Мәскәүҙә Башҡорт әҙәбиәте һәм сәнғәте декадаһында ҡурайсы булараҡ сығыш яһаны. Кремль Съездар һарайында I Бөтә Союз художестволы үҙешмәкәрлек фестивалендә башҡорт халыҡ йыры «Урал»ды башҡарҙы. 1996 йылда I Мәскәү халыҡ-ара фольклор фестивалендә ҡатнашты. Уның башҡарыуындағы халыҡ йырҙарының күп кенә яҙмалары «Останкино» телерадиокомпанияһы һәм Мәскәүҙә Гнесиндар исемендәге Дәүләт институтының фонд яҙмаларында һаҡлана. 
Абдулла Солтанов - Бөтә Союз һәм Бөтә Рәсәй конкурстары лауреаты, Салауат Юлаев исемендәге дәүләт премияһы лауреаты. 
Мәрхүмдең туғандарының һәм яҡындарының ауыр ҡайғыһын уртаҡлашабыҙ.
 ","
	Йома, 18 август 2023",Яңылыҡтар,Na
https://kulturarb.ru/ba/news/milli-muzejҙa-үҙensәlekle-bajram-ojoshtoroldo, Милли музейҙа үҙенсәлекле байрам ойошторолдо ,Na,"

 БР Милли музейында ""Самауыр байрамы"" гөрләне.Килгән ҡунаҡтар рухи ҡиммәттәр менән генә түгел, хуш еҫле сәй һәм тәмлекәстәр менән дә һыйланды.
Ҡуҙ һалып самауыр сәйе эсеү йолаһы  бик популяр була бара. Йәмкә,һоҫҡо кеүек әйберҙәр ҙә  тормош-көнкүрешкә кире ҡайта башланы.Шуны әйтергә көрәк, Милли музейҙа 100-ҙән ашыу боронғо самауыр һаҡлана. Уларҙың иң боронғоһо -  1895 йылда Баташев фабрикаһында эшләнгән. Халыҡ ошо ҡомартҡыларҙы күрһен һәм белһен тигән ниәт менән уҙғарылды был сара.
Шулай итеп, музейҙа иртәнән кискә тиклем ""Самауыр байрамы"" шыжлап-гөрләне. Бауыр йөҙөп киткәнсе сәй менән һыйланыу, боронғо самауырҙар иленә экскурсия-сәйәхәт, фотоға төшөү, бәләкәстәр һәм мәктәп уҡыусылары өсөн самауыр эшләү буйынса оҫталыҡ дәрестәре барыһына ла оҡшаны!
 ","
	Йома, 18 август 2023",Яңылыҡтар,Na
https://kulturarb.ru/ba/news/zatly-bүlәkkә-kem-lajyҡ, Затлы бүләккә кем лайыҡ? ,Na,"

Баймаҡ районында Башҡортостан Башлығы Радий Хәбиров “Менгән атым – уң ҡанатым” ат-спорт ярышын һәм “Ылаҡ” финал уйындарын ҡараны. Улар “Башҡорт аты” халыҡ-ара фестивале сиктәрендә уҙҙы.
Бүләкләү тантанаһында төбәк башлығы Башҡортостандың Туризмды үҫтереү үҙәге ҡарамағындағы Башҡорт аты үҙәге эксперты, республиканың халыҡ артисы Миҙхәт Солтангәрәевк ""Хеҙмәт ҡаһарманлығы өсөн"" миҙалын тапшырҙы
Радий Хәбиров шулай уҡ башҡорт тоҡомло аттарға сертификаттарҙы Роспатент етәксеһе Юрий Зубовҡа һәм Ҡаҙағстандың Аҡтүбә өлкәһе башлығы урынбаҫары Маур Абдуллинға тапшырҙы.
“Ылаҡ” уйынында Ҡаҙағстандың Кустанай өлкәһенән команда еңеүсе булды. Спортсылар бер миллион һумлыҡ сертификатҡа эйә булды.
Радий Хәбиров шулай уҡ өс йәштән өлкән башҡорт тоҡомло аттар өсөн 12 километрға ат сабышында абсолют еңеүсегә – Баймаҡ районы командаһына һәм 16 километрға бөтә тоҡомло аттар арыһындағы сабышта еңеүсегә – Ырымбур өлкәһе командаһына автомобиль асҡыстарын тапшырҙы.
 ","
	Шишәмбе, 15 август 2023",Яңылыҡтар,Na
https://kulturarb.ru/ba/news/bashҡort-baletynyң-legendaһy, Башҡорт балетының легендаһы ,Na,"

СССР-ҙың халыҡ артисы Зәйтүнә Насретдинованың тыуыуына - 100 йыл. 
Зәйтүнә Насретдинова сирек быуатҡа торошло оҙон сәхнә тормошонда милли, рус һәм сит ил классик спектаклдәрендә сағыу һәм ҡабатланмаҫ образдары аша үҙен киң диапазонлы талантлы классик бейеүсе тип танытты. 
Һоҡланғыс кеше һәм сағыу шәхес, талантлы балерина һәм педагог Зәйтүнә Әғзәм ҡыҙы Насретдинова 1923 йылдың 14 авгусында Өфөлә тимер юл эшсеһе ғаиләһендә тыуған. Баш ҡаланың 20-се мәктәбен (әле – Өфөнөң Ф. Мостафина исемендәге 20-се ҡала башҡорт гимназияһы), Хеҙмәт Ҡыҙыл Байраҡ орденлы Ленинград хореография училищеһының (әле – А. Ваганова исемендәге рус балеты академияһы) башҡорт бүлексәһен тамамлай. 1941 йылдың июлендә Башҡорт дәүләт опера һәм балет театрының балет труппаһында солистка сифатында хеҙмәт эшмәкәрлеген башлай.
Зәйтүнә Насретдинова сирек быуатҡа торошло оҙон сәхнә тормошонда милли, рус һәм сит ил классик спектаклдәрендә сағыу һәм ҡабатланмаҫ образдары аша үҙен киң диапазонлы талантлы классик бейеүсе тип танытты. Улар – Одетта һәм Одиллия, Аврора (П. Чайковскийҙың «Аҡҡош күле» һәм «Йоҡоға талған һылыу»ы), Никия, Китри (Л. Минкустың «Баядерка»һы һәм «Дон Кихот»ы), Жизель һәм Мирта (А. Адандың «Жизел»е), Франциска (И. Штраустың «Зәңгәр Дунай»ы), Эсмеральда (Ц. Пуниҙың «Эсмеральда»һы) һәм башҡалар.
«Сыңрау торна» тәүге милли балетындағы Зәйтүнгөл образы улар араһында айырым урынды биләй. Балет авторҙары – либреттист Ф. Ғәскәров, композиторҙар Л. Степанов һәм З. Исмәғилев үҙҙәренең әҫәрен йәш һәм талантлы балеринаға арнай. Республиканың тәүге профессиональ балеринаһы Зәйтүнә Насретдинова сирек быуатҡа яҡын партнеры, тормош иптәше һәм фекерҙәше булған Хәләф Сафиуллин менән бейей. Улар, театрҙың сит илдәргә гастролгә сыҡҡан тәүге артистары иҫәбендә булып, Германия, Болгария, Венгрия, Польша, Куба, Монголия, Бөйөк Британия, Шотландия, Ирландия, Корея тамашасыларының һөйөүен яулай.
Зәйтүнә Насретдинова бар ғүмерен бейеүгә арнаны һәм 40 йылдан ашыу Башҡорт дәүләт опера һәм балет театры балет труппаһының педагог-репетиторы булып эшләне. Уның тырышлығы менән Башҡортостанда бөтә донъяға танылыу яулаған Өфө балет мәктәбе эшләй.
Зәйтүнә Насретдинованың фиҙакәр хеҙмәте халыҡ-ара эксперттар тарафынан да юғары баһалана. Уның исеме Бөйөк Британиялағы Халыҡ-ара биографиялар үҙәге тарафынан нәшер ителгән «Кто есть кто» – «Сто известных женщин мира» бөтә донъя биографиялар энциклопедияһына индерелде. Донъя мәҙәниәтенә ҙур өлөш индергәне өсөн 2006 йылда Халыҡ-ара биографиялар үҙәге советы (Кембридж, Бөйөк Британия) уға «Халыҡ-ара профессионал» тигән маҡтаулы исем бирҙе.
 ","
	Шишәмбе, 15 август 2023",Яңылыҡтар,Na
https://kulturarb.ru/ba/news/bildәle-pedagog-һәm-baletmejster-vafat, Билдәле педагог һәм балетмейстер вафат ,Na,"

Билдәле педагог һәм балетмейстер, педагогия фәндәре кандидаты, доцент Марат Кәримов арабыҙҙан китте. Уға 67 йәш ине, оҙайлы ауырыуҙан һуң вафат булған, тип хәбәр иттеләр.
Марат Әғләм улы Кәримов 1956 йылда Өфөлә тыуған. Воронеж хореография училищеһын, Силәбе дәүләт мәҙәниәт институтын һәм А.Я. Ваганова исемендәге рус балет академияһы аспирантураһын тамамлай, Павел Вирский һәм Михаил Годенко исемендәге ансамблдә балет артисы булып эшләй.
Уның талантын беренсе булып ул ваҡыттағы Ф. Ғәскәров исемендәге ансамблдең художество етәксеһе Хашим Мостаев күрә. Ул моторҙар эшләүселәр һарайында сығыш яһаған 16 йәшлек егеткә ансамбль эргәһендәге әҙерлек студияһына уҡырға инергә тәҡдим итә. Унда Марат Кәримов Гүзәл Әсәҙуллина, Гүзәлиә Вәлитова, Рим Әбделмәнов кеүек билдәле сәнғәт әһелдәре менән таныша һәм 1972 йылда профессиональ карьераһы башлай.
Марат Әғләм улы 30 йылдан ашыу Рудольф Нуриев исемендәге Башҡорт хореография училищеһында бер нисә быуын артистарҙы уҡытып сығара. Уның уҡыусылары Рәсәйҙе һәм башҡа илдәрҙе яулай, бөгөн Ғәскәров исемендәге ансамбленең күпселек артистары Һәм төп солистары — Марат Әғләм улының уҡыусылары.
Марат Кәримов, балетмейстер булараҡ, ансамблдең репертуарын «Һалдат сюитаһы», «Берлин күперендә», «Яҙ көйҙәре» («Әминә»), «Диңгеҙ пехотасылары» һәм «Салауат» бейеүҙәре менән тулыландыра.
Мәрхүмдең туғандарының һәм яҡындарының ауыр ҡайғыһын уртаҡлашабыҙ
 ","
	Шишәмбе, 15 август 2023",Яңылыҡтар,Na
https://kulturarb.ru/ba/news/bashҡortostandyң-150-iң-yaҡshy-bejeүseһe-saҡyryldy, Башҡортостандың 150 иң яҡшы бейеүсеһе саҡырылды ,Na,"

«Башҡорт аты» халыҡ-ара фестивале тамашасыларына хәҙерге аттарҙың ҡырағай тоҡомона арналған «Тарпандар» хореографик композицияһы менән башланып китте.
Был композиция өсөн Башҡортостандың 150 иң яҡшы бейеүселәре саҡырылған.
Фестиваль программаһының биҙәге булған композицияла 150 солист, Башҡортостандың атҡаҙанған артистары Зәйнетдин, Азат Юланов, Рәмил Мостафин, Башҡортостандың халыҡ артисы Риф Ғәбитов ҡатнашты.
 ","
	Шишәмбе, 15 август 2023",Яңылыҡтар,Na
https://kulturarb.ru/ba/news/kejeҙfest-festivale-baryshynda-art-simpozium-ojoshtorolasaҡ, «Кейеҙфест» фестивале барышында арт-симпозиум ойоштороласаҡ ,Na,"

Өфөлә «Ҡорама кейеҙ» Бөтә Рәсәй арт-симпозиумы барышында ҙур кейеҙ балаҫ эшләргә ниәтләйҙәр. Арт-симпозиум Рәсәй Рәссамдары союзы һәм Кейеҙ оҫталарының ижади союзы тарафынан ойошторола.
Күмәк кеше тарафынан баҫылған кейеҙ балаҫ 24 сентябрҙә Өфөлә «Кейеҙфест» фестивален ябыу тантанаһында күрһәтеләсәк. 4 – 6 ноябрҙә ул Санкт-Петербургта үткән «Новая жизнь традиций» халыҡ-ара арт-кейеҙ күргәҙмәһенә ҡуйыласаҡ.
Сарала ҡатнашыуға биҙәү-ҡулланма сәнғәте оҫталары һәм рәссамдар саҡырыла. Ғаризалар 31 авгусҡа тиклем Этот адрес электронной почты защищён от спам-ботов. У вас должен быть включен JavaScript для просмотра. электрон почтаһына йә 8 987 242 37 39 (ватсап) телефон һандары буйынса ҡабул ителә.
14 сентябргә тиклем ижади эштәрҙең төп нөсхәләре «Ижад» күргәҙмә залына тапшырылырға тейеш (Космонавтар урамы, 22).
Арт-симпозиум «Кейеҙфест» II Республика асыҡ художестволы кейеҙ фестивале барышында ойоштороласаҡ. Фестиваль Өфөнөң 2-се балалар художество мәктәбе һәм М. Нестеров исемендәге Башҡорт дәүләт художество музейы тарафынан үткәрелә.
 ","
	Шишәмбе, 15 август 2023",Яңылыҡтар,Na
https://kulturarb.ru/ba/news/bashҡortostan-yaҙyusylar-soyuzy-yaңy-konkurs-iғlan-itte-2, Башҡортостан Яҙыусылар союзы яңы конкурс иғлан итте ,Na,"




Башҡортостандың Яҙыусылар союзы ""Заман ауазы"" тип аталған яңы конкурс иғлан итте. бәйгегә илһөйәрлек темаһына бағышланған әҫәрҙәр ҡабул ителә. Приз фонды -  1 200 000 һум. Проект Башҡортостан башлығы гранты ярҙамында ойошторола.
Ижади конкурста Башҡортостандың Яҙыусылар союзы ағзалары ғына ҡатнаша ала. Эштәр башҡортса, русса, татарса ҡабул ителә. Әҫәрҙәр дүрт категорияға бүленә:
- Эре проза  (роман һәм повестар);
- Бәләкәй проза (хикәйә, эссе);
- Шиғриәт (поэма, шиғри шәлкем);
 - ""Балалар өсөн иң яҡшы әҫәр"" номинацияһы. 
Һәр категория буйынса өс урын һәм бер ""Балалар өсөн иң яҡшы әҫәр"" номинацияһы билдәләнәсәк. Еңеүселәргә китап сығарыр өсөн йә техника алырға 50 000 һумдан 200 000 һумға тиклем суммалы сертификаттар тапшырыласаҡ. Бынан тыш, иң яҡшы әҫәрҙәр йыйынтыҡҡа инеп, китап булып баҫтырыласаҡ.
Эштәр 30 декабргә тиклем ҡабул ителә. Еңеүселәр 2024 йылдың мартында билдәле буласаҡ.
Белешмә өсөн: Этот адрес электронной почты защищён от спам-ботов. У вас должен быть включен JavaScript для просмотра. с пометкой «Голос эпохи». Телефон для справок: 8-937-471-41-76 (Искандер Рамилович Хасанов)



 ","
	Шишәмбе, 08 август 2023",Яңылыҡтар,Na
https://kulturarb.ru/ba/news/bashdramғa-kilen-tөshә, Башдрамға “Килен” төшә ,Na,"

М.Ғафури исемендәге Башҡорт дәүләт академия драма театры 4 октябрь 104-се ижад миҙгелен йәш ижадсы Заһиҙә Мусинаның повесы буйынса “Килен”премьераһы менән асырға әҙерләнә.
Мелодраманы сәхнәгә театрыбыҙҙың режиссеры Башҡортостандың атҡаҙанған артисы Фирғәт Ғарипов сығара. Фирғәт Рәмил улы һуңғы йылдарҙа бик уңышлы эшләй. Уның байтаҡ спектаклдәре республика театрҙары сәхнәләренән тыш, күрше өлкәләрҙә лә уңышлы бара.
Әйткәндәй, июль уртаһында Заһиҙә Мусинаның повесы китап булып донъя күрҙе. Ҡотлайбыҙ!

-Тәүге китапты ҡулға алғас, ышанманым. Яҙышҡан кешеләр, моғайын, аңлар, китап сығарыу бер ҙә еңел эш түгел. Шуға ""Килен"" минең өсөн уңыш та, еңеү ҙә, шатлыҡ та! Бындай мөмкинлек өсөн Башҡортостан Яҙыусылар союзына айырыуса рәхмәтлемен! – ти автор.

 ","
	Дүшәмбе, 07 август 2023",Яңылыҡтар,Na
https://kulturarb.ru/ba/news/һәr-ҡurajҙyң-үҙ-yaҙmyshy, Һәр ҡурайҙың — үҙ яҙмышы ,Na,"

Ошо көндәрҙә Башҡортостандың Милли музейында эшләгән «Донбасс - Рәсәй: тарих һәм хәҙерге заман» экспозицияһында башҡорт яугирҙәре Бөйөк Ватан һуғышы йылдарында Донбассты нацистарҙан азат иткән осор менән оҡшаш экспонаттар бар - ул Миңлеғәле Шайморатов исемендәге батальон яугирҙәре тарафынан ҙур калибрлы пулемет гильзаларынан эшләнгән ҡурай.
Бөйөк Ватан һуғышы йылдарында 112-се Башҡорт кавалерия дивизияһы сафында күптәр бәреп төшөрөлгән нацист самолеттарының латун һәм баҡыр торбаларынан ошондай ҡурай яһаған.
2020 йылда самбек музейына бүләк ителән ҡурай һуғыш ветераны Тимерғәле Яхиндың ғаиләһендә һаҡланған. Яҡташыбыҙға ул Ростов өлкәһендә һәләк булған ағаһы - кавалерист Хәләфтән ҡалған. Ә уға Обливская станицаһында һәләк булған Ишбулат Тәүлийәровтан. Хәләф Яхиндың вариҫтары аҙаҡ ҡурайҙы Дон музейына тапшырыу өсөн Мәхмүт Сәлимовҡа биргән.
 ","
	Дүшәмбе, 07 август 2023",Яңылыҡтар,Na
https://kulturarb.ru/ba/news/nur-teatrynda-premera-kөtөlә, «Нур» театрында премьера көтөлә ,Na,"

Баш режиссер Азат Йыһаншин, йыйылыусыларҙы сәләмләп, көтөлгән ҙур эш хаҡында һөйләне. Коллектив Мостай Кәримдең «Ай тотолған төндә» трагедияһы буйынса репетицияларға тотона.
Матбуғат хеҙмәте хәбәр итеүенсә, тиҙҙән театрҙың яңы йөк автомобиле барлыҡҡа киләсәк. Был гастролдәрҙе ойоштороуҙы күпкә еңеләйтә. Бынан тыш, тиҙҙән яңы яҡтылыҡ һәм музыкаль аппаратура файҙаланыуға тапшырыласаҡ.
Миҙгел юбилейҙарға бай буласаҡ. Сентябрҙә «Нур» күренекле драматург Наил Ғәйетбаевтың 75 йыллыҡ юбилейына арналған декаданы «Бөтәһенә лә сик бар» спектакле менән аса һәм үҙенең сәхнәһендә декадала ҡатнашыусыларҙы - Туймазы татар дәүләт драма театрын һәм Арыҫлан Мөбәрәков исемендәге Сибай дәүләт башҡорт драма театрын ҡабул итә.
 ","
	Дүшәмбе, 07 август 2023",Яңылыҡтар,Na
https://kulturarb.ru/ba/news/mәzhit-ғafuriҙyң-memorial-jort-muzejynda-matur-sara-ojoshtoroldo, Мәжит Ғафуриҙың Мемориаль йорт-музейында матур сара ойошторолдо ,Na,"

Мәжит Ғафуриҙың Мемориаль йорт-музейында Башҡортостандың беренсе халыҡ шағиры Мәжит Ғафуриҙың тыуыуына 143 йыл һәм яҙыусыға Башҡортостандың халыҡ шағиры исеме бирелеүгә 100 йыл тулыуға, шулай уҡ Мәжит Ғафуриҙың Мемориаль йорт-музейы асылыуының 75 йыллығы уңайынан матур әҙәби сара уҙғарылды. Унда яҙыусылар, әҙәбиәт белгестәре менән бергә яҙыусының ижадын яҡын күргән әҙәбиәт һөйөүселәр ҙә килде.
Зәйнәб Биишева исемендәге Башҡортостан ""Китап"" нәшриәте был сарала үҙенең баҫма продукцияһын тәҡдим итте.Флүр Сибәғәтов авторлығында нәшер ителгән ""Мәжит Ғафури. Шағирҙың ижадына яңы ҡараш"" һәм Мәжит Ғафуриҙың ""Фәҡирлектә үткән тереклек"" тип аталған сәсмә әҫәрҙәр йыйынтығы айырыуса ҡыҙыҡһыныу тыуҙырҙы.
 ","
	Дүшәмбе, 07 август 2023",Яңылыҡтар,Na
https://kulturarb.ru/ba/news/ҡuraj-tv-kanaly-etәkseһe-rita-өmөtbaeva-yubilejyn-bildәlәj," ""Ҡурай-ТВ"" каналы етәксеһе Рита Өмөтбаева юбилейын билдәләй ",Na,"

""Ҡурай-ТВ"" каналы етәксеһе, Башҡортостан Республикаһының атҡаҙанған матбуғат һәм киң мәғлүмәт хеҙмәткәре, тиҫтәләгән проекттар авторы Рита Өмөтбаева үҙенең күркәм юбилейын билдәләй.
Башҡортостан юлдаш телевидениеһының  ""Байыҡ"", ""Башҡорт йыры"", ""Ҡурай даны"", ""7 Егет"" һәм башҡа  проекттар, тапшырыуҙар авторы, журналист Рита Ришат ҡыҙы башҡорт мәҙәниәте, сәнғәте үҫешенә тос өлөш индергән шәхес.
Рита Ришат ҡыҙын матур байрамы менән ҡайнар ҡотлап иң изге теләктәребеҙҙе еткерәбеҙ! 
 ","
	Дүшәмбе, 07 август 2023",Яңылыҡтар,Na
https://kulturarb.ru/ba/news/bashҡortostanda-iң-yaҡshy-kitaphanasy-2023-respublika-konkursy-үtәsәk, Башҡортостанда «Иң яҡшы китапханасы - 2023» республика конкурсы үтәсәк ,Na,"

Конкурсты ойоштороу менән Башҡортостан Республикаһының Әхмәтзәки Вәлиди исемендәге Милли китапханаһы шөғөлләнә. Конкурста урта махсус профессиональ, юғары профессиональ белемгә эйә булған йәки профессиональ әҙерлек курстарын тамамлаған Башҡортостан Республикаһы муниципаль берәмектәренең дөйөм ҡулланыштағы китапханалары белгестәре ҡатнаша ала.
Конкурс материалдары өс номинация буйынса ҡабул ителә:
Иң яҡшы ауыл китапханасыһы.
Балалар һәм йәштәр менән эшләү буйынса иң яҡшы китапханасы.
Медиакиңлектә эшләү буйынса иң яҡшы китапханасы.
Еңеүселәр 12 000, 10 000 һәм 5000 һумлыҡ сертификаттар менән бүләкләнә.
Конкурс еңеүселәрен бүләкләү тантанаһы 2023 йылдың 31 октябренә тиклем үтәсәк. Тулыраҡ мәғлүмәт - конкурс положениеһында. Бәйләнеш өсөн телефон: 8 (347) 287-13-05.
 ","
	Йома, 28 июль 2023",Яңылыҡтар,Na
https://kulturarb.ru/ba/news/kinjә-aryҫlanovtyң-300-jyllyғyna-muzej-saralary-cikly-әҙerlәnә, Кинйә Арыҫлановтың 300 йыллығына музей саралары циклы әҙерләнә ,Na,"

Билдәле көрәшсе Е. Пугачевтың, башҡорт старшинаһы Кинйә Арыҫлановтың тыуыуына 300 йыл тулыу айҡанлы республика музейҙарында түңәрәк өҫтәлдәр, турнирҙар һәм конкурстар үткәрелә. Сараның төп өлөшө мәктәп һәм студенттар аудиторияһы иғтибарын йәлеп итеү өсөн сентябргә билдәләнгән.
Саралар Кинйә абыҙҙың тыуған төйәгендә лә, Башҡортостан Республикаһының Милли музейында ла ойошторола. Ошо көндәрҙә Башҡортостандың Милли музейы хеҙмәткәрҙәре Көйөргәҙе районына Кинйә Арыҫланов музейына барҙы. Сәфәр барышында Милли музей хеҙмәткәрҙәре экспонаттар менән танышты, шулай уҡ урындағы музей хеҙмәткәрҙәренә методик ярҙам күрһәтте.
 ","
	Йома, 28 июль 2023",Яңылыҡтар,Na
https://kulturarb.ru/ba/news/saҡmaғoshta-kejeҙ-үҙәge-asylғan, Саҡмағошта кейеҙ үҙәге асылған ,Na,"

Үҙәктең етәксеһе, шул уҡ ваҡытта Балалар сәнғәт мәктәбе уҡытыусыһы Нәфисә Ғил­метдинова һәм уның уҡыусылары кейеҙ­ҙән тыуҙырған матурлыҡҡа әллә күпме һоҡ­ла­нып ҡарап йөрөргә мөмкин. Тәбиғәт күре­нештәре, тарихи донъя, бөгөнгөбөҙ, хатта уйынсыҡтар, табынға ризыҡтарҙы ла улар шул тиклем оҫта итеп барлыҡҡа килтергән.
Нәфисә – Саҡмағош ҡыҙы. М. Аҡмулла исемендәге Башҡорт дәүләт педагогия университетының художество-графика факультетында уҡыған сағында кейеҙ эштәре менән мауыға башлай. Өфө районында Балалар ижады йорто ҡарамағындағы “Йәйғор” исемле студияла ошо өлкәлә ҙур тәжрибә туплай. Баш ҡалала эшләгәндә үк Милли музейҙа, “Урал” галереяһында , республика Хәрби дан музейында һәм башҡа урындарҙа үҙенең эштәре менән күргәҙмәләрҙә ҡатнаша.
Тыуған төйәге Саҡмағошта “Кейеҙ” үҙәген асыу ҙа уның күптәнге хыялы була. Тыуған еренә ҡайтҡас, уны тормошҡа ашырырға мөм­кинлек тыуа, был ниәтен район хаки­миәте лә хуплай. Саҡмағошҡа ҡайтыуына ике йыл тирәһе генә ваҡыт үтһә лә, әллә күпме эш башҡарырға өлгөргән.
Бында ике зал булдырылған. Тәүгеһендә – ҡунаҡтарҙы ҡаршы алыу бүлмәһе. Бында өҫтәлдәге милли ризыҡтар: бауырһаҡ, бәлеш – барыһы ла кейеҙҙән эшләнгән. Шулай уҡ стенаға ауыл тәбиғәтен, йорт йылыһын, матурлығын сағылдырған паннолар ҙа элен­гән. Орсоҡ әйләндереүсе ҡыҙ, һандыҡ һүрәт­ләнгән эштәрҙән ысынлап та йорт ҡото бөркөлә.
Кейеҙҙән тегелгән милли кейем дә иғти­барҙы йәлеп итмәй ҡалмай. Икенсе залда йолалар, тарих, легендалар ҙур өлөштө биләй.
 ","
	Йома, 28 июль 2023",Яңылыҡтар,Na
https://kulturarb.ru/ba/news/balalarҙy-multfilm-tөshөrөrgә-өjrәtәlәr, Балаларҙы мультфильм төшөрөргә өйрәтәләр ,Na,"


Сибайҙа «Ибраһимкидс» балалар анимация һәм ҡыҫҡа метражлы фильмдар медиастудияһы эшләй башланы, унда һәләтле балаларҙы бушлай компьютер, рәсем һәм пластилин йәнһүрәттәр төшөрөргә өйрәтәләр. Был хаҡта ҡала хакимиәте һылтанмаһына таянып Башҡортостан Республикаһы менән идара итеү үҙәгендә һөйләнеләр.
 Социаль яҡланмаған граждандарға ярҙам итеү үҙәге проекты «Ышаныс» президент мәҙәни башланғыстар фонды конкурсында еңгәндән һуң федераль ярҙам ала. Шулай уҡ тәжрибәле педагогтар бында актерлыҡ һәм ораторлыҡ оҫталығы дәрестәре бирә.




Дәрестәргә яҙылыу 8-964-957-22-77 телефоны буйынса алып барыла.



 ","
	Кесе йома, 27 июль 2023",Яңылыҡтар,Na
https://kulturarb.ru/ba/news/rәssamdyң-kartinalarynda-tyuғan-yaҡtyң-maturlyғy, Рәссамдың картиналарында - тыуған яҡтың матурлығы ,Na,"

Һамар өлкәһе башҡорттары йыйынында Сәлимкирәй Хажиевтың эштәре - тыуған еренең матурлығына дан йырлаған үҙенсәлекле рәссамдың күргәҙмәһе уҙҙы.
Ул оҙаҡ ваҡыт Себер яғында эшләгән, нефть сығарыу менән шөғөлләнгән, шул уҡ ваҡытта ижад иткән. Н.К. Крупская исемендәге дәүләт халыҡ сәнғәт университетын - бик күп рәссамдарға тормошҡа юл асҡан уҡыу йортон ситтән тороп тамамлаған.
Хаҡлы ялға сыҡҡас, тыуған яғына - Башҡортостандың Ҡырмыҫҡалы районына ҡайтҡан. Урындағы мәҙәниәт һарайында тәүге күргәҙмәһен ойошторған.
 ","
	Кесе йома, 27 июль 2023",Яңылыҡтар,Na
https://kulturarb.ru/ba/news/urman-һabantujyna-bashҡortostan-bashlyғy-granty," ""Урман һабантуйы""на — Башҡортостан Башлығы гранты ",Na,"

Киләһе 2024 йылда Баймаҡ районында ойошторолған «Урман һабантуйы» республика фестивале Башҡортостан Башлығы гранты булышлығында уҙасаҡ.
Башҡа яҡтарҙан килгәндәрҙең башҡорт мәҙәниәтенә, халыҡтың асылына төшөнөү мөмкинлеге буласаҡ: тирмәләр ҡуйып, йәйләү мөхите тыуҙырыласаҡ.
Фестивалдең төп маҡсаттарының береһе — башҡорт телен ҡулланыу даирәһен киңәйтеү. Байрамға килгәндәр төрлө кәрәк-яраҡтың башҡортса атамаһын өйрәнә аласаҡ.
Бында шулай уҡ башҡорт һабантуйында булған барлыҡ уйындарҙы, ярыштарҙы, йолаларҙы уҙғарыу ҡаралған.
 ","
	Кесе йома, 27 июль 2023",Яңылыҡтар,Na
https://kulturarb.ru/ba/news/bashҡortostandyң-tөp-jәshtәr-forumy-volga-bujy-federal-okrugynyң-jәshtәr-jyjyny-2023-iv-jәshtәr-forumy-үtәsәk, Башҡортостандың төп йәштәр форумы — Волга буйы федераль округының «Йәштәр йыйыны-2023» IV Йәштәр форумы үтәсәк ,Na,"

Форум Башҡортостан һәм Волга буйы федераль округы төбәктәре йәштәрен, Мәскәүҙә, Санкт-Петербургта, Һамар, Һарытау, Ырымбур, Ҡурған, Силәбе өлкәләрендә, Пермь крайында, Удмуртия Республикаһында, Татарстан Республикаһында уҡыған Башҡортостан йәштәрен, шулай уҡ йәштәр сәйәсәте органдары һәм учреждениелары вәкилдәрен берләштерәсәк. Эш түбәндәге йүнәлештәр буйынса алып барыла:
«Йәштәр сәйәсәте кадрҙары» — йәштәр сәйәсәте органдары һәм учреждениелары етәкселәре һәм белгестәре, йәштәр ойошмалары лидерҙары өсөн.
 Студенттарҙың беренсе республика туристик слеты — студенттарҙың туристик берләшмәләре вәкилдәре өсөн.
Эшләүсе йәштәрҙең «Бейеклектә» республика ижади фестивале — эшләүсе йәштәр, ижади йәштәр вәкилдәре, Башҡортостан Профсоюздар федерацияһы һәм Өфө Эшсе йәштәр советы ағзалары өсөн.
 «Атайсал» — Мәскәүҙә, Санкт-Петербургта, Һамар, Һарытау, Ырымбур, Ҡурған, Силәбе өлкәләрендә, Пермь крайында, Удмуртия Республикаһында, Татарстан Республикаһында уҡыған, Башҡортостан Республикаһынан сыҡҡан йәштәрҙең яҡташтар активистары өсөн.
Шулай уҡ форум сиктәрендә йәштәрҙең башланғыстарына грант ярҙамы нигеҙендә йәштәр эштәре буйынса федераль агентлыҡтың Бөтә Рәсәй йәштәр проекттары конкурсы, «Объектив» ҡыҫҡа метражлы йәштәр киноһы фестивале һәм «Этника» йәш дизайнерҙар конкурсы үтәсәк.
⚡11 авгусҡа тиклем теркәлергә өлгөрөгөҙ: https://vk.cc/cpwpt8
 ","
	Кесе йома, 27 июль 2023",Яңылыҡтар,Na
https://kulturarb.ru/ba/news/jylajyr-rajony-avtokluby-tamashasylarҙy-yaңy-koncert-programmaһy-menәn-ҡyuandyrҙy, Йылайыр районы автоклубы тамашасыларҙы яңы концерт программаһы менән ҡыуандырҙы ,Na,"

Йылайыр районының Сәлим ауылына күп функциялы күсмә мәҙәни үҙәк (автоклуб) барҙы. Матрай мәҙәниәт һәм ял үҙәгенең концерт бригадаһы тамашасылар өсөн йәйге күңел асыу программаһы әҙерләгән.
Хәтерегеҙгә төшөрәбеҙ, күп функциялы күсмә мәҙәни үҙәк (автоклуб) 2020 йылда бында «Мәҙәниәт» милли проекты сиктәрендә барлыҡҡа килде. Йыр коллективы һәм автоклуб солистары барыһын да үҙҙәренең музыкаль ижады менән ҡыуандырҙы һәм халыҡҡа билдәле музыкаль композицияларҙы башҡарып, йылылыҡ һәм яҡшы кәйеф бүләк итте. Тыуған яҡ, тормош һәм мөхәббәт тураһында йырҙар яңғыраны.
 ","
	Кесе йома, 27 июль 2023",Яңылыҡтар,Na
https://kulturarb.ru/ba/news/boraj-rajonynda-tanyp-su-bөtә-rәsәj-simpoziumy-tamamlandy, Борай районында «Танып-Су» бөтә Рәсәй симпозиумы тамамланды  ,Na,"

17-26 июлдә Борай районының Ваныш-Алпауыт ауылында III «Танып-Су» Бөтә Рәсәй этно-арт-симпозиумы үтте. Башҡортостандан, Татарстандан, Мәскәүҙән һәм Санкт-Петербургтан 23 рәссам 10 көн дауамында Тере Танып йылғаһы буйында йәшәгән халыҡтар мәҙәниәте, йолалары, тарихы менән танышты һәм картиналарын төшөрҙө. Уларҙың эштәрен «Танып - мәҙәниәттәр әйләнеше» күргәҙмәһе тәшкил итте.
Иҫегеҙгә төшөрәбеҙ, III «Танып-Су» Бөтә Рәсәй этно-арт-симпозиумы уҡытыусы һәм остаз йылына, Бәләкәй Ватандың файҙалы эштәре йылына арналған. 
 ","
	Кесе йома, 27 июль 2023",Яңылыҡтар,Na
https://kulturarb.ru/ba/news/bashҡort-aty-halyҡ-ara-festivalendә-halyҡ-kәseptәre-һәm-һөnәrҙәre-kүrgәҙmәһe-ojoshtorola, «Башҡорт аты» халыҡ-ара фестивалендә халыҡ кәсептәре һәм һөнәрҙәре күргәҙмәһе ойошторола ,Na,"

11-13 августа Баймаҡ районында үтәсәк «Башҡорт аты» халыҡ-ара фестивалендә «Оҫталар ҡалаһы» халыҡ кәсептәре һәм һөнәрҙәре күргәҙмәһе ойошторола. Башҡортостан Республикаһының 20-нән ашыу оҫтаһы сүкеп эшләнгән, эйәр-өпсөн, һунар әйберҙәре һәм хәрби кәрәк-яраҡтары, «Сергетыш» вальтрапының төрлө төрҙәре менән таныштыра.
Иҫегеҙгә төшөрәбеҙ, Башҡортостан Республикаһында «Башҡорт аты» фестивале икенсе тапҡыр уҙғарыла. Быйыл ул халыҡ-ара статусын алды. Проект Башҡортостан Республикаһында йылҡысылыҡ, ҡымыҙ эшләү һәм халыҡ кәсептәре традицияларын һаҡлауға һәм үҫтереүгә, башҡорт тоҡомло ат һанын үҫтереүгә һәм популярлаштырыуға йүнәлтелгән.
 ","
	Кесе йома, 27 июль 2023",Яңылыҡтар,Na
https://kulturarb.ru/ba/news/өfө-ҡalaһynyң-үҙәk-ҡala-kitaphanaһy-virtual-koncert-zaly-proektyn-dauam-itә, Өфө ҡалаһының үҙәк ҡала китапханаһы «Виртуаль концерт залы» проектын дауам итә ,Na,"

2023 йылдың 1 авгусында тамашасылар иғтибарына халыҡ артистары К. С. Станиславский һәм Вл. И. Немирович-Данченко исемендәге Мәскәү академия музыкаль театры «Конек-горбунок» спектаклендәге видеояҙмаларҙы тәҡдим итә.
Сығарылыш йылы - 1988. Иле - Рәсәй. Ваҡыты - 99 минут. Режиссёр - Дмитрий Брянцев.
Ролдәрҙә - Александр Зайцев, Владимир Кириллов, Маргарита Дроздова, Вячеслав Саркисов, Сергей Звягин, Леонид Вариченко, Алексей Поповченко.
 ","
	Кесе йома, 27 июль 2023",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-drama-teatry-vengriyala-halyҡ-ara-teatr-olimpiadaһynda-rәsәj-isemenәn-syғysh-yaһaj, Мәжит Ғафури исемендәге Башҡорт драма театры Венгрияла Халыҡ-ара театр олимпиадаһында Рәсәй исеменән сығыш яһай ,Na,"

 Октябрҙә театр коллективы Будапештта режиссер Айрат Абушахмановтың «Джут» спектаклен тәҡдим итә. Башҡорт драма театры спектакле - фестивалдең программаһына индерелгән берҙән-бер Рәсәй әҫәре. Рәсәйҙең Милли театрҙар ассоциацияһы Советында шундай ҡарар ҡабул ителде. Быйыл ГИТИС-ты тамамлаусылар һәм студент-дипломниктар сит илдә шулай уҡ 6 театр премьераһын тәҡдим итәсәк. Белоруссия, Әрмәнстан, Ҡаҙағстан һәм Үзбәкстан театрҙары тамашасылары «Пиковая дама» һәм «Белые ночи» классик бейеүҙәрен ҡараясаҡ.
Бындай гастролдәр - йәш режиссерҙар, рәссамдар, сценографтар, балетмейстерҙар өсөн үҙҙәре хаҡында белдереү мөмкинлеге, ә театрҙар өсөн - репертуарҙағы яңы спектакль.
 ","
	Кесе йома, 27 июль 2023",Яңылыҡтар,Na
https://kulturarb.ru/ba/news/shүlgәntash-muzej-kompleksynda-arheolog-niyaz-mәzhitovҡa-90-jyl-tulyuғa-arnalғan-kүsmә-kүrgәҙmә-eshlәj, «Шүлгәнташ» музей комплексында археолог Нияз Мәжитовҡа 90 йыл тулыуға арналған күсмә күргәҙмә эшләй ,Na,"

«Шүлгәнташ» музей комплексында «Мәжитов: беренсе булыу ауыр» күсмә күргәҙмәһе эшләй.  Археолог, академик, уҡытыусы һәм  йәмәғәт эшмәкәре Нияз Абдулхаҡ улы Мәжитовтың тыуыуына 90 йыл тулыуға арналған ул. Музейҙың конференциялар залында ҡуйылған презентация планшеттарында шәхестең Башҡортостан тарихында ғалимдың баһалап бөткөһөҙ роле күрһәтелгән.
Күргәҙмәне Өфө-II ҡаласығы археологик ҡаҙыу эштәре барышында алынған археологик артефакттар тулыландыра, уны өйрәнеүгә Нияз Абдулхаҡ улы үҙ ғүмеренең бер өлөшөн арнаны һәм ошоноң арҡаһында археологик мираҫтың уникаль объектын әлеге ваҡытҡа тиклем һаҡлап ҡалып булды, тип хәбәр итә Башҡортостан Республикаһы Милли музейының матбуғат хеҙмәте.
«Шүлгәнташ» комплексында күргәҙмә 1 авгусҡа тиклем эшләй.
 ","
	Кесе йома, 27 июль 2023",Яңылыҡтар,Na
https://kulturarb.ru/ba/news/bashҡortostandan-jәsh-modeler-ivolga-forumynyң-milli-kostyumdar-konkursynda-eңeү-yaulaғan, Башҡортостандан йәш модельер «iВолга» форумының милли костюмдар конкурсында еңеү яулаған ,Na,"

Һамар өлкәһендә «iВолга» Волга буйы федераль округы йәштәре форумы бара. Унда Башҡортостан делегацияһы әүҙем ҡатнаша. Республикабыҙ делегацияһы составында — 150 тирәһе ҡыҙ һәм егет, уларҙың күптәре форумда еңеү яуларға өлгөргән.
«Этника» стилләштерелгән милли костюм коллекциялары конкурсында Ҡояш Хисаметдинова — беренсе, ә «Героик эпос» халыҡ сәсәндәре конкурсында Луиза Думайская «Урал батыр»ҙы һөйләп өсөнсө урын яулаған.
 ","
	Шаршамбы, 26 июль 2023",Яңылыҡтар,Na
https://kulturarb.ru/ba/news/rәmil-jәnbәk-izhadyna-arnalғan-mөhәbbәttәn-belәm-tyuғanmyn-min-konkursy-iғlan-itelde," Рәмил Йәнбәк ижадына арналған “Мөхәббәттән, беләм, тыуғанмын мин...” конкурсы иғлан ителде  ",Na,"

Күренекле шағир, Башҡортостандың атҡаҙанған мәҙәниәт хеҙмәткәре, Шәһит Хоҙайбирҙин, Зәйнәб Биишева, Фәтих Кәрим исемендәге премиялар лауреаты Рәмил Йәнбәк башҡорт шиғриәте һәм матбуғаты тарихында яҡты эҙ ҡалдырған шәхес. 
Видеоконкурстың маҡсаты:Башҡорт теленә, башҡорт һүҙенә һәм шиғри һүҙ сәнғәтенә һөйөү тәрбиәләү;Рәмил Йәнбәктең ижадын мәңгеләштереү һәм халыҡҡа таратыу;Шиғыр һөйләүселәр араһында таланттарҙы асыҡлау.
Шарттары:Рәмил Йәнбәктең  бер шиғырын ятларға һәм тасуири уҡып видеоға төшөрөп, “Ағиҙел” журналының төркөмөнә “предложить новость” тигән урынға йәки 89177858098 номеры буйынса телеграмда ебәрергә кәрәк.
Ҡатнашыусыларҙың йәше сикләнмәй.Музыкаль йәһәттән биҙәлгән композицион сюжетлы видеоларға бер аҙ өҫтөнлөк бирелһә лә, төп шарт булып шиғырҙың йөрәген “аңлап”, тыңлаусы-уҡыусыға еткереү маһирлығы ҡала.
 ","
	Дүшәмбе, 24 июль 2023",Яңылыҡтар,Na
https://kulturarb.ru/ba/news/mәktәp-uҡyusylary-өsөn-mәҙәni-shәmbe-akciyaһy-үtkәrelә, Мәктәп уҡыусылары өсөн “Мәҙәни шәмбе” акцияһы үткәрелә ,Na,"

Рәсәй халыҡтарының йолаларын популярлаштырыуға бәйле йыл да үткәрелеп килгән “Мәҙәни шәмбе” акцияһы быйыл балаларҙың традицион уйындарына бағышлана.
Шаян уйындар һәр халыҡтың үҙенсәлекле мәҙәниәтендә урын алған, улар көндәлек тормоштоң айырылғыһыҙ өлөшө. Уйындар уйнап, балалар ваҡытын күңелле үткәреп кенә ҡалмай, ә ҡыйыулыҡҡа, таһыллыҡҡа ла өйрәнә.
24-30 июлдә балалар Рәсәйҙең төрлө төбәктәренең боронғо уйындары тураһында белә, шулай уҡ үҙҙәре лә ошо акцияға ҡушыла ала. Ҡатнашыр өсөн үҙең йәшәгән төбәктәге уйындар тураһында ролик төшөрөп, #игрыкдш хештегы ҡуйып, “Бәйләнештә” селтәрендәге шәхси сәхифәлә баҫтырырға кәрәк. Эксперттар уларҙың араһынан иң яҡшы утыҙын һайлап алып, улар ""Культурадляшкольников.РФ"" порталында баҫыласаҡ.
 ","
	Дүшәмбе, 24 июль 2023",Яңылыҡтар,Na
https://kulturarb.ru/ba/news/kүp-millәtle-rәsәj-bujlap-virtual-tur-ojoshtorola," ""Күп милләтле Рәсәй буйлап виртуаль тур"" ойошторола ",Na,"

""Милли мөнәсәбәттәр өлкәһендә ресурс үҙәге"" коммерцияға ҡарамаған автономиялы йәмғиәте Милләттәр буйынса федераль агентлыҡ ярҙамында һәм Рәсәй этнографик музейҙары ассоциацияһы менән берлектә 2023 йылдың 30 майынан 30 сентябренә тиклемге осорҙа Этномәҙәни күргәҙмә проекттарының II Бөтә Рәсәй конкурсына ғаризалар ҡабул итә.
Ул ""Күп милләтле Рәсәй буйлап виртуаль тур"" тип атала.
Конкурс халыҡ ижадын популярлаштырыуға, мәҙәни йолаларҙы, тарихи һәм мәҙәниәт ҡомартҡыларын һаҡлауға, этномәҙәни төрлөлөккә, Рәсәй Федерацияһы халыҡтарының һәм этник берләшмәләренең мәҙәни үҙаңына йүнәлтелгән этномәҙәни күргәҙмә проекттарына булышлыҡ итеү маҡсатында яңы ижади алымдар һәм виртуаль эш форматтарын индереү маҡсатында үткәрелә.
Тулыраҡ мәғлүмәтте түбәндәге һылтанма буйынса табып була: http://ресурсныйцентр-анр.рф/russian-federation/proje..
 ","
	Дүшәмбе, 24 июль 2023",Яңылыҡтар,Na
https://kulturarb.ru/ba/news/balalar-jәnһүrәteneң-dauamy-bulasaҡ, «Балалар» йәнһүрәтенең дауамы буласаҡ ,Na,"

«Балалар» йәнһүрәтенең яңы серияһы 2024 йылда Башҡортостан Республикаһы Башлығы гранттары фонды ярҙамында сыға.
«Балалар» - 1-5 йәшлек балаларға һәм уларҙың ата-әсәләренә тәғәйенләнгән биш сериянан торған белем биреү контенты форматында башҡорт телендәге йәнһүрәт. Шулай уҡ ул уҡытыуҙың милли йүнәлешле балалар баҡсалары һәм учреждениелары тәрбиәселәренә, башҡорт теле туған тел статусында уҡытылмаған башланғыс класс балаларына ла файҙалы.
Тәүге биш серия 2019 йылда Башҡортостан Башлығы грантына ярашлы эшләнгән, хәҙер иһә улар - егерме ете.
Йәнһүрәттә, аралашыуҙан тыш, йырҙар башҡарыла. Һәр серия айырым темаға арнала, мәҫәлән, балаларҙы лексика, фонетика, тел структураһы нигеҙҙәренә өйрәткәндәр бар.
Проекттың инициаторы һәм етәксеһе Рузилә Кинйәбулатова фекеренсә, әгәр һәр дүртенсе башҡорт был йәнһүрәтте ҡараһа, уны үҙенең балаһына күрһәтһә, башланғыс уңышҡа өлгәште тигән һүҙ.-------------------------------------
 ","
	Дүшәмбе, 24 июль 2023",Яңылыҡтар,Na
https://kulturarb.ru/ba/news/kino-tөshөrөүgә-50-million-һum, Кино төшөрөүгә — 50 миллион һум ,Na,"

Башҡортостан Республикаһының гранттар фонды, Радий Хәбировтың ҡарары буйынса, кинематография өлкәһендәге проекттарҙы ҡеүәтләү маҡсатында махсус конкурсҡа 50 миллион һум бүлде.
Конкурсҡа ғаризаны коммерция нигеҙендә дәүләт ойошмаһы булмаған, йәғни ойошманың составында дәүләт органдарының учредителдәре булмаған, иҡтисади эшмәкәрлеге ОКВЭД буйынса кинематографияға бәйләнгән һәм бер йыл элек теркәлгән ойошмалар яҙа ала.
Конкурста ҡатнашыу өсөн ғаризалар 2023 йылдың 1 авгусынан алып 1 сентябргә тиклем ҡабул ителә. Ҡағиҙәгә ярашлы, документтарҙан башҡа, ғаризаға фильмдың презентацияһын һәм сценарийын да индерергә кәрәк.
Грантглавы102.рф сайтында ғаризаны бирергә һәм конкурстың положениеһы менән ныҡлап танышырға кәрәк.
Еңеүселәр өсөн гранттың иң ҙур күләме 15 миллион һум тәшкил итә.
Ғаризалар түбәндәге 10 йүнәлеш буйынса ҡабул ителә:
1. Тарихи һәм мәҙәни хәтер (күренекле шәхестәргә, Башҡортостан һәм Рәсәйҙең тарихындағы мөһим мәҙәни һәм тарихи ваҡиғаларға, төп дәүләт байрамдары һәм иҫтәлекле даталарға бағышланған проекттар).
2. Балаларға – иң мөһим мәл тураһында (тәрбиәүи характерҙағы художестволы фильмдар).
3. Дуҫлыҡ республикаһы (милләт-ара һәм конфессия-ара мөнәсәбәттәрҙә мәҙәниәтте һаҡлауға ярҙам итеү тураһындағы проекттар).
4. Заманса мәҙәниәт коды (республиканың һәм уның халҡының заманса йәшәйешенә һәм уларҙың проблемаларына, уңыштарына арналған проекттар).
5. “Башҡортостан-2030” – республика киләсәктә (республиканың киләсәгенә һәм уның потенциаль үҫеш юлына арналған проекттар).
6. Әҙәби мираҫ (башҡорт әҙәбиәтен һәм драматургияһын экранға сығарыу, шулай уҡ республикалағы халыҡтарҙың әҙәбиәтен һәм драматургияһын яҡтыртыу).
7. Гражданлылыҡ (социаль проекттарҙы тормошҡа ашырғанда коммерция нигеҙендә булмаған ойошмаларҙың эшмәкәрлеген асыу, социаль үҙгәрештәр барышындағы лидерҙарҙың яҙмыштары тураһындағы проекттар).
8. Геройҙар заманы (ҡатмарлы экстремаль хәлдәр ваҡытында үҙҙәрен лайыҡлы һәм ыңғай күрһәткән кешеләр һәм илһөйәрлекте популярлаштыуға йүнәлтелгән проекттар).
9. “Атайсал” – изге эштәр (үҙҙәренең кесе Ватандарының үҫешенә ҙур өлөш индергән кешеләр, һәм республиканан ситтә йәшәп үҙҙәренең Тыуған ерен бар яҡлап та яҡлаған, ярҙам күрһәткән кешеләр тураһында проекттар).
10. Һинең тауышың (электораль мәҙәниәтте күтәреү йүнәлешендәге проекттар).
Конкурсҡа һөҙөмтәне декабрҙә сығарасаҡтар. Еңеүселәрҙең фильмдары 2024 йылдың 1 ғинуарынан төшөрөлә башлаясаҡ. Ҡыҫҡа метражлы фильмдар 2024 йылдың 31 авгусына төшөрөлөп бөтөргә тейеш, ә тулы метражлылар — 2026 йылдың 31 декабренә тиклем.
 ","
	Дүшәмбе, 24 июль 2023",Яңылыҡтар,Na
https://kulturarb.ru/ba/news/bashҡortostanda-bal-bajramy-үtte,  Башҡортостанда бал байрамы үтте ,Na,"

 Башҡортостандың Ғафури районында ""Бал байрамы"" республика фестивале -  бренд сараһы үтте. Райондың бөтә умартасылары ла ҡатнашты. Татлы ризыҡтар һатып алыусылар райондан ғына түгел, Өфөнән һәм Түбәнге Новгородтан да килгәйне.
Ҡыҙыҡлы оҫталыҡ дәрестәре тәҡдим ителде: тотош бүрәнәнән яһалған солоҡто соҡоп алыу, рамдар эшләү һәм балауыҙҙан һәм прополисты нығытыу, кәрәҙле балды асыу, шифалы крем эшләү һ.б.
Сағыу фотозона - бал ҡорто муляжы, декоратив етен, баллы сәскәләр - популяр урын булды. 
 ","
	Дүшәмбе, 24 июль 2023",Яңылыҡтар,Na
https://kulturarb.ru/ba/news/mәzhit-ғafuriҙyң-tyuғan-kөnөnә-arnalғan-flesh-mob-үtә,  Мәжит Ғафуриҙың тыуған көнөнә арналған флеш-моб үтә ,Na,"

 Мәжит Ғафуриға ""Башҡортостандың халыҡ шағиры"" исемен бирелеүҙең 100 йыллығы йылында (1923-2023) Мәжит Ғафури исемендәге Мәҙәниәт фонды 24 июлдән 1 авгусҡа тиклем Мәжит Ғафуриҙың тыуған көнөнә ҡарата флеш-моб иғлан итә.
1 августа - йомғаҡ яһау. Китапханалар, музейҙар, башҡа мәҙәниәт учреждениелары һәм Мәжит Ғафури ижадын һөйөүселәр ҡатнаша ала.
Шарттар: китапханаларға, музейҙарға, башҡа мәҙәниәт учреждениеларына Мәжит Ғафуриҙың китаптары һәм башҡа материалдар күргәҙмәһен ойошторорға, әҫәрҙән шиғыр йәки өҙөктө матур итеп уҡырға кәрәк. Башҡортостандың беренсе халыҡ шағирының ижадын һөйөүселәр Мәжит Ғафуриҙың китабы буйынса прозанан өҙөк йәки Мәжит Ғафуриға арналған шиғыр уҡый ала.
Иң яҡшы ҡатнашыусыларға бүләктәр - Мәжит Ғафуриҙың китаптары тапшырыла.
 ","
	Дүшәмбе, 24 июль 2023",Яңылыҡтар,Na
https://kulturarb.ru/ba/news/bashҡort-ҡurajy-nisek-vetnamdy-әsir-itkәn, Башҡорт ҡурайы нисек Вьетнамды әсир иткән? ,Na,"

«Российская газета» баҫмаһында «Башҡорт ҡурайы нисек Вьетнамды әсир иткән» тигән мәҡәлә сыҡты. Ысынлап та, Рәсәй-Вьетнам дуҫлығы йыллығын йомғаҡлау концертында Илнур Хәйруллин да ҡатнашҡайны.

— Ҡурайыбыҙҙы бөтөн донъя белергә тейеш. Ул — данлауға лайыҡлы музыка ҡоралы. Тарихтан белеүебеҙсә, күп милләтле Рәсәй дәүләтенә, уның көслө булыуына башҡорттар күп өлөш индергән. Шуға ла әлеге сарала илебеҙ делегацияһы составында ҡурайсы булыуына бик ҡыуандым, ғорурландым. Заманында Ишмулла Дилмөхәмәтов, Рәшиҙә Туйсина, Азат Айытҡолов донъя буйынса башҡорт сәнғәтен данланы, улар рәтенә инеүем менән бәхетлемен, — ти ҡурайсы.

 ","
	Йома, 21 июль 2023",Яңылыҡтар,Na
https://kulturarb.ru/ba/news/bashҡortostan-egete-ujna-garmun-viii-halyҡ-ara-televizion-festivalendә-ҡatnashty," Башҡортостан егете “Уйна, гармун!” VIII Халыҡ-ара телевизион фестивалендә ҡатнашты ",Na,"

Талантлы гармунсы, Асҡар балалар сәнғәт мәктәбе уҡытыусыһы Азат Атанғоловтың ижади тормошо тағы бер сағыу ваҡиғаға байыны.
10-16 июлдә ул Новосибирскиҙа Геннадий Заволокин исемендәге “Уйна, гармун!” VIII Халыҡ-ара телевизион фестивалендә ҡатнашты.
Рәсәйҙең иң оҫта гармунсыларының “алтын унау” исемлегенә ингән музыка оҫтаһы унда Башҡортостан исеменән бер үҙе сығыш яһап, милли көй-моңдарыбыҙҙы яңғыратты.
Азат Ханнан улының сығышы һәр ваҡыттағыса жюри тарафынан юғары баһаланып, лауреат исеме менән билдәләнде.
 ","
	Йома, 21 июль 2023",Яңылыҡтар,Na
https://kulturarb.ru/ba/news/bashҡortostan-respublikaһynyң-milli-muzejyna-auyrғazy-rajony-pensionerҙary-kilde, Башҡортостан Республикаһының Милли музейына Ауырғазы районы пенсионерҙары килде ,Na,"

 ""Башҡортостанда оҙон ғүмерлелек. Туризм"" проекты сиктәрендә Башҡортостан Республикаһының Ауырғазы районы пенсионерҙары Милли музейҙа булды. Башҡортостан Республикаһы Милли музейы хеҙмәткәрҙәре музейҙың экспозиция залдары буйлап экскурсиялар һәм «Халҡым моңо» мәҙәни-мәғариф музей сараһын ойошторҙо.
Мәҙәни-белем биреү музей сараһы сиктәрендә ғилми хеҙмәткәр Илдар Шәрипов милли музыка ҡоралдары - ҡурай, думбыра, ҡыл - ҡумыҙ, ятаған һәм XIX быуатта көнкүрешкә үтеп ингән Европа сығышлы музыка ҡоралдары (тальянка, мандолина, скрипка) менән таныштырҙы.
Шулай уҡ башҡорт милли музыка ҡоралы ҡурай яһау буйынса оҫталыҡ дәресе ойошторолдо. Музей ҡунаҡтары ҡурайҙа уйнау оҫталығы буйынса  кәңәштәр алды. Ҡунаҡтар башҡорт халыҡ көйҙәре менән ләззәтләнеп кенә ҡалманы, ә уларҙың барлыҡҡа килеү тарихын да белде .
 ","
	Йома, 21 июль 2023",Яңылыҡтар,Na
https://kulturarb.ru/ba/news/sverdlovsk-өlkәһendә-bashҡort-telen-jyrҙar-һәm-halyҡ-kөjҙәre-asha-өjrәnәsәktәr, Свердловск өлкәһендә башҡорт телен йырҙар һәм халыҡ көйҙәре аша өйрәнәсәктәр ,Na,"

“Йырлаусы һүҙ: башҡорт телен өйрәнеүҙең музыкаль дәрестәре "" проекты 2023 йылда  Башҡортостан Республикаһы Башлығы гранттары конкурсында еңеү яуланы.
Свердловск өлкәһендә 17 меңдән ашыу башҡорт йәшәй, улар һаны буйынса төбәктә йәшәгән дүртенсе халыҡ. Башҡорт мәҙәниәтен үҫтереүгә, Туған телен һәм йолаларын һаҡлауға Башҡортостан Республикаһы Һәм Свердловск өлкәһе Хөкүмәттәре, башҡорт милли-мәҙәни берләшмәләре яғынан айырыуса иғтибар бүленә.
Конкурсҡа бөтәһе 213 ғариза бирелгән, 34  еңеүсе. Рәсәйҙең 5 төбәгенән: Мәскәү, Пермь, Свердловск, Ҡурған һәм Силәбе өлкәләренән ҡатнаштылар.
 ","
	Шаршамбы, 19 июль 2023",Яңылыҡтар,Na
https://kulturarb.ru/ba/news/өfөlә-shaғir-irek-kinjәbulatovtyң-tyuyuyna-85-jyl-tulyuғa-arnalғan-kүrgәҙmә-asyldy, Өфөлә шағир Ирек Кинйәбулатовтың тыуыуына 85 йыл тулыуға арналған күргәҙмә асылды ,Na,"

М.Төхвәтшин исемендәге һуҡырҙар өсөн Республика махсус китапханаһы абонементы ҡунаҡтар һәм уҡыусылар иғтибарына башҡорт шағиры һәм яҙыусыһы, Рәсәй Федерацияһы һәм Башҡортостан Республикаһы Яҙыусылар Союзы ағзаһы, Башҡортостан Республикаһының Салауат Юлаев исемендәге Дәүләт премияһы лауреаты, Рәми Ғарипов, Сергей Чекмарев исемендәге әҙәби премиялар лауреаты Ирек Кинйәбулатовтың тыуыуына 85 йыл тулыуға арналған «Кешеләр, һеҙгә ашығам» китап күргәҙмәһен тәҡдим итә.
Ирек  Кинйәбулатов 1938 йылдың 15 июлендә Ҡырмыҫҡалы районы Абдулла ауылында тыуған. Урта мәктәпте тамамлағандан һуң Ҡара Диңгеҙ флотында хеҙмәт итә. 1961 йылдан 1966 йылға тиклем Башҡорт дәүләт университетында уҡый. «Совет Башкортостаны» гәзите редакцияһының махсус хәбәрсеһе, республика гәзит-журналдарының әҙәби хеҙмәткәре, “Китап” нәшриәтендә мөхәррир булып эшләй. 
 Ирек Кинйәбулатовтың «Ялан юлы» исемле тәүге шиғырҙар йыйынтығы 1970 йылда сыға.  Ул бер нисә китап авторы: «Мөхәббәт иртәһе», «Арғымаҡта», «Мин башҡорт», «Заман тауышы», «Аҡҡоштар бала сығара», «Тормош китабы» һәм башҡалар. РФ һәм БР Яҙыусылар Союзы ағзаһы.
Күргәҙмәлә махсус китапхана фондынан төрлө йылдарҙа нәшер ителгән әҫәрҙәр күрһәтелә.
 ","
	Шаршамбы, 19 июль 2023",Яңылыҡтар,Na
https://kulturarb.ru/ba/news/jәsh-yaҙyusylar-өsөn-asysh-әҙәbi-konkursy-iғlan-itelde, Йәш яҙыусылар өсөн «Асыш» әҙәби конкурсы иғлан ителде ,Na,"

2023 йылдың 1 июленән 30 октябренә тиклем «Асыш» йәш әҙәбиәтселәр конкурсына ғаризалар ҡабул ителә.
Башҡортостан Республикаһы Яҙыусылар союзы  «Шоңҡар» һәм «Толпар» республика йәштәр журналдары ҡатнашлығында «Проза» һәм «Шиғриәт» номинациялары буйынса 18 йәштән 40 йәшкә тиклемге йәш авторҙар өсөн «Асыш» конкурсын иғлан итә. Конкурс йәш таланттарҙы асыҡлау, башҡорт һәм татар әҙәбиәтен үҫтереү, туған телдәрҙе һаҡлау маҡсатында уҙғарыла.
Конкурсҡа  киң мәғлүмәт сараларында, интернетта баҫылмаған һәм башҡа конкурстарҙа ҡатнашмаған эштәр ҡабул ителә. Социаль селтәрҙәге шәхси аккаунтында, блогында йәки Youtube  каналында  һәм мәктәп гәзиттәрендә баҫылған эштәр өсөн генә ташлама яһарға мөмкин.
 ","
	Шаршамбы, 19 июль 2023",Яңылыҡтар,Na
https://kulturarb.ru/ba/news/mәskәүҙә-rәshit-hәbirovtyң-kүrgәҙmәһe-asyla, Мәскәүҙә Рәшит Хәбировтың күргәҙмәһе асыла ,Na,"

Бөгөн, 18 июлдә, Рәсәй художество академияһында Рәсәй Федерацияһының һәм Башҡортостан Республикаһының атҡаҙанған рәссамы, Рәсәй художество академияһының ағза-корреспонденты Рәшит Солтан улы Хәбировтың ижади күргәҙмәһе асыла.
Рәшит Хәбиров тәүгеләрҙән булып Башҡортостандың хәҙерге заман һынлы  сәнғәтенә башҡорт халҡының милли традицияларында тамырланған һыҙаттарҙы индерә. Үҙенең әҫәрҙәрендә ул үҙ халҡының күп быуатлыҡ мәҙәниәте традицияларын, академик мәктәп нигеҙҙәрен һәм Рәсәй реалистик сәнғәте принциптарын берләштерә.
Рәссам 1953 йылда Стәрлетамаҡта тыуған. Махсус белемде Мәскәү дәүләт художество институтының һынлы сәнғәт факультетында ала.  Өфөлә йәшәй һәм эшләй. Авторҙың әҫәрҙәре Нестеров исемендәге Башҡорт дәүләт художество музейы коллекцияларында, Башҡортостан Республикаһының Милли музейы, Башҡорт дәүләт опера һәм балет театры, шулай уҡ Рәсәй, Бөйөк Британия, Польша, Германия, Франция, Ҡытай һәм башҡа илдәрҙең шәхси йыйылмаларында һәм галереяларында һаҡлана.
 
 ","
	Шишәмбе, 18 июль 2023",Яңылыҡтар,Na
https://kulturarb.ru/ba/news/malayaҙ-auyly-muzejynda-kinjә-aryҫlanov-һәm-salauat-yulaev-pugachevtyң-bashҡort-polkovniktary-isemle-tүңәrәk-өҫtәl-ojoshtoroldo," Малаяҙ ауылы музейында ""Кинйә Арыҫланов һәм Салауат Юлаев - Пугачевтың башҡорт полковниктары"" исемле түңәрәк өҫтәл ойошторолдо ",Na,"

Башҡорт старшинаһы, 1773 - 1775 йылдарҙағы Пугачев хәрәкәте етәкселәренең береһе Кинйә Арыҫлановтың (Кинйә Абыҙ) тыуыуына 300 йыл айҡанлы республика музейҙарында төрлө саралар үтте.
 Малаяҙ ауылында Салауат Юлаев музейында ""Кинйә Арыҫланов һәм Салауат Юлаев - Пугачевтың башҡорт полковниктары"" исемле түңәрәк өҫтәл ойошторолдо. Ул шулай уҡ Рәсәйҙә иғлан ителгән Уҡытыусы һәм остаз йылына ла бағышланды.
Сарала тарихсылар, журналистар, музей белгестәре, йәмәғәт ойошмалары вәкилдәре, төбәкте өйрәнеүселәр һәм тарих менән ҡыҙыҡһыныусылар ҡатнашты. Түңәрәк өҫтәлдә ҡатнашыусыларҙы Салауат районы хакимиәте башлығының социаль мәсьәләләр, хоҡуҡи һәм кадрҙар сәйәсәте буйынса урынбаҫары Айгиз Әхмәтйәнов тәбрикләне.
Алдағы йылда Салауат Юлаевтың 270 йыл тулыу айҡанлы уның исемен йөрөткән музейҙа реэкспозиция эштәре үткәреү ҡаралған. Был йәһәттән сарала ҡатнашыусы тарих фәндәре кандидаты, Өфө технологиялар һәм фән университеты кафедраһы мөдире Рәмил Рәхимов үҙенең фекерен белдерҙе. ""Буласаҡ күргәҙмә тарих менән генә сикләнергә түгел, шулай уҡ бөгөнгө көндө лә үҙ эсенә алырға тейеш. Унда бөгөнгө көндә махсус хәрби операцияла ҡатнашыусы Салауат Юлаев батальоны, ""Салауат Юлаев"" хоккей клубы хаҡында ла музей экспозицияларында һүҙ барырға тейеш"", - тине.
Башҡортостан Республикаһы Милли музейы директоры урынбаҫары Азамат Аҡъюлов Кинйә Арыҫлановҡа бағышланған сығышында Кинйәнең тырышлығы менән ябай казак болаһы Бөтә Рәсәй крәҫтиәндәр хәрәкәтенә әүрелә, тип билдәләп үтте.
Сарала ҡатнашыусы һәр кем түңәрәк өҫтәлдә билдәләнгән темалар буйынса йөкмәткеле, тос фекерле һәм киң мәғлүмәтле докладтар менән сығыш яһаны. Салауат Юлаевтың көрәштәштәре хаҡында, батыр тураһындағы фольклор материалдар йыйыу эше барышы тураһында, Эстон Республикаһының Палдиски ҡалаһына булған сәфәр һәм башҡа күп темалар яҡтыртылы докладтарҙа. Ғөмүмән, түңәрәк өҫтәлдә бик әһәмиәтле һәм ҡыҙыҡлы темалар хаҡында һүҙ барҙы. Сараны урындағы хакимиәт, музей хеҙмәткәрҙәре юғары кимәлдә әҙерләп үткәрҙе.
 ","
	Дүшәмбе, 17 июль 2023",Яңылыҡтар,Na
https://kulturarb.ru/ba/news/ҡosh-yuly-balalar-konkursy-eңeүselәre-kemdәr,  «Ҡош Юлы. Балалар»  конкурсы еңеүселәре кемдәр? ,Na,"

Ейәнсура районында «Ҡош юлы» республика конкурсы барышында «Ҡош Юлы. Балалар» балалар конкурсы уҙҙы. Байрамда район хакимиәте башлығы Дәмин Юланов, мәғариф министры урынбаҫары Әлфиә Ғәлиева, проектҡа нигеҙ һалыусы Азамат Юлдашбаев һәм конкурстың режиссеры Минзәлә Яхина ҡатнашты.
Автор йырҙары башҡарылған конкурс юғары кимәлдә үтте, ти ойоштороусылар. Балалар алдында билдәле бардтар, проектты ойоштороусылар, авторҙар һәм башҡарыусылар Илгиз Муллағәләмов, Тимур Ямалов һәм Заһир Ишкинин сығыш яһаны. Йыр-моң бәйгеһендә 11 йәш бард ҡатнашты. Конкурста беренсе урынды Өфөнән Наилә Атнағолова яуланы, икенсе урынды – Өфөнән Тимерхан Кәбиров, өсөнсө урынды Ейәнсура районынан Ильяс Шәйәхмәтов алды.
 ","
	Дүшәмбе, 17 июль 2023",Яңылыҡтар,Na
https://kulturarb.ru/ba/news/bashҡortostanda-mәҙәniәt-uchrezhdenielaryna-akademiya-isemen-bireү-turaһynda-polozhenie-raҫlandy, Башҡортостанда мәҙәниәт учреждениеларына академия исемен биреү тураһында положение раҫланды ,Na,"

Башҡортостанда мәҙәниәт учреждениеларына академия исемен биреү тураһында яңы положение раҫланды. Республика премьер-министры Андрей Назаров ҡул ҡуйған документ хоҡуҡи мәғлүмәт порталында баҫылған.
Яңы статус алыу өсөн мәҙәниәт учреждениеһы 25 йылдан ашыу эшләргә, штатта 120-нән күберәк кеше, уларҙың 65% юғары белемле булырға тейеш. Шулай уҡ исемгә дәғүә итеүсе учреждение халыҡ-ара, Рәсәй һәм республика форумдарында, фестивалдәрендә, конкурстарында, концерт эшмәкәрлегенә һәм театр сәнғәтенә булышлыҡ итеү буйынса федераль программаларҙа ҡатнашырға, төрлө кимәлдәге конкурстар һәм фестивалдәр үткәрергә, Рәсәй ҡалалары буйлап гастролдәргә сығырға, интернетта үҙҙәренең концерттарын һәм спектаклдәрен күрһәтергә, киң мәғлүмәт сараларының көн тәртибендә булырға тейеш.
Был исем мөҙҙәтһеҙ бирелә.
 ","
	Дүшәмбе, 17 июль 2023",Яңылыҡтар,Na
https://kulturarb.ru/ba/news/bashҡortostan-balalary-daғstan-ministry-menәn-osrashty, Башҡортостан балалары Дағстан министры менән осрашты  ,Na,"

Дағстандың милли сәйәсәт һәм дин эштәре буйынса министры Башҡортостан Республикаһынан әҙәби конкурс еңеүселәре менән осрашты. 
Хәтерегеҙгә төшөрәбеҙ, 28 майҙа Өфөлә «Рәсүлев Ғамзатов тураһында һүҙ» республика әҙәби конкурсы еңеүселәрен ҡотланылар. Һәләтле уҡыусылар  лайыҡлы сығыш яһаны, үҙҙәренең әҫәрҙәрен абруйлы жюриға тәҡдим итте. Конкурс ике этапта үтте. Беренсе этапта ҡатнашыусылар эссе ебәрергә тейеш ине, ә икенсе этапҡа үткән балалар Рәсүл Ғамзатовтың шиғырын уҡый белеүҙә ярышты. Конкурс йомғаҡтары буйынса 12 еңеүсе һайлап алынды, улар конкурстың төп бүләген - Дағстанда Рәсүл Ғамзатов исемендәге йәйге һауыҡтырыу лагерына юллама алды.
Һәм бына бөгөн Энрик Мөслимовтың саҡырыуы буйынса, Башҡортостан Республикаһының Халыҡтар дуҫлығы йорто методисы Ғәзимә Иштуғанова оҙатыуында улар Дағстандың Мәҙәниәт министрлығында ҡунаҡта.
 ","
	Шишәмбе, 11 июль 2023",Яңылыҡтар,Na
https://kulturarb.ru/ba/news/bashdram-aktery-ruslan-hajsarov-dokumental-filmda-tөshәsәk, Башдрам актеры Руслан Хайсаров документаль фильмда төшәсәк ,Na,"

 Мәжит Ғафури исемендәге Башҡорт дәүләт академия драма театры актеры, Башҡортостандың атҡаҙанған артисы Руслан Хайсаров яңы документаль фильмда төшөүгә саҡырылған.
Документаль фильмдың исеме ""Тарих селтәре"".
Уны бөгөнгө көндә Мәскәү ҡалаһында йәшәп ижад итеүсе документаль фильмдар режиссеры Гөлназ Ғәлимуллина төшөрә.
Эстәлеге буйынса фильм милли кейемдәр, милли кейем мәғәнәһе, реконструкторҙар хаҡында буласаҡ.
Эшкә талымһыҙ, талантлы, һөнәрендә исеме танылған актер менән бер нисә кадр эшләнгән дә инде.
 ","
	Дүшәмбе, 10 июль 2023",Яңылыҡтар,Na
https://kulturarb.ru/ba/news/әkiәt-kitaby-spektakle-tamashasy-hөkөmөnә-tapshyryldy, “Әкиәт китабы” спектакле тамашасы хөкөмөнә тапшырылды ,Na,"

Донъяла әкиәтһеҙ халыҡ булмағандай, әкиәт ишетмәй үҫкән кеше лә юҡ. Әкиәттәрҙә халыҡтың үткән замандарҙағы тормош-көнкүреш үҙенсәлектәре, көрәше, матур киләсәккә ынтылыштары, ҡанатлы хыялдары сағылған.
 Сибай концерт-театр берекмәһендә “Сулпан” балалар театры әҙерләгән “Әкиәт китабы” спектакле тамашасы хөкөмөнә тапшырылды.
Башҡорт, татар, ҡытай, рус әкиәттәренә таянып ҡуйылған спектакль, артистарҙың йәнле уйыны бер кемде лә битараф ҡалдырманы. Заманса технологиялар менән биҙәлгән, матур костюмдар, иҫ киткес сағыу декорациялар, үҙенсәлекле музыка һәм бейеүҙәр барыһы ла бер бөтөн булып күренеп, бик йылы ҡабул ителде.
“Берҙәм Рәсәй” партияһының “Кесе Ватан мәҙәниәте” - ""Театр - балаларға"" проекты сиктәрендә әҙерләнгән спектакль өҫтөндә Өфө ҡалаһынан саҡырылған ижади төркөм эшләне: авторы— Динара Ҡәйүмова, ҡуйыусы режиссеры— Фирғәт Ғарипов, композиторы— Вәсил Ғафаров, хореографы — Александр Родионов, рәссамы— Рөстәм Баймөхәмәтовтар.
 ","
	Дүшәмбе, 10 июль 2023",Яңылыҡтар,Na
https://kulturarb.ru/ba/news/bashҡortostan-oҫtalary-altyn-majҙan-abhaziya-halyҡ-ara-inklyuziv-milli-mәҙәniәttәr-festivalendә-ҡatnasha, Башҡортостан оҫталары «Алтын майҙан - Абхазия» халыҡ-ара инклюзив милли мәҙәниәттәр фестивалендә ҡатнаша ,Na,"

 Ошо көндәрҙә Абхазия Республикаһының Сухум ҡалаһында «Алтын майҙан - Абхазия» Халыҡ-ара милли мәҙәниәттәр инклюзив фестивале үтә. Инклюзив ижади лаборатория эшмәкәрлеге сиктәрендә унда Республика халыҡ ижады үҙәгенең «Селтәр» башҡорт халыҡ костюмы халыҡ студияһы (хәҙер - «Атайсал» мәҙәни үҙәге) ла ҡатнаша.
«Аламыс», «Алтын майҙан - Абхазия» этноконкурсындағы студия ағзалары «Кәкүк сәйе» бейеүен, «Бер ҡартлыҡта, бер йәшлектә» фольклор-этнографик бейеүен, «Бала ҡарға» бейеү спектаклен күрһәтә. Бынан тыш, һабантуйҙа, Гала-концертта, РФ Ҡораллы Көстәренең хәрби базаһында хәйриә концертында сығыш яһаясаҡтар. Биҙәү-ҡулланма сәнғәте һәм һөнәрселәр күргәҙмәһендә селтәрҙе боронғо башҡорт костюмдары һәм аксессуарҙар менән таныштырыу күҙаллана. Улар «Киске уйын» программаһына башҡорт халыҡ уйындарын һәм башҡорт бейеүҙәре буйынса оҫталыҡ дәресен индерҙе.
 ","
	Йома, 07 июль 2023",Яңылыҡтар,Na
https://kulturarb.ru/ba/news/өfөlә-boronғo-ural-legendalary-simfonik-sagaһynyң-premeraһy-үtte, Өфөлә «Боронғо Урал легендалары» симфоник сагаһының премьераһы үтте  ,Na,"

Башҡортостан Милли симфоник оркестрының I йәйге фестивале республика Милли симфоник оркестрының баш дирижеры Дмитрий Крюков ойошторған «Боронғо Урал легендалары» симфоник сагаһының премьераһы менән билдәләнде.
 I Йәйге фестивалдең өсөнсө кисе репертуары тулыһынса халыҡ көйҙәренән сыҡҡан популяр классик әҫәрҙәргә арналды: Морис Равельдың «Болеро», Александр Бородиндың «Половецские пляски», Артуро Маркестың «Дансон N 2», Хөсәйен Әхмәтов - Дмитрий Крюковтың «Урал Батыр» һәм Дмитрий Крюковтың «Боронғо Урал легендалары» симфоник сатира премьераһы..

- Биш башҡорт көйөн синтезлау һәм уларҙы симфоник музыка аша сағылдырыу идеяһы менән илһамландым, һәм егерме минутлыҡ каприччио формаһында ошо әҫәрҙе ижад итеүгә тотондом. Мин уны “Боронғо Урал легендаһы” тип атаным һәм был бары тик мин йыйған ҙур материалдың бер өлөшө генә, - тине Башҡортостан Милли симфоник оркестрының баш дирижеры Дмитрий Крюков.

Ул үткән быуаттағы башҡорт композиторҙарының әҫәрҙәренә иғтибарҙы арттырыу хәҙерге йәмғиәттең мәҙәниәтен күтәреүгә булышлыҡ итә, тип һыҙыҡ өҫтөнә ала.
 ","
	Йома, 07 июль 2023",Яңылыҡтар,Na
https://kulturarb.ru/ba/news/bashҡortostan-delegaciyaһy-ҡazanda-ғүmer-aғasy-etno-mәҙәni-bashҡort-bajramynda-ҡatnashty, Башҡортостан делегацияһы Ҡазанда «Ғүмер ағасы» этно-мәҙәни башҡорт байрамында ҡатнашты ,Na,"

 Ҡазан ҡалаһында «Ғүмер ағасы» проектының мәғрифәтселек саралары циклы сиктәрендә башҡорт мәҙәниәте байрамы уҙҙы. Был көндә «Традицион костюм һәм уның элементтары», «Биҙәү-ҡулланма сәнғәте», «Музыкаль инструменттар» һәм башҡа майҙансыҡтар эшләне. Башҡортостандың атҡаҙанған мәҙәниәт хеҙмәткәре, Ш.Бабич исемендәге дәүләт премияһы һәм М. Мортазин исемендәге премия лауреаты, билдәле фольклорсы, бейеүсе Рәис Низаметдинов милли башҡорт музыка ҡоралдарында - ҡурайҙа һәм ҡумыҙҙа уйнау буйынса оҫталыҡ дәрестәре үткәрҙе.
Ләйсән Ғилманова  кейеҙҙән әйберҙәр эшләү нигеҙҙәрен, сигеү менән ҡыҙыҡһынғандар өсөн оҫтабикә Римма Ҡыҙрасова техниканың төп төрҙәрен күрһәтте. Башҡорт кейемендәге реконструктор, «Тамға» халыҡ-ара конкурсы лауреаты, Республика халыҡ ижады үҙәгенең «Урал» этноүҙәге белгесе Хәмдиә Дәүләтова башҡорттарҙың төрлө  аксессуарҙарының күргәҙмәһен тәҡдим итте һәм ҡунаҡтарға улар хаҡында һөйләне. 
 ","
	Йома, 07 июль 2023",Яңылыҡтар,Na
https://kulturarb.ru/ba/news/tradicion-sport-tөrҙәre-bashҡort-uҡsylary-sәnғәte-kүrgәҙmәһe-asyldy, «Традицион спорт төрҙәре. Башҡорт уҡсылары сәнғәте» күргәҙмәһе асылды  ,Na,"

Мәкәрим Хөсәйен улы Төхвәтшин исемендәге һуҡырҙар өсөн Башҡортостан республика махсус китапханаһының  тифлобаҫма бүлегендә «Традицион спорт төрҙәре. Башҡорт уҡсылары сәнғәте» пособиеһы баҫылды. Был баҫма ҙурайтылған Брайль рельефлы-нөктәле шрифты менән нәшер ителде. Рельеф графикаһында башҡорт уғы һәм уҡсы күрһәтелгән. 

- Уҡ - иң боронғо ҡорал төрҙәренең береһе. Башҡорттарҙа борондан ат сабыштары, билбау көрәше һәм уҡ атыу - ысын ирҙәр өсөн лайыҡлы шөғөл була. Ә бөгөн уҡтан атыу  - мауыҡтырғыс спорт төрө, азарт, маһирлыҡ һәм етеҙлек. Был баҫма ошо милли спорт төрөнә  арналған, - тип аңлатма бирҙеләр китапханала.

 ","
	Шаршамбы, 05 июль 2023",Яңылыҡтар,Na
https://kulturarb.ru/ba/news/rәsәj-һәm-belarus-rәssamdary-өfөlә-at-ile-kүrgәҙmәһendә-at-obrazdaryn-tәҡdim-itte, Рәсәй һәм Беларусь рәссамдары Өфөлә «Ат иле» күргәҙмәһендә ат образдарын тәҡдим итте ,Na,"

Башҡортостан, Мәскәү, Санкт-Петербург, Саха (Яҡут) Республикаһы, Хакасия, Алтай һәм Беларусь Республикаһы оҫталарының ун биш эше Башҡортостан Республикаһы Милли музейының 160 йыллығына арналған күргәҙмәлә урын алды. Экспозиция «Ат иле» I төбәк-ара ижади проектын тормошҡа ашырыу сиктәрендә үткәрелә, ә күргәҙмәне асыусы төп экспонат - «Аҡбуҙат» башҡорт халыҡ эпосында йырланған ҡанатлы ат скульптураһы.
«Ат иле» йомғаҡлау күргәҙмәһенең нигеҙе - һынлы сәнғәттә, графикала, автор һәм биҙәү-ҡулланма техникаһында ат образын художестволы интерпретациялау.
Башҡорттарҙың көнкүрешендә һәм тормошонда аттың роле, уның Башҡортостандың мәҙәни коды менән тығыҙ үрелеп барыуы хаҡында БР Милли музейы директоры урынбаҫары Таһир Фәттәхов һөйләне.

 - Башҡорт өсөн ат - дуҫ, фекерҙәш, яугир, тыныс тормошта ла, хәрби бурысты үтәгәндә лә даими юлдаш.  Йырҙарҙа, ҡобайырҙарҙа, легендаларҙа һәм эпостарҙа йылҡы образы юҡҡа ғына йырланмай. Күргәҙмә бай, сағыу килеп сыҡҡан һәм бының өсөн проектта ҡатнашҡан рәссамдарға рәхмәт әйткем килә, - тине Таһир Булат улы. 

 ","
	Шаршамбы, 05 июль 2023",Яңылыҡтар,Na
https://kulturarb.ru/ba/news/astana-өfө-duҫlyҡ-traektoriyaһy-telekүpere-siktәrendә-halyҡ-ara-balalar-һүrәttәre-konkursy-eңeүselәren-bүlәklәү-tantanaһy-үtte, «Астана-Өфө: дуҫлыҡ траекторияһы» телекүпере сиктәрендә Халыҡ-ара балалар һүрәттәре конкурсы еңеүселәрен бүләкләү тантанаһы үтте ,Na,"

  Әхмәтзәки Вәлиди исемендәге Милли китапханала «Ҡаҙағстан Республикаһы - Башҡортостан балалары күҙлегенән» һәм «Ҡаҙағстан балалары күҙлегенән Башҡортостан Республикаһы» халыҡ-ара балалар һүрәттәре конкурстары еңеүселәрен бүләкләү тантанаһы уҙҙы. Тантана «Астана-Өфө: дуҫлыҡ траекторияһы» телекүпере сиктәрендә үтте. Башҡортостан Республикаһының ЮНЕСКО эштәре буйынса комитетының башҡарма директоры Элина Ғатауллина «Ҡаҙағстан Республикаһы - Ҡаҙағстан балалары күҙлегенән» һәм «Ҡаҙағстан Республикаһы - Башҡортостан балалары күҙлегенән» халыҡ-ара балалар һүрәттәре конкурстарын атаны һәм уларҙың барлыҡҡа килеү тарихы хаҡында һөйләне.
Ҡаҙағстан Республикаһы Беренсе Президенты китапханаларының һәм Башҡортостан Республикаһының ЮНЕСКО эштәре буйынса комитетының берлектәге проекты Астана ҡалаһының Балалар художество мәктәп-клубы ярҙамында 15 апрелдән 15 июнгә тиклем барҙы һәм Ҡаҙағстан Республикаһының баш ҡалаһы көнөнә һәм Башҡортостан Республикаһы көнөнә арналды. Тантана ике республикала ла тура эфирҙа ойошторолдо, тантанала еңеүселәр үҙҙәре, уларҙың ата-әсәләре һәм ойоштороусылар ҡатнашты. Конкурстарҙа ике йәш категорияһы: 7-9 һәм 10-12 йәшлек балалар ҡатнашты. Йәш Ҡаҙағстандар 192 эш ебәргән, Башҡортостандан 71 эш тәҡдим ителгән, уларҙа егеттәр Ҡаҙағстан һәм Башҡортостандың иҫтәлекле урындарын, йолаларын һәм фольклорын сағылдырған.
 ","
	Шаршамбы, 05 июль 2023",Яңылыҡтар,Na
https://kulturarb.ru/ba/news/nuriman-rajonynyң-sigelgәn-kartaһynda-halyҡtar-berҙәmlege-saғyldyrylғan, Нуриман районының сигелгән картаһында халыҡтар берҙәмлеге сағылдырылған ,Na,"

 Башҡортостан картаһын сығарған оҫтабикәләр хаҡында мәҡәләләр циклын дауам итеп, бөгөн Нуриман районынан уҡытыусы Людмила Матюшина хаҡында һөйләйбеҙ.
 - Картала халыҡтар араһында берҙәмлекте, тыныслыҡты һәм татыулыҡты күрһәтергә теләнек, - ти Нуриман районы картаһын сиккән Людмила Матюшина. 
Ҡул эше оҫталары өсөн картаның эскизын райондың мәҙәниәт бүлеге рәссамы Зөлфиә Ғөбәйҙуллина төшөргән. Паннола муниципалитет биләмәһендә йәшәүсе милләттәрҙең иң ҙур локаль төркөмдәренең орнамент мотивтары урын алған.
 ","
	Шаршамбы, 05 июль 2023",Яңылыҡтар,Na
https://kulturarb.ru/ba/news/ejәnsura-rajonynda-ҡosh-yuly-2023-bard-festivale-үtә, Ейәнсура районында «Ҡош юлы - 2023» бард фестивале үтә ,Na,"

 ""Ҡош юлы"" республика автор йыры фестивале 7-9 июлдә Ейәнсура районында уҙғарыла.
Быйыл фестиваль  композитор, баянсы, аранжировкалаусы, Башҡортостандың атҡаҙанған сәнғәт эшмәкәре Илшат Яхиндың яҡты иҫтәлегенә арнала.
Фестиваль йыл һайын республиканың төрлө мөйөштәренән, яҡын төбәктәрҙән, Мәскәүҙән һәм Санкт-Петербургтан йөҙләгән бард йыры авторҙарын йыя. Гитара, барабан, скрипка, баян, усаҡтарҙан төтөн, күркәм Ейәнсура тәбиғәте, палаткалағы төштәр, йондоҙҙар моңо һәм ижад, ижад...
Был иң яҡшы ял һәм көс өҫтәү сараһы. Усаҡ янында гитара көйҙәре аҫтында осрашырға саҡырабыҙ!  Ошо иҫ киткес текә музыка, ижад һәм фантазия байрамында һәр берегеҙ ҡатнаша аласаҡ!
 ","
	Шаршамбы, 05 июль 2023",Яңылыҡтар,Na
https://kulturarb.ru/ba/news/ғәrәp-һәm-bashҡort-mәҡәldәrendә-ҡatyn-ҡyҙ-obrazy-turaһynda-kitap-syҡty, Ғәрәп һәм башҡорт мәҡәлдәрендә ҡатын-ҡыҙ образы тураһында китап сыҡты ,Na,"

 Ғалим-тикшеренеүсе, ғәрәп теле белгесе Аэлита Миниянова Милли китапханала үҙенең «Ғәрәп һәм башҡорт мәҡәлдәрендә ҡатын-ҡыҙ образы» китабының исем туйын үткәрҙе. Китаптың исем туйында М. Аҡмулла исемендәге Башҡорт дәүләт педагогия университеты ғалимдары, башҡорт теле һәм әҙәбиәте уҡытыусыһы, филология фәндәре кандидаты Айтуған Ҡоланчин, Башҡорт фольклоры үҙәге вәкилдәре - Үҙәк етәксеһе, филология фәндәре докторы Розалия Солтангәрәева, Үҙәктең өлкән ғилми хеҙмәткәре Шәүрә Шәкүрова, Рәсәй Фәндәр академияһы Өфө федераль тикшеренеү үҙәгенең Тарих, тел һәм әҙәбиәт институтындағы көнсығыш ҡулъяҙмалары бүлеге вәкилдәре: бүлек мөдире Гөлнара Абдрафиҡова, өлкән ғилми хеҙмәткәр, тарих фәндәре кандидаты Әхәт Сәлихов, Бөтә донъя башҡорттары ҡоролтайы рәйесе, тарих фәндәре кандидаты Юлдаш Йосопов ҡатнашты.
Яңы баҫма мәҡәлдәрҙә сағылдырылған ғәрәп һәм башҡорт мәҙәниәтендә ҡатын-ҡыҙ образын яҡтыртырта

. - Ғәрәп телендә сыҡҡан был китап телде һәм әҙәбиәтте өйрәнеүселәр, культурологтар һәм фольклорсылар өсөн тәғәйенләнгән. Ул Иорданияла таратыласаҡ. Бында, Башҡортостанда, китап берҙән-бер данала. Милли китапхана директоры Азат Ибраһимов һүҙҙәренсә, китаптың донъя күреүе - мөһим ваҡиға, шуға күрә уның презентацияһын үткәрергә булдыҡ. Берҙән, ул ғәрәп телендә рус телле тикшеренеүсе яҙған икенсе китап, икенсенән, ғәрәп телендә башҡорттар тураһында китаптар юҡ. Хатта интернет киңлектәрендә «башҡорт» тигән һүҙ эҙләгәндә лә бер ниндәй ҙә мәғлүмәт табылманы, - тип һөйләй тикшеренеү авторы.

 ","
	Шаршамбы, 05 июль 2023",Яңылыҡтар,Na
https://kulturarb.ru/ba/news/yaҙyusy-ғayan-loҡmanovtyң-tyuyuyna-100-jyl, Яҙыусы Ғаян Лоҡмановтың тыуыуына - 100 йыл ,Na,"

Лоҡманов Ғаян Лоғоман улы (30 июнь 1923 йыл — 19 октябрь 1988 йыл) — Бөйөк Ватан һуғышында ҡатнашҡан башҡорт яҙыусыһы. 
Ғаян Лоғоман улы Лоҡманов (Лоғоманов) 1923 йылдың 30 июнендә Башҡорт АССР-ының Бөрө кантоны Яугилде ауылында крәҫтиән ғаиләһендә тыуған. Ауыл мәктәбендә, аҙаҡтан Бөрө педагогия училищеһендә уҡый.
Уны 1942 йылда тамамлағас, Ҡыҙыл Армия сафына алына. Артиллеристар әҙерләүсе хәрби училищенән һуң фронтҡа китә. Фашист илбаҫарҙарына ҡаршы ҡаты һуғыштарҙа ул топографик разведка взводы командиры вазифаһында ҡатнаша, күрһәткән батырлыҡтары өсөн орден һәм миҙалдар менән наградлана. 1944 йылда һаулығы насарайыу сәбәпле хәрәкәт итеүсе армиялағы хәрби хеҙмәттән азат ителә һәм II төркөм инвалиды таныҡлығы менән тыуған ауылына ҡайтарыла.
Замандаштары хәтерләүенсә, Ғаян ағайҙың хәле бик тә мөшкөл була. Үпкә ауырыуынан ул бөтөнләй аяҡтан йығыла һәм айҙар буйы туғандары ярҙамында ауыр сире менән көрәшә. Был юҫыҡта ул башлыса халыҡ медицинаһы кәңәштәренә таяна. Һаулығы үтә насарайып киткән саҡтары булһа ла әкренләп аяғына баҫа. Ныҡлы ихтияр көсө, йәшәүгә ынтылыш та ярҙам итә кисәге яугиргә. Яҡшы ғына йөрөй башлағас, урындағы ете йыллыҡ мәктәптә уҡытыусы булып хеҙмәтен башлай, аҙаҡтан уҡыу-уҡытыу бүлеге мөдире итеп үрләтелә. Әммә, үпкәһе сирлеләргә балалар менән эшләү тыйылғанлыҡтан, мәктәптән китергә мәжбүр була һәм ауыл китапханаһына күсә.
1961 йылда Бөрө педагогия институтының физика-математика факультетын ситтән тороп тамамлай. Артабанғы йылдарҙа яҙыусы тыуған ауылында ғүмер итә, әҙәби ижад менән шөғөлләнә.
1988 йылдың 19 октябрендә Ғаян Лоҡманов вафат була һәм тыуған ауылы Яугилделә ерләнә.
Әҙәбиәткә булған һөйөү Ғаян Лоҡмановта мәктәптә уҡыған йылдарында формалаша башлаһа ла, педучилищелә ул ижадҡа ла ылыға башлай. Буласаҡ яҙыусының «Хат» тип исемләнгән тәүге әҫәре 1944 йылда баҫылып сыға һәм уға яңы ҡомар өҫтәй. Шунан башлап әҙиптең очерктары, хикәйәләре һәм повестары республиканың төрлө гәзит һәм журналдарында, әҙәби йыйынтыҡтарҙа әленән-әле донъя күрә башлай. 1962 йылда Башҡортостан китап нәшриәте Ғаян Лоҡмановтың «Аҡҡош күле» тигән тәүге хикәйәләр йыйынтығын баҫып сығара. Ауыл кешеләренең көндәлек тормошон бик яҡшы белгән ҡәләм оҫтаһы үҙенең әҫәрҙәренә геройҙарҙы үҙ-тирә яғынан таба. Йыл әйләнәһенә бер ҙә еңелдән булмаған хеҙмәт менән мәшғүл ябай хеҙмәт кешеһенең төрлө ҡаҙаныштарын, уның яҡты хистәрен һәм уй-кисерештәрен һүрәтләү менән бер рәттән теле йылдан-йыл шымара һәм образлыҡ яғынан байый барған әҙип Бөйөк Ватан һуғышында данлы еңеү яулаған батыр яугирҙәрҙе лә үҙ әҫәрҙәренең уртаһына ҡуя. Был йәһәттән уның «Ағын һыу» повесы (1964), «Әсә йөрәге» тип исемләнгән повесть һәм хикәйәләр йыйынтығы (1966) айырым иғтибарға лайыҡ. Нәҡ ошо әҫәрҙәре 1969 йылда Ғаян Лоҡмановты бер тауыштан СССР Яҙыусылар союзына ҡабул итергә нигеҙ була ла инде. Артабанғы ике тиҫтәгә яҡын йыл арауығында яҙыусының «Тирәк шаулай», «Һибелә сәскә», «Ҡояш сығыр алдынан» тип исемләнгән китаптары донъя күрә. Уларҙа ауыл халҡының тормош-көнкүреше оҫта һәм бай образдар аша бәйән ителә, социаль һәм әхләҡ мәсьәләләр күтәрелә. Дөйөм алғанда, әҙип үҙе күргән һәм белгәнде аҡ ҡағыҙға төшөрә. Уның хикәйә һәм повестарында күп яҡлы һәм бер үк ваҡытта ҡапма-ҡаршылыҡлы көндәлек тормош төп тема булып тора. Ундағы геройҙар, әлбиттә, ысын хеҙмәт кешеләре: ҡырыҫ тәбиғәт шарттарына ҡарамаҫтан күберәк икмәк үҫтереү өсөн ялан-ҡырҙарҙа тир түккән тырыш игенселәр, һөт һәм ит етештереү өсөн йыл әйләнәһенә иртә таңдан ҡара кискәсә арыу-талыу белмәгән уңған малсылар. Яҙыусы уларҙың барыһы өсөн дә бик кәрәкле хеҙмәтенә дан йырлай, эштән тәм, үҙ тормошонан йәм табып йәшәүселәрҙе башҡаларға үрнәк итеп ҡуя. Бының менән бергә әҫәрҙәрҙә тыуған яҡ матурлығына, Ватан бөйөклөгөнә дан йырлана. Ғаян Лоҡманов, ауылда йәшәүенә ҡарамаҫтан, ижадташтары, республиканың төрлө ваҡытлы матбуғат баҫмалары менән ныҡлы бәйләнеш тота, бигерәк тә район гәзите хеҙмәткәрҙәре менән даими дуҫлыҡта йәшәй, үҙ әҫәрҙәрен улар аша уҡыусыға тәҡдим итә.
2013 йылда яҙыусының тыуыуына 90 йыл тулыу айҡанлы уның һайланма әҫәрҙәренең беренсе томы баҫылып сыҡты.
Ғаян Лоҡмановтың повесть һәм хикәйәләре рус, татар, саха һәм ҡайһы бер башҡа телдәргә тәржемә ителә.
 ","
	Йома, 30 июнь 2023",Яңылыҡтар,Na
https://kulturarb.ru/ba/news/at-ile-bashҡortostan-respublikaһynyң-milli-muzejynda-attarғa-arnalғan-kүrgәҙmә-asyla, «Ат иле»: Башҡортостан Республикаһының Милли музейында аттарға арналған күргәҙмә асыла ,Na,"

2023 йылдың 4 июлендә көндөҙгө сәғәт 12-лә республиканың төп музейында Башҡортостан Республикаһы Милли музейының 160 йыллығына арналған «АТ ИЛЕ» күргәҙмәһе асыла. Экспозиция «АТ ИЛЕ» I төбәк-ара ижади проектын тормошҡа ашырыу сиктәрендә ойошторола.
Күргәҙмәлә Башҡортостандан, Мәскәүҙән, Санкт-Петербургтан, Саха (Яҡут) Республикаһынан, Хакасиянан, Алтайҙан, Дағстандан һәм Беларусь Республикаһынан 50-нән ашыу оҫтаның эштәре тәҡдим ителә. «АТ ИЛЕ» йомғаҡлау күргәҙмәһенең нигеҙе - һынлы сәнғәттә, графикала, автор һәм биҙәү-ҡулланма техникаһында ат образын художестволы интерпретациялау.
 ","
	Йома, 30 июнь 2023",Яңылыҡтар,Na
https://kulturarb.ru/ba/news/өfөlә-belorussiya-jyrsyһy-irina-dorofeeva-tyuғan-yaҡ-jyryn-bashҡortsa-bashҡarҙy, Өфөлә Белоруссия йырсыһы Ирина Дорофеева «Тыуған яҡ» йырын башҡортса башҡарҙы  ,Na,"

Беларусь Республикаһының атҡаҙанған артисы Ирина Дорофеева Башҡортостан халҡы өсөн үҙенсәлекле бүләк әҙерләгән. «Евразия йөрәге» халыҡ-ара сәнғәт фестиваленең икенсе көнөндә ул арабыҙҙан иртә киткән танылған йырсы Вәсилә Фәттәхованың репертуарынан «Тыуған яҡ» йырын башҡортса башҡарҙы.



Хәтерегеҙгә төшөрәбеҙ, был көндө Рәсәй һәм Беларусь төбәктәренең Х форумы барышында «Евразия йөрәге»ндә «Славян баҙары» фестивале уҙҙы.

— Славян баҙары»нан сәләм менән үҙемдең белорус йырҙарына попурри әҙерләнем, улар халыҡсан, йөрәккә яҡын, ҡәҙерле, тормошта иң мөһиме — мөхәббәт тураһында. Һеҙҙең өсөн махсус бүләгем дә бар — композиторығыҙ  Урал Рәшитовтың йыры. Белеүемсә, был йырҙы Башҡортостанда бик яраталар. Уны белорус һәм башҡорт телдәрендә йырлайым, — тине артистка.

Хәтерегеҙгә төшөрәбеҙ, Өфөлә «Торатау» конгресс-холы амфитеатрында «Славян баҙары» һәм «Евразия йөрәге» фестивалдәре осрашты. Программаның был өлөшөндә Белоруссияның һәм Рәсәйҙең билдәле сәнғәт оҫталары — төрлө йылдарҙа уҙған «Витебскиҙа Славян баҙары» фестивале лауреаттары һәм еңеүселәре Евгений Гор, Руслан Алехно, Алёна Ланская, шулай уҡ махсус ҡунаҡтар — «Песняры» ансамбле һәм Ингушетия Республикаһының халыҡ артисткаһы Таисия Повалий сығыш яһаны.
«Рәсәй һәм Беларусь» вокаль-хореография композицияһы башҡорт һәм белорус артистарының сағыу хеҙмәттәшлек өлгөһө булды. Был йырҙы Артем Поминов һүҙҙәренә Башҡорт дәүләт филармонияһы солисы Тимур Рамазанов ижад иткән. Ирина Дорофеева һәм Тимур Рамазанов башҡарыуындағы йыр байрамда тәүге тапҡыр яңғыраны.



 ","
	Йома, 30 июнь 2023",Яңылыҡтар,Na
https://kulturarb.ru/ba/news/bashҡortostan-vengriyala-үtәsәk-halyҡ-ara-teatr-olimpiadaһynda-rәsәj-isemenәn-syғysh-yaһaj, Башҡортостан Венгрияла үтәсәк Халыҡ-ара театр олимпиадаһында Рәсәй исеменән сығыш яһай ,Na,"

Башҡортостан Венгрияла үтәсәк Халыҡ-ара театр олимпиадаһында Рәсәй исеменән сығыш яһай. Будапешт ҡалаһында  үтәсәк Халыҡ-ара театр олимпиадаһында режиссер Айрат Абушахмановтың «Джут» спектаклен күрһәтәсәктәр. Мәжит Ғафури исемендәге Башҡорт дәүләт академия драма театры - фестиваль программаһына индерелгән берҙән-бер рәсәй әҫәре.
- Республикала театр мәҙәниәте кимәле бик юғары, тап шуға башҡорт драма театры олимпиадала Рәсәй исеменән сығыш яһау өсөн һайланған,- тип билдәләне Рәсәй милли театрҙар ассоциацияһы Советы рәйесе, халыҡ-ара театр олимпиадаһы комитеты ағзаһы, актер Валерий Фокин республика Башлығы Радий Хәбировҡа яҙған хатында һәм театр коллективының Рәсәй исеменән лайыҡлы сығыш яһауына ышанысын белдерҙе.
 “Джут” драмаһы ҡаҙаҡ сығышлы рәсәй драматургы Олжас Жанайдаровтың пьесаһы буйынса ижад ителгән. Ул Ҡаҙағстанда 1930 йылдарҙағы аслыҡ тарихы тураһында һөйләй. Спектаклдең премьераһы 2015 йылдың 16 октябрендә үтте.
 ","
	Йома, 30 июнь 2023",Яңылыҡтар,Na
https://kulturarb.ru/ba/news/bashҡortostan-duҫtar-kүҙlegenәn-halyҡ-ara-art-pleneryna-jomғaҡ-yaһaldy, “Башҡортостан – дуҫтар күҙлегенән” халыҡ-ара арт-пленэрына йомғаҡ яһалды ,Na,"

Рәсәйҙең һәм Беларусь мәҙәниәт министрҙары XX быуат рәссамдары күргәҙмәһендә булды.
Өфөлә Рәсәй һәм Беларусь төбәктәренең юбилей, унынсы форумы уңайынан “Башҡортостан – дуҫтар күҙлегенән” халыҡ-ара арт-пленэрына йомғаҡ яһанылар.
Бер нисә аҙна дауамында ике республиканың билдәле рәссамдары Ғафури, Ишембай, Белорет, Күгәрсен, Мәләүез, Благовещен һәм Нуриман райондарында эшләне, ә мольберттар менән сәйәхәттең һуңғы пункты Өфө булды.
Ижади делегация шулай уҡ Нөгөш, Йомағужа һәм Павловка һыуһаҡлағыстарында, Мораҙым тарлауығында, “Святые кустики” монастырында, Торатауҙа, “Алһыу ҡаялар”, “Ҡыҙыл ҡаялар”, Ташаҫты һәм Асы ауылдарында, Красный ключ шишмәһендә һәм башҡа бик күп матур, тарихи һәм иҫтәлекле урындарҙа булды. Сәфәр барышында улар үҙенсәлекле башҡорт тәбиғәтенең рухын һәм колоритын төшөрҙө.
Пленэр сиктәрендә 27 авгусҡа тиклем Нестеров исемендәге Башҡорт дәүләт музейында Рәсәй һәм Беларусь рәссамдары ХХ быуаттың икенсе яртыһында ижад иткән һынлы сәнғәт, графика, халыҡ һәм профессиональ биҙәү-ҡулланма сәнғәте әҫәрҙәре күргәҙмәһе ойошторолған.
63 рәссамдың 106 әҫәренән торған экспозиция дүрт модулле линия принцибы буйынса төҙөлгән. Һәр әҫәр буйынса комментарийҙар ҡуйылған. Эштәр Санкт-Петербургтың Рус дәүләт музейынан, “Царицыно” дәүләт тарих-архитектура, художество һәм ландшафт музей-ҡурсаулығынан, “РОСИЗО” дәүләт музей-күргәҙмә үҙәгенән, Рәсәй Рәссамдар союзынан һәм шәхси йыйылыштан алынған.

- Бындай кимәлдәге күргәҙмә асыу – ҙур шатлыҡ. Бөгөн мәҙәниәт өлкәһендә Рәсәйҙең һәм Беларусь Республикаһының берлектәге сағыу ижади башланғыстары булмаған йүнәлеш юҡ. Бында кинематографта хеҙмәттәшлек тә, музейҙарыбыҙҙың күп йыллыҡ дуҫлығы ла, китапханаларҙың берлектәге хеҙмәте лә, һәр йүнәлеш буйынса тиерлек беҙ бик тырышып алға барабыҙ. Күргәҙмә урындағы халыҡты һәм туристарҙы ҡыуандырыр тип ышанам, – тине Рәсәйҙең мәҙәниәт министры Ольга Любимова Нестеров музейына килгән саҡта.

Башҡортостан Премьер-министры Андрей Назаров билдәләүенсә, күргәҙмә Рәсәй-Беларусь мөнәсәбәттәр үҫешенә ҙур өлөш индерә.

- Башҡортостан етәкселеге исеменән уникаль күргәҙмәне ойоштороусыларға һәм унда ҡатнашыусыларға рәхмәт белдерәм. Ольга Любимова ярҙам итмәһә, уны үткәреү мөмкин булмаҫ ине. Был күргәҙмә илдәребеҙ мөнәсәбәттәренә ҙур өлөш индерә, Тыуған илгә һөйөүҙе күрһәтә. Белорустар рәсәйҙәр өсөн туғандар булып тора, Башҡортостан да, әлбиттә, ситтә ҡалмай, – тине ул.

Беларусь мәҙәниәт министры Анатолий Маркевич илдәге музейҙарҙың береһендә экспозиция ойоштороу буйынса пландары менән уртаҡлашты.

– Ҡунаҡсыллыҡ өсөн рәхмәт, беҙ уны башҡорт ерендә тәүге минуттарҙан уҡ һиҙҙек. Бында, Өфөлә, славян һәм көнсығыш цивилизациялары киҫешкән урында беҙ мәҙәниәттәребеҙҙең күп төрлөлөгөн һәм туғандаш берҙәмлекте күрәбеҙ. Беҙҙә берлектәге ҡыҙыҡлы идеялар бик күп. Был күргәҙмә Беларуста мотлаҡ күрһәтелергә тейеш – бындай матурлыҡты Башҡортостанда ғына күрергә тейеш түгелдәр, – тине Анатолий Маркевич.

Башҡортостандың мәҙәниәт министры Әминә Шафиҡова һүҙҙәренсә, күргәҙмәнең төп идеяларының береһе – XX быуаттың икенсе яртыһында рәссамдарҙың һәм хәҙерге заман авторҙарының дөйөм ҡиммәттәрен күрһәтеү.

 - Күргәҙмә арт-пленэрҙың үҙенсәлекле дауамы булып тора һәм ике туғандаш халыҡтың ныҡлы бәйләнешен символлаштыра. Башҡортостан һәр ваҡыт яңы идеяларға асыҡ, - тине ул.

 ","
	Кесе йома, 29 июнь 2023",Яңылыҡтар,Na
https://kulturarb.ru/ba/news/өfөlә-evraziya-jөrәge-sәnғәt-festivale-gөrlәp-үtte, Өфөлә “Евразия йөрәге” сәнғәт фестивале гөрләп үтте ,Na,"

Өфөлә Рәсәй һәм Белоруссия төбәктәре Форумы сиктәрендә 2023 йылдың 26-28 июнендә “Евразия йөрәге” халыҡ-ара сәнғәт фестивале үтте. Башҡортостандың баш ҡалаһында open-air форматында уҙғарылған был мультимәҙәни форумдың ете йыллыҡ тарихы бар. Шул уҡ ваҡытта Уның Рәсәйҙә һәм сит илдәрҙә аналогы юҡ ул илдең иң яҡшы ун фестивале исемлегенә инә.
Һуңғы көн “Торатау” конгресс-холы амфитеатрында Башҡортостан Республикаһының милли симфоник оркестры сығыш яһаны. З.Исмәғилевтың “Салауат” поэмаһы, А. Бородиндың “Кенәз Игорь” операһынан “Половецкие пляски” поэмаһы, С. Рахманиновтың 2-се симфонияһының III өлөшө, А. Маркестың 2-се “Дансон”поэмаһы яңғырай. Программаны Х.Әхмәтов – Д. Крюковтың “Урал батыр” симфоник картинаһы яба.
Һуңынан күп меңлек аудиторияны төрлө стилдәрҙә композициялар башҡарған аккордеонист-виртуоз Петр Дранг сығышы менән ҡыуандырҙы. Тамашасылар менән айырылышҡанда ул: “Бөгөнгө көндө мин юҡҡа ғына йәшәмәнем – Һеҙҙең йөҙҙәрегеҙҙе күрҙем, Өфө ҡалаһының ҡәҙерле тамашасыларым”, - тип һөйөүен белдерҙе.
“Евразия йөрәге” фестиваленең финалы булып “Рәсәй-Мәҙәниәт” телеканалының “Ҙур опера” проектының гала-концерты тора, унда еңеүселәр һәм проекттың иң сағыу ҡатнашыусылары сығыш яһаны. Донъя опера сәхнәһе йондоҙо Вероника Джиоеваның сығышы ҙур мәртәбә өҫтәне. Өфөләр һәм ҡала ҡунаҡтары шулай уҡ 2017 йылда “Ҙур опера” проекты еңеүсеһе, Венгрия операһы солистары Полина Шамаева, Владимир Дмитрук (Беларусь), Рәмиз Усманов (Үзбәкстан) һәм башҡаларҙың оҫталығынан ҡәнәғәт ҡалды.
“Евразия йөрәге” фестивален тамамлау программаһын билдәле Рәсәй кино актеры Дмитрий Харатьян һәм Полина Шамаева алып барҙы.
 ","
	Кесе йома, 29 июнь 2023",Яңылыҡтар,Na
https://kulturarb.ru/ba/news/bajyҡ-balalar-bejeүe-rәsәj-tөbәktәren-berlәshterҙe, «Байыҡ» балалар бейеүе Рәсәй төбәктәрен берләштерҙе ,Na,"

Ысынлап та, ун йыл эсендә проект халыҡ-ара статусҡа эйә булды. Төрлө йылдарҙа Ирландия, Төркиә, Ҡаҙағстан, Үзбәкстан, Чечня, Ҡабарҙы-Балҡар, Греция, Осетия, Ҡалмыҡстан, Татарстан, Бурятия, Хакасия, Тыва бейеүселәре конкурс ҡунаҡтары булды. Быйылғы гала-концерт X Рәсәй һәм Беларусь төбәктәре форумының мәҙәни программаһы сиктәрендә Өфөлә үтте. Ижади проект етәксеһе Рита Өмөтбаева билдәләүенсә,  бәйгенең һәр миҙгеле яңы асыштар, яңы исемдәр килтерә. 
- Балала һәр саҡ белемгә һәм тормошта үҙ-үҙеңде табыуға ынтылыш көслө. Уларҙың һәр береһе үҙен күрһәтә алырлыҡ майҙансыҡ эҙләй. Күптәр бейеү түңәрәктәренә йөрөй. Уларға үҙҙәре кеүек үк балалар менән аралашырға кәрәк. «Байыҡ» уларҙы берләштерә, үҙен табырға һәм яңы үрҙәргә ынтылырға көс, ышаныс бирә. Йәш таланттарға ҡарап, минең дә дәртләнеп эшләгем һәм янып йәшәгем килә, - ти Рита Өмөтбаева. 
Бейеү - ул матурлыҡ теле генә түгел, ә донъя теле. Бейеү республикаларҙы, илдәрҙе, ҡитғаларҙы дуҫлыҡ ептәре менән бәйләй, халыҡтарҙы һәм милләттәрҙе берләштерә. Сәхнәгә Башҡортостандың төрлө райондарынан ғына  түгел, Рәсәй төбәктәренән дә йәш бейеүселәр сыҡты.
Төньяҡ Осетия-Алания Республикаһынан «Бонварнон» халыҡ бейеүҙәре ансамбле - ""Байыҡ» конкурсының даими ҡунағы һәм уларҙың дуҫтары, коллегалары менән Өфөгә һигеҙенсе тапҡыр килеүе. Ансамбль етәксеһе - Рәсәй Федерацияһының почетлы мәғариф хеҙмәткәре Алан Габараев билдәләүенсә, балалар һәр саҡ ҙур теләк менән килә. Был юлы ансамбль ике бейеү: Осетия халыҡ бейеүе һәм ир-егеттәр бейеүен әҙерләне.
- Бында ҙур теләк менән киләбеҙ, сөнки беҙҙе яратҡан, ҡәҙерләгән дуҫтарыбыҙ көтә. Мин үҙем сәнғәт өлкәһендә ҡырҡ йылдан ашыу эшләйем һәм Башҡортостандан коллегаларым менән күп аралаштым, ә хәҙер йәш быуын бейеүселәренең аралашыуына шатмын.  Шуға күрә Өфөләге дуҫтарыбыҙҙың һәр саҡырыуын  ҡабул итәбеҙ. Беҙ халыҡ бейеүенең ике төрлө вариантын күрһәтергә теләнек. Балалар күп көс һала, тамашасыларҙан иғтибар, алҡыштар ала - шуға күрә ҙур теләк менән киләләр. Етмәһә, байрам хужалары балалар өсөн ял ойошторҙо. Тауҙар менән беҙҙе аптыратмаһалар ҙа, Торатау башына менгәс, был беҙҙең тәүге бейеклек, тип ҡысҡырҙыҡ, - ти Алан Давидович.
 ","
	Кесе йома, 29 июнь 2023",Яңылыҡтар,Na
https://kulturarb.ru/ba/news/bashҡortostan-mәskәү-һabantujyna-әҙerlәnә, Башҡортостан Мәскәү һабантуйына әҙерләнә ,Na,"

1 июлдә Мәскәүҙә «Коломенское» музей-ҡурсаулығы биләмәһендә «Һабантуй-2023» дөйөм ҡала байрамы үтә. Быйыл ул утыҙ бишенсе тапҡырына уҙа.
Мәскәү һабантуйы башҡорт һәм татар халыҡтарының милли байрамынан дөйөм милли байрамға әүерелде, һәр йыл унда 250 меңдән ашыу кеше ҡатнаша. Быйыл һабантуйҙың абруйлы ҡунаҡтары махсус хәрби операция геройҙары буласаҡ, ә сара үҙе армия генералы Мәхмүт Гәрәевтың 100 йыллығына арнала. Фестиваль сиктәрендә күренекле хәрби начальник, алты һуғыш ветеранының тормошо тураһында фотоэкспозиция тәҡдим ителәсәк.
Быйыл Башҡортостан Республикаһынан Стәрлетамаҡ ҡалаһы һәм Ҡырмыҫҡалы районы ҡатнаша. Милли майҙансыҡта фольклор ауылы йәйеләсәк, унда ҡунаҡтар башҡорт халҡының мәҙәниәте һәм йолалары менән таныша алыр.
Һабантуйҙа республиканың Хәрби дан музейы һәм 112-се Башҡорт кавалерия дивизияһы музейы, шулай уҡ хәрби-патриотик клубтар күргәҙмәләре урын аласаҡ.
Мәскәү һабантуйында мас-рестлинг һәм «Бәйге» башҡорт күпбәйгеһе буйынса ярыштар уҙасаҡ.
Концерт майҙанында Фәйзи Ғәскәров исемендәге Дәүләт академия халыҡ бейеүҙәре ансамбле, «Зәйнетдин» этно-шоу проекты, Башҡортостандың халыҡ артисы Артур Тутағолов, Башҡортостандың атҡаҙанған артистары Рөстәм Шаһбалов һәм Искәндәр Ғәзизов, шулай уҡ йырсылар Әлфиә Ниғмәтуллина һәм Тимур Рамазанов сығыш яһай.
Быйыл тамашасыларҙы билбау көрәше буйынса Донъя кубогының финал алыштары көтә.
Мәскәү мосолмандарының Диниә назараты майҙансығында журналистика, сәнғәт, фән өлкәләрендәге билдәле белгестәр сығыш яһаясаҡ.
Мәскәү һабантуйы иртәнге 11-ҙән киске 8-гә тиклем дауам итә.
Һабантуй байрамын уҙғарыу милли мәҙәниәтте пропагандалауға, йолаларҙы һәм ғөрөф-ғәҙәттәрҙе һаҡлауға, мәҙәниәт өлкәһендә хеҙмәттәшлекте булдырыуға һәм нығытыуға йүнәлтелгән. Һабантуй ЮНЕСКО-ның Бөтә донъя мәҙәни мираҫы хазиналары исемлегенә индерелгән.
 ","
	Шәмбе, 24 июнь 2023",Яңылыҡтар,Na
https://kulturarb.ru/ba/news/kүrenekle-yaҙyusy-shaғirә-һәm-tәrzhemәse-gөlnur-yaҡupovaғa-75-jәsh," Күренекле яҙыусы, шағирә һәм тәржемәсе Гөлнур Яҡуповаға - 75 йәш ",Na,"

Күренекле башҡорт шағирәһе Гөлнур Яҡупова бөгөн үҙенең 75 йәшен билдәләй. ""Башҡортостандың мәҙәни донъяһы"" интернет-порталы Гөлнур Миҙхәт ҡыҙын күркәм ғүмер байрамы менән ҡотлай һәм ныҡлы һаулыҡ һәм ижади ҡомар теләй.
Гөлнур Миҙхәт ҡыҙы Яҡупова 1948 йылдың 24 июнендә Башҡортостандың Ғафури районы Сәйетбаба ауылында тыуған. Салауат педагогия училищеһын, Башҡорт дәүләт университетының филология факультетын тамамлаған.
Хеҙмәт юлын Ғафури районының «Йондоҙ» гәзитендә әҙәби хеҙмәткәр вазифаһында башлай, артабан мөхәррир урынбаҫары була. 1986 йылдан «Башҡортостан ҡыҙы» журналында эшләй. 1990 йылдан —«Ағиҙел» журналында эшләй. 1990 йылдан —«Ағиҙел» журналының яуаплы сәркәтибе, 2003—2008 йылдарҙа — баҫманың мөхәррире.
Әҙәби ижад һуҡмағына иртә аяҡ баҫа, журналист ҡәләмен дә ташламай. Шиғырҙары 1964—65 йылдарҙа уҡ «Ленинсе», «Совет Башҡортостаны» гәзиттәрендә баҫыла башлай. Яҙыусы һөнәренә ныҡлап тотоноуы XX быуаттың 80-се йылдарына тура килә. «Йәш көстәр» (1982, 1984) альманахында тәүге шиғри шәлкемдәре донъя күрә. 1989 йылда «Нағыш» исемле китабы нәшер ителә. «Автограф» (1992) тигән йыйынтығы әҙип ҡәләменең көсөн һәм һәләтен ныҡлап иҫбатлай, уның ижадына һәр тарафтан ҡыҙыҡһыныу арта.
Башҡортостандың халыҡ шағиры Мостай Кәрим: «...Тел бәҫен тота белеү, сама тойғоһо, фекер асыҡлығы, сағыу буяуҙар — бөтәһе лә өлгөргән талант хаҡында һөйләй...», — тигән баһа биреп, йәш шағирәгә Яҙыусылар берлеге ағзалығына фатиха бирә.
Гөлнур Миҙхәт ҡыҙы шиғри йыйынтыҡтарында тормош, мөхәббәткә ҡарашы, тыуған ергә һөйөү, ватансыллыҡ тойғоһона дан йырлай.
""Йыртҡыс ҡаны"", ""Ҡатындар"" трилогияһы менән ижадсы үҙен талантлы прозаик итеп тә танытты.
 ","
	Шәмбе, 24 июнь 2023",Яңылыҡтар,Na
https://kulturarb.ru/ba/news/bashҡort-akademiya-drama-teatry-aktrisaһy-firҙәүes-ғizzәtullina-vafat, Башҡорт академия драма театры актрисаһы Фирҙәүес Ғиззәтуллина вафат ,Na,"

Өфөлә Мәжит Ғафури исемендәге Башҡорт академия драма театры актрисаһы Фирҙәүес Ғиззәтуллина яҡты донъянан китте. Бер нисә көндән уға 50 йәш тулған булыр ине.
Фирҙәүес Альберт ҡыҙы менән бәхилләшеү 24 июндә 11-13:00 сәғәттә Көньяҡ зыяраттың Хушлашыу залында үтә.
Фирҙәүес Альберт ҡыҙы Ғиззәтуллина 1973 йылдың 27 июнендә Сибай ҡалаһында тыуған. 2003 йылдан алып Мәжит Ғафури исемендәге Башҡорт академия драма театрында эшләй.
Сәнғәт институтын тамамлағандан һуң ғаиләһе менән Мәскәүгә күсә, унда театр-концерт проекттарын ойоштороуҙа рәссам булараҡ ҡатнаша, төрлө ижади коллективтар менән хеҙмәттәшлек итә. Артабан Мәжит Ғафури исемендәге Башҡорт дәүләт академия драма театрында иҫәпһеҙ-һанһыҙ сағыу образдар ижад итә.
""Башҡортостандың мәҙәни донъяһы"" интернет-порталы мәрхүмәнең яҡындарының һәм туғандарының ауыр ҡайғыһын уртаҡлаша.
 ","
	Йома, 23 июнь 2023",Яңылыҡтар,Na
https://kulturarb.ru/ba/news/salauat-teatry-ekaterinburg-ҡalaһyna-festivalgә-yullandy, Салауат театры Екатеринбург ҡалаһына фестивалгә юлланды ,Na,"

Салауат башҡорт дәүләт драма театрының Алексей Житковскийҙың ""Горка"" пьесаһы буйынса спектакле 20-30 июндә Екатеринбург ҡалаһында үткән “Коляда Plays” халыҡ-ара заманса драматургия театр фестивале афишаһына индерелгән. Салауаттар 22 июндә Екатеринбург дәүләт театр институтының Уҡыу театры сәхнәһендә сығыш яһай.
Был спектакль менән театр коллективы 2022 йылдың көҙөндә Грозный ҡалаһында «Федерация» Бөтә Рәсәй милли театрҙар фестивалендә ҡатнашҡайны. Режиссеры - Башҡортостан Республикаһының Шәйехзада Бабич исемендәге йәштәр дәүләт премияһы лауреаты Илсур Ҡаҙаҡбаев.
""Горка"" - балалар баҡсаһының йәш тәрбиәсеһенең көлкөлө лә, моңһоу ҙа тарихы. Педагог айына 15 мең һумлыҡ эш хаҡына йәшәргә, шул уҡ ваҡытта шәхси тормошон көйләргә, баш көллө эшкә сумырға тейеш. Иң мөһиме - кеше һәм шәхес булып ҡалыу. Был тарих тамашасыға йәшәү ҡиммәттәрен дөрөҫ билдәләү мөмкинлеген бирә.
Спектакль башҡорт телендә бара, рус теленә синхрон тәржемә менә тәьмин ителгән.
Киске сәғәт 7-лә башлана.
Адресы: Екатеринбург ҡалаһы, Карл Либкнехт урамы, 38.
 ","
	Шаршамбы, 21 июнь 2023",Яңылыҡтар,Na
https://kulturarb.ru/ba/news/rәsәjҙeң-atҡaҙanғan-bashҡortostandyң-halyҡ-artisy-hәmit-yarullindyң-iseme-mәңgelәshterelde," Рәсәйҙең атҡаҙанған, Башҡортостандың халыҡ артисы Хәмит Яруллиндың исеме мәңгеләштерелде ",Na,"

Бөгөн Өфөлә актер иҫтәлегенә мемориаль таҡтаташ асылды. Ул ижадсы оҙаҡ йылдар йәшәгән Пушкин урамындағы 52-се йортҡа ҡуйылды. Сарала Хәмит Яруллиндың балалары, туғандары, яҡташтары һәм коллегалары ҡатнашты.

- Хәмит Яруллин ғүмеренең аҙағына тиклем театрға тоғро булды. Ул театр сәнғәтендә һәм кинола сағыу эҙ ҡалдырҙы. Беҙ бөгөн Хәмит Ғатаулла улын хөрмәтләп иҫкә алырға йыйылдыҡ. Миңә уның менән эшләү бәхете тейҙе. Ул бөтә кешегә лә ихтирам менән ҡараны. Уның ролдәре ябайлығы һәм тәрән мәғәнәле булыуы менән айырылды. Беҙҙең данлыҡлы шәхестәр бик күп, уларҙың иҫтәлеген мәңгеләштереү буйынса эҙмә-эҙлекле эш алып барабыҙ, - тине БР мәҙәниәт министры урынбаҫары Алмаз Сәйетов.

Хәмит Яруллиндың коллегалары уны зыялы, талантлы һәм йөрәктәргә үтеп инерлек актер итеп иҫкә алды.

- Хәмит ағай үҙ халҡы өсөн маяҡ булды. Ғорур һынлы һәм талантлы актер тамашасылар араһында бик популяр булды. Үҙенең тыйнаҡлығы, тәрбиәлелеге менән ул беҙгә артистың ниндәй булырға тейешлеген күрһәтте, - тип иҫтәлектәре менән уртаҡлашты Башҡортостандың халыҡ артисы Илдар Ғүмәров.

Хәмит Ғатаулла улы Яруллин 1935 йылдың 25 февралендә Башҡорт АССР-ының Малаяҙ районы (хәҙер Башҡортостан Республикаһының Салауат районы) Ахун ауылында тыуған.
1959 йылда ГИТИСты тамамлағандан һуң, үҙенең ижади юлын Башҡорт дәүләт академия драма театрында башлай. 1992-1998 йылдарҙа Стәрлетемаҡ театрында эшләй. 1998 йылдан яңынан Башдрамтеатрға ҡайта.
1959—1987 йылдарҙа, 1998 йылдан — Мәжит Ғафури исемендәге Башҡорт академия драма театры артисы. Бер үк ваҡытта 1961—1980 йылдарҙа Өфө сәнғәт училищеһында, ә 1970—1971 йылдарҙа — Өфө дәүләт сәнғәт институтында уҡыта. «Алтын атлы һыбайлы» (1980), «Ауыл өҫтөндә йәйғор» (2001) фильмдарында төшә. 1987—1992 йылдарҙа — «Башҡортостан» дәүләт телерадиокомпанияһы режиссёры (Аҡмулла, Кәрим Тинчурин, Сыңғыҙ Айытматов әҫәрҙәре буйынса спектаклдәр ҡуя). 1992—1998 йылдарҙа — Стәрлетамаҡ башҡорт дәүләт драма театры артисы.
Хәмит Ғатаулла улы 2015 йылдың 5 июнендә Өфөлә вафат була. Тыуған ауылы Ахунда ерләнә.
 ","
	Дүшәмбе, 19 июнь 2023",Яңылыҡтар,Na
https://kulturarb.ru/ba/news/neftselәr-ҡalaһy-lyantorҙa-һabantuj-bajramy-uҙҙy, Нефтселәр ҡалаһы Лянторҙа Һабантуй  байрамы уҙҙы ,Na,"

Ханты-Манси автономиялы округы - Лянтор ҡалаһында йәшәүселәр  нефтселәр ҡалаһы хакимиәте ярҙамында йәмәғәт ойошмалары көсө менән үткәрелгән һабантуй ҡунаҡтары булды.
Һабантуй программаһында халыҡ байрамы өсөн традицион ярыш: уйындар һәм конкурстар, тоҡ менән һуғыш, көйәнтә менән йүгереү, таш ырғытыу, көршәк ватыу, тоҡ кейеп йүгереү һәм йомортҡа һалып йүгереү бар ине. Иң яҡшы көрәшсегә бүләк - һарыҡ тәкәһе тапшырылды.
Концерт башҡорт һәм татар эстрадаһы, халыҡ һәм заманса йырҙар номерҙарынан төҙөлгән һәм бейеү программаһы менән тамамланды. Башҡортостандың мәҙәниәт эшмәкәрҙәре: Башҡортостан Республикаһының атҡаҙанған артисы Рөстәм Шаһбалов һәм Башҡортостан Республикаһының халыҡ артисы Рушан Биктимеров Лянтор һабантуйы ҡунаҡтарын үҙҙәренең ижады менән ҡыуандырҙы.
 ","
	Дүшәмбе, 19 июнь 2023",Яңылыҡтар,Na
https://kulturarb.ru/ba/news/bashҡortostan-tәbiғәt-keshe-mәҙәniәt-2023-konkursyna-zayavkalar-ҡabul-itelә-bashlany-2, «Башҡортостан. Тәбиғәт. Кеше. Мәҙәниәт-2023» конкурсына заявкалар ҡабул ителә башланы ,Na,"

Был конкурста ҡатнашыуға профессиональ һәм һәүәҫкәр фотографтар саҡырыла. Конкурс түбәндәге номинациялар буйынса үткәрелә: 
- Кесе ватан тәбиғәте - (номинация ҡабатланмаҫ тәбиғәте, төрлө ландшафтары, тарихи һәм тәбиғәт ҡомартҡылары менән айырылып торған Башҡортостан матурлығын сағылдыра); 
- Уҡытыусы һәм остаз - (номинация Башҡортостандың төп байлығын - республикабыҙ кешеләрен, мәҙәниәт оҫталарын, йолаларҙы  сағылдыра);
- Кесе Ватан мәҙәниәте - (номинация Башҡортостан Республикаһы халыҡтарының үҙенсәлекле һәм бай мәҙәниәтен, халыҡ сәнғәтенең жанр төрлөлөгөн сағылдыра);
 - Бәләкәй ватан өсөн изге эш - (номинация кесе ватан өсөн файҙалы эштәрҙе, тыуған төйәктең һәм унда йәшәүселәрҙең ғаилә архивтарынан тарихи фотоларҙа сағылған тарихын сағылдыра). 
Ҡатнашыуға һәм фотоға ғаризалар 2023 йылдың 15 октябренә тиклем ҡабул ителә.
Эштәр «Фотоконкурс» тигән билдә менән naх.rхanхeх.ru электрон адресына ҡабул ителә. 
 
Бәйләнеш өсөн телефон: 7 917 480 39 40 - Нафиҡов Рәмил Абдулла улы.
 ","
	Дүшәмбе, 19 июнь 2023",Яңылыҡтар,Na
https://kulturarb.ru/ba/news/elvin-grej-bөrjәn-rajony-yrғyҙly-auylynyң-270-jyllyғyna-arnalғan-koncertta-ҡatnasha, Элвин Грей Бөрйән районы Ырғыҙлы ауылының 270 йыллығына арналған концертта ҡатнаша ,Na,"

24 июндә Бөрйән районының Ырғыҙлы ауылында «Атайсал - кесе Ватан» йәмәғәт проекты сиктәрендә башҡорт эстрадаһы йондоҙҙарының концерты үтә. Ауылд 270 йыллығына арналған тамашаның төп ҡунағы - Башҡортостандың атҡаҙанған артисы Радик Юлъяҡшин.
Концертта шулай уҡ Башҡортостандың халыҡ артисы Рәсүл Ҡарабулатов, БР-ҙың атҡаҙанған артисы Заһир Иҫәнсурин, БР-ҙың атҡаҙанған мәҙәниәт хеҙмәткәре Рәнис Алтынбаев, бөтә Рәсәй һәм халыҡ-ара конкурстар лауреаты Гөлшат Ғирфанова ҡатнаша.
Бөрйән районының Ырғыҙлы ауылы - Башҡортостан Республикаһы мәҙәниәт министры Әминә Шафиҡованың тыуған төйәге. Ул, «Атайсал - кесе Ватан» йәмәғәт проектында ҡатнашыусы булараҡ, проект сиктәрендә даими рәүештә концерт ойоштора һәм ауыл мәҙәниәт йортона ярҙам итә.

- Әминә Ивний ҡыҙы булышлығында башҡорт эстрадаһы йондоҙҙары концерты Ырғыҙлы ауылының матур йолаһына әүерелде, асыҡ һауалағы тамашалар өсөнсө йыл рәттән уҙғарыла. Министр шулай уҡ ауылдың мәҙәни тормошо менән ҡыҙыҡһынып тора. Ике балалар бейеү ансамбле мәҙәниәт министры ҡулынан сәхнә кейемдәре, ә “Умырзая” фольклор ансамбле мандолиналар һәм теген машиналары алды. Әминә Ивний ҡыҙы шулай уҡ тыуған ауылның мәҙәниәт йортона тауышты көсәйтеүсе аппаратура, проектор менән экран һәм өҫтәл уйындары бүләк итте, - тине Бөрйән районы хакимиәтенең мәҙәниәт бүлеге начальнигы Клара Теләүбаева.

Хәтерегеҙгә төшөрәбеҙ, 2021 йылда «Мәҙәниәт» милли проекты буйынса капиталь ремонттан һуң Ырғыҙлы ауылының яңыртылған мәҙәниәт йорто үҙ ишектәрен асты.
Концерт киске сәғәт 8-ҙә башлана.
 ","
	Кесе йома, 15 июнь 2023",Яңылыҡтар,Na
https://kulturarb.ru/ba/news/respublika-halyҡ-izhady-үҙәgeneң-mәҙәniәt-jorto-kiske-ujynғa-saҡyra, Республика халыҡ ижады үҙәгенең мәҙәниәт йорто Киске уйынға саҡыра ,Na,"

21 июндә Республика халыҡ ижады үҙәгенең Мәҙәниәт йортонда Киске уйын ойошторола. Тамашасыларҙы сағыу номерҙар, дәртле бейеүҙәр, йәнле музыка һәм халыҡ уйындары көтә.
Байрамды Башҡортостандың атҡаҙанған артисы Зилиә Бәхтиеваның, башҡорт һәм татар эстрадаһы йырсыһы Гөлназ Фәхертдинованың, популяр артистар Ян Лира һәм Ильяс Кинйәғоловтың сығыштары биҙәйәсәк.
Байрамға килеүселәр «Күҙ бәйләш», «Йөҙөк һалыу», «Көйһөҙ кейәү», «Йондоҙ һанау», «Күгәрсен ашатыу» кеүек халыҡ уйындарында ҡатнаша аласаҡ.
Пушкин картаһы ғәмәлдә: https://rcntrb.com/ru/anons/meropriyatiya-po-pushkinskoj-karte/8334-kiske-ujyn
Сара киске 7-лә башлана.
Адресы: Өфө ҡалаһы, Һөнәрселек урамы, 17.
 ","
	Кесе йома, 15 июнь 2023",Яңылыҡтар,Na
https://kulturarb.ru/ba/news/өfөlә-vii-evraziya-jөrәge-halyҡ-ara-sәnғәt-festivale-gөrlәjәsәk, Өфөлә VII «Евразия йөрәге» халыҡ-ара сәнғәт фестивале гөрләйәсәк ,Na,"

2023 йылдың 26-28 июнендә Өфөлә етенсе тапҡыр «Евразия йөрәге» халыҡ-ара сәнғәт фестивале ойошторола. Асыҡ һауалағы ҙур мәҙәни сара илдең иң яҡшы 10 фестивале иҫәбендә. Фестиваль өс көн дауамында Өфө амфитеатрында барасаҡ.
Фестивалдең беренсе көнө - 26 июнь кинематограф музыкаһына арнала: кино, эстрада йондоҙҙары совет һәм Рәсәй кинематографы йырҙары менән сығыш яһай.
27 июндә фестиваль программаһын «Славян баҙары» проекты дауам итә. Сара Милли кейемдәр парадынан башлана, шунан һуң ул Дуҫлыҡ әйлән-бәйләненә әүерелә.
«Рәсәй – Беларусь: беҙҙең көсөбөҙ – берҙәмлектә» концерт программаһында ике илдең төп ижади коллективтары һәм солистары ҡатнаша. Минск, Могилев, Адыгея Республикаһы, Бүрәт Республикаһы, Төньяҡ Осетия-Алания Республикаһы, Мәскәү, Луганск, Ырымбур, Ҡурған, Брянск. Башҡортостандан Фәйзи Ғәскәров исемендәге дәүләт академия халыҡ бейеүҙәре ансамбле, республика ҡурайсылары йыйылма ансамбле, Өфөнөң «Мираҫ» йыр һәм бейеү ансамбле, «Бишбармаҡ» оркестры, Әбйәлил районының «Миләш» халыҡ фольклор ансамбле сығыш яһай.
28 июндә, «Симфоник төн»дә, амфитеатр сәхнәһендә иң яҡшы симфоник оркестрҙар, шул иҫәптән Башҡортостандың Милли симфоник оркестры, Рәсәй коллективтары һәм солистары сығыш яһай.
«Евразия йөрәге» халыҡ-ара сәнғәт фестивален Башҡортостандың Мәҙәниәт министрлығы ойоштора.
 ","
	Кесе йома, 15 июнь 2023",Яңылыҡтар,Na
https://kulturarb.ru/ba/news/bashҡort-aty-festivale-byjyl-avgusta-үtәsәk, «Башҡорт аты» фестивале быйыл августа үтәсәк ,Na,"

Баймаҡ районында «Башҡорт аты» икенсе халыҡ-ара башҡорт тоҡомло аттар фестивален уҙғарыу буйынса ойоштороу комитетының күсмә кәңәшмәһе үтте, унда Башҡортостан Башлығы Хакимиәте етәксеһенең эске сәйәсәт буйынса беренсе урынбаҫары Урал Килсенбаев, республиканың мәҙәниәт министры Әминә Шафиҡова, Баймаҡ районы башлығы Фәнис Әминев ҡатнашты.
Сарала ҡатнашыусылар был фестивалде үткәреүҙең ойоштороу мәсьәләләрен тикшерҙе, үҙҙәренең тәҡдимдәрен еткерҙе. Һөҙөмтәлә сараның 11-13 августа Баймаҡ районының Граф күле биләмәһендә уҙасағы билдәле булды. Уға тотош Рәсәйҙән йылҡысылыҡ өлкәһендәге белгестәр саҡырыласаҡ, улар Башҡортостан Республикаһында йылҡысылыҡ, ҡымыҙ эшләү һәм халыҡ кәсептәрен һаҡлау һәм үҫтереү, башҡорт тоҡомло аттарҙың иҫәбен арттырыу һәм популярлаштырыу мсәсьәләләрен тикшерәсәк.
Шулай уҡ ҡунаҡтарҙы һәм ҡатнашыусыларҙы спорт уйындары һәм мәҙәни программа көтә. «Ылаҡ», «Тай-тулаҡ», йәйәү һәм һыбай уҡтан атыу кеүек милли спорт төрҙәре буйынса ярыштарҙа яҡын сит илдәрҙән ҡунаҡтар ҙа ҡатнашасаҡ.
Беренсе тапҡыр «Башҡорт аты» фестивале Башҡортостан Башлығы Радий Хәбировтың указы буйынса 2022 йылдың 29-30 июлендә Баймаҡ районында уҙҙы. Фестиваль төбәктә йылҡысылыҡ, ҡымыҙ эшләү һәм халыҡ кәсептәре традицияларын һаҡлауға һәм үҫтереүгә, башҡорт тоҡомло аттарҙың иҫәбен арттырыуға һәм популярлаштырыуға йүнәлтелгән.
 ","
	Кесе йома, 15 июнь 2023",Яңылыҡтар,Na
https://kulturarb.ru/ba/news/zyya-hәlilovҡa-70-jәsh-tulғan-bulyr-ine, Зыя Хәлиловҡа 70 йәш тулған булыр ине ,Na,"

Хәлилов Зыя Ишбулды улы (13 июнь 1953 йыл — 10 апрель 2009 йыл) — ҡурайсы, йырсы; башҡорт халыҡ уйын ҡоралдары: ҡурай, ҡумыҙ яһау оҫтаһы; Рәсәй, республика күргәҙмәләре һәм конкурстарында ҡатнашыусы. Башҡортостан Республикаһының атҡаҙанған мәҙәниәт эшмәкәре (1986). Ҡурайсылар Союзы ағзаһы (1999).
Зыя Ишбулды улы Хәлилов Баймаҡ районы 2-се Этҡол ауылында 1953 йылдың 13 июнендә ябай колхозсы ғаиләһендә тыуған. Атаһы Ишбулды Кәлимулла улы мал ҡараусыһы була, әсәһе — йорт хужабикәһе. Ғаиләлә биш малай һәм бер ҡыҙ үҫә, Зыя улар араһында өсөнсө бала була. Ата-әсәһе йор һүҙле, ихлас кешеләр булғаны билдәле. Атаһы бик шәп ҡурайсы була, шуға күрә бөтә балалары ла йыр-моңға әүәҫ булып үҫәләр. Етенсе класҡа тиклем Икенсе Этҡол урта мәктәбендә уҡый, артабан бер йыл Баймаҡ интернат-мәктәбендә, ә 1967—1970 йылдарҙа Өфөлә Рәми Ғарипов исемендәге мәктәп-интернатында белем ала. Зыя бала саҡтан үҙ алдына маҡсаттар ҡуя белә, тырышып уҡый. Ата йортонда да уҡ ҡурайҙа уйнап өйрәнгән үҫмер төрлө конкурстарҙа, бәйгеләрҙә ҡатнаша.
Өфөлә уҡыған йылдарҙа ныҡлап сәнғәткә ылыға, атаҡлы ҡурайсы Әҙеһәм Исҡужиндан ҡурайҙа уйнау оҫталығын арттыра. 1976 йылда ул Өфө сәнғәт училищеһының вокал бүлеген тамамлай һәм Башҡорт дәүләт филармонияһында йырсы-солист һәм ҡурайсы булып хеҙмәт юлын башлай. Ишмулла Дилмөхәмәтов төркөмө менән йөрөп, халыҡҡа ҡурай моңон еткерә.
1984 йылда Хәйбулла районында үткәрелгән Йомабай Иҫәнбаев исемендәге республика ҡурайсылар конкурсында ҙур уңышҡа өлгәшә: 1-се урынды яулай. Был уның ҡурай буйынса тәүге ҙур уңышы булһа, йырсы булараҡ Ғәзиз Әлмөхәмәтов исемендәге йәш йырсылар конкурсында ла беренсе урынды яулай.
1991 йылда юғары белемгә эйә була: Башҡорт дәүләт университетының тарих факультетын тамамлай.
Ҡурайсылар династияһын дауам итеүсе Зыя Хәлилов республикаға бик күп ҡурайсылар, ҡумыҙсылар әҙерләгән кеше, өҫтәүенә ул үҙе шәхсән ҡурай, ҡумыҙҙар эшләй. Уҡытыусыһы Әҙеһәм Исҡужин менән бергә бөтә республика буйлап йөрөп, 100 ҡурайсыны баш ҡала сәхнәһенә сығара. 1981 йылда Күмертау ҡалаһында башҡорт фольклор ансамблен ойоштора һәм күп йылдар уның алыштырғыһыҙ етәксеһе була. Моңло тауышҡа эйә булған Зыя Хәлиловтың башҡарыуындағы йырҙарҙы халыҡ яратып тыңлай, ул эстрада йырҙарын да («Кил һин, кил», «Һин ҡайтманың», «Аҡҡош күле»), халыҡ йырҙарын да («Ҡара юрға», «Уралым», «Илсе Ғайса», «Шәүрә») берҙәй оҫталыҡ һәм зауыҡ менән башҡара.
Республикала күренекле ҡурайсылар рәтенә ингән музыканттың улы Салауат Хәлилов та ҡурай династияһын дауам итә, ул да сәнғәт юлын һайлай, хәҙерге көндә Башҡорт дәүләт филармонияһында ҡурайсы-солист.
Зыя Хәлилов 2009 йылдың 10 апрелендә Күмертау ҡалаһында йөрәк ауырыуынан вафат була.
 ","
	Шаршамбы, 14 июнь 2023",Яңылыҡтар,Na
https://kulturarb.ru/ba/news/bashҡortostanda-uҡlyҡaya-uғatary-respublika-festivale-үtte," Башҡортостанда ""Уҡлыҡая уғатары"" республика фестивале үтте ",Na,"

Ғафури районында атта һыбай килеш уҡ атыу һәм традицион уҡтан атыу буйынса ""Уҡлыҡая уғатары"" республика фестивале уҙҙы. Проект Башҡортостандың бренд саралары исемлегенә индерелгән. Фестивалдә ҡатнашыусыларҙы һәм ҡунаҡтарҙы Мәҙәниәт министры урынбаҫары Илнур Мөхйәнов, Ғафури районы хакимиәте башлығы Фәнзил Сыңғыҙов сәләмләне.

 - Ярыштар халыҡ-ара дисциплиналар һәм ҡағиҙәләр буйынса уҙҙы. Ир-егеттәр һәм ҡатын-ҡыҙҙар категорияһында алты комплект миҙал уйнатылды: 70 метрға Төркиәнең ""Пута"" һы, 35-40 метрға Урта Азия (ҡырғыҙ) сәпе, 30 метрға ҡаҙаҡтарҙың ""Джамбы"" сәпе, шулай уҡ Венгрия маршрутынан һәм Кореяның ике, өс диңгеҙ маршрутынан торған һыбай килеш атыуҙа ике комплект миҙал. Был дисциплиналар Бөтә донъя күсмә халыҡтар уйындары программаһына инә һәм улар буйынса халыҡ-ара ярыштар үткәрелә, - тип билдәләне «Мәргән уҡсы»  ойошмаһы етәксеһе Юлай Ғәлиуллин.

Фестивалгә Әбйәлил, Баймаҡ, Бөрйән, Белорет, Дәүләкән, Ғафури, Ишембай, Ейәнсура, Өфө, Учалы райондарынан, Өфө һәм Сибай ҡалаларынан 70-тән ашыу уҡсы йыйылды. ""Уҡлыҡая уғатары"" фестивале 2024 йылдың көҙөндә Астанала уҙғарыласаҡ Күсмә халыҡтар уйындарына әҙерләнеүҙең башланғыс этабы булып тора.
 ","
	Шаршамбы, 14 июнь 2023",Яңылыҡтар,Na
https://kulturarb.ru/ba/news/kүgәrsen-rajonynda-moraҙymdyң-moңlo-hazinaһy-halyҡ-izhady-festivale-ojoshtorola, Күгәрсен районында «Мораҙымдың моңло хазинаһы» халыҡ ижады фестивале ойошторола  ,Na,"

16 июндә Күгәрсен районында «Мораҙымдың моңло хазинаһы» халыҡ ижады фестивале ойошторола. Фестивалдә солистар - ике йәш категорияһында (18-45 йәш һәм 45 йәштән өлкәнерәк) вокалистар, инструменталистар һәм төрлө милләтле музыка ҡоралдарын эшләүсе оҫталар ҡатнаша. Проект сиктәрендә түбәндәге саралар үтә: 
- Башҡортостандың атҡаҙанған мәҙәниәт хеҙмәткәре Хәлит Мусин исемендәге призға халыҡ музыка ҡоралдарында уйнаусылар конкурсы (тальянка, гармун, баян, аккордеон, Һарытау гармуны һ.б.);
- Вилдан Йомағужин исемендәге призға халыҡ музыка ҡоралдарында уйнаусылар конкурсы (ҡумыҙ, ҡурай, думбыра, ҡыл-ҡумыҙ, ҡалаҡ һуғыу, скрипка һәм башҡалар);
 - Фатима Кәримова исемендәге призға башҡорт халыҡ йырҙарын башҡарыусылар конкурсы; 
- Рәмил Хөснуллин исемендәге бүләккә милли музыка ҡоралдарын эшләүсе оҫталар конкурсы. 
Бынан тыш, «Йәйләүҙә» (аҡланда) конкурс программаһы ҡаралған, ул «Урман ашы», «Бесәнселәр» ижади ярыштарын, башлыҡтар үреүҙе, һеперткеләр (ҡайын, имән, йүкә һ.б.) әҙерләүҙе берләштерәсәк.
Көн дауамында халыҡ музыка ҡоралдары күргәҙмәһе, уларҙа уйнарға өйрәтеү, башҡорт ҡатын-ҡыҙҙары өсөн милли биҙәүестәр әҙерләү буйынса оҫталыҡ дәрестәре, шәлдәр, милли аш-һыу, фитосәйҙәр, дарыу үҫемлектәре сеймалы күргәҙмәләре, халыҡ оҫталары тауарҙары йәрминкәһе ҡаралған. 
Проект Башҡортостандың бренд саралары исемлегенә индерелгән һәм халыҡ музыка ҡоралдарында уйнау, халыҡ йырын башҡарыу йолаларын һаҡлауға һәм артабан үҫтереүгә, халыҡ музыка ҡоралдарын эшләүсе оҫталарға ярҙам итеүгә, районда йәшәгән төрлө милләт халыҡтарының милли мәҙәниәтен һәм кәсептәрен тергеҙеүгә йүнәлтелгән.
 ","
	Шаршамбы, 14 июнь 2023",Яңылыҡтар,Na
https://kulturarb.ru/ba/news/bashҡortostanda-salauat-jyjyny-bajramy-үtte," Башҡортостанда ""Салауат йыйыны"" байрамы үтте ",Na,"

Милли батырыбыҙҙың 269 йыллығына арналған «Салауат йыйыны» сиктәрендә һабантуй байрамы батырҙың тыуған ерендә киң ҡолас менән ойошторолдо.
Салауат Юлаев яҡташтары тарихи үткәндәрҙе онотмай. Милли батыр образын сәхнәләрҙә күрһәтә. Лидер ,оҫта ойоштороусы, һәләтле поководецтың тыуған ерҙәре өсөн көрәше хәтирәһен быуындан-быуынға күсерә. Башҡортостан сәнғәт әһелдәре бер майҙанда халыҡҡа милли батырыбыҙға арналған йыр-бейеү менән байытылған сағыу тамаша тәҡдим итте.
Салауат Юлаев вариҫтары дөйөм йортобоҙ - Рәсәй үҫеше өсөн тос өлөш индерә. Алдынғы ауыл хужалығы хеҙмәткәрҙәренә һабантуй байрамы байрағын күтәреү бурысы йөкмәтелде. Рәсәй һәм Башҡортостан гимндары оҙатыуында байрамдың рәсми өлөшө башланды. Салауат районы хакимиәте башлығы Марс Кашапов ҡулынан тиҫтәләгән алдынғылар маҡтау ҡағыҙҙары һәм дипломдар алды.
Һәләтле йәштәр «Беҙ - Салауат тоҡомо» республика конкурсында ҡатнашты. Сәхнәгә күтәрелеп йыр-моңға маһирлығын күрһәтте.
Һабантуй сәхнәһендә «Ялҡын» вокал конкурсында 18 - 45 йәшкә тиклем олоһо-кесеһе майҙан тотто. Һынлы һәм биҙәү сәнғәте менән шөғөлләнеүселәр Салауат батырға арналған «Оран» республика конкурсында иң яҡшы сувенир продукцияһын тәҡдим итте.
Хеҙмәт алдынғыларын яҡташтары Башҡортостан республикаһы Премьер-министрының беренсе урынбаҫары Рөстәм Моратов тәбрикләне. Илебеҙ өсөн һынылышлы осорҙа берҙәмлек һәм рух ныҡлығы теләне.
Йәш быуынды тәрбиәләүсе уҡытыусыларға спорт еңеүҙәренә йәлеп итеүсе тренерҙарға, алдынғы хакимиәт белгестәренә тырыш хеҙмәттәре өсөн маҡтаулы исемдәр, маҡтау ҡағыҙҙары, дипломдар тапшырылды.
Республика ҡала һәм райондарынан килеүсе спортсылар милли батырыбыҙға арналған милли көрәш ярышында бил һанашты.
Салауат районы ирекмәндәре лә байрам сараларында әүҙем ҡатнаша, һабантуйға йыйылған халыҡҡа дөрөҫ итеп маскировка селтәрен йыйырға өйрәтә.
Ҙур сәхнәлә концерт ҡыҙҙы. Байрамда бик күп республиканың алдынғы артистары сығыш яһаны. Араларында Резеда Әминева, Алһыу Бәхтиева, Әлфиә Юлсурина, Азамат Ғафаров һәм башҡалар булды. Райондың үҙешмәкәр артистары ла бик матур концерт күрһәтте, теләге булғандар ярыша, үҙ ижади һәләттәрен күрһәтә алды.
Сара йәш быуында үҙ халҡына, тарихи үткәндәргә һөйөү, милли ғорурлыҡ тойғоһо тәрбиәләүгә йүнәлтелгән ине. Кешеләрҙең балалары, ғаиләләре менән килеүе ҡыуандырҙы. Ә был көндө байрам барған урында алкоголь һатылмағас, күңелде ҡырып йөрөгән иҫеректәр булманы. Кешеләр матур саранан йәм тапты, балаларын уйнатты, таныштарын осратып аралашты, шешлек ҡурып ҡымыҙ менән байрам итте. Бер һүҙ менән әйткәндә, байрам бик матур тәьҫорттар ҡалдырҙы. 
 ","
	Шаршамбы, 14 июнь 2023",Яңылыҡтар,Na
https://kulturarb.ru/ba/news/mәskәүҙәge-festivalde-bashҡortostandyң-milli-simfonik-orkestry-asty, Мәскәүҙәге фестивалде Башҡортостандың милли симфоник оркестры асты ,Na,"

10 июндә Мәскәү консерваторияһының ҙур залында “Рәсәй тыуҙырған” музыка фестивален асыу тантанаһы уҙҙы: Фестивалдең тәүге концертын Башҡортостандың баш дирижеры, атҡаҙанған артисы Дмитрий Крюков етәкселегендә Башҡортостан Республикаһы Милли симфоник оркестры тәҡдим итте.
Фестиваль илебеҙҙең төп дәүләт байрамдарының береһе - Рәсәй көнө уңайынан ойошторолдо.
Концерт программаһы Рәсәйҙең мәҙәни кодының уңышлы сағыу милли мәҙәниәттәр төрлөлөгө һоҡланғыс матурлыҡҡа һәм ғәйәт ҙур көскә эйә берҙәм цивилизация киңлеген булдыра: оркестр “Цыганское каприччио”ны һәм Сергей Рахманиновтың Икенсе симфонияһын башҡарҙы, шулай уҡ тыңлаусыларға “Урал батыр” симфоник картинаһы күрһәтелде. “Урал батыр” Мәскәү тамашасылары өсөн асышҡа һәм баш ҡаланың башҡорт йәмәғәтселеге өсөн ҙур бүләккә әүерелде.

“Мәскәүҙәге Милли симфоник оркестр концерттары – ул һәр саҡ яҡташтарыбыҙҙың осрашыу урыны. Башҡортостан исеменән һәр саҡ ҙур уңыш менән сығыш яһаған оркестрыбыҙҙың ҡаҙаныштары менән ғорурланабыҙ. Бөгөн Мәскәү консерваторияһының ҙур залында бөтә ил өсөн бик мөһим фестиваль асыла, һәм Рәсәй мәҙәниәтен үҫтереү өсөн мөһим патриотик ваҡиғаны нәҡ Башҡортостан Дәүләт оркестры асыуы – ижади коллективтың ҙур хөрмәте һәм юғары кимәле күрһәткесе ул”, – тине Башҡортостан Республикаһының Рәсәй Федерацияһы Президенты ҡарамағындағы Тулы хоҡуҡлы вәкиле вазифаһын башҡарыусы Ришат Халиҡов.

Артур Нәзиуллин, БР Милли симфоник оркестрының генераль директоры, БР халыҡ артисы былай тине:

“Мәскәүҙә республика башҡарыу сәнғәтен консерваторияның ҙур залында күрһәтеү – һәр ваҡыт оло хөрмәт һәм юғары яуаплылыҡ. Оркестр, музыканттар, маэстро Дмитрий Крюковҡа иҫ киткес башҡарыуҙа Рәсәй музыкаһының бөйөк әҫәрҙәрен ишетеү бәхете өсөн, ә Башҡортостан Башлығы Радий Фәрит улы Хәбиров йөҙөндә һәм республиканың мәҙәниәт министры Әминә Шафиҡоваға оркестрға етди ярҙам күрһәткәне өсөн рәхмәт белдерәм”.

 ","
	Шаршамбы, 14 июнь 2023",Яңылыҡтар,Na
https://kulturarb.ru/ba/news/bashҡortostandyң-atҡaҙanғan-artisy-hәkim-mortazin-vafat, Башҡортостандың атҡаҙанған артисы Хәким Мортазин вафат ,Na,"

Бөгөн Өфөлә 49-сы йәшендә Башҡортостандың атҡаҙанған артисы Хәким Мортазин ҡапыл арабыҙҙан китте. Был хаҡта М. Ғафури исемендәге Башҡорт дәүләт академия драма театрының матбуғат хеҙмәте хәбәр итә.
Хәким Фәрит улы Мортазин 1975 йылдың 14 мартында Ейәнсура районының Яңыбай ауылында тыуған. 1996 йылда Заһир Исмәғилев исемендәге Өфө дәүләт сәнғәт институтын тамамлай. 1997 йылдан алып бөгөнгәсә Мәжит Ғафури исемендәге Башҡорт дәүләт академия драма театрында эшләй. 26 йыл эсендә Хәким Фәрит улы сәхнәлә бихисап ролдәр башҡарҙы, “БСТ”, “Тамыр” телеканалдары ижад иткән фильмдарҙа төштө. 2010 йылда Башҡортостандың атҡаҙанған артисы тигән маҡтаулы исемгә лайыҡ булды.
Актер менән хушлашыу иртәгә - 13 июнь көндөҙгө 2-лә Мәжит Ғафури исемендәге Башҡорт дәүләт академия драма театрында үтәсәк.
Хәким Мортазин 14 июндә тыуған яғы Ейәнсура районы Яңыбай ауылында ерләнәсәк.
Хәким Фәрит улы тураһындағы яҡты иҫтәлек тамашасылар күңелендә мәңге һаҡланыр.
 ","
	Дүшәмбе, 12 июнь 2023",Яңылыҡтар,Na
https://kulturarb.ru/ba/news/өfөlә-һәҙiә-dәүlәtshina-menәn-zәjnәb-biishevanyң-tormosho-һәm-izhadyna-arnalғan-lekciya-osrashyu-uҙa, Өфөлә Һәҙиә Дәүләтшина менән Зәйнәб Биишеваның тормошо һәм ижадына арналған лекция-осрашыу уҙа ,Na,"

10 июндә «Заман» китап магазинында (Мостай Кәрим урамы, 6) «Һәҙиә һәм Зәйнәб. Башҡортостандың билдәле яҙыусылары бөгөн нимә тураһында һөйләй ала?» тигән лекция-осрашыу уҙа.
Осрашыуҙа ҡатнашыусылар башҡорт яҙыусылары Һәҙиә Дәүләтшина һәм Зәйнәб Биишеваның тормошо һәм ижадына бәйле мөһим мәғлүмәттәр ишетәсәк. Сараны Асия Арыҫланова әҙерләп алып бара. Ул XX быуатта башҡорт әҙәбиәте үҫешенә тос өлөш индергән ике яҙыусы ҡатын-ҡыҙҙың  төп әҫәрҙәре, мотивтары һәм темалары хаҡында һөйләйәсәк.

- Ике әҙибәнең дә әҫәрҙәре уҙған быуатта яҙылған, әммә улар тикшеренеүселәргә, әҙәбиәтте өйрәнеүселәргә һәм китап һөйөүселәргә һаман да ҡыҙыҡлы һәм фәһемле,- ти сараны ойоштороусы.

Асия Арыҫланова - яҙыусы, төбәк тематикаһына мөрәжәғәт итә. Уның хикәйәләре  «Традиции & Авангард»  журналында һәм She is an expert проекты сайтында баҫылған. «Ауыл» повесы «Книгуру» балалар әҙәби премияһы исемлегенә ингән һәм әле «Волчок» нәшриәтендә нәшер ителеүгә әҙерләнә.
Әҙәби осрашыу иртәнге сәғәт 11-ҙә башлана.
 ","
	Кесе йома, 08 июнь 2023",Яңылыҡтар,Na
https://kulturarb.ru/ba/news/salauat-jyjyny-respublika-folklor-bajramynyң-ҡasan-һәm-ҡajҙa-үteүe-bildәle-buldy," ""Салауат йыйыны"" республика фольклор байрамының ҡасан һәм ҡайҙа үтеүе билдәле булды ",Na,"

10 июндә Салауат районында «Һабантуй» халыҡ байрамы сиктәрендә «Салауат йыйыны» республика фольклор байрамы үткәрелә.
Сара башҡорт халҡының милли батыры Салауат Юлаевтың тыуыуына 269 йыл тулыуға арнала. Проект йәш быуында үҙ халҡына, тарихи үткәндәргә һөйөү, милли ғорурлыҡ тойғоһо тәрбиәләүгә йүнәлтелгән.
Сара программаһында:
Иртәнге 9-ҙан төшкө 1-гә тиклем - Салауат Юлаев исеме менән бәйле иң яҡшы сувенир продукцияһына «Оран» республика конкурсы;
Башҡорт күпбәйгеһе буйынса «Салауат бәйгеһе» асыҡ турниры;
Көндөҙгө сәғәт 1-се яртыла «Беҙ - Салауат тоҡомо» республика конкурсы барышында егеттәр араһында - «Салауат батыры», ҡыҙҙар араһында «Йөҙөк ҡашы - Зөләйха» конкурстары уҙғарыла;
11 тула 20 минуттан 12-гә тиклем - Һабантуйҙы асыу тантанаһы;
1-се яртынан 2-гә тиклем – Башҡортостандың мәҙәниәт учреждениелары  белгестәре араһында «Ялҡын» вокал сәнғәте асыҡ конкурсы.
Быларҙан тыш, байрам ҡунаҡтарын һәм ҡатнашыусыларҙы ат сабыштары, «Көрәш» бәйгеһе, спорт һәм халыҡ уйындары көтә.
Ойоштороусылар: Башҡортостан Республикаһының Мәҙәниәт министрлығы, Республика халыҡ ижады үҙәге, Салауат районы муниципаль район хакимиәте, «Girzamusic» продюсерлыҡ үҙәге
 ","
	Кесе йома, 08 июнь 2023",Яңылыҡтар,Na
https://kulturarb.ru/ba/news/ғәskәrov-ansamble-sochiҙa-mәҙәniәt-һәm-sәnғәt-festivalendә-rәsәj-halyҡtarynyң-mәҙәniәte-menәn-tanyshtyrҙy, Ғәскәров ансамбле Сочиҙа Мәҙәниәт һәм сәнғәт фестивалендә Рәсәй халыҡтарының мәҙәниәте менән таныштырҙы ,Na,"

7 июндә Сочи ҡалаһында Евразия иҡтисади союзы саммиты сиктәрендә Евразия халыҡтарының мәҙәниәт һәм сәнғәт фестивале уҙҙы.
Фестивалдә Әрмәнстан, Беларусь, Ҡаҙағстан, Ҡырғыҙстан, Рәсәй илдәренең данлыҡлы коллективтары сығыш яһаны.

Сочи башлығы урынбаҫары Елена Канюк былай тип билдәләне: «Был иҫ киткес ижади осрашыу. Ошондай ҙур саралар ойошторорға ярҙам иткән РОСКОНЦЕРТҡа һәм Рәсәй Мәҙәниәт министрлығына ҙур рәхмәт».

Рәсәй исеменән фестивалдә Башҡортостан Республикаһының Ф. Ғәскәров исемендәге дәүләт академия халыҡ бейеүҙәре ансамбле, М.Е. Пятницкий исемендәге дәүләт академия рус халыҡ хоры һәм Адыгеяның «Нальмэс» дәүләт академия халыҡ бейеүҙәре ансамбле сығыш яһаны.
Ғәскәровсылар фестивалдә Рәсәйҙең бер юлы өс халҡы - коряк, алтай һәм башҡорт мәҙәниәте менән таныштырҙы.
 ","
	Кесе йома, 08 июнь 2023",Яңылыҡтар,Na
https://kulturarb.ru/ba/news/mәҙәniәt-milli-proekty-bajmaҡ-rajony-oҫtalaryn-halyҡ-izhady-үҙәgen-buldyryuғa-ilһamlandyrғan, “Мәҙәниәт” милли проекты Баймаҡ районы оҫталарын халыҡ ижады үҙәген булдырыуға илһамландырған ,Na,"

Баймаҡ районының 1-се Төрөкмән ауылында йәшәүсе Рәғиҙә Әхмәтшина яҡташтары араһында башҡорт милли кейеме оҫтаһы булараҡ билдәле. Традицион кейем менән ҡыҙыҡһыныусы яҡташтарын үҙ эргәһенә туплап,  “Ихлас” ойошмаһын булдырған.

- Беҙҙең ауыл клубында «Мәҙәниәт» милли проекты сиктәрендә ҙур ремонт бара. Район етәкселеге бинаның икенсе ҡатында “Ихлас” ойошиаһы өсөн бүлмә бирергә вәғәҙә итте. Был беҙгә эшмәкәрлегебеҙҙе киңәйтергә, атап әйткәндә, күрше ауылдарҙы ла халыҡ кәсептәрен һаҡлау эшенә йәлеп итергә һәм халыҡ ижады үҙәген булдырырға мөмкинлек бирәсәк, - ти Рәғиҙә Әхмәтшина.

Башҡортостан Республикаһы Башлығы Радий Хәбиров Баймаҡ районына эш сәфәре барышында халыҡ ижады үҙәген булдырыу идеяһын хупланы һәм «Ихлас» йәмғиәтенә теген машиналары һатып алыуҙа ярҙам итергә вәғәҙәләне.
Ошо көндәрҙә оҫтабикәләр һигеҙ өр-яңы теген машинаһын алып һөйөндө.

- Араларында ике бәләкәй теген машинаһы бар, шуға балаларҙы ла милли кейем тегеү эшенә өйрәтергә тип ниәтләйбеҙ,- ти Рәғиҙә Әхмәтшина.

 ","
	Кесе йома, 08 июнь 2023",Яңылыҡтар,Na
https://kulturarb.ru/ba/news/ҡyjғy-rajonynyң-sigeүle-kartaһynda-һөlgө-biҙәktәre, Ҡыйғы районының сигеүле картаһында – һөлгө биҙәктәре ,Na,"

Ҡыйғы районының Алағуз ауылында йәшәгән Рәйлә Ғирфанова һәм Нәйлә Фәтихова бәләкәй саҡтан уҡ өләсәләре менән әсәләренең сигеү сиккәнен күреп үҫкән. Бөгөн улар бергәләп төрлө сара өсөн сигеүле әйберҙәр эшләй. Тыуған райондарының картаһын да бергәләп сиккәндәр.
Алағуз мәҙәниәт йортоноң әйҙәүсе методисы Рәйлә Ғирфанова Нәйлә Фәтихованы төп ярҙамсыһы, уң ҡулы тип атай, сөнки райондағы бер сара ла уларҙың ҡул эше өлгөләренән тыш үтмәй тиерлек. Оҫтабикәләргә «Аҡ ҡайындар» фольклор ансамблендә ҡатнашыусылар ҙа ярҙам итә.
Ҡыйғы районының сигеүле картаһында улар төньяҡ-көнсығыш төбәккә хас традицион тамбурлы сигеүҙе сағылдырырға ынтылған. Үҫемлек биҙәктәре тәбиғәт күренештәренә оҡшатып эшләнгән. Композиция үҙәгендә башҡорт һөлгөләренең биҙәктәре урынлашҡан.
Карта өҫтөндә шулай уҡ Дүшәнбе ауылы мәҙәниәт йортоноң өлкән методисы Айтуған Хәсәнов, район мәҙәниәт йортоноң ҡуйыусы рәссамы Мансур Хәлилов эшләгән.
Рәмил Нафиҡов фотолары.
 ","
	Кесе йома, 08 июнь 2023",Яңылыҡтар,Na
https://kulturarb.ru/ba/news/12-iyundә-өfөlә-nindәj-saralar-үtәsәk, 12 июндә Өфөлә ниндәй саралар үтәсәк? ,Na,"

Башҡортостан Республикаһының баш ҡалаһы бер юлы өс байрамды - Рәсәй көнөн, Өфө ҡалаһына нигеҙ һалыныуҙың 449 йыллығын һәм Салауат Юлаевтың тыуыуына 269 йыл тулыуҙы билдәләй. Байрам саралары республика етәкселәре һәм абруйлы ҡунаҡтар ҡатнашлығында Дуҫлыҡ монументына һәм Салауат Юлаев һәйкәленә сәскәләр һалыуҙан башлана. Ағиҙел йылғаһы буйында байрам программаһы һәм спорт-күрһәтмә сығыштары ойошторола, һыу суднолары парады була. Кисен «Өфө - хеҙмәт батырлығы ҡалаһы» стелаһына сәскәләр һалыу тантанаһы үтәсәк.
Байрамда төп майҙансыҡтарҙың береһе - ҡаланың үҙәк өлөшө. Бында «Өфө, саф һауала йөрөйбөҙ!» ҡала фестивале уҙасаҡ. Иртәнге сәғәт 11-ҙән киске 5-кә тиклем урамдарҙың алдан ябылған участкалары «Мәҙәни Арбат»ҡа әүереләсәк, һөнәрселек, күргәҙмә зоналары ойоштороласаҡ, интерактив майҙансыҡтар эшләйәсәк, музыканттар һәм рәссамдар урынлашасаҡ. «Родина» кинотеатры янында «Өфө - театр» майҙансығы асыла. Үҙҙәренең спектаклдәрен ҡаланың профессиональ һәм һәүәҫкәр театр коллективтары күрһәтәсәк. «Өфө: батырлыҡ һәм дан дәүере» фестивале барышында Ленин урамының төп почтамттан алып «Башҡортостан» дәүләт концерт залына тиклемге өлөшө ҡаһарманлыҡ һәм дан проспектына әүерелә. Һәр район ҡаланың үҫешенә тос өлөш индереүен сағылдырған ҡаҙаныштарын күрһәтәсәк.
«Өфө: батырлыҡ һәм дан дәүере» фестивале барышында Ленин урамының бер өлөшө төп почтамттан алып «Башҡортостан» дәүләт концерт залына тиклем ҡаһарманлыҡ һәм дан проспектына әүерелә. Һәр район ҡаланың үҫешенә тос өлөш индереүен сағылдырған ҡаҙаныштарын күрһәтәсәк. «Башҡортостан» дәүләт концерт залы алдындағы майҙанда «Өфө - студенттар» майҙансығы урынлашасаҡ. Юғары һәм урта махсус уҡыу йорттары һөнәри йүнәлеш биреү зоналары ойоштора, студенттарҙың ижади коллективтары концерт программаһы бүләк итә. Иң ҙур ҡыҫтыбый әҙерләү күҙаллана. Рус драма театры алдындағы майҙанда - «Өфө - яратҡан ҡалам!» исемле концерт. Унда ҡаланың алдынғы ижади коллективтары, шулай уҡ башҡорт, татар һәм Рәсәй эстрадаһының популяр вәкилдәре ҡатнашасаҡ. Программа 23:00 сәғәттә байрам салюты менән тамамланасаҡ.
Шулай уҡ был көндө республика етәкселәре һәм абруйлы ҡунаҡтар ҡатнашлығында «Нефтехимик» мәҙәниәт һәм ял паркын асыу тантанаһы була. Программала ҡаланың ижади коллективтары концерты, һүрәттәр күргәҙмәһе һәм спортсыларҙың күрһәтмә сығыштары ҡаралған. Ижади йәштәрҙе йәлеп итеү үҙәге итеп «Ҡашҡаҙан» мәҙәниәт һәм ял паркы һайланған. Бында  «Һыу яҡтыһы» йәштәр фестивале үтәсәк. Уның сиктәрендә «Хәрәкәт 02» йәштәр бейеү фестивале, «Рэп 02» традицион рэп фестивале һәм «ЭлектроӨфө» диджейҙар фестивале уҙасаҡ. «Торатау» конгресс-холы янындағы амфитеатрҙа «Рәсәй блогерҙары» Бөтә Рәсәй йәштәр фестивале уҙғарыла. Ул 12 июндә йыл һайын уҙғарыла. Уҙғарыуҙың төп маҡсаты - йәштәрҙең иғтибарын мөһим дәүләт даталарына йәлеп итеү. Сараны «Рус мәҙәниәте фонды» яуаплылығы сикләнгән йәмғиәте ойоштора.
Сара көндөҙгө сәғәт 12-лә башлана. Уның сиктәрендә төрлө оҫталыҡ дәрестәре, автограф-сессиялар һәм интерактивтар уҙасаҡ, улар ҡунаҡтарға яратҡан блогерҙары менән аралашырға мөмкинлек бирәсәк. Шулай уҡ лаунж зонаһы, триколор төҫөндәге флешмоб эшләй.
 ","
	Шаршамбы, 07 июнь 2023",Яңылыҡтар,Na
https://kulturarb.ru/ba/news/bajmaҡ-rajony-avtokluby-artistary-balalar-һabantujy-үtkәrҙe-2, Баймаҡ районы автоклубы артистары балалар һабантуйы үткәрҙе ,Na,"

Баймаҡ районы Халыҡ ижады үҙәгенең автоматлаштырылған күп функциялы клубы Баймаҡ ҡалаһының «Көньяҡ» биҫтәһе биләмәһендә балалар һабантуйы уҙғарҙы. 5-се мәктәп уҡыусылары, көндөҙгө мәктәп яны лагерына йөрөүселәр байрамдың уйын программаһында әүҙем ҡатнашты: арҡан тарттылар, тоҡ кейеп йүгерҙеләр, туп менән ярыштылар.
Автоклуб сәхнәһенән «Сураш» ирҙәр вокал ансамбленең күңелле йырҙары һәм Илнур Аслаев башҡарыуында дәртле ҡурай моңдары яңғыраны. «Ирәндек» халыҡ бейеү ансамбле солистары Гөлгөл Хәлилова һәм Нурсия Халиҡова бейеү номерҙары менән сығыш яһаны.
Теләүселәр үҙҙәрен «Дан минуты» ижади конкурсында күрһәтте. Иң аҙаҡтан балаларға бүләктәр өләштеләр. 

- Беҙҙең районға автоклуб 2020 йылдың сентябрендә «Мәҙәниәт» милли проекты сиктәрендә килде. Уның ярҙамында халыҡтың бөтә ҡатламдарының мәҙәни ялын тәьмин итәбеҙ. Хәҙер, каникул осоронда, «Бергәләп уйнау күңелле», «Бала саҡ илендә», «Шаромарафон» кеүек балалар өсөн күберәк күңел асыу, мәҙәни-спорт программалары үткәрәбеҙ»,- тип билдәләне автоклуб мөдире Ғәлинур Хәмитов.

 ","
	Шаршамбы, 07 июнь 2023",Яңылыҡтар,Na
https://kulturarb.ru/ba/news/rәssam-әmir-mәzhitov-55-jәshlek-yubilejyn-bildәlәj, Рәссам Әмир Мәжитов 55 йәшлек юбилейын билдәләй ,Na,"

Заһир Исмәғилев исемендәге Өфө дәүләт сәнғәт институтының һынлы сәнғәт факультеты деканы, Рәссамдар союзы ағзаһы, Башҡортостандың атҡаҙанған рәссамы, Ш.Бабич исемендәге республика дәүләт йәштәр премияһы лауреаты Әмир Мәжитов үҙенең 55 йәшлек юбилейын билдәләй. 
Әмир Миңлевәли улы Мәжитов 1968 йылда Күгәрсен районының Үрге Һаҙ ауылында тыуған. Бала саҡтан һынлы сәнғәт менән ҡыҙыҡһына. 1995 йылда буласаҡ рәссам Өфө дәүләт сәнғәт институтын (профессор Эрнст Сәйетов һәм доцент Михаил Назаров оҫтаханаһы), 1998 йылда иһә институт ҡарамағындағы Рәсәй художество академияһы аспирантураһын тамамлаған. 1999 йылдан Әмир Миңлевәли улы Заһир Исмәғилев исемендәге Өфө дәүләт сәнғәт академияһының һынлы сәнғәт кафедраһында эшләй, 2000 йылдан - кафедра мөдире, 2014 йылдан һынлы сәнғәт факультеты деканы.
Үҙенең ижадында рәссам, башҡорт халҡының бай рухи мираҫына таянып, фольклор һәм героик образдарҙың рухи сафлығын, ҡеүәтен, рухын һәм эске көсөн сағылдырыу өҫтөндә эшләй. Әмир Мәжитов республика, бөтә Рәсәй һәм халыҡ-ара күргәҙмәләрҙә ҡатнаша, М.В. Нестеров исемендәге Башҡорт дәүләт художество музейы эштәренең береһен студент йылдарында уҡ һатып ала. Әле уның картиналары Рәсәй, Италия, Австрия, Израиль, Португалия, АҠШ, Төркиә, Берләшкән Ғәрәп Әмирлектәре музейҙарында һәм галереяларында һаҡлана. «Башҡортостандың мәҙәни донъяһы» интернет-порталы редакцияһы Әмир Миңлевәли улын юбилейы менән ҡотлай һәм ныҡлы һаулыҡ, именлек һәм яңы ижади үрҙәр теләй!
 ","
	Шаршамбы, 07 июнь 2023",Яңылыҡтар,Na
https://kulturarb.ru/ba/news/tamyr-telekanaly-mәskәүҙә-yaҡtashtaryna-koncert-bүlәk-itte," ""Тамыр"" телеканалы Мәскәүҙә яҡташтарына концерт бүләк итте ",Na,"

Башҡортостан Республикаһының Рәсәй Федерацияһы Президенты ҡарамағындағы Тулы Хоҡуҡлы вәкиллеге бинаһында «Тамыр» балалар-үҫмерҙәр телеканалының«Нурлы баласаҡ» концерты үтте.
Балаларҙы Бөтә донъя башҡорттары ҡоролтайы президиумы рәйесе, РФ Дәүләт думаһы депутаты Эльвира Айытҡолова, РФ Президенты ҡарамағындағы Башҡортостан Республикаһының тулы хоҡуҡлы вәкиле вазифаһын башҡарыусы Ришат Халиҡов, Мәскәүҙә БР дәүләт власы органдары эшмәкәрлеген тәьмин итеү буйынса аппарат етәксеһе Ринат Фәйзуллин, Мәскәүҙә Башҡорттар Ҡоролтайының беренсе урынбаҫары Альфред Вәлиев сәләмләне.

- Мәскәү балаларының ата-әсәләре күптән ""Тамыр"" ҙың концерт менән килеүен һорай ине. Быйыл был эште тормошҡа ашыра алдыҡ һәм Башҡортостандың Тулы хоҡуҡлы вәкиллеге булышлығында Мәскәү үҙәгендә ысын мәғәнәһендә бала саҡ байрамы уҙҙы. Илебеҙҙең баш ҡалаһына музыкаль сәйәхәт ""Тамыр"" балаларының хәтерендә ҡаласаҡ. Яҡташтарыма Мәскәүҙә йәшәп тә, балаларға туған мәҙәниәткә һөйөү тәрбиәләргә һәм туған телгә өйрәтергә тырышҡандары өсөн рәхмәт, - тине «Тамыр» телеканалы директоры Гөлназ Ҡолһарина.

 ","
	Шишәмбе, 06 июнь 2023",Яңылыҡтар,Na
https://kulturarb.ru/ba/news/rәsәjҙeң-pushkin-kөnө-өfө-kitaphanalarynda-bildәlәnәsәk, Рәсәйҙең Пушкин көнө Өфө китапханаларында билдәләнәсәк ,Na,"

Йыл һайын 6 июндә Рәсәйҙә Пушкин көнө, ә бөтә донъяла халыҡ - ара рус теле көнө билдәләнә. Александр Сергеевич Пушкиндың ижады төрлө йәштәге кешеләрҙе берләштерә, уның әҫәрҙәре донъяның тиҫтәләгән теленә тәржемә ителә. Ғәҙәттәгесә, Рәсәйҙең Пушкин көнөндә Өфө ҡалаһының күмәк китапханалары бөйөк шағирҙың ижадына бик күп төрлө мәҙәни-күмәк саралар бағышлай.
Ваҡыт үтеү менән Пушкин көнө тағы ла бер байрам - Рус теле көнө менән ҡушыла. Был эшкә 2011 йылда башланғыс һалынған. Был осраҡлы түгел. Тантана Президент указы менән иң юғары кимәлдә хупланды. Шулай уҡ Берләшкән Милләттәр Ойошмаһының донъя телдәренә арналған «лингвистик» байрамдары исемлегенә ингән. Шуныһы ҡыҙыҡ: бөтә телдәрҙә лә тиерлек был байрам милли әҙәби гений хөрмәтенә иҫтәлекле дата менән тап килә. Был көндә яҙыусының ижадын һөйөүселәр әҙәби кисәләр, ғилми конференциялар һәм фестивалдәр ойоштора. Ғәҙәттә әҙәби музейҙар һәм китапханалар тематик саралар уҙғара: уҡыуҙар, карнавалдар һәм хатта балдар ойоштора. Күпселек саралар Мәскәүҙә һәм Санкт-Петербургта үтә.
 Өфөлә һәм Башҡортостанда был көндөң нисек билдәләнеүе тураһында «Башҡортостандың мәҙәни донъяһы» порталы материалдары аша танышырға мөмкин.
 ","
	Шишәмбе, 06 июнь 2023",Яңылыҡтар,Na
https://kulturarb.ru/ba/news/raevka-auylynda-jyr-kөsө-koncerty-үtәsәk," Раевка ауылында ""Йыр көсө"" концерты үтәсәк ",Na,"

Халыҡ борон-борондан әйтер һүҙен, уйын һәм теләктәрен йырға һалған. Йыр йыуата ла, дәртләндерә лә, рухландыра ла.
Йырҙың көсө нимәлә?
Республикабыҙҙа ҙур уңыш менән барған “Йыр көсө” концерты 19 июнь Раевка ауылында!
Төрлө фекерҙәр тыуҙырған, уйландырған, хисләндергән, ғөмүмән, бер кемде лә битараф ҡалдырмаған был грандиоз проектта халҡыбыҙҙың танылған йырсылары, эстрадабыҙҙың талантлы йондоҙҙары, “йырҙың көсө нимәлә?” тигән һорауға йыр аша яуап бирәләр.
Нәзифә Ҡадырова, Әлфиә Юлсурина, Фәдис Ғәниев, Лилиә Биктимерова, Хәлит Фәтихов, Ғәли Алтынбаев, Азат Биксурин, Лилиә Ишемйәрова, Артур Туҡтағолов, Миңзифа Исҡужина, Радик Вәлмөхәмәтов, Рушан Биктимеров, Айгөл Һағынбаева, Эльмира Юлдашева, Искәндәр Гәзизов, Рөстәм Шаһыбалов, Заһир Иҫәнсурин, Тимур Рамаҙанов, Артур Ғайсаров, Илдар Абдуллин, Әлфиә Ниғмәтуллина, Салауат Мөхәмәтйәров, Венер Сәйфетдинов, Аурика Уршеева, Ильмир Ғарипов, Зилия Сәфиуллина, Салауат Хәлилов, Фәриҙә Ғаззалова, Алмас Сирусин, «Арғымаҡ» (етәксеһе Ринат Рамаҙанов) һәм башҡа һеҙ яратҡан йырсылар ҡатнашҡан концертта көтәбеҙ һеҙҙе, хөрмәтле тамашасылар!
 ","
	Шишәмбе, 06 июнь 2023",Яңылыҡтар,Na
https://kulturarb.ru/ba/news/mәlәүez-rajonynda-1812-jylғy-vatan-һuғyshyna-210-jyl-tulyuҙy-bildәlәnelәr, Мәләүез районында 1812 йылғы Ватан һуғышына 210 йыл тулыуҙы билдәләнеләр ,Na,"

Мәләүез районының Көнгәк тауы итәгендә «Көнгәктән Парижға тиклем» тигән халыҡ байрамы уҙҙы. Сара Рус армияһының 1812 йылғы һуғышта еңеүенә 210 йыл тулыуға һәм 1813-1814 йылдарҙа Европаны Наполеон хакимлығынан азат итеү буйынса Рәсәй армияһының сит ил походтарына арналған «Ата-бабаларыбыҙҙың иҫтәлегенә лайыҡ булайыҡ!» мәҙәни-тарихи фестивале сиктәрендә үткәрелде.
Байрам 1812-1814 йылдарҙа Наполеон менән һуғышта ҡатнашҡан яугирҙәргә бағышланған мемориаль плитаға сәскәләр һалыуҙан башланды. Ул 2012 йылда 1812 йылғы Ватан һуғышында еңеүҙең 200 йыллығына ҡарата асылған. Икенсе плита Көнгәк тауының үҙенә ҡуйылған.
Башҡорт атлыларын 1812 йылғы Ватан һуғышына оҙатыуҙы һәм уларҙы еңеү менән ҡайтыуын сәхнәләштереү байрамдың иң тулҡынландырғыс һәм сағыу өлөшө булды. Ике быуаттан ашыу ваҡыт үткәс, Көнгәк тауы йәнә бер тапҡыр шул тарихи ваҡиғаларҙың шаһитына әүрелгәндәй булды. «Парижға ла еттек беҙ» театрлаштырылған тамашала тарихи костюмдар файҙаланылды, башҡорт йолалары күрһәтелде.
 ","
	Дүшәмбе, 05 июнь 2023",Яңылыҡтар,Na
https://kulturarb.ru/ba/news/bashҡortostanda-gөlnur-yaҡupovanyң-kitaby-brajl-shrifty-menәn-baҫyldy, Башҡортостанда Гөлнур Яҡупованың китабы Брайль шрифты менән баҫылды ,Na,"

Мәкәрим Хөсәйен улы Төхвәтшин исемендәге һуҡырҙар өсөн республика махсус китапханаһының тифлонәшриәт бүлегендә Гөлнур Яҡупованың «Йыртҡыс ҡаны» исемле китабы донъя күрҙе. Әҫәр Брайлдең рельеф-нөктә шрифты менән башҡорт телендә ике китапта баҫылған.
Билдәле башҡорт яҙыусыһы Гөлнур Яҡупованың повесында ауыр һынауҙар аша үткән ҡатын-ҡыҙ - Һәҙиәнең ғәҙәти булмаған яҙмышы хаҡында бәйән ителә. Яуыз кешеләрҙән ҡасып, ул Урал тауҙары хужаһы - айыуҙан яҡлау таба...
Техник эшкәртеү процесынан һуң китап Өфө ҡалаһындағы махсус китапхана фондына һәм уның филиалдарына ебәрелә.
 ","
	Дүшәмбе, 05 июнь 2023",Яңылыҡтар,Na
https://kulturarb.ru/ba/news/bashҡortostan-oҫtalary-үzbәkstanda-oҫtalyҡ-dәrestәre-үtkәrә, Башҡортостан оҫталары Үзбәкстанда оҫталыҡ дәрестәре үткәрә ,Na,"

Бөгөн, 2 июндә, Ташкент ҡалаһында Үзбәкстанда йәшәүсе яҡташтарыбыҙ өсөн халыҡ ижады буйынса оҫталыҡ дәрестәре башланды. Уларҙы Башҡортостан оҫталары үткәрә.
Башҡорт кейемен тегеү һәм башҡорт кейеме элементтарын эшләү буйынса белгес Хәмдиә Дәүләтова башҡорт кейеменең традицион комплекстары һәм күкрәк биҙәүестәре хаҡында һөйләне. Сарала ҡатнашыусылар ҡоро кейеҙ баҫыу, башҡорттарҙың биҙәүестәре хаҡында бай мәғлүмәт алды.
Башҡортостан республикаһының атҡаҙанған мәҙәниәт хеҙмәткәре Рәйес Низаметдинов башҡорт милли музыка ҡоралдары – ҡумыҙҙа һәм ҡурайҙа нисек уйнарға өйрәтте.
Мәҙәни саралар алып барыусы булараҡ билдәле Инвир Хисаметдинов ораторлыҡ сәнғәте буйынса оҫталыҡ дәресе үткәрҙе.
Ватандаштарыбыҙ өсөн оҫталыҡ дәрестәр 3 һәм 4 июндә лә дауам итәсәк.
2023 йылдың 4 июнендә Ташкент ҡалаһының Мирзо Олуғбәк исемендәге «Central Park» мәҙәниәт һәм ял паркында һабантуй милли байрамы үтәсәк. Тантаналы сараларҙа башҡортостан Республикаһы Башлығы Хакимиәте Етәксеһенең эске сәйәсәт буйынса беренсе урынбаҫары Урал Килсенбаев, Башҡортостан Республикаһы мәҙәниәт министры урынбаҫары Илнур Мөхйәнов ҡатнашасаҡ.
 ","
	Йома, 02 июнь 2023",Яңылыҡтар,Na
https://kulturarb.ru/ba/news/өfөlә-өsөnsө-art-ҡoroltaj-balalar-mәҙәni-forumy-үtte," Өфөлә Өсөнсө ""Арт-Ҡоролтай. Балалар"" мәҙәни форумы үтте ",Na,"


Сарала Башҡортостандың иң һәләтле һәм талантлы балалары, төрлө конкурстарҙа һәм ижади проекттарҙа еңеүселәр һәм лауреаттар, шулай уҡ мәҙәниәт өлкәһе мәғариф учреждениелары етәкселәре һәм төп педагогтары ҡатнашты. Форумда ҡатнашыусы өлкәндәр һәм балалар өсөн киңәйтелгән белем биреү, күңел асыу программаһы, интерактив майҙансыҡтар, урта һөнәри һәм юғары белем биреү учреждениелары күргәҙмәләре, ижади майҙансыҡтар ҡаралған.
Шулай уҡ форумда «Башҡортостан - Евразия йөрәге» икенсе ижади проекттар конкурсы еңеүселәре бүләкләнде һәм йәй Мәскәүгә Балалар мәҙәни форумына Башҡортостан исеменән юлланасаҡ балаларҙың исемлеге иғлан ителде.
Проект Башҡортостан Республикаһында «АРТ-Ҡоролтай» форумы хәрәкәтенең бер өлөшө булып тора һәм һәләтле балаларға ярҙам итеүгә, уларҙы үҫтереүгә, киләсәктә һөнәр һайлай алырлыҡ һәләттәрен тормошҡа ашырыу өсөн мөмкинлектәрҙе киңәйтеүгә йүнәлтелгән.
Форум Республика халыҡ ижады үҙәгенең «Күңел күҙе» инклюзив халыҡ театры балалары уйнауында Михаил Бартеневтың «Бишкә тиклем һанайым» спектакле һәм ""Төньяҡ амурҙары"" йәнһүрәте менән тамамланды.

 ","
	Йома, 02 июнь 2023",Яңылыҡтар,Na
https://kulturarb.ru/ba/news/1-iyundә-өsөnsө-art-ҡoroltaj-balalar-mәҙәni-forumy-үtә," 1 июндә Өсөнсө ""Арт-Ҡоролтай. Балалар"" мәҙәни форумы үтә ",Na,"

2023 йылдың 1 июнендә Өфөлә «Торатау» конгресс-холында «Арт-Ҡоролтай.Балалар»  мәҙәни форумы ойошторола. Сара, ғәҙәттәгесә, Халыҡ-ара балаларҙы яҡлау көнөнә - балаларҙың именлеген яҡшыртыуға йүнәлтелгән байрамға арнала.
Сарала Башҡортостандың иң һәләтле һәм талантлы балалары, төрлө конкурстарҙа һәм ижади проекттарҙа еңеүселәр һәм лауреаттар, шулай уҡ мәҙәниәт өлкәһе мәғариф учреждениелары етәкселәре һәм төп педагогтары ҡатнаша. Форумда ҡатнашыусыларҙың бөтә категориялары өсөн киңәйтелгән белем биреү, аң-белем таратыу һәм күңел асыу программаһы, интерактив майҙансыҡтар, урта һөнәри һәм юғары белем биреү учреждениелары күргәҙмәләре, балалар һәм өлкәндәр өсөн тематик ижади зоналар, шулай уҡ проекттар менән таныштырыу һәм «Башҡортостан - Евразия йөрәге» икенсе ижади проекттар конкурсы еңеүселәрен бүләкләү ҡаралған. 
 ","
	Шаршамбы, 31 май 2023",Яңылыҡтар,Na
https://kulturarb.ru/ba/news/respublika-hәrbi-dan-muzejy-bala-saҡ-altyn-vaҡyt-akciyaһyna-saҡyra, Республика Хәрби Дан музейы «Бала саҡ - алтын ваҡыт» акцияһына саҡыра ,Na,"

Халыҡ-ара балаларҙы яҡлау көнөндә Республика Хәрби Дан музейы «Бала саҡ - алтын осор» акцияһын үткәрә.
Акция барышында «Күп милләтле Еңеү», «Тәбиғәтте һаҡлау - Тыуған илде һаҡлау ул», «Башҡортостан - тыуған төйәгебеҙ!» белешмәләрендә эштәрҙе башҡарырға тәҡдим ителә.
Сарала ҡатнашыусыларға уйын белешмәләренең мауыҡтырғыс эштәрен үтәгәндә үҙҙәрен оҫталар һәм тикшеренеүселәр сифатында күрһәтеү мөмкинлеге биреләсәк.
«Музей. Эҙләү. Хәтер» акцияһы сиктәрендә музей ҡунаҡтары хеҙмәткәр етәкселегендә импровизацияланған «ҡаҙылмалар»ҙа ҡатнаша, үҙен эҙәрмәндәр ролендә тоя һәм металл эҙләү ҡоралдары - бумала, суҡтар менән файҙаланып, предметтар эҙләп таба ала.
 ","
	Шаршамбы, 31 май 2023",Яңылыҡтар,Na
https://kulturarb.ru/ba/news/kitap-bajram-halyҡ-ara-jәrminkәһendә-bashҡortostan-yaҙyusylary-kүrgәҙmәһe-eshlәne, «Китап-байрам» халыҡ-ара йәрминкәһендә «Башҡортостан яҙыусылары» күргәҙмәһе эшләне ,Na,"

Күргәҙмә «Халыҡ яҙыусылары һәм шағирҙары», «Билдәле яҙыусылар һәм исемһеҙ шағирҙар», «Фәнни-популяр» бүлектәренән торҙо.
«Башҡорт әҙәбиәте ынйылары» тип аталған беренсе бүлектә Башҡортостандың 21 халыҡ шағиры Мостай Кәрим, Рәшит Ниғмәти, Рауил Бикбаев, Рәми Ғарипов һәм башҡа әҫәрҙәре урын алған.
«Тыуған ер тауышы» бүлеге яҙыусылар Шакир Янбаев, Сабир Шәрипов, Булат Рафиҡов, Мөкәрәмә Садиҡова, Сәғит Агиш, Рәшит Солтангәрәев һәм башҡа проза әҫәрҙәренән тора.
 ","
	Дүшәмбе, 29 май 2023",Яңылыҡтар,Na
https://kulturarb.ru/ba/news/yrymbur-bashҡorttary-өsөn-oҫtalyҡ-dәrestәre-үtkәrҙelәr, Ырымбур башҡорттары өсөн оҫталыҡ дәрестәре үткәрҙеләр ,Na,"

Башҡорт мәҙәниәте менән танышырға теләгән йөҙ ярым кеше Башҡортостан Республикаһының Мәҙәниәт министрлығы һәм Ырымбур өлкәһенең Мәҙәниәт министрлығы булышлығында Ырымбур өлкәһенең Башҡорт тарихи-мәҙәни үҙәге филиалы Ырымбур өлкәһе башҡорттары ҡоролтайы менән берлектә ойошторған оҫталыҡ дәрестәрендә булды.
Башҡортостандың төп мәҙәниәт һәм сәнғәт эшмәкәрҙәре ҡурайҙа һәм ҡумыҙҙа уйнарға, йырға, башҡорт бейеүе хореографияһына һәм ғәҙәти уҡтан атырға өйрәнде.
Сара Күвандыҡ, Ырымбур ҡалаһында, Иҫке Хәлил ауылында һәм Гай ҡала округының Нарбулат ҡасабаһында уҙҙы.
 ","
	Дүшәмбе, 29 май 2023",Яңылыҡтар,Na
https://kulturarb.ru/ba/news/28-oҫta-bashҡortostan-kartaһyn-sikkәn, 28 оҫта Башҡортостан картаһын сиккән ,Na,"


«Китап байрамы»нда Башҡортостандың сигелгән картаһының исем туйы үтте. Уны 28 оҫта эшләгән.
Проектта ҡатнашҡан оҫталарҙың иң йәше – Баймаҡ районынан  16 йәшлек Таңсулпан Ҡотлоғужина, ә иң өлкәне – Йылайырҙан 74 йәшлек Рәйсә Янбаева. Картаның яртыһын Ғәбиҙә Вәлиева сиккән.
Республика картаһы Башҡортостан Башлығы гранты булышлығында эшләнгән. Артабан ул август айында «Сигелгән Рәсәй» Бөтә Рәсәй фестиваленә алып барыласаҡ, һуңынан райондар буйлап йөрөтөләсәк һәм Милли музейҙа күрһәтеләсәк. 

 ","
	Йәкшәмбе, 28 май 2023",Яңылыҡтар,Na
https://kulturarb.ru/ba/news/ҡyrғyҙstanda-ajgiz-bajmөhәmәtovtyң-kitaptary-7-tapҡyr-baҫylyp-syҡҡan, Ҡырғыҙстанда Айгиз Баймөхәмәтовтың китаптары 7 тапҡыр баҫылып сыҡҡан ,Na,"

Ҡырғыҙстандың ""Таалим"" нәшриәтенең баш мөхәррире Кыялбәк Аҡматов әйтеүенсә, улар Өфөлә уҙған Китап-байрамына ""Шонкар"" йәштәр журналы мөхәррире, Башҡортостан Республикаһы Яҙыусылар берлеге рәйесе Айгиз Баймөхәмәтовтың ике китабын алып килгән.

— Ҡырғыҙ телендә ике китап баҫтырып сығарҙыҡ: «Көчө балдары» һәм «Жомоксуз балалыҡ». Һәр береһе меңәрләгән дана менән сыҡты һәм шунда уҡ бестселлер булып китте. Һуңғы ике йылда был китаптарҙы 7 тапҡыр яңынан баҫтырҙыҡ инде, сөнки кешеләр уларҙы һорай. Бер китаптың хаҡы 200 соум (беҙҙең аҡса менән 250 һум). Китап уҡыусылар  араһында китаптар популяр. Мәктәптәр һәм юғары уҡыу йорттары был китап буйынса конференциялар, конкурстар ойоштора. Тимәк, балалар һәм үҫмерҙәр китап уҡымай тигән фекер дөрөҫ түгел! — ти Кыялбәк Аҡматов.

 ","
	Йәкшәмбе, 28 май 2023",Яңылыҡтар,Na
https://kulturarb.ru/ba/news/өfөlә-kitap-bajramy-bashlandy, Өфөлә “Китап байрамы” башланды ,Na,"


Өфө ҡалаһының Совет майҙанында тантаналы шарттарҙа Китап байрамы асылды. ""Китап-байрам"" халыҡ-ара йәрминкәһе Башҡортостан Башлығы Радий Хәбировтың башланғысы менән ойошторолдо. Халыҡ-ара йәрминкәлә Рәсәй төбәктәре, Беларусь, Ҡаҙағстан һәм Ҡырғыҙстандан 140-тан ашыу нәшриәт ҡатнаша.
Башҡортостан Башлығы Радий Хәбиров халыҡтың күплеген күреп шатлығын йәшермәне. Радий Фәрит улы киләсәктә йыл да май айының һуңғы аҙнаһында баш ҡалабыҙҙа китап байрамын үткәреү йолаға инәсәк, тине.

– Һәр саҡ юғары маҡсаттар ҡуйып, уға өлгәшергә кәрәк, – тине Радий Хәбиров. – Китап яҡшылыҡҡа алып бара. Китап – аҡыллы кәңәшсе лә. Китап байрамын балалар кеҫә телефонынан айырылһын, китап менән дуҫ булһын өсөн үткәрәбеҙ.

Сарала шулай уҡ Рәсәй Президенты ярҙамсыһы, Рәсәй тарих белеме буйынса ведомство-ара комиссияһы рәйесе Владимир Мединский һәм башҡа саҡырылған ҡунаҡтар ҡатнашты, Беларусь Республикаһынан да вәкилдәр сәләмдәрен еткерҙе.  
Сарала Ҡөрьән Усман китабының күсермәһен республикабыҙҙың Милли музейына тапшырыу сағыу ваҡиға булды.
Радий Хәбиров кеҫәһенән бәләкәй генә китап сығарып, былай тине:

– Илебеҙгә дан йырлаған ""Маленькая книга"" тигән китапты һәр саҡ кеҫәмдә йөрөтәм. Ул һаҡлау көсөнә эйә. Махсус хәрби операцияла ҡатнашҡан һалдаттарға ла бүләк итәсәкмен уны.





Фестиваль Совет майҙанында, Совет Һәм Пушкин урамдары буйлап үтә. Совет майҙанында психология буйынса тематик әҙәбиәт менән бер рәттән ваҡытлы әҙәбиәт, моделле китапханалар, кулинар китаптар, ғаилә консультациялары зоналары асыла. Һәр береһендә оҫталыҡ дәрестәре, уйындар, консультациялар ойошторола.
Рәсәй һәм башҡорт әҙәбиәтенең классик әҫәрҙәре — “Кеше яҙмышы”, “Өс таған”, “Ал елкәндәр” буйынса нәфис фильмдар күрһәтелә. Сара барышында конкурстар, хәйриә акциялары, һирәк китаптар күргәҙмәләре ойошторола. Саралар иртәнге сәғәт ундан киске сәғәт 10-ға тиклем бара. Программа менән kitap-bayram.ru сайтында танышырға мөмкин.



 ","
	Йома, 26 май 2023",Яңылыҡтар,Na
https://kulturarb.ru/ba/news/salauat-bashҡort-dәүlәt-teatry-premera-spektaklen-aktrisa-nәrkәs-jomaғuzhina-iҫtәlegenә-baғyshlany, Салауат башҡорт дәүләт театры премьера спектаклен актриса Нәркәс Йомағужина иҫтәлегенә бағышланы ,Na,"

24 майҙа Салауат башҡорт дәүләт драма театры тамашасылар иғтибарына “Яҙмыш математикаһы йәки 1+1=3” премьераһын сығарҙы. Спектакль нигеҙҙә үҫмерҙәргә һәм йәштәргә тәғәйенләнгән.
Карина ғаиләһен ташлап, башҡаны һайлаған атаһын кисерә алмай. Шул уҡ ваҡытта әсәһенең икенсе ирҙән тыуҙырған балаһын, йәғни ҡустыһы Саматты ене һөймәй, башы эшенән сыҡмаған әсәһенә нәфрәт менән ҡарай. Һеҙҙән башҡа миңә рәхәт булыр ине, ти. Тик ҡустыһын мәңгелеккә юғалтҡас ҡына, Карина үҙенең ныҡ яңылышыуын, төп байлыҡтың үҙеңдең, туғандарыңдың һәм яҡындарыңдың һау-сәләмәт булыуы икәнлеген аңлай. Әммә һуң була...

- Спектаклдең төп темаһы - әлеге заманда ныҡ таралған яман шеш ауырыуы. Ҡыҙғанысҡа ҡаршы, һуңғы ваҡытта был диагноз ҡуйылған сирлеләр һаны артҡандан-арта бара. Тамашасыға төп фекерҙе - бер-береңә ҡарата иғтибарлыраҡ, мәрхәмәтлерәк булырға, күберәк изге ғәмәлдәр башҡарырға кәрәк икәнлекте еткерергә теләйбеҙ. Ғүмер бер, уның һәр минутының ҡәҙерен белеп йәшәп ҡалырға кәрәк, иртәгә ни көтөрөн берәү ҙә белмәй. Тағы шуныһы, премьераны арабыҙҙан ваҡытһыҙ китеп барған хеҙмәттәшебеҙ Нәркәс Йомағужинаның иҫтәлегенә бағышланыҡ. Уны ла арабыҙҙан ошо сир алып китте. Был спектаклдә Нәркәскә лә роль бүленгәйне. Өфөгә эскизды күрһәтергә бергә барҙыҡ. Сире тураһында ул үҙе лә, беҙ ҙә белмәй инек. Репетициялар ваҡытында бергә эшләгән ваҡыттарҙы илап иҫләп тә алдыҡ. Сәхнәлә унан башҡа уйнау ауыр, арабыҙҙа юҡлығына һаман ышанырлыҡ түгел. Спектакль залда ултырыусы һәр тамашасының йөрәк ҡылдарын сиртер, тип ышанабыҙ, - ти режиссер Лиана Ниғмәтуллина.

Премьераға пьесаның авторы, журналист, Шәһит Хоҙайбирҙин исемендәге премия лауреаты Баныу Ҡаһарманова ла килгәйне.

- Был пьесам булған хәлгә таянып яҙылды. Уны онкология сире менән һуңғы көнгә тиклем көрәшкән, арабыҙҙан ваҡытһыҙ киткән балалар Раян Әхмәҙиев менән Фәнгиз Сәғитовҡа бағышланым. Мин ул ваҡытта яман шеш менән ауырыған балаларға ирекмән булараҡ ярҙам итә инем. Әҫәремә икенсе һулыш биреп, уны сәхнәгә сығарғаны өсөн Салауат театрына ҙур рәхмәтемде белдерәм. Спектакль заманса итеп ҡуйылған, режиссерҙың, хореографтың көслө эше һиҙелә. Бөгөнгө йәштәрҙең тамашаны тын да алмай ҡарап ултырыуы һоҡландырҙы. Тимәк, улар тормошта иң ҡиммәтлеһе ғүмер икәнен, бер-береңә ҡарата иғтибарлы булырға кәрәклекте аңлаған, - тип тәьҫораттары менән бүлеште Баныу Латиф ҡыҙы.

Ул көндө ҡаланың индустриаль һәм педагогия колледжы студенттары премьераның тәүге тамашасылары булды. Студенттарҙың спектаклдән һуң үҙ-ара фекер алышыуҙарын күреп, ысынлап та, спектакль күңелдәренә үтеп ингән, тигән фекергә килдем. Быны уларҙың үҙҙәренең һүҙҙәре лә иҫбатлай.
Карина Кәримова:- Бик тулҡынландырғыс булды. Спектакль тормоштоң һәр мәлен ҡәҙерләргә, уны яратырға, мөмкин тиклем күберәк изгелек эшләргә кәрәклеккә өйрәтә. Ҡарағанда ирекһеҙҙән күҙҙән йәштәр аҡты.
Диана Ғәлиева:- Спектаклдең аҙағы бик аяныслы тамамланды. Яҡты донъя менән хушлашҡан малай ҙа, бала ҡайғыһынан бер тынала сәстәре ағарып сыҡҡан әсә, хатта тәү ҡарашҡа бәғерһеҙ күренгән Карина ла йәл булды. Тәүҙә спектаклдең ни өсөн шулай тип аталыуына аптырағайным. Уны ҡарағас ҡына нимә тураһында һүҙ барыуын аңлайһың.
Киләһе юлы спектаклде яңы ижад миҙгелендә ҡуйыласаҡ.
 ","
	Кесе йома, 25 май 2023",Яңылыҡтар,Na
https://kulturarb.ru/ba/news/bajmaҡ-rajonynyң-sigelgәn-kartaһynda-bөrjәn-yryuy-ҡosho-һәm-bashҡort-aty, Баймаҡ районының сигелгән картаһында - Бөрйән ырыуы ҡошо һәм башҡорт аты ,Na,"

Туҡымала күккә олғашған Ирәндек тауҙары, йәйрәа ятҡан Талҡаҫ күле, сабып барған башҡорт аты, һауала осоп барған ҡарсыға – бөрйән-ырыуы ҡошо һүрәтләнгән, композицияны Башҡортостандың көньяҡ төбәгендә киң таралған буй балаҫ тулыландыра. Район картаһының һоҡланғыс өлгөһөн «Хазина» халыҡ клубы етәксеһе Рәзинә Ҡотлоғужина һәм Халыҡ ижады үҙәге методисы, рәссам Руслан Хисамиев ижад иткән. Картаны Баймаҡ ҡалаһы 4-се лицейының Х класс уҡыусыһы Таңсулпан Ҡотлоғужина сиккән.
Уның һүҙҙәренсә, ул эштә төрлө техникаларҙы: шыма, үрелгән, декоратив йөйҙәрҙе һәм тамбур төрҙәрен файҙаланған.
Технология буйынса Бөтә Рәсәй мәктәп уҡыусылары олимпиадаһының төбәк этабында күп тапҡыр призер булған, биҙәү-ҡулланма сәнғәте буйынса республика конкурстарында еңеүҙәр яулаған Таңсулпан Ғата Сөләймәнов исемендәге Баймаҡ ҡалаһы Балалар сәнғәт мәктәбенең художество бүлеген ҡыҙыл дипломға тамамлаған. Ул кейеҙ баҫыу, гравюра, рәсем төшөрөү, сәйлән үреү, сигеү, тегеү менән ихлас шөғөлләнә.
Хәтерегеҙгә төшөрәбеҙ, «Башҡортостандың сигелгән картаһы» проектын Башҡортостан Республикаһының Мәҙәниәт министрлығы, Республика халыҡ ижады үҙәге, республиканың муниципаль райондары һәм Башҡортостан Республикаһы Башлығы грантына сигеү оҫталары тормошҡа ашыра. Картаны республиканың 25-тән ашыу районы һәм Өфө оҫталары сигә. Проекттың исем туйы презентацияһы 26 майҙа иртәнге 11-ҙә М.Аҡмулла исемендәге Башҡорт дәүләт педагогия университеты алдындағы майҙанда үтә.
 ","
	Кесе йома, 25 май 2023",Яңылыҡтар,Na
https://kulturarb.ru/ba/news/yaңauyl-rajonynyң-sigelgәn-kartaһynda-bish-tөp-halyҡtyң-ornamenty, Яңауыл районының сигелгән картаһында - биш төп халыҡтың орнаменты ,Na,"

Яңауыл районының сигелгән картаһында муниципалитетта йәшәгән биш төп халыҡтың биҙәктәре урынлаштырылған.

- 1984 йылда декрет отпускыһында саҡта күршемдең мендәр тышын сигеүен күреп, минең дә һынап ҡарарға теләгем тыуҙы. Шул ваҡыттан алып сигеү минең өсөн «сир»гә әйләнде. Унда мин йыуаныс, тыныслыҡ, шатлыҡ табам, эшемдән ҡәнәғәтлек табам. 2000 йылда мәҙәниәт учреждениеһында эшләгән ваҡытта бейеү коллективы өсөн күлдәктәр кәрәк була. Күлдәк ситенә тектереп ҡарарға булдым. Булды. Шулай итеп мин әкренләп мари милли кейемен тегеүгә һәм сигеүгә килдем, - тип һөйләне Яңауыл районының Рәбәк ауылы оҫтаһы, клубтың мәҙәни ойоштороусыһы Людмила Дмитриева.

Хәҙер уға үҙе етәкләгән «Рвезе кумыл» йыр ансамблен дә кейендереү ауыр түгел. Коллектив бындай кейемдә район һәм республика сараларында йыш сығыш яһай, төрлө конкурстарҙа ҡатнаша.
 ","
	Шаршамбы, 24 май 2023",Яңылыҡтар,Na
https://kulturarb.ru/ba/news/өfөlә-uҡyusylarҙyң-әҙәbiәt-һәm-һynly-sәnғәt-izhadi-eshtәre-kүrgәҙmәһe-asyla, Өфөлә уҡыусыларҙың «Әҙәбиәт һәм һынлы сәнғәт» ижади эштәре күргәҙмәһе асыла. ,Na,"

«Китапхана төнө» Бөтә Рәсәй акцияһы - 2023 һәм «Китап-Байрам» халыҡ-ара китап йәрминкәһе алдынан БР Әхмәтзәки Вәлиди исемендәге Милли китапханаһының төп корпусында уҡыусыларҙың «Әҙәбиәт һәм һынлы сәнғәт» ижади эштәре күргәҙмәһе асыла.
Акция һәм китап йәрминкәһе ҡунаҡтары Өфө ҡалаһының А.Э.Тюлькин исемендәге 2-се балалар художество мәктәбе йәш рәссамдарының эштәрен ҡарай аласаҡ. Экспозицияла утыҙҙан ашыу эш тәҡдим ителгән. 
 ","
	Шаршамбы, 24 май 2023",Яңылыҡтар,Na
https://kulturarb.ru/ba/news/kitap-bajramda-ҡobajyr-shou-etnokoncerty-үtәsәk, «Китап-Байрам»да «Ҡобайыр-шоу» этноконцерты үтәсәк ,Na,"

26 майҙа «Китап-Байрам» халыҡ-ара китап йәрминкәһе барышында «Ҡобайыр-шоу» этноконцерты була.
Һеҙҙе традицион этник музыка донъяһына сумырға, халыҡ музыка ҡоралдары яңғырашын ишетергә һәм фольклор вәкилдәренең ижады менән танышырға саҡырабыҙ.
Сара М.Аҡмулла исемендәге Башҡорт дәүләт педагогия университеты алдындағы майҙанда үтәсәк. 18.00 сәғәттә башлана. Унда Рәсәй Федерацияһынан, яҡын һәм алыҫ сит илдәрҙән: Алтай Республикаһынан, Башҡортостан Республикаһынан, Дағстандан, Саха Яҡутстандан, Ырымбур, Силәбе өлкәләренән, Мәскәүҙән, Екатеринбургтан, Үҙбәкстандан эпик әҫәрҙәрҙе башҡарыусылар ҡатнаша. Сара ҡунаҡтары - «Тыуған ер йырҙары» боронғо рус йыры республика асыҡ конкурсында ҡатнашыусылар.
Ойоштороусылар: Башҡортостандың Мәҙәниәт министрлығы, Республика халыҡ ижады үҙәге, Башҡортостандың муниципаль берәмектәре, М.Аҡмулла исемендәге Башҡорт дәүләт педагогия университеты.
 ","
	Шаршамбы, 24 май 2023",Яңылыҡтар,Na
https://kulturarb.ru/ba/news/salauat-yulaev-isemendәge-dәүlәt-premiyaһy-turaһyndaғy-polozhenieғa-үҙgәreshtәr-inderelde, Салауат Юлаев исемендәге дәүләт премияһы тураһындағы положениеға үҙгәрештәр индерелде ,Na,"

Башҡортостан Башлығы Әҙәбиәт, сәнғәт һәм архитектура өлкәһендә Салауат Юлаев исемендәге дәүләт премияһы күләмен арттырыу тураһындағы указға ҡул ҡуйҙы
Быға тиклем премиялар ике йылға бер тапҡыр тапшырыла һәм түләүҙең күләме 500 мең һум тәшкил итә ине. 2024 йылдан башлап, премияны йыл һайын тапшырыу ҡарала. Премияның һәр береһе 1-әр миллион һум күләмендә буласаҡ.
Премиялар йәмәғәтселектә танылыу алған һәм Башҡортостандың художество мәҙәниәтенә тос өлөш индергән иң оҫта башҡарылған һәм иң үҙенсәлекле әҙәбиәт, сәнғәт һәм архитектура әҫәрҙәре өсөн тапшырыла.
Премияға дәғүә итеүсегә түбәндәге документтар тапшырырға кәрәк:
1 - ойошманың премияға дәғүә итеүгә юлламаһы (үҙ үҙен күрһәткәндәргә - автор (авторҙар) юлламаһы.2 - үҙ-үҙен күрһәтеү осраҡтарынан тыш, премияға дәғүә итеүгә авторҙы (авторҙарҙы) күрһәтеү тураһында ойошманың коллегиаль органы ултырышы протоколынан күсермә.3 - әҫәр авторы (авторҙары) тураһында мәғлүмәт.4 - әҫәр авторынан (авторҙарҙан) шәхси мәғлүмәттәрҙе эшкәртеүгә ризалыҡ.5 - әҫәрҙең тасуирламаһы.6 - әҫәрҙең аннотацияһы.
Шулай уҡ киң мәғлүмәт сараларында әҫәр хаҡында фекер алышыуҙар тураһындағы материалдарҙы һәм әҫәр хаҡында баһаламаны (булған осраҡта) беркетергә мөмкин.
Документтарҙы түбәндәге адрес буйынса ебәрергә: 450015, Өфө ҡалаһы, Революция урамы, 18-се йорт, Башҡортостан Республикаһының Мәҙәниәт министрлығы, 16-сы бүлмә.
Документтарҙы һәм материалдарҙы ҡабул итеү ваҡыты - йыл һайын 15 июндән 15 июлгә тиклем.
Конкурста ҡатнашыуға рөхсәт алған әҫәрҙәрҙең исемлеге республиканың киң мәғлүмәт сараларында баҫылып сыға.
8 (347) 280 87 77 телефоны буйынса өҫтәмә мәғлүмәт алырға мөмкин.
Башҡортостан Республикаһы Башлығы указы: https://npa.bashkortostan.ru/38952
 ","
	Шаршамбы, 24 май 2023",Яңылыҡтар,Na
https://kulturarb.ru/ba/news/tamyr-telekanaly-mәskәүgә-yullana," ""Тамыр"" телеканалы Мәскәүгә юллана ",Na,"

4 июндә илебеҙҙең баш ҡалаһы Мәскәүҙә «Тамыр» балалар һәм үҫмерҙәр телеканалы «Нурлы баласаҡ» тип аталған концертына саҡыра.
Кескәй тамашасыларҙы башҡорт телендәге иң яратҡан йырҙары, ҡыҙыҡлы уйындар, шәп бүләктәр, әлбиттә, туған телдә аралашыу көтә. Сәхнәлә«Тамыр» балалар һәм үҫмерҙәр телеканалының төп йондоҙҙары сығыш яһаясаҡ.

— Беҙ билет һорамайбыҙ, Мәскәү сувенирҙарын алып килеү ҙә етә,— ти ""тамырҙар"".

""Тамыр"" телеканалы — Рәсәйҙең иң юғары телевизион премияһы «Тэфи-Регион» конкурсының 11 тапҡыр еңеүсеһе һәм Бронза Орфейы эйәһе, телевидение өлкәһендәге «Алтын Нур» премияһы һәм башҡа конкурстар еңеүсеһе.
Тамаша көндөҙгө 4-тә башлана.
Осрашыу урыны: Мәскәү ҡалаһы, Доброслободская урамы, 6/2.
 ","
	Шишәмбе, 23 май 2023",Яңылыҡтар,Na
https://kulturarb.ru/ba/news/bildәle-psiholog-yuliә-hәkimova-kitap-bajramynda-bәhet-seren-asasaҡ," Билдәле психолог Юлиә Хәкимова ""Китап байрамы""нда бәхет серен асасаҡ ",Na,"

Өфөлә беренсе ""Китап байрамы"" халыҡ-ара йәрминкәһе үтәсәк. Ул 26-28 майҙа баш ҡалалағы Совет майҙанында ойошторола. Унда китап сауҙаһы, төрлө осрашыуҙар, сығыштар, кино күрһәтеү буласаҡ.
Рәсәйҙән билдәле актерҙар һәм сәнғәт, әҙәбиәт эшмәкәрҙәре килеп, монологтар менән сығыш яһаясаҡ. Мәҫәлән, яҙыусы, психоаналитик Юлиә Хәкимова 27 майҙа көндөҙгө сәғәт 12-лә үҙенең китабы менән таныштырып, бәхетле ғаилә булып йәшәү серҙәрен асасаҡ.
Байрам көн дә иртәнән ҡараңғы төшкәнсе дауам итәсәк.
 ","
	Шишәмбе, 23 май 2023",Яңылыҡтар,Na
https://kulturarb.ru/ba/news/һuҡyrҙar-өsөn-respublika-mahsus-kitaphanaһy-kitaptary-bashҡortostandyң-iң-yaҡshy-100-tauary-konkursynda-eңde, Һуҡырҙар өсөн республика махсус китапханаһы китаптары «Башҡортостандың  иң яҡшы 100 тауары» конкурсында еңде ,Na,"

Мәкәрим Төхвәтшин исемендәге Һуҡырҙар өсөн республика махсус китапханаһы 2023 йылғы «Рәсәйҙең иң яҡшы 100 тауары» Бөтә Рәсәй конкурсының төбәк этабында - «Башҡортостандың иң яҡшы тауарҙары» республика конкурсында еңеү яуланы.
Китапхана конкурсҡа дүрт өлөштән торған «Башҡорт халыҡ сәнғәте» тигән әсбаптар тупланмаһын тәҡдим иткән. Китаптар Брайль шрифты менән баҫылған һәм рельеф-графика һүрәттәре менән байытылған.
Китапхана конкурста даими ҡатнаша, тәүге тапҡыр улар 2014 йылда еңеү яулағайны. Ә быйыл «Башҡорттарҙың халыҡ сәнғәте: кейеҙ, биҙәкле кейеҙ, ҡорама тегеү» рельефлы-график ҡулланмаһы менән еңеү яуланылар. Пособиела башҡорттарҙың кейеҙ баҫыу, биҙәкле кейеҙ баҫыу һәм ҡорама ҡорау үҙенсәлектәре асыла.
Хәҙер китапхана конкурстың Рәсәй күләмендәге этабына әҙерләнә.
 ","
	Шишәмбе, 23 май 2023",Яңылыҡтар,Na
https://kulturarb.ru/ba/news/salauat-ҡalaһynda-mәҙәniәt-milli-proekty-yarҙamynda-virtual-koncert-zaly-asyldy," Салауат ҡалаһында ""Мәҙәниәт"" милли проекты ярҙамында виртуаль концерт залы асылды ",Na,"

Салауат ҡалаһының моделле балалар китапханаһында виртуаль концерт залы асылды. Бында «Мәҙәниәт» милли проекты ярҙамында музыка сәнғәтен киң йәйелдереү өсөн шарттар булдырылған, теләге буған һәр кем сихри музыка донъяһына яҡыная ала. Тура трансляциялар артистарҙың һәм коллективтарҙың иң яҡшы сығыштарын ҡарау һәм тыңлау мөмкинлеген бирә.
Бөтә Рәсәй виртуаль концерт залын асыу тантанаһында Салауат ҡалаһы хакимиәте башлығы урынбаҫары Олеся Арестова был сараның мөһимлеген һәм әһәмиәтен билдәләне.
Бөтә Рәсәй виртуаль концерт залы - Рәсәй Мәҙәниәт министрлығының күләмле проекты, ошо арҡала илдең күпселек төбәктәрендә йәшәүселәр академия музыка сәнғәтенең иң яҡшы өлгөләрен тыңлай ала. Проекттың маҡсаты – академия музыка сәнғәтен киң йәйелдереү һәм, алдынғы мәғлүмәт технологияларын файҙаланып, тотош илде берҙәм мәҙәни киңлеккә туплау.
 ","
	Шишәмбе, 23 май 2023",Яңылыҡтар,Na
https://kulturarb.ru/ba/news/kitaphanalar-tөnөndә-әhmәtzәki-vәlidi-isemendәge-milli-kitaphana-өlәsәjem-һandyғyn-asa," ""Китапханалар төнө""ндә Әхмәтзәки Вәлиди исемендәге Милли китапхана ""Өләсәйем һандығы""н аса ",Na,"

«Китапхана төнө»ндә Әхмәтзәки Вәлиди исемендәге Милли китапхананың башҡорт әҙәбиәте һәм тыуған яҡты өйрәнеү бүлегендә боронғо риүәйәттәр, халыҡ әкиәттәре, милли кейем һәм ҡыл-ҡумыҙ хаҡында һөйләйәсәктәр.
Риүәйәттәге ете ҡыҙға арналған бейеү буйынса оҫталыҡ дәресен билдәле башҡорт бейеүсеһе - РСФСР-ҙың атҡаҙанған артисы, Башҡортостандың халыҡ артисы, Салауат Юлаев һәм Ғәлимов Сәләм исемендәге дәүләт премиялары лауреаты Рәшиҙә Туйсина үткәрә.
«Өләсәйҙәр һандығы»ндағы хазиналарының сере хаҡында «Селтәр» башҡорт милли кейеме студияһынан танылған өләсәйҙәр һөйләйәсәк.
Бынан тыш, ҡунаҡтар башҡорт халҡының боронғо уйын ҡоралы – ҡыл-ҡумыҙ моңдарын ишетер. Был инструмент менән ҡунаҡтарҙы республика, бөтә Рәсәй, халыҡ-ара конкурстар лауреаты, Ғата Сөләймәнов исемендәге Бөтә Рәсәй музыка ҡоралдарында уйнаусыларҙың асыҡ конкурсы гран-прийын яулаусы, «Рәсәйҙең йәш һәләттәре» дөйөм Рәсәй конкурсы призеры, Заһир Исмәғилев исемендәге Өфө дәүләт сәнғәт институтының Башҡорт музыкаһы факультеты студенты Рушана Әбсәләмова таныштырасаҡ.
Иң бәләкәй ҡунаҡтар өсөн бүлек хеҙмәткәрҙәре Фәрит Иҫәнғоловтың хикәйәһе буйынса «Урман ҡыҙы» интерактив әкиәтен әҙерләй, шулай уҡ башҡорт халҡына арналған өҫтәл уйынын тәҡдим итәсәк.
Хәтерегеҙгә төшөрәбеҙ, “Китапханалар төнө” акцияһы 27 майҙа «Китап байрамы» Беренсе Халыҡ-ара китап йәрминкәһе барышында уҙа.
 ","
	Шишәмбе, 23 май 2023",Яңылыҡтар,Na
https://kulturarb.ru/ba/news/ғata-sөlәjmәnovtyң-1947-jylda-pragany-yaңғyratҡan-ҡurajy-shүlgәntash-muzejyna-tapshyryldy, Ғата Сөләймәновтың 1947 йылда Праганы яңғыратҡан ҡурайы «Шүлгәнташ» музейына тапшырылды ,Na,"

1978 йылда Ғата Сөләймәнов был иҫтәлекле ҡурайҙы иң яҡшы уҡыусыларының береһе – Өфө сәнғәт училищеһының ҡурай бүлеге студенты Марат Түлебаевҡа бүләк итә. Хәҙер уҡыусыһы уны «Шүлгәнташ» музейына тапшырҙы. Инструмент «Урал батыр» эпосына арналған бүлектә һаҡланасаҡ.
Был ҡурай боронғо ысул менән эшләнгән. Республика халыҡ ижады үҙәгенең матди булмаған мәҙәни мираҫ менән эшләү бүлеге мөдире Рафаэль Ғәзизов һөйләүенсә, Ғата Сөләймәнов уйын ҡоралын ҡурай үләенән яһаған һәм уны кәзә эсәге менән тарттырған. Элек был боронғо алымды бөтә ҡурайсылар ҙа ҡулланған: һәр кем үҙ уйын ҡоралын һаҡлап ҡалырға тырышҡан һәм бының өсөн эсәк, хатта йылан тиреһен ҡулланған. Ғата Сөләймәнов был технологияны киләсәк быуынға тапшырып ҡалдырған.
Ҡурай эшләү алымы Башҡортостан Республикаһының матди булмаған мәҙәни мираҫы объекты булып иҫәпләнә. Бөгөн «Шүлгәнташ» музейына, ҡурайҙан тыш, ошо патенттың күсермәһе һәм ҡамыш ҡурайын эшләү тураһында видеяҙма тапшырылды.
Марат Түлебаев музейға килеүселәргә тарихи бүләк менән бәйле тарихты һөйләне һәм милли музыка ҡоралын эшләү буйынса оҫталыҡ дәресен күрһәтте.
Тап ошо көндәрҙә – 19-20 майҙа Октябрьский ҡалаһында Ғата Сөләймәнов исемендәге Республика ҡурай байрамы үткәрелеүе ҙур мәғәнәгә эйә.
 ","
	Дүшәмбе, 22 май 2023",Яңылыҡтар,Na
https://kulturarb.ru/ba/news/ғata-sөlәjmәnov-isemendәge-xxii-respublika-ҡuraj-bajramy-eңeүselәre-bildәlәnde, Ғата Сөләймәнов исемендәге XXII Республика Ҡурай байрамы еңеүселәре билдәләнде ,Na,"

Проект Башҡортостан Республикаһы муниципаль райондарының һәм ҡала округтарының мәҙәниәт өлкәһендәге бренд саралары иҫәбенә инә. Быйыл Башҡортостан Республикаһының, Силәбе өлкәһенең 8 ҡалаһынан һәм 16 районынан 300-гә яҡын башҡарыусы ҡурайҙа үҙҙәренең оҫталығын күрһәтте.
Конкурстың Гран-прийын Өфө ҡалаһынан ҡурайсы Вилдан Дәүләтбирҙин яуланы. Еңеүсегә 100 мең һумлыҡ сертификат тапшырылды. Беренсе дәрәжә лауреаттары: «16 йәшкә тиклемге ҡурайсылар ансамбле» номинацияһында - Белореттан «Инеш» өлгөлө ҡурайсылар ансамбле (етәксеһе Радмир Әхтәмов), «16 йәштән өлкән ҡурайсылар ансамбле» номинацияһында - Белореттан «Иҙел башы» халыҡ ҡурайсылар ансамбле, (етәксеһе Дамир Хәсәнов), «12 йәшкә тиклемге солистар» номинацияһында - Рөстәм Хәбиров (Туймазы ҡалаһы), «12 йәштән 16 йәшкә тиклемге солистар» номинацияһында - Алмаз Бикмәтов (Силәбе өлкәһе), «16 йәштән өлкән солистар» номинацияһында - Радмир Ғүмәров (Туймазы ҡалаһы), Ринат Нурмөхәмәтов (Салауат районы, Малаяҙ ауылы).
Башҡортостан Республикаһы Мәҙәниәт министрлығынан ҡурай халыҡ музыка ҡоралын үҫтереүгә һәм пропагандалауға ҙур өлөш индергәне өсөн Ҡурай Билдәһе Башҡортостан Республикаһының атҡаҙанған халыҡ ижады коллективы, Дәүләкән районының ""Берҡаҙан"" өлгөлө ҡурайсылар ансамбле етәксеһе Рият Тимеровҡа һәм Силәбе өлкәһенең ҡурайсылар ансамбле етәксеһе Илһам Йәғәфәровҡа тапшырылды.
Сараны ябыу тантанаһында Башҡортостан Республикаһы Мәҙәниәт министры урынбаҫары Илнур Мөхйәнов үткәрелгән сараның әһәмиәтен билдәләне һәм БР Мәҙәниәт министры Әминә Шафиҡованың сәләмләү хатын уҡып ишеттерҙе.
""Иң сағыу байрамдарҙың береһе башҡорт халҡының милли музыка ҡоралы ҡурай байрамы 22-се тапҡыр Октябрьский ҡалаһында уҙғарыла. 2001 йылда ҡала хакимиәте инициативаһы төбәктең мәҙәни тормошонда яңы традицияға башланғыс һала. Был байрамды республиканың төньяҡ-көнбайыш зонаһында үткәреү мәҙәни башланғыстар үҫешенең ҡеүәтле индикаторы булды, тип әйтергә теләйем. Республика Ҡурай байрамы нигеҙендә Башҡортостанға заряд һәм Башҡортостан биләмәһендә йәшәгән халыҡтарҙың социомәҙәни мөхитен үҫтереүгә ҡеүәтле импульс бирә, - тиелә сәләмләү хатында.

- Башҡортостан Республикаһы Башлығы Радий Фәрит улы Хәбировҡа Башҡортостан Республикаһы мәҙәниәтенә, атап әйткәндә, беҙҙең ҡалаға ярҙам иткәне өсөн ҙур рәхмәт белдерәм. Октябрьский музыка колледжын реконструкциялау тамамланыуға яҡынлаша, унда беҙ оҙаҡ йылдар Ҡурай байрамының Гала-концертын үткәрҙек. Ҡурай байрамының Октябрьский ҡалаһы бренды, тап беҙҙең ҡалала Башҡортостан Республикаһының мәҙәни бренды булыуы ҡыуаныслы, - тип билдәләне үҙенең сығышында Октябрьский ҡалаһы ҡала округы башлығы урынбаҫары Октябрь Латипов.

Сарала ҡатнашыусылар һәм ҡурайсылар ансамблдәре өсөн ижади лаборатория ойошторолдо. Йола буйынса, конкурста ҡатнашыусылар Ю.Гагарин исемендәге паркта йыйылды һәм 2018 йылда һалынған ҡурайсылар аллеяһында яңы ағастар ултыртты.
 ","
	Йәкшәмбе, 21 май 2023",Яңылыҡтар,Na
https://kulturarb.ru/ba/news/kitap-jәrminkәһendә-bildәle-shәhestәr-ҡatnashasaҡ, Китап йәрминкәһендә билдәле шәхестәр ҡатнашасаҡ ,Na,"

26 – 28 майҙа Өфөлә Башҡортостан Башлығы булышлығында тәүге тапҡыр “Китап-байрам” халыҡ-ара китап йәрминкәһе үтәсәк. Сара ВДНХ-ла Мәскәү халыҡ-ара китап күргәҙмә-йәрминкәһе һәм “Ҡыҙыл майҙан” китап фестивале кеүек төрҙә ойоштороласаҡ.

– Фестиваль Совет майҙанында, Совет Һәм Пушкин урамдары буйлап үтәсәк. Бында сатырҙар ҡуйыласаҡ, ваҡиға майҙансыҡтары лекторийҙар зонаһы булдырыласаҡ. Йәрминкә 10.00 – 22.00 сәғәткә тиклем эшләйәсәк. Беҙҙең бурыс – унда барыу бөтә йәш төркөмдәре өсөн ҡыҙыҡлы һәм бай булһын. Көн һайын программаны китап авторҙары һәм ҡунаҡтарыбыҙ менән осрашыуҙар форматында “Мөһим нәмә тураһында һөйләшеү” асасаҡ. Беҙ Рәсәй Президенты ярҙамсыһы Владимир Мединскийҙан, яҙыусылар Михаил Лабковскийҙан һәм Татьяна Устинованан, Вахтангов исемендәге дәүләт академия театры директоры Кирилл Кроктан, шағир Роберт Рождественскийҙың ҡыҙы Екатерина Рождественскаянан раҫлау алдыҡ, — тип билдәләне ""Рәсәй"" медиаүҙәгендә уҙған матбуғат конференцияһында Башҡортостандың мәҙәниәт министры Әминә Шафиҡова.

Уның һүҙҙәренсә, бөгөнгә “Китап-байрам” йәрминкәһендә Рәсәй төбәктәренән генә түгел, Белоруссиянан, Ҡаҙағстандан, Ҡырғыҙстандан 140-тан ашыу нәшриәт, китап магазиндары, шәхси букинистар ҡатнашасағын раҫлаған.
Өфөгә китап йәрминкәһендә ҡатнашыу өсөн билдәле артистар ҙа саҡырылған. Мәҫәлән, фестивалдең киске программаһында моноспектаклдәр һәм артистар Даниил Спиваковский, Дмитрий Дюжев, Дарья Мороз башҡарыуында әҫәрҙәрҙе художестволы уҡыу ҡаралған.
Йәрминкәнең көндәлек эшен Рәсәй һәм башҡорт әҙәбиәтенең классик әҫәрҙәре — “Кеше яҙмышы”, “Өс таған”, “Ал елкәндәр” буйынса нәфис фильмдар күрһәтеү тамамлай. Шулай уҡ фестиваль сиктәрендә конкурстар, хәйриә акциялары, һирәк китаптар күргәҙмәләре ойошторола.
“Китап-байрам” программаһында шулай уҡ Башҡортостан Башлығы призына нәшриәттәр араһында “Урал батыр ерендә йыл китабы” конкурсы, “Шиғырҙа тыуған ер тарихы” уҡыусылар конкурсы, “Ҡәләм һынауы” республика әҙәби конкурсы, “Урал батыр” балалар художестволы ижады конкурсы һәм башҡа саралар тәҡдим ителде.
“Китап-байрам” үтәсәк Совет майҙанында психология буйынса тематик әҙәбиәт менән бер рәттән ваҡытлы әҙәбиәт, моделле китапханалар, кулинар китаптар, ғаилә консультациялары зоналары ла йәйелдереләсәк. Һәр береһендә оҫталыҡ дәрестәре, уйындар, театр постановкалары, консультациялар һәм башҡа саралар ойоштороласаҡ.
Бынан тыш, Өфө халҡы, ҡунаҡтар “Китап бүләк ит"" (артабан китаптарҙы балалар йорттарына, дауаханаларға, хоспистарға һәм башҡаларға тапшырыу), “Китаптың яңы тормошо” (иҫке китаптарҙы район китапханаларына, мәктәптәренә тапшырыу) хәйриә акцияларында ҡатнаша ала.
Китап йәрминкәһе программаһы, ҡатнашыу шарттары тураһында тулыраҡ мәғлүмәтте уның рәсми сайтында белергә мөмкин: www.kitap-bayram.ru.
 ","
	Шәмбе, 20 май 2023",Яңылыҡтар,Na
https://kulturarb.ru/ba/news/bүrelәr-rok-tөrkөmө-mahsus-hәrbi-operaciyalaғy-һaldattarғa-yarҙam-iteү-өsөn-koncert-ojoshtorҙo, «Бүреләр» рок төркөмө махсус хәрби операциялағы һалдаттарға ярҙам итеү өсөн концерт ойошторҙо ,Na,"

16 майҙа Өфөләге ""Торатау"" конгресс-холында «Бүреләр»  төркөмөнөң хәйриә концерты уҙҙы.
Төркөм етәксеһе, Башҡортостандың Йәмәғәт палатаһы ағзаһы Илшат Абдуллин концертты уҙғарыу маҡсаты хаҡында һөйләне:

- Билет һатыуҙан килгән аҡсаны махсус хәрби операциялағы яугирҙарыбыҙға йүнәлтәсәкбеҙ. Яңыраҡ үҙем унда булдым, егеттәр менән аралаштым. Унда беҙҙең таныштарыбыҙ, дуҫтарыбыҙ, туғандарыбыҙ бик күп. Беҙ күп нәмә тураһында һөйләштек, гитараға ҡушылып йырланыҡ. Бында ҡайтҡас, уларға ярҙам итергә кәрәклеген аңланым. Концерт – шәхси башланғысыбыҙ. Егеттәргә нисек тә булһа ярҙам итә кәрәк, - тип билдәләне Илшат Абдуллин.

Концертта төркөмдөң яңы йырҙары, шулай уҡ киң билдәле хиттары яңғыраны. Коллектив менән бергә төркөмдөң дуҫы, Башҡортостандың Милли музыка ҡоралдары оркестры дирижеры Линар Дәүләтбаев сығыш яһаны. Шулай уҡ был кистә “бүреләргә” Өфө музыканты Тимур Насиров ҡушылды.
«Бүреләр» - башҡорт телендә үҙҙәре ижад иткән йырҙарҙы башҡарыусы инструменталь коллектив, 2004 йылда ойошторолған рок төркөмө.
 ","
	Йома, 19 май 2023",Яңылыҡтар,Na
https://kulturarb.ru/ba/news/premera-nur-teatry-tәүge-tatar-aktrisaһy-sәhipyamal-ғizzәtullina-volzhskaya-turaһynda-spektakl-kүrһәtә," Премьера: ""Нур"" театры тәүге татар актрисаһы Сәхипъямал Ғиззәтуллина-Волжская тураһында спектакль күрһәтә ",Na,"

24-25 майҙа Өфө “Нур” татар дәүләт театрында “Туташ” спектакленең премьераһы уҙа. Айгөл Әхмәтғәлиеваның романы буйынса инсценировканы Гөлнур Усманова яҙған. Режиссеры һәм музыкаль биҙәүсеһе - Башҡортостандың халыҡ артисы, Шәйехзада Бабич исемендәге республика йәштәр премияһы лауреаты Азат Йыһаншин.
Режиссер спектаклдең жанрын театраль роман тип билдәләгән. Ул беренсе татар актрисаһы - Сәхипъямал Ғиззәтуллина-Волжская иҫтәлегенә арнала.

“Сәхипъямал - мосолман мәҙәниәте донъяһында революционер. Һоҡланғыс һәм ҡыйыу ҡатын-ҡыҙ образы аша беренсе булып юл ярыусыларға мөнәсәбәтемде белдерергә теләйем, сөнки уларҙың өлөшөнә ҙур һынауҙар төшә. Спектакль көслө рухлы ҡатын тураһында ғына түгел, ул, ғөмүмән, алдан юл ярыусылар, тормош мәғәнәһе, ҡатын-ҡыҙ заты, сәнғәткә һөйөү һәм башҡа ҡиммәттәр тураһында...”- тине режиссер.

Төп ролдә ике актриса ҡатнаша. Сулпан Раянова әле генә оло тормошҡа аяҡ баҫҡан йәш, ғорур һәм ҡыйыу Сәхипъямалды уйнай. Ә күп һынауҙар аша үткән психиатрия дауаханаһы пациенты – оло йәштәге актрисаны Башҡортостандың халыҡ артисы, Татарстандың атҡаҙанған артисы Финә Вәлиева һынландыра.
Сәхнәне художестволы биҙәү менән Полина Емельянова шөғөлләнә, костюм буйынса рәссам – Әлиә Байрамғолова. Хореография буйынса режиссер - Башҡортостандың атҡаҙанған артисы Рәмизә Мөхәмәтшина.
 ","
	Йома, 19 май 2023",Яңылыҡтар,Na
https://kulturarb.ru/ba/news/belorus-әҙәbi-gәzitendә-bashҡort-yaҙyusylarynyң-әҫәrҙәre-baҫyldy, Белорус әҙәби гәзитендә башҡорт яҙыусыларының әҫәрҙәре баҫылды ,Na,"

Беларусь Республикаһының «Літаратура і мастацтва» («Әҙәбиәт һәм сәнғәт») гәзите яңы һанын 26 – 28 майҙа Өфөлә үтәсәк “Китап-байрам” Халыҡ-ара китап йәрминкәһенә арнаны. Был хаҡта Башҡортостан Яҙыусылар союзы рәйесе Айгиз Баймөхәмәтов бөгөн “Рәсәй” медиаүҙәгендәге матбуғат конференцияһында һөйләне.
Махсус сығарылышта республикабыҙ яҙыусыларының әҫәрҙәре - Айгиз Баймөхәмәтовтың “Бәхет” хикәйәһе, Башҡортостандың халыҡ шағиры Ҡәҙим Аралбайҙың, шағирҙар Хисмәтулла Юлдашев, Гөлназ Ҡотоева һәм Зөлфиә Ханнанованың шиғырҙары донъя күрҙе.
Күренекле яҡташыбыҙ - Башҡортостандың халыҡ шағиры Мостай Кәримдең ижадына айырым иғтибар бүленгән. Шулай уҡ Мостафа Сафа улының Минск ҡалаһында төшкән фотоһүрәттәре урынлаштырылған.
Башҡорт яҙыусыларының әҫәрҙәрен белорус теленә Алесь Карлюкевич, Микола Метлицкий, Геннадий Авласенко, Михась Поздняков, Инна Фролова, Рогнед Малаховский, Наталья Казаполянская тәржемә иткән.
Беларусь Республикаһы Яҙыусылар союзы рәйесе Алесь Карлюкевич ике республика яҙыусыларының ижади дуҫлығын һыҙыҡ өҫтөнә алған һәм һуңғы йылдарҙа белорус баҫмаларында Салауат Юлаев, Шәйехзада Бабич, Мостай Кәрим, Тамара Ғәниева, Лариса Абдуллина, Зәки Әлибаев, Зөлфиә Ханнанова кеүек башҡорт яҙыусыларының әҫәрҙәре баҫылыуын билдәләгән.
Башҡортостан Яҙыусылар союзы етәксеһе һүҙҙәренсә, тәүге тапҡыр Өфөнән Минскиға әҙәби күперҙе башҡорт яҙыусыһы Һәҙиә Дәүләтшина һалған: ул Максим Горький менән бергә СССР Яҙыусыларының беренсе форумында ҡатнашҡан.

- Ике республика араһында тарихи әҙәби бәйләнештәрҙе үҫтерергә теләйбеҙ. Беларусь Республикаһы быйыл көҙгә Башҡортостан яҙыусыларын саҡыра. Беҙ белорус яҙыусыларының әҫәрҙәрен тәржемә итеп, Башҡортостанда белорус әҙәбиәте антологияһын баҫтырып сығарырға ниәтләйбеҙ. Белорусь Республикаһында башҡорт яҙыусыларының әҫәрҙәре баҫыласаҡ,- тине Айгиз Баймөхәмәтов.

Башҡортостандың Яҙыусылар берекмәһе рәйесе әйтеүенсә, “Китап-байрам” китап йәрминкәһе барышында Ҡаҙағстан, Ҡырғыҙстан һәм Беларусь әҙәби ойошмалары менән хеҙмәттәшлек тураһында килешеүҙәр төҙөләсәк. Килешеүҙәрҙең маҡсаты - Башҡортостан мәҙәниәтен сит илдәрҙә танытыу.
 ","
	Йома, 19 май 2023",Яңылыҡтар,Na
https://kulturarb.ru/ba/news/kitap-bajram-halyҡ-ara-festivale-baryshynda-rәsүl-ғamzatov-turaһynda-һүҙ-әҙәbi-konkursyna-jomғaҡ-yaһalasaҡ," ""Китап-Байрам"" халыҡ-ара фестивале барышында «Рәсүл Ғамзатов тураһында һүҙ» әҙәби конкурсына йомғаҡ яһаласаҡ ",Na,"

""Китап-Байрам"" халыҡ-ара фестивале барышында шағирҙың 100 йыллығына арналған «Рәсүл Ғамзатов хаҡында һүҙ» әҙәби конкурсына йомғаҡ яһаласаҡ.
Конкурстың этап йомғаҡтары буйынса 20 өлкән класс уҡыусыһы һайлап алынды, улар Башҡортостан Республикаһы Әхмәтзәки Вәлиди исемендәге Милли китапхананың Интерактив телекүпере сиктәрендә конкурстың беренсе этабында ҡатнашасаҡ.
22 майҙа Дағстан менән интерактив телекүпер уҙғарыла. Конкурс йомғаҡтары буйынса  12 һәләтле бала Дағстанға путевкалар менән бүләкләнәсәк.
 ","
	Йома, 19 май 2023",Яңылыҡтар,Na
https://kulturarb.ru/ba/news/dmitrij-dyuzhev-kitap-bajramda-evgenij-onegin-monospektaklen-ujnayasaҡ, Дмитрий Дюжев  «Китап-байрам»да «Евгений Онегин» моноспектаклен уйнаясаҡ ,Na,"

28 майҙа Өфөлә «Китап-байрам» халыҡ-ара китап йәрминкәһе барышында танылған Рәсәй актеры Дмитрий Дюжев моноспектакль менән сығыш яһай.
«Бригада», «Ҡаты режимлы каникулдар», «Жмурки», «Остров» популяр фильмдарында уйнаған сағыу йондоҙ тамашасыларға Александр Пушкиндың «Евгений Онегин» әҫәрен бүләк итәсәк.
 ","
	Йома, 19 май 2023",Яңылыҡтар,Na
https://kulturarb.ru/ba/news/mkәrim-isemendәge-milli-jәshtәr-teatry-өs-mushketer-spektakleneң-premeraһyn-kүrһәtә," М.Кәрим исемендәге Милли йәштәр театры ""Өс мушкетер"" спектакленең премьераһын күрһәтә ",Na,"

М.Кәрим исемендәге Милли йәштәр театры Александр Дюмдың ""Өс мушкетер"" романы буйынса спектаклдең премьераһына саҡыра. Инсценировка авторы - Башҡортостандың атҡаҙанған артисы, Ш.Бабич исемендәге республика дәүләт йәштәр премияһы лауреаты Андрей Ганичев.
Мажаралы, шаян спектакль бөтә йәштәге тамашасылар өсөн ҡыҙыҡлы буласаҡ.
 ","
	Кесе йома, 18 май 2023",Яңылыҡтар,Na
https://kulturarb.ru/ba/news/elkәn-bashҡort-klassik-muzykaһyn-bashҡaryusylar-televizion-konkursy-ғarizalar-ҡabul-itә, «Елкән» башҡорт классик музыкаһын  башҡарыусылар телевизион конкурсы ғаризалар ҡабул итә ,Na,"

«Елкән» башҡорт классик музыкаһын  башҡарыусыларҙың асыҡ телевизион конкурсы өсөнсө тапҡыр старт ала. Проектты Башҡортостан Республикаһының Мәҙәниәт министрлығы булышлығында «Тамыр» балалар телеканалы тормошҡа ашыра. 
Конкурста ҡатнашыусылар башҡорт композиторҙарының әҫәрҙәрен һәм профессиональ музыканттар эшкәртеүендәге башҡорт халыҡ көйҙәрен башҡара. Конкурс дүрт номинация буйынса уҙғарыла.
Ғаризалар 2023 йылдың 15 июненә тиклем ҡабул ителә. Конкурста 8-14 йәшлек музыканттар ҡатнаша ала. Һайлап алыу һәм конкурс турҙары программаһы соло йәки концертмейстер менән башҡарыла. Финалсылар ҙур сәхнәлә симфоник оркестр оҙатыуында уйнау мөмкинлегенә эйә.
 ","
	Шаршамбы, 17 май 2023",Яңылыҡтар,Na
https://kulturarb.ru/ba/news/st-aksakovtyң-memorial-jort-muzejy-muzejҙar-tөnө-nә-saҡyra," С.Т. Аксаковтың мемориаль йорт-музейы ""Музейҙар төнө"" нә саҡыра ",Na,"

20 майҙа С.Т. Аксаковтың мемориаль йорт-музейында ""Музейҙар төнө-2023"" Бөтә Рәсәй акцияһы үткәрелә. Акция киске сәғәт 6-нан төнгө 11-гә тиклем дауам итә.

- Быйыл «Музейҙар төнө» акцияһы «Тарих һәм тарихтар» темаһына арналған. Аксаков музейы бик күп һоҡланғыс ваҡиғалар әҙерләгән һәм һәр кем үҙенең, иң яҡшыһын табыр, тип ышанам! - тип хәбәр иттеләр музейҙа.

Был кис музейҙа ҡыҙыҡлы оҫталыҡ дәрестәре үткәрелә. Уларҙы Өфө студиялары оҫтабикәләре үткәрә. Шулай уҡ бында «Ассамблея» тарихи бейеү студияһы етәксеһе Денис Аксенов етәкселегендә боронғо бал бейеүҙәрен өйрәнергә мөмкин.
 ","
	Шаршамбы, 17 май 2023",Яңылыҡтар,Na
https://kulturarb.ru/ba/news/izhadi-dinastiyalar, Ижади династиялар ,Na,"

Иң күп һанлы ижади династиялар Фәйзи Ғәскәров исемендәге дәүләт академия халыҡ бейеүҙәре ансамблендә ҡалҡып сыҡҡандыр, моғайын.
Уларҙың береһенең нигеҙендә 1972 йылда бейеү юлын башлаған ағалы-ҡустылы Рим һәм Фәнис Әбделмәновтар тора. Тап шул йылда ағалы-ҡустылы Рим Сәлимйән улы Башҡортостандың Халыҡ бейеүҙәре ансамбле солисы була. Буласаҡ ҡатыны Гүзәлиә Закирова менән ул ансамбль ҡарамағындағы әҙерлек студияһында танышҡан, улар бергә ижади карьера төҙөй башлаған һәм әлеге көнгә тиклем бер бейеү ритмында йәшәй. Бөгөн Рим Сәлимйән улы һәм Гүзәлиә Закир ҡыҙы - республиканың хореография сәнғәтенә хеҙмәт итеүен дауам итеүсе һоҡланғыс уҡытыусылар.
Уларҙың ҡыҙы Флүрә Әбделмәнова бейеүселәрҙең ғаилә династияһын дауам итте. 1996 йылда Флүрә Р. Нуриев исемендәге Өфө хореография училищеһын тамамлаған, әлеге ваҡытта ул хаҡлы ялда. 2005 йылда Әбделмәновтарҙың бейеү династияһында музыкант: Флүрәнең ире Олег Хәзиев барлыҡҡа килә - ул Дәүләт ансамбле оркестрында торбала уйнай. Улы Алан ата-әсәһе эҙенән барырға булды һәм Р. Нуриев исемендәге хореография колледжына уҡырға инде. Таһир менән Дамир Әбделмәновтар - бейеүселәр Фәнис менән Эльмира Әбделмәновтарҙың улдары ла династияны дауам итә.
Шәмсетдиновтар нәҫеле тамырҙары ла тәрән. Бейеү династияһына нигеҙ һалыусы - Мөхәмәт Шәмсетдинов, ул 1944 йылда ансамблгә килә һәм солист була, ә 1946-1951 йылдарҙа ансамблдең художество етәксеһе итеп ҡуялар. Танылған бейеү оҫтаһы «Дуҫлыҡ», «Гөлнәзирә», «Игеҙәктәр», «Шишмә буйында осрашыу», «Сабынлыҡта», «Һунарсы», «Өс туған» кеүек номерҙарҙы яңғыҙ башҡарҙы. Династияның икенсе быуыны - Нур һәм Римма Шәмсетдиновтар. Нур Мөхәмәт улы «Бөркөткә һунар», «Тимербай улы», «Кейәү» бейеүҙәрендә яңғыҙ партиялар башҡарыусы. Буласаҡ ҡатыны менән Нур Мөхәмәт улы малай сағынан таныш - Пионерҙар һарайында улар Римма Шәкүрова менән бер бейеү түңәрәгендә шөғөлләнә. Артабан уларҙың юлдары йәнә Ғәскәров ансамблендә киҫешә һәм бер ҡасан да айырылмай.
Диана Родионова-Шәмсетдинова Фәйзи Ғәскәров ансамбленең балет артисы итеп тәғәйенләнде. 
«Ете ҡыҙ», «Гөлнәзирә», «Келәм тотҡан төрөкмән бейеүе» һәм һинд бейеүен башҡара ул.
 ","
	Шаршамбы, 17 май 2023",Яңылыҡтар,Na
https://kulturarb.ru/ba/news/rauil-bikbaev-sajtynyң-isem-tujy-үtte, «Рауил Бикбаев» сайтының исем туйы үтте ,Na,"

12 майҙа Башҡортостан Республикаһының Милли архивында «Рауил Бикбаев» сайтын асыуға арналған тантаналы сара үтте. Интернет-ресурста билдәле шағир, ғалим-филолог, публицист, йәмәғәт эшмәкәре Рауил Бикбаевтың тормошо, ижтимағи, фәнни һәм ижади эшмәкәрлеге менән бәйле мультимедиалы материалдар тәҡдим ителгән, тип хәбәр иттеләр Башҡортостан Милли архивының матбуғат хеҙмәтендә.
Был мультимедиалы архив Башҡортостан Республикаһы Башлығының 2019 йылдың 1 октябрендәге «Башҡортостандың халыҡ шағиры Рауил Төхвәт улы Бикбаевтың хәтерен мәңгеләштереү тураһында»ғы Указын үтәү маҡсатында әҙерләнгән. Архивсылар документтар һәм аудио-видеоматериалдар йыйыу буйынса ҙур эш башҡарған.
Рауил Бикбаевтың шәхси архивынан документтарҙы шағирҙың ҡатын Фәриҙә Бикбаеваның Милли архивҡа дәүләт һаҡлауына тапшырған. Фондҡа халыҡ шағирының ижади, фәнни, йәмәғәт эшмәкәрлегенә бәйле материалдар, шул иҫәптән ҡулъяҙмалар, баҫма китаптар, фотоһүрәттәр индерелгән.
«Рауил Бикбаев» сайты менән танышыу өсөн һылтанма: https://ravilbikbaev.bashkortostan.ru/.
 ","
	Дүшәмбе, 15 май 2023",Яңылыҡтар,Na
https://kulturarb.ru/ba/news/өfөlә-rәsәjҙeң-һәm-bashҡortostandyң-halyҡ-artisy-taңsulpan-babichevanyң-yubilejyna-arnalғan-fotoalbom-donya-kүrҙe, Өфөлә Рәсәйҙең һәм Башҡортостандың халыҡ артисы Таңсулпан Бабичеваның юбилейына арналған фотоальбом донъя күрҙе ,Na,"

Бөгөн, 15 майҙа, Рәсәйҙең һәм Башҡортостандың халыҡ артисы Таңсулпан Бабичева 70 йәшлек юбилейын билдәләй. Ошо ваҡиға айҡанлы Зәйнәб Биишева исемендәге Башҡортостан «Китап» нәшриәтендә ""Заман көҙгөһө"" (""Зеркало времени"") исемле фотоальбом донъя күрҙе.
Таңсулпан Бабичева өсөн театр сәнғәт төрө генә түгел, ә йәшәүҙең үҙе. Нәшриәттең матбуғат хеҙмәтенән хәбәр итеүҙәренсә, китапта театр донъяһындағы тәүге аҙымдар, ҡыйыулыҡ һәм тәүәккәллек, шиктәрҙе, сыуалыштарҙы, ҡурҡыуҙарҙы еңеү тураһында бәйән ителә. Автор күп йыллыҡ ижади һәм педагогик эшмәкәрлеге хаҡында һөйләй, шәхси хәтирәләре, уникаль архив материалдары менән уртаҡлаша, диплом спектаклдәренә, шулай уҡ киң танылыу яулаған ""Бабич"" һәм ""Беренсе Республика"" фильмдарына ентекле анализ яһай.
Китап киң уҡыусылар даирәһенә, айырыуса театр сәнғәтен һөйөүселәргә, тәғәйенләнгән.
 ","
	Дүшәмбе, 15 май 2023",Яңылыҡтар,Na
https://kulturarb.ru/ba/news/diyana-ishniyazova-jondoҙ-bөtә-rәsәj-jyr-konkursynda-bashҡortostan-isemenәn-syғysh-yaһaj, Дияна Ишниязова “Йондоҙ” бөтә Рәсәй йыр конкурсында Башҡортостан исеменән сығыш яһай ,Na,"

Дияна Ишниязова “Йондоҙ” бөтә Рәсәй йыр конкурсының финалына сыҡты һәм хәҙер ул Башҡортостан исеменән финал этабында сығыш яһай.
«Йондоҙ» - тарихта Рәсәйҙең бөтә 89 төбәге вәкилдәре ҡатнашҡан тәүге музыкаль бәйге. Конкурс майҙансығында илдең төрлө төбәктәренән иң талантлы һәм сағыу башҡарыусылар йыйыла. Бөтә Рәсәй буйлап тамашасыларҙың тауыш биреүе һәм танылған эксперттарҙың музыка өлкәһендәге фекере көслө вокалистарҙы билдәләй.
«Йондоҙ» проектының төп маҡсаты - илебеҙҙең төрлө мөйөштәренән иң һәләтле һәм сағыу йырсыларҙы табыу һәм донъяға күрһәтеү, шул уҡ ваҡытта уның төрлө мөйөштәренең матурлығын һәм күп төрлөлөгөн сағылдырыу.
Башҡортостан йырсыһы Дияна Ишниязова әйтеүенсә, финалға етеү еңелдән булмаған. Тәүге этапта ул үҙенең иң яҡшы ун йырын ебәрә, унда Рәсәй һәм сит илдәрҙең заманса авторҙары ла, башҡорт халыҡ йырҙары ла бар ине.
Һайлап алыу турынан һуң йырсы ""Звезда"" телеканалы Роберт Рождественский шиғырына яҙған Раймон Паулстың “Любовь настала” йырын башҡарҙы.
 ","
	Йома, 12 май 2023",Яңылыҡтар,Na
https://kulturarb.ru/ba/news/aғiҙel-zhurnalynyң-100-jyllyғyna-arnalғan-jyjyntyҡtar-әhmәtzәki-vәlidi-isemendәge-bashҡortostan-milli-kitaphanaһyna-tapshyryldy, «Ағиҙел» журналының 100 йыллығына арналған йыйынтыҡтар Әхмәтзәки Вәлиди исемендәге Башҡортостан Милли китапханаһына тапшырылды ,Na,"

«Ағиҙел» журналының баш мөхәррире Мөнир Кунафин Әхмәтзәки Вәлиди исемендәге Милли китапханаға «Ағиҙел» журналының 100 йыллығына бағышлап сығарылған ике томлыҡ китап бүләк итте.
Китап «Аҡмулла арбаһы» проекты сиктәрендә Башҡортостан Башлығы грантына баҫылып сыҡты. Ике томлыҡ йыйынтыҡҡа төрлө йылдарҙа «Ағиҙел» журналында баҫылған 100 башҡорт яҙыусыһының 100 хикәйәһе ингән. Беренсе томға Дауыт Юлтый, Имай Насир, Али Карнай, Төхвәт Йәнәби, Ғөбәй Дәүләтшин, Һәҙиә Дәүләтшина, Мәжит Ғафури кеүек күренекле яҙыусыларҙың әҫәрҙәре тупланған. Икенсе томға шулай уҡ хәҙерге заман һәм йәш яҙыусыларҙың хикәйәләре ингән.
Йыйынтыҡты әҙерләүселәре: Мөнир Ҡунафин (баш мөхәррир), Әмир Әминев (автор-төҙөүсе), Луиза Кирәева, Әхмәр Үтәбаев, Гөлнара Хәлфетдинова, Салауат Әбүзәров.
 ","
	Йома, 12 май 2023",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatrynda-balalarҙy-yaҡlau-kөnөnә-arnalғan-koncert-үtәsәk, Башҡорт дәүләт опера һәм балет театрында Балаларҙы яҡлау көнөнә арналған концерт үтәсәк ,Na,"

1 июндә Башҡорт дәүләт опера һәм балет театрында «Балалар. Сәскәләр. Мөхәббәт» акцияһы үткәрелә.
Был көндө театр ҡарамағындағы Балалар хор студияһы тәрбиәләнеүселәре сығыш яһаясаҡ. Уларҙың Башҡорт дәүләт опера һәм балет театры спектаклдәрендә ҡатнашыуы - оло мәртәбә. 
Коллектив тәрбиәләнеүселәре тамашасыларҙы «33 һыйыр», «Ҡанатлы бәүелсәктәр», «Үҙгәрештәр еле», «Мөхәббәт донъяла идара итһен» кеүек йырҙар менән ҡыуандырасаҡ.
Йәш ҡатнашыусылар менән бергә театрҙың Бәләкәй сәхнәһенә шулай уҡ Башҡорт опера һәм балет театрының художество етәксеһе Асҡар Абдразаҡов, Башҡорт опера һәм балет театры солистары Артур Кәйепҡолов, Әлим Ҡәйүмов сығасаҡ, улар үҙҙәренең балалары менән дуэтта йырлаясаҡ.
Концерт бәләкәй залда киске сәғәт 7-лә башлана.
 ","
	Кесе йома, 11 май 2023",Яңылыҡтар,Na
https://kulturarb.ru/ba/news/өfөlә-nacizmһyҙ-donya-өsөn-halyҡ-ara-jәshtәr-forumy-үtte, Өфөлә «Нацизмһыҙ донъя өсөн» халыҡ-ара йәштәр форумы үтте ,Na,"

Бөгөн, 11 майҙа, «Торатау» конгресс-холында генерал Миңлеғәле Шайморатов иҫтәлегенә арналған «Нацизмһыҙ донъя өсөн» халыҡ-ара йәштәр форумы уҙҙы. Проект Президент гранттары фонды булышлығында үтте.
Был форум «Батырлыҡ һәм дан эҙҙәре буйлап: быуындар эстафетаһы» тарихи-мемориаль экспедицияһы» проектының икенсе этабы булып тора. Йыл башында Луганск һәм Донецк халыҡ республикаларында үтте һәм Донбасты немец-фашист илбаҫарҙарынан азат итә башлауҙың 80 йыллығына һәм Украина биләмәһендә махсус хәрби операция башланыуға бер йыл тулыуға арналды.
Форумда федераль һәм төбәк дәүләт власы органдары, дин әһелдәре, ғилми берләшмә вәкилдәре, эксперт-практиктар, белем биреү ойошмаларының профессор-уҡытыусылар составы һәм уҡыусылар, Луганск һәм Донецк халыҡ республикаларынан делегациялар, шулай уҡ Франциянан, Белоруссиянан, Ҡырғыҙстандан, Үзбәкстандан, Тажикстандан һәм башҡа илдәрҙән ҡатнашыусылар булды.
 ","
	Кесе йома, 11 май 2023",Яңылыҡтар,Na
https://kulturarb.ru/ba/news/sibajҙa-nail-ғәjetbaevtyң-jәn-kitabynyң-isem-tujy-үtte, Сибайҙа Наил Ғәйетбаевтың “Йән” китабының исем туйы үтте ,Na,"

Башҡортостан Республикаһының Милли әҙәбиәт музейы һәм Мәжит Ғафури мемориаль йорт-музейы күренекле яҙыусы Наил Ғәйетбаевтың “Йән” китабының исем туйын үткәрҙе. Яңы баҫма менән танышырға билдәле артистар, ғалимдар һәм Өфө фән һәм технологиялар университетының Сибай институты филиалы студенттары, ҡаланың китап һөйөүселәре килде.
Был осрашыуҙың төп маҡсаты - студенттарҙы әҫәрҙе анализларға өйрәтеү, тип билдәләне Башҡортостандың Милли әҙәби музейы директоры Миләүшә Ҡаһарманова.

- Китап миҫалында студенттар әҫәрҙең идея-темаһын анализларға, ниндәй темаларға яҙырға, теманы нисек асырға, фекерҙе тамамларға өйрәнде.  Әҙәбиәт теорияһы йүнәлешендә тәүге осрашыу булды был, - тине ул.

Осрашыуҙа китаптың темаһына ярашлы йән төшөнсәһе тураһында ла һүҙ ҡуҙғатылды. Сарала ҡатнашыусылар йәндең күсәгилешлеге тураһында фекер алышты. Студенттарға философтар, психологтар, эзотериктарҙың ҡыҙыҡлы сығыштары, фекерҙәре тәҡдим ителде.
 ","
	Кесе йома, 11 май 2023",Яңылыҡтар,Na
https://kulturarb.ru/ba/news/ҡobajyr-shou-etnokoncerty-kitap-bajram-halyҡ-ara-kitap-jәrminkәһe-siktәrendә-үtәsәk," «Ҡобайыр-шоу» этноконцерты ""Китап-байрам"" халыҡ-ара китап йәрминкәһе сиктәрендә үтәсәк ",Na,"

26 майҙа Өфөлә «Китап-байрам» халыҡ-ара китап йәрминкәһе барышында Рәсәй Федерацияһының төрлө төбәгенән, яҡын һәм алыҫ сит илдәрҙән килгән башҡарыусылар ҡатнашлығында «Ҡобайыр-шоу» этноконцерты үтә.
Бер сәхнәлә Алтай, Башҡортостан, Дағстан, Яҡутстан республикаларынан, Ырымбур, Силәбе өлкәләренән, Мәскәү, Екатеринбург ҡалаларынан, шулай уҡ Ҡытай, Ҡырғыҙ, Малайзия, Үзбәкстан илдәренән сәсәндәр сығыш яһай.
Килгән ҡунаҡтарҙан тыш, сараны төрлө музыка ҡоралдарында уйнаусы Зәйнетдин, «Елмәрҙәк» этно-төркөмө (Белорет районы), «Юлдаш» халыҡ вокаль-инструменталь төркөмө (Салауат районы) биҙәйәсәк.
Сара Мифтахетдин Аҡмулла исемендәге Башҡорт дәүләт педагогия университеты алдындағы майҙанда үтәсәк.
Концерт киске 6-ла башлана.
Ойоштороусылар: Башҡортостандың Мәҙәниәт министрлығы, Республика халыҡ ижады үҙәге, Башҡортостандың муниципаль берәмектәре, М. Аҡмулла исемендәге Башҡорт дәүләт педагогия университеты.
 ","
	Кесе йома, 11 май 2023",Яңылыҡтар,Na
https://kulturarb.ru/ba/news/tarihsy-fәrit-vәhitovtyң-general-shajmoratovtyң-triumfy-һәm-fazhiғәһe-isemle-kitaby-donya-kүrҙe," Тарихсы Фәрит Вәхитовтың ""Генерал Шайморатовтың триумфы һәм фажиғәһе"" исемле китабы донъя күрҙе ",Na,"

Зәйнәб Биишева исемендәге Башҡортостан ""Китап"" нәшриәтендә тарихсы Фәрит Вәхитовтың ""Генерал Шайморатовтың триумфы һәм фажиғәһе"" (""Триумф и трагедия генерала Шаймуратова"") исемле китабы сыҡты. Баҫмала Рәсәй Геройы, 112-се Башҡорт кавалерия дивизияһы командиры, генерал-майор Миңлеғәле Шайморатовтың тормошо һәм хәрби эшмәкәрлеге һүрәтләнә.
Фәрит Вәхитов – билдәле журналист, тарихсы, Бөйөк Ватан һуғышы темаһын ентекле өйрәнә. Китап үҙәк һәм төбәк архивтары материалдарына, башҡа документаль сығанаҡтарға нигеҙләнгән. Автор легендар геройҙың әҙәби образын тыуҙырырға ынтыла.
Баҫма төрлө йәштәге китап уҡыусыларға, шул иҫәптән урта һәм өлкән йәштәге мәктәп уҡыусыларына тәғәйенләнгән.
Китапты нәшриәт магазиндарында ла, онлайн да һатып алырға мөмкин.
 ","
	Кесе йома, 11 май 2023",Яңылыҡтар,Na
https://kulturarb.ru/ba/news/өfөlә-royal-oҙatyuynda-hittar-akustik-kaver-koncerty-үtә, Өфөлә «Рояль оҙатыуында хиттар» акустик кавер-концерты үтә ,Na,"

16 майҙа Өфөлә «Рояль оҙатыуында хиттар» акустик кавер-концерты үтә. Программаға билдәле башҡарыусыларҙың үҙенсәлекле кавер-версиялары һәм ХХ быуаттың 90-сы йылдары хиттары ингән. Тамашасыларҙы йәнле музыка, сағыу мөхит һәм мауыҡтырғыс кисә көтә.
Концертта Башҡортостан Республикаһының атҡаҙанған артисы Зилиә Бәхтиева, башҡорт һәм татар эстрадаһы йырсыһы Гөлназ Фәхертдинова, «Геройҙар ваҡыты» бөтә Рәсәй автор йыры конкурсы еңеүсеһе, «ЕвроАзия» төркөмөнөң элекке солисы Линара Шабаева ҡатнаша.
Кисәнең махсус ҡунағы – популяр гитарасы Илгиз Муллағәләмов.
Билеттар өсөн һылтанма: https://rcntrb.com/ru/anons/meropriyatiya-po-pushkinskoj-karte/8083-akusticheskij-kaver-kontsert-khity-pod-royal
Пушкин картаһы ғәмәлдә.
Концерт киске 7-лә башлана.
 Адресы: Өфө ҡалаһы, Һөнәрселәр урамы, 17 (Республика халыҡ ижады үҙәгенең Мәҙәниәт йорто).
 ","
	Кесе йома, 11 май 2023",Яңылыҡтар,Na
https://kulturarb.ru/ba/news/br-dәүlәt-orkestry-mәskәүҙә-һәm-rәsәj-tөbәktәrendә-respublika-isemenәn-syғysh-yaһaj, БР Дәүләт оркестры Мәскәүҙә һәм Рәсәй төбәктәрендә республика исеменән сығыш яһай ,Na,"

11 майҙа Башҡортостандың Милли симфоник оркестры йәнә Рәсәйҙең һәм донъяның иң танылған сәхнәләренең береһендә: П.И. Чайковский исемендәге концерт залында «Рәсәй оркестрҙары. Рус симфоник музыкаһы шедеврҙары» абоненты сиктәрендә күренекле пианистарҙың береһе – Рәсәйҙең атҡаҙанған артисы Екатерина Мечетина менән бергә сығыш яһай. Концерт Рәсәй Федерацияһы Мәҙәниәт министрлығының «Бөтә Рәсәй филармония миҙгелдәре» программаһы булышлығында уҙа.
БР Милли симфоник оркестрының баш дирижеры, Башҡортостандың атҡаҙанған артисы Дмитрий Крюков етәкселегендә Анатолий Лядовтың «Кикимора» симфоник картинаһы, Сергей Рахманиновтың оркестр менән фортепиано өсөн 2-се концерты һәм Игорь Стравинскийҙың «Изге яҙ» («Весна священная») балеты музыкаһы яңғыраясаҡ.
Оркестрҙың гастролдәре Ырымбурҙа дауам итә, унда Башҡортостандың ижади коллективы Рәсәйҙең халыҡ артисы Денис Мацуевтың саҡырыуы буйынса сығыш яһай. «Денис Мацуев: Быуындар диалогы» музыкаль фестивале «Денис Мацуевтың Ырымбур миҙгелдәре» XIII Бөтә Рәсәй академия сәнғәте фестивале сиктәрендә уҙа.
Сығыштар Ырымбур өлкәһе филармонияһының ҙур концерт залында уҙа. 12 майҙа Моцарт, Чайковский һәм Рахманиновтың әҫәрҙәре яңғырай. Уларҙы Башҡортостандың Дәүләт оркестры Денис Мацуев һәм халыҡ-ара конкурстар лауреаттары Полина Тхай (виолончель), Анна Савкина (скрипка) һәм Лилит Давтян (сопрано) менән бергә башҡара.
13 майҙа Паганини, Шостакович, Гершвин, Наварро, Әхмәтов кеүек төрлө дәүер композиторҙарының төрлө стилдәге әҫәрҙәре яңғырай. Концерт программаһында классика менән уның заманса яңғырашы үрелеп барасаҡ. Джаз ритмдары һәм интонациялары Урал далалары моңо менән бергә яңғыраясаҡ. Солистар булып Рәсәйҙең халыҡ артисы Денис Мацуев (фортепиано), Башҡортостандың халыҡ артисы Артур Нәзиуллин (кларнет), Рәсәйҙең атҡаҙанған артисы Андрей Иванов (контрабас), Александр Зингер (һуҡма) һәм Екатерина Мочалова (домра) сығыш яһай.

- Милли симфоник оркестр республиканы федераль кимәлдә юғары академик мәҙәниәтле төбәк булараҡ күрһәтеүен уңышлы дауам итә. Шуныһы мөһим: коллектив билдәләнгән темптарҙы кәметмәй һәм яңынан-яңы бейеклектәр яулай. Башҡортостан дәүләт оркестры - Рәсәйҙең төп концерт залдарының береһе – Пәтр Иванович Чайковский исемендәге концерт залының, шулай уҡ Илдар Абдразаҡова, Денис Мацуев, Сергей Ролдугин, Владимир Спиваков, Екатерина Мечетина кеүек  билдәле дирижер һәм музыканттарҙың көтөп алынған ижади партнеры, - тип билдәләй Башҡортостандың мәҙәниәт министры Әминә Шафиҡова.

 ","
	Кесе йома, 11 май 2023",Яңылыҡтар,Na
https://kulturarb.ru/ba/news/bashҡortostan-artistary-yasna-muzyka-volga-bujy-jәshtәr-etno-festivale-eңeүselәre-2, Башҡортостан артистары - «Ясна музыка» Волга буйы йәштәр этно-фестивале еңеүселәре ,Na,"

Сыуашстанда профессиональ, үҙешмәкәр артистар һәм музыкаль коллективтар ҡатнашлығында беренсе «Ясна музыка» Волга буйы йәштәр этно-фестивале үтте. Сара Президенттың Мәҙәни башланғыстар фонды булышлығында уҙғарылды.
Фестивалдә Башҡортостан Республикаһынан Өфөнөң «Мираҫ» йыр һәм бейеү ансамбле солисы, ҡурайсы Юлай Ҡасимов һәм «Хазина» этно-проекты сығыш яһаны. Артистар фестиваль лауреаттары булды һәм видеоклип төшөрөү өсөн сертификаттар отто.
Конкурста илдең 15 төбәгенән 100-гә яҡын йырсы һәм музыкаль коллектив ҡатнашты, ә ун конкурсант финалға сыҡты.
Финал турында Башҡортостан, Сыуашстан, Удмуртия, Татарстан, Мордовия республикаларынан, Пенза, Ырымбур һәм Төмән өлкәләренән башҡарыусылар сығыш яһаны. Сара Чебоксарҙа гала-концерт менән тамамланды.
 ","
	Кесе йома, 11 май 2023",Яңылыҡтар,Na
https://kulturarb.ru/ba/news/өfөnөң-sovet-majҙanynda-eңeү-kөnөnә-arnalғan-ilһөjәrlek-koncerty-үtte, Өфөнөң Совет майҙанында Еңеү көнөнә арналған илһөйәрлек концерты үтте ,Na,"

9 майҙа Өфөнөң Совет майҙанында Еңеү көнөнә арналған «Тыуған ил ниҙән башлана?» исемле концерт үтте.
Байрам программаһын Йәш тамашасы театры артистары башҡарыуында «Беҙ барыбер еңдек» әҙәби-музыкаль композицияһы асты. Бынан һуң өфөләр һәм баш ҡала ҡунаҡтары Бөйөк Ватан һуғышында һәм махсус хәрби операцияла һәләк булған яугирҙарҙы бер минутлыҡ тынлыҡ менән иҫкә алды.
Башҡортостан Башлығы Радий Хәбиров республика халҡын Еңеү көнө менән ҡотланы, махсус хәрби операцияла ҡатнашыусыларға дәүләт наградаларын, шулай уҡ профилле класс уҡыусыларына йәш шайморатовсылар билдәһен тапшырҙы.

- Бындай билдәләр алып һәм “шайморатовсы” исемен йөрөтөп, егет һәм ҡыҙҙарыбыҙ батыр ата-бабаларҙың иң яҡшы сифаттарын үҙләштерергә тейеш. Генерал Шайморатов: «Салауаттың вариҫтары сигенә белмәй!» – тигән. Шайморатовсы булыу йөрөтөү – ҙур мәртәбә, - тине Радий Хәбиров. - Бөгөн беҙ махсус хәрби операцияла ҡатнашҡан һәм Ватанды һаҡлаған егеттәребеҙгә ярҙам итеү өсөн бөтә көстө һалабыҙ. Ошо еңел булмаған көндәрҙә берҙәм булғаныбыҙ өсөн республика халҡына рәхмәт белдерәм. Барлыҡ ауырлыҡты үтеп сығырбыҙ, һәм еңеү беҙҙең яҡта булыр!

Журналистар менән аралашҡанда Башҡортостан Башлығы Совет майҙанын артабан үҫтереү буйынса ниәттәр хаҡында һөйләне.
- Ошондай һәр сара менән беҙ майҙандың мөмкинлектәрен асабыҙ. Ике аҙнанан бында «Китап-байрам» халыҡ-ара китап йәрминкәһе уҙғарыла, - тине Радий Хәбиров.
Плоц-концерт сиктәрендә Совет майҙанында Ғәзиз Әлмөхәмәтов исемендәге тынлы оркестр, Башҡортостандың йыйылма оркестры, Хәрби тынлы оркестр, Хөсәйен Әхмәтов исемендәге Башҡорт дәүләт филармонияһының тынлы оркестры, Милли халыҡ уйын ҡоралдары оркестры музыканттары сығыш яһаны. «Шайморатов генерал» музыкаль-хореография постановкаһын Фәйзи Ғәскәров исемендәге дәүләт академия халыҡ бейеүҙәре ансамбле тәҡдим итте.
Артабан Өфөлә йыл һайын уҙғарылып килгән ""Тыуған ил ҡайҙан башлана?"" Бөтә Рәсәй йыр конкурсы лауреаттарының концерты үтте.
Совет майҙанындағы байрам программаһын сәхнә оҫталарының ""Көслөләр ваҡыты"" концерты йомғаҡланы. Бөйөк Ватан һуғышында Еңеүҙең 78 йыллығына арналған саралар Ленин исемендәге майҙанда сағыу салют менән тамамланды.
 ","
	Шишәмбе, 09 май 2023",Яңылыҡтар,Na
https://kulturarb.ru/ba/news/әhmәtzәki-vәlidi-isemendәge-milli-kitaphana-bөjөk-eңeү-hәbәrҙәre-kүrgәҙmәһenә-saҡyra, Әхмәтзәки Вәлиди исемендәге Милли китапхана «Бөйөк Еңеү хәбәрҙәре» күргәҙмәһенә саҡыра ,Na,"

Йыл һайын 9 майҙа илебеҙҙә йәшәүселәр генә түгел, барлыҡ кешелек  фашистик Германияны Еңеүҙе билдәләй.
Башҡортостанда йәшәүселәр ҙә Бөйөк Еңеүгә үҙ өлөшөн индерҙе.
Был иҫтәлекле датаға БР Әхмәтзәки Вәлиди исемендәге Милли китапханаһының ҡулъяҙмалар һәм һирәк осрай торған баҫмалар бүлеге «Бөйөк Еңеү хәбәрҙәре» исемле яңы тематик китап күргәҙмәһен әҙерләгән. 1942-1945 йылдарҙа донъя күргән китаптар һәм ваҡытлы баҫмалар коллекцияһы ҡулъяҙмалар һәм һирәк осрай торған баҫмалар бүлеге фондтарында һаҡлана. Йыйынтыҡҡа СССР халыҡтары телдәрендә сыҡҡан пропаганда брошюраларынан, һуғыш хәрәкәттәре стратегияһы һәм тактикаһы буйынса уставтарҙан алып ғилми һәм нәфис әҙәбиәткә тиклем төрлө тематикалағы баҫмалар инә.
 ","
	Йома, 05 май 2023",Яңылыҡтар,Na
https://kulturarb.ru/ba/news/өfөnөң-rauil-bikbaj-isemendәge-parkynda-bөjөk-eңeүgә-arnalғan-koncert-үtә, Өфөнөң  Рауил Бикбай исемендәге паркында Бөйөк Еңеүгә арналған концерт үтә ,Na,"

5 майҙа Рауил Бикбай исемендәге паркта байрам концерты үтә. Сара Бөйөк Ватан һуғышында Еңеүҙең 78 йыллығына арнала.
Кисәлә һуғыш йылдарында ижад ителгән билдәле йырҙар яңғырай. Тамашасыларҙы Республика халыҡ ижады үҙәге артистарының һәм ижади коллективтарының, Өфө балалар филармонияһы солистарының сығышы көтә. Атап әйткәндә, Илдус Богданов, Марина Иванова, Сулпан Раҡаева, Рәмзиә Тарасова, Әлфиә Ахмаева, Алһыу Юлдашбаева, «Ауаз» фольклор ансамбле, «Селтәр» милли кейем халыҡ студияһы, «Сударушка», «Умырзая», «Дуҫтар тауышы» йыр ансамблдәре сарны биҙәйәсәк.
Киске сәғәт 5-тә башлана.
Инеү ирекле.
 ","
	Кесе йома, 04 май 2023",Яңылыҡтар,Na
https://kulturarb.ru/ba/news/bashҡortostanda-bөjөk-eңeү-kөnөnә-arnalғan-shiғyr-һәm-jyr-fleshmoby-iғlan-itelde, Башҡортостанда Бөйөк Еңеү көнөнә арналған шиғыр һәм йыр флешмобы иғлан ителде ,Na,"

Башҡортостан Республикаһының Милли әҙәбиәт музейы ҡаһарман олатайҙарыбыҙҙың батырлығына хөрмәт күрһәтергә саҡыра һәм Бөйөк Еңеү көнөнә арналған шиғыр һәм йыр флешмобы иғлан итә.
Флешмобта ҡатнашыу шарттары түбәндәгесә: 9 майға – Еңеү көнөнә арналған шиғырҙы тасуири һөйләп йә йырҙы башҡарып видеоға төшөрөргә, үҙегеҙ тураһында мәғлүмәт менән ошо адрес буйынса ебәрергә кәрәк: Этот адрес электронной почты защищён от спам-ботов. У вас должен быть включен JavaScript для просмотра..
 ","
	Кесе йома, 04 май 2023",Яңылыҡтар,Na
https://kulturarb.ru/ba/news/yaҙyusy-һәm-dramaturg-nail-ғәjetbaevtyң-yubilej-saralary-sibajҙa-bashlana, Яҙыусы һәм драматург Наил Ғәйетбаевтың юбилей саралары Сибайҙа башлана ,Na,"

11 майҙа Сибай ҡалаһында күренекле яҙыусы Наил Ғәйетбаевтың ""Йән"" китабының исем туйы уҙа.
Белеүебеҙсә, юғары техник белемле Наил Ғәйетбаев бөгөн башҡорт әҙәбиәтендә төрлө жанрҙарҙа ижад итеүесе, сәнғәт өлкәһендә сәхнә әҫәрҙәре авторы булараҡ киң билдәле яҙыусы, драматург.
Быйыл хөрмәтле яҙыусы 75 йәшлек юбилейын билдәләй. Ғүмер байрамына бәйле саралар тыуған төйәге Сибайҙа уның ижадын һөйөүселәр менән осрашыуҙан башлана. Олпат юбилейы алдынан яҙыусы уҡыусылары менән күҙмә-күҙ осрашып, аралашып, фекер алышыуҙы күңел байрамы тип һанай.
 ","
	Кесе йома, 04 май 2023",Яңылыҡтар,Na
https://kulturarb.ru/ba/news/әҙәbi-desant-mishkә-rajonyna-yullana, Әҙәби десант Мишкә районына юллана ,Na,"

10 май Мишкә районында ҙур әҙәби осрашыуҙар көтөлә.
""Әҙәби десант"" проектында яҙыусылар Миләүшә Ҡаһарманова, Гөлназ Ҡотоева, Айгиз Баймөхәмәтов, Зөһрә Бураҡаева, Гөлнара Мостафина, Светлана Чураева, Тәнзилә Дәүләтбирҙина, кинорежиссер Роман Пожидаев ҡатнаша.
Республиканың танылған шәхестәре менән осрашыуҙан Ҡыйғаҙытамаҡ ауылындағы Шәйехзада Бабич музейында һәм Сурай ауылындағы Яныш Ялкайн исемендәге мари гимназияһында үтә.
 
 ","
	Кесе йома, 04 май 2023",Яңылыҡтар,Na
https://kulturarb.ru/ba/news/jylajyr-avtokluby-rajon-halҡyn-atajsalғa-izge-eshtәr-koncerty-menәn-һөjөndөrә, Йылайыр автоклубы район халҡын «Атайсалға изге эштәр» концерты менән һөйөндөрә ,Na,"

Май байрамдарында Йылайыр ауылының мәҙәни үҫеш үҙәге автоклубы Йылайыр районының Исҡужа ауылында «Атайсалға изге эштәр» концертын ҡуйҙы.
Концерт сағыу сығыштарға бай булды: автоклуб сәхнәһендә артистар популяр йырҙарҙы башҡарҙы, халыҡ өсөн күңел асыу уйындары, конкурстар ойошторҙо. Тамашасылар артистар менән бергә йырлап, дәртле көйҙәргә бейеп күңел асты.

- «Мәҙәниәт» милли проекты буйынса Йылайыр районына Башҡортостанда беренсе булып күсмә күп функциялы мәҙәни үҙәк ҡайтарылды. Автоклуб үҙ бурысын теүәл үтәй. Халыҡ уның эше менән ҡәнәғәт һәм һәр саҡ уның яңы программалар менән килеүен түҙемһеҙлек менән көтә, - ти район мәҙәниәт йорто методисы Эльзира Батисова.

 ","
	Кесе йома, 04 май 2023",Яңылыҡтар,Na
https://kulturarb.ru/ba/news/өfөnәn-jәsh-bashҡaryusy-vladimir-spivakovtyң-halyҡ-ara-hәjriә-fondy-stipendiaty-buldy, Өфөнән йәш башҡарыусы Владимир Спиваковтың Халыҡ-ара хәйриә фонды стипендиаты булды ,Na,"

Баш ҡаланың урта махсус музыка колледжының етенсе класс уҡыусыһы Радмила Сабирова «Өмөт яҡтыһы» конкурсы йомғаҡтары буйынса Спиваков фонды стипендиаты булды. Ул Людвиг Ван Бетховендың «Оркестр өсөн тәүге концерт» музыкаль әҫәрен тәҡдим итте.

- Уҡыусыларыбыҙ Рәсәй һәм халыҡ-ара ярыштарҙа һәр ваҡыт яҡшы сығыш яһай. Беҙҙең колледж - Рәсәйҙең һигеҙ махсус музыка колледждарының береһе, ә уңыш серен, әлбиттә, уҡыусының эшһөйәрлеге һәм остаздың оҫталығы билдәләй. Радмила бик тырыш ҡыҙыҡай һәм, һис шикһеҙ, был наградаға лайыҡ, - ти  колледж директоры Ришат Сәғитов, йәш йырсының һәләтен билдәләп, - Бетховендың беренсе концертын был йәштә бик һирәк башҡаралар бит. Радмила Сабирова - Башҡортостандың атҡаҙанған мәҙәниәт хеҙмәткәре, Рәсәй Федерацияһының почетлы дөйөм белем биреү хеҙмәткәре Лия Кәримованың уҡыусыһы.

 ","
	Шаршамбы, 03 май 2023",Яңылыҡтар,Na
https://kulturarb.ru/ba/news/bashҡort-halyҡ-jyrҙaryn-bashҡaryusylarҙyң-irәndek-moңdary-tөbәk-ara-konkursy-16-sy-tapҡyr-uҙҙy," Башҡорт халыҡ йырҙарын башҡарыусыларҙың ""Ирәндек моңдары"" төбәк-ара конкурсы 16-сы тапҡыр уҙҙы  ",Na,"


Сибай ҡалаһында ике көн барған башҡорт халыҡ йырҙарын башҡарыусыларҙың ""Ирәндек моңдары"" төбәк-ара конкурсы тамамланды. Быйыл ул XVI тапҡыр үткәрелде.
Конкурстың төп маҡсаты – башҡорт халҡының бай йыр мираҫын һаҡлау, юғары һөнәри кимәлгә эйә яңы таланттар асыу, һәләтле йәштәргә ярҙам итеү. Йылдан-йыл конкурс киңәйә бара, уның йөкмәткеһе тәрәнәйә, абруйы арта.
Конкурста ҡатнашыусыларҙы Башҡортостандың халыҡ артисы Флүрә Килдейәрова рәйеслегендәге абруйлы жюри баһаланы. Баһалама ағзалары араһында ҡасандыр ошо конкурста ҡатнашып, бөгөн йыр сәнғәтендә үҙ урынын тапҡан Башҡортостандың халыҡ артисы Азамат Тимеров һәм Башҡортостандың атҡаҙанған артисы Баязит Байназаров та булды.
Ижади бәйге дүрт йәш төркөмөндә уҙғарылды: 7 - 10 йәшлектәр, 11 - 16 йәшлектәр, 16 - 45 йәшлектәр — һәүәҫкәр башҡарыусылар, 17 йәштән 45 йәшкә тиклемгеләр — профессиональ башҡарыусылар. 16 - 45 йәшлек йырсылар төрлө номинацияла (оҙон көй, ҡыҫҡа көй) ҡатнашты.
11-16 йәшкә тиклемгеләр араһында гран-при Учалынан Аиша Йыһаншинаға тапшырылды. Конкурста иң йәш ҡатнашыусы булып Сибай ҡалаһынан өс йәшлек Айлина Сәғәҙәтова сығыш яһаны. Уға эшҡыуар Илсур Нәбиуллин велосипед тапшырҙы. Үҙешмәкәр һәм профессиональ йырсылар араһында еңеүселәрҙең исемдәре әлегә әйтелмәне. Еңеүселәр тиҙҙән Сибай ҡалаһында үтәсәк ""Урал аръяғы-23"" инвестиция һабантуйында билдәле буласаҡ.
Ойоштороусылар: Башҡортостандың Мәҙәниәт министрлығы, Республика халыҡ ижады үҙәге, Сибай ҡала округы хакимиәте.






 





 ","
	Шишәмбе, 02 май 2023",Яңылыҡтар,Na
https://kulturarb.ru/ba/news/bashҡortostan-respublikaһy-bashlyғy-granttary-konkursyna-ғarizalar-ҡabul-itelә, Башҡортостан Республикаһы Башлығы гранттары конкурсына ғаризалар ҡабул ителә ,Na,"

2023 йылдың 2 майында йәштәр сәйәсәте өлкәһендә Башҡортостан Республикаһы Башлығы гранттары конкурсы башланды. Конкурста Башҡортостан Республикаһы биләмәһендә бер йылдан ашыу юридик шәхес статусында теркәлгән коммерцияға ҡарамаған ойошмалар ҡатнаша ала.
Конкурсҡа йәштәр сәйәсәте өлкәһендә түбәндәге тематикалар буйынса проекттар тәҡдим ителеүе мөмкин:
 - Йәштәр хәрәкәте
- Ваҡиғалар ойоштороу;
 - Һөнәри оҫталыҡ
- Иҫкәртеү;
Мин - гражданин;
- АртГрант;
- Медиа;
- Ирекмәнлек;
 - Белем;
Быйыл конкурс икенсегә үткәрелә. Былтыр 17 коммерцияға ҡарамаған ойошма еңеүсе булды.
 ","
	Шишәмбе, 02 май 2023",Яңылыҡтар,Na
https://kulturarb.ru/ba/news/өfөgә-eңeү-parovozy-kilә," Өфөгә ""Еңеү паровозы"" килә ",Na,"

«Еңеү паровозы» ретро-составына Бөйөк Ватан һуғышы йылдарындағы хәрби техника ҡуйылған платформалар һәм Үлемһеҙ полктың пассажир вагондары ингән. Составтың алдынан «Лебедянка» паровозы барасаҡ. Куйбышев тимер юлында ойошторолған «Еңеү паровозы» байрам турының оҙонлоғо - 2,5 мең километр.
Байрам туры үҙ эсенә магистралдең 7 станцияһын үҙ эсенә ала: Өфө, Бөгөлмә, Яр Саллы, Үҙәк Ульяновск, Рузаевка, Пенза-1 һәм Һамар.
«Еңеү паровозы» Өфө тимер юл вокзалына 29 апрелдә иртәнге 11-ҙә килә.
Өфөләр һәм баш ҡала ҡунаҡтары хәрби экспонаттар эргәһендә фотоға төшә һәм 1945 йылда фронттан ҡайтҡан һалдаттарҙы ҡаршылау сараһын реконструкциялауҙы ҡарай ала. Был көндә станцияла «Георгий таҫмаһы» акцияһы һәм байрам концерты үтәсәк.
 ","
	Йома, 28 апрель 2023",Яңылыҡтар,Na
https://kulturarb.ru/ba/news/ildeң-bash-ҡalaһynda-mәskәү-һylyuҡajyn-һajlanylar, Илдең баш ҡалаһында Мәскәү һылыуҡайын һайланылар ,Na,"

27 апрелдә Серго Орджоникидзе исемендәге Рәсәй дәүләт геология-разведкалау университетында күптән көтөлгән "" Мәскәү һылыуҡайы – 2023” матурлыҡ конкурсы уҙҙы. Унда Башҡортостандың ун ҡыҙы ҡатнашты.
Гүзәллек бәйгеһендә сығыштары менән башҡорт милләтенән йәки Башҡортостандан булған йәш ҡыҙҙар сығыш яһаны. Конкурс барышында ҡыҙҙар башҡорт кәсептәрендәге оҫталыҡтарын, милли бейеүҙәр һәм йырҙар башҡарыу буйынса һәләттәрен күрһәтте, шулай уҡ матурлыҡта, зирәклектә, башҡорт мәҙәниәтен белеүҙә үҙҙәрен һынаны.
Конкурсты ойоштороусылар - Серго Орджоникидзе исемендәге Рәсәй дәүләт геология-разведкалау университеты, Башҡортостандың Рәсәй Президенты ҡарамағындағы тулы хоҡуҡлы вәкиллеге, Башҡортостандың Мәскәүҙәге власть органдары эшмәкәрлеген тәьмин итеү аппараты, Башҡортостандан Мәскәүҙә һәм Санкт-Петербургта уҡыусы студенттар һәм аспиранттар ассоциацияһы, шулай уҡ «Йәсмин» ижади студияһы.
Гран-приҙы Өфөнән Айһылыу Ишбаева яуланы, беренсе вице-мисс - Туймазынан Рената Ғәниева, икенсе вице-мисс - Өфөнән Алина Мәзитова, ә өсөнсө вице-мисс - Аҡъярҙан Резеда Ҡотлобирҙина. Еңеүсе ҡыҙ ҡашмау менән бүләкләнде.
 ","
	Йома, 28 апрель 2023",Яңылыҡтар,Na
https://kulturarb.ru/ba/news/өfөlә-blokada-kөndәlege," Өфөлә ""Блокада көндәлеге"" ",Na,"

2 майҙа Башҡорт дәүләт опера һәм балет театрының Греция залында «Блокада көндәлеге» - Стәрлетамаҡ ҡалаһы Рус драма театрының Ленинград блокадаһына арналған үҙенсәлекле проекты тәҡдим ителә.
900 көн буйына аслыҡ, туңыу, бомба шартлауҙары кисергән кешеләр иманды һәм йәшәргә теләкте нисек һаҡлаған, нимә хаҡында уйлаған? Был - документаль спектакль, уға өс апаһы менән блокаданы кисергән Тася исемле ҡыҙҙың көндәлеге нигеҙ булған. Улар түҙгән, ата-әсәһенең юғалтыу ҡайғыһын кисергән һәм киләсәккә өмөтөн өҙмәгән.
 ","
	Йома, 28 апрель 2023",Яңылыҡтар,Na
https://kulturarb.ru/ba/news/neftekama-filarmoniyaһy-hhv-miҙgelen-tantanaly-koncert-menәn-yaba, Нефтекама филармонияһы ХХV миҙгелен тантаналы концерт менән яба ,Na,"

Легендар 112-се Башҡорт кавалерия дивизияһы иҫтәлегенә арналған “Батырҙар ере” хәрби-патриотик программаһында филармония артистары үҙҙәренең тамашасыларына иң яҡшы һәм сағыу концерт номерҙарын бүләк итәсәк!
Программала дуҫлыҡ, халҡыңа һөйөү һәм тоғролоҡ тураһында популяр йырҙар, совет һалдаттарының Бөйөк Ватан һуғышы йылдарындағы ҡаһарманлығы тураһында хәрби-патриотик композициялар яңғырай. Концерт программаһында филармонияның ижади коллективтары, данлыҡлы ""Түңгәүер"" бейеү ансамбле һәм ""Гәрәй"" этно-төркөмө ҡатнаша.
 ","
	Йома, 28 апрель 2023",Яңылыҡтар,Na
https://kulturarb.ru/ba/news/neftekamala-ilgiz-miңleәhmәtovtyң-atajҙarybyҙҙyң-jyrҙary-isemle-koncerty-үtә, Нефтекамала Илгиз Миңлеәхмәтовтың «Атайҙарыбыҙҙың йырҙары» исемле концерты үтә ,Na,"

4 майҙа Нефтекама дәүләт филармонияһында Башҡортостан Республикаһының атҡаҙанған артисы Илгиз Миңлеәхмәтовтың «Атайҙарыбыҙҙың йырҙары» исемле концерты үтә. Байрам программаһы Бөйөк Еңеүҙең 78 йыллығына бағышланған.

- Концерт программаһына совет һалдаттарының Бөйөк Ватан һуғышы йылдарындағы батырлығы тураһында, тыуған иленә, тыуған ергә, уның героик тарихына ысын һөйөү менән һуғарылған патриотик композициялар ингән. Программа тамашасыларға байрамдың илһөйәрлек мөхитенә сумырға, Ватаныбыҙ өсөн ғорурлыҡ тойғоһон тойорға мөмкинлек бирәсәк, - тип һөйләне Илгиз Миңлеәхмәтов.

Тамашасылар совет  композиторҙарының әҫәрҙәрен, бөгөн өлкән быуын ғына түгел, йәштәр ҙә яратып йырлаған композицияларҙы ишетәсәк.
 ","
	Йома, 28 апрель 2023",Яңылыҡтар,Na
https://kulturarb.ru/ba/news/milli-jәshtәr-teatrynda-beҙҙeң-өjҙөң-jәme-spektakleneң-yaңyrtylғan-premeraһy-bulasaҡ, Милли йәштәр театрында «Беҙҙең өйҙөң йәме» спектакленең яңыртылған премьераһы буласаҡ ,Na,"

5 майҙа Мостай Кәрим исемендәге Милли йәштәр театрында М.Кәримдең “Беҙҙең өйҙөң йәме” һәм “Өс таған” повестары буйынса тергеҙелгән “Беҙҙең өйҙөң йәме” спектакленең премьераһы була.

- Беҙҙең театр өсөн был премьера - үҙенсәлекле ваҡиға. Спектакль көнүҙәк һәм бөтә милләт кешеләренә рухи сағылыш менән мөрәжәғәт итә. Тамашасылар уны яңыртылған килеш ҡабул итергә әҙер кеүек тойола, - тип тәьҫораттары менән уртаҡлашты спектаклдең режиссеры Башҡортостандың атҡаҙанған сәнғәт эшмәкәре, Ш.Бабич исемендәге республика дәүләт йәштәр премияһы лауреаты Мөсәлим Күлбаев.

Драматургтың исемен һәм әҙәби мираҫын театр оло ихтирам һәм тулҡынланыу менән ҡабул итә. Мостай Кәримдең әҫәрҙәре буйынса спектаклдәр репертуарҙа ҙур урын биләй. Иҫегеҙгә төшөрәбеҙ, “Беҙҙең өйҙөң йәме” спектакленең тәүге премьераһы 2005 йылдың 12 мартында үткәйне. 
Йылдан-йыл сәхнә әҫәре популярлыҡ яулай бара һәм әлегә тиклем ул халыҡ иғтибарынан ситтә ҡалғаны юҡ.
 ","
	Йома, 28 апрель 2023",Яңылыҡтар,Na
https://kulturarb.ru/ba/news/ishmulla-dilmөhәmәtov-isemendәge-bashҡort-halyҡ-ҡoraldarynda-ujnausylarҙyң-respublika-konkursy-iғlan-itelde, Ишмулла Дилмөхәмәтов исемендәге башҡорт халыҡ ҡоралдарында уйнаусыларҙың республика конкурсы иғлан ителде ,Na,"

25-27 майҙа Йылайыр районында Ишмулла Дилмөхәмәтов исемендәге башҡорт халыҡ ҡоралдарында уйнаусыларҙың республика конкурсы ойошторола. Бәйге билдәле ҡурайсы, йырсы һәм композиторҙың тыуыуына 95 йыл тулыуға арнала.
Конкурста ҡатнашыуға профессиональ һәм үҙешмәкәр ҡурайсылар, думбыра, ҡыл-ҡумыҙсылар һәм ансамблдәр саҡырыла. Сара барышында бынан алдағы конкурстар лауреаттары, халыҡ йырсылары, бейеүселәр, алдынғы ижади коллективтар сығышынан торған концерттар була.
Бөтә номинациялар буйынса конкурс өс категорияла үткәрелә: 12 йәшкә тиклемгеләр; 12-16 йәшлектәр һәм 16 йәштән өлкәндәр.
Проект башҡорт халыҡ ҡоралдарында уйнау традицияларын һаҡлауға һәм артабан үҫтереүгә, һәләтле башҡарыусыларҙы асыҡлауға, йәштәрҙе башҡорт инструменталь фольклорына йәлеп итеүгә, башҡорт халҡының милли ғөрөф-ғәҙәтен һәм йолаларын таратырыуға, ҡурайҙа уйнау сәнғәтен пропагандалауға йүнәлтелгән.
Ишмулла Дилмөхәмәтов (1928-1984) виртуоз ҡурайсы, талантлы йырсы-импровизатор, башҡорт фольклорын өйрәнеүсе булараҡ танылған, донъяның күп илдәрендә – Францияла, Италияла, Швецияла, Швейцарияла, Германияла, Польшала, Венгрияла, Афғанстанда, Пакистанда, Бирмала, Японияла тамашасыларҙы башҡорт сәнғәте менән таныштырҙы. «БАССР-ҙың халыҡ артисы» (1973 йылда, «РСФСР-ҙың атҡаҙанған артисы» (1975 йылда) тигән маҡтаулы исемдәргә), С.Юлаев исемендәге республика премияһына (1974 йылда) лайыҡ була.
Конкурс тураһында положение Республика халыҡ ижады үҙәге сайтында баҫылған https://rcntrb.com/ru/dokumenty/polozheniya-festivalej-i-konkursov/8022-polozhenie-o-respublikanskom-konkurse-ispolnitelej-na-bashkirskikh-narodnykh-instrumentakh-im-ishmully-dilmukhametova.
Ойоштороусылар: Башҡортостандың Мәҙәниәт министрлығы, Республика халыҡ ижады үҙәге, Йылайыр районы хакимиәте.
 ","
	Кесе йома, 27 апрель 2023",Яңылыҡтар,Na
https://kulturarb.ru/ba/news/өfөlә-fyodor-shalyapindyң-tyuyuyna-150-jyl-tulyuғa-arnalғan-debyut-asyҡ-ҡala-jәsh-vokalsylar-konkursy-uҙa, Өфөлә Фёдор Шаляпиндың тыуыуына 150 йыл тулыуға арналған «Дебют» асыҡ ҡала йәш вокалсылар конкурсы уҙа ,Na,"

2023 йылдың 27-29 апрелендә Өфөлә Фёдор Шаляпиндың тыуыуына 150 йыл тулыуға арналған «Дебют» асыҡ ҡала йәш вокалсылар конкурсы үтәсәк. Сарала ҡатнашыусыларҙың сығыштарына Рәсәйҙең халыҡ артисы, Гнесиндар исемендәге Рәсәй музыка академияһы доценты Людмила Иванова етәкселегендәге абруйлы жюри баһа бирәсәк.
Конкурс вокал сәнғәте өлкәһендә һәләтле балаларҙы асыҡлау һәм уларға ярҙам итеү, академик йырлау мәҙәниәтен таратыу, балаларҙы классик репертуар менән таныштырыу, балалар музыка һәм сәнғәт мәктәптәренең, һөнәри белем биреү йорттарының иң яҡшы уҡытыусыларын һәм концертмейстерҙарын, мәктәпкәсә балалар учреждениеларының музыкаль етәкселәрен асыҡлау маҡсатында уҙғарыла.
Конкурста 5 йәштән 17 йәшкәсә йырсылар ҡатнаша. Улар рус, сит ил йәки совет композиторы-классик әҫәрен һәм халыҡ йырын башҡарасаҡ. Өлкән йәштәгеләр шулай уҡ совет осоро композиторы (И. Дунаевский, Т. Хренников, Б. Мокроусов, К. Листов, А. Пахмутов, М. Таривердиев, Е. Крылтов) йәки Фёдор Шаляпиндың репертуарынан әҫәр тәҡдим итә. Фонограммалар булмай.
Тыңлауҙар Н.Сабитов исемендәге 1-се балалар музыка мәктәбендә уҙа (Өфө ҡалаһы, Ленин урамы, 18).
 ","
	Кесе йома, 27 апрель 2023",Яңылыҡтар,Na
https://kulturarb.ru/ba/news/bash-ҡalala-өfө-duҫlyҡ-һәm-berҙәmlek-ҡalaһy-milli-mәҙәniәttәr-festivale-bashlana, Баш ҡалала «Өфө - дуҫлыҡ һәм берҙәмлек ҡалаһы» милли мәҙәниәттәр фестивале башлана ,Na,"

1 майҙа Өфөлә «Өфө - дуҫлыҡ һәм берҙәмлек ҡалаһы» милли мәҙәниәттәр фестивале башлана. Фестиваль тарихы 2011 йылдан алып билдәле. Быға тиклем ошондай уҡ исемдәге проект муниципаль профессиональ ижади коллективтар фестивале булып торҙо. Быйыл байрам бер нисә этаптан торасаҡ һәм 4 ноябргә тиклем дауам итәсәк.

- Йыл һайын был ҙур күләмле проект мәҙәни хеҙмәттәшлек, ижади бәйләнештәрҙе нығытыу, шулай уҡ дүрт йыл дауамында тәжрибә алмашыу маҡсатында уҙғарылды. Үҙ ҡалаларының «визит карточкаһы» булған мәҙәни коллективтар  үҙ репертуарынан номерҙар күрһәтте. Беҙ изге йоланы тергеҙәбеҙ. Хәҙер фестиваль яңы форматта уҙғарыла, унда теләгән һәр кем ҡатнаша ала, - тип һөйләнеләр Өфө ҡалаһы ҡала округы хакимиәтенең Мәҙәниәт һәм сәнғәт буйынса идаралығында.

Майҙың тәүге көнөндә көндөҙгө сәғәт ун икелә «Беренсе май» мәҙәниәт һәм ял паркында фестивалдең беренсе этабы уҙа. Өфө ҡалаһы хакимиәтенең Мәҙәниәт һәм сәнғәт буйынса идаралығынан хәбәр итеүҙәренсә, бында хореографик ижад, инструменталь музыка, вокал, шулай уҡ фольклор йола композициялары буйынса ижади конкурс үтәсәк. Шулай уҡ ҡунаҡтарҙы этномода, художество эштәре, «Өфө берләштерә» фотопортреттар күргәҙмәләре, милли авторҙарҙың китаптары,, «Милли аш-һыу көнө» йәрминкәһе һәм халыҡ кәсептәре, милли спорт төрҙәре буйынса оҫталыҡ дәрестәре көтә.
Байрам барышында «Беренсе май» паркында фонтан эшләй башлай. Өфөлә 27 апрелдә «Яҙ көйө» ҡала фонтандарын асыу тантанаһы старт ала.
 ","
	Кесе йома, 27 апрель 2023",Яңылыҡтар,Na
https://kulturarb.ru/ba/news/br-milli-muzejy-bashҡortostan-generaldary-kүrgәҙmәһen-tәҡdim-itte, БР Милли музейы «Башҡортостан генералдары» күргәҙмәһен тәҡдим итте ,Na,"

Башҡортостан Республикаһының Милли музейында 1941-1945 йылдарҙағы Бөйөк Ватан һуғышында Еңеүҙең 78 йыллығына арналған «Башҡортостан генералдары» күргәҙмәһе асылды.
Сараға килгәндәрҙе БР Милли музейы директоры урынбаҫары Азамат Аҡъюлов сәләмләне:

- Бөйөк Ватан һуғышында Еңеүҙең 78 йыллығына арналған күргәҙмәнең темаһы бөтәһе өсөн дә ҡыҙыҡлы, сөнки Башҡорт ере бик күп геройҙар бирҙе, Башҡортостан генералдары тураһында китаптар уҡылды. Беҙҙә тап «Башҡортостан генералдары» дәреслеге тәҡдим ителгән. Рамаҙан Өмөтбаев, Таһир Күсимов, Миңлеғәле Шайморатов һәм башҡаларҙың әҫәрҙәрен дә беләһегеҙҙер тип уйлайым. Экспозиция Башҡортостан генералдары тураһында белемде арттырыу маҡсатында ойошторола, - тине Азамат Аҡъюлов.

Экспозицияла Башҡортостанда тыуып үҫкән, Бөйөк Ватан һуғышында ҡатнашҡан маршалдарҙың, генералдарҙың һәм адмиралдарҙың шәхси комплекстары тәҡдим ителгән. Улар араһында төбәгебеҙҙең генерал-полковнигы Яҡуп Чанышев, генерал-майорҙар Миңлеғәле Шайморатов, Таһир Күсимов, авиация маршалы Иван Пстыго, контр-адмирал Михаил Бакаев кеүек билдәле шәхестәре бар.
Күргәҙмәлә йәмғеһе йөҙгә яҡын экспонат тәҡдим ителә, улар иҫәбендә - шәхси ҡулланылыштағы әйберҙәр, формалы кейем-һалым һәм атрибутика, наградалар һәм башҡалар. Уларҙың күпселеген музейға күргәҙмә геройҙары үҙҙәре йәки уларҙың туғандары тапшырҙы.
 ","
	Кесе йома, 27 апрель 2023",Яңылыҡтар,Na
https://kulturarb.ru/ba/news/өfөlә-gөlfiә-yunysovanyң-yubilej-kisәһe-үtte, Өфөлә Гөлфиә Юнысованың юбилей кисәһе  үтте ,Na,"

Күренекле башҡорт шағирәһе Гөлфиә Юнысованың  музыкаль-әҙәби кисә форматында уҙған юбилей программаһы ""Һандуғас моңо"" тип аталды. Ул Өфө үҙәгендә урынлашҡан тарихи бина - “Сауҙагәр Чижов” йортонда үтте, хәҙер унда Әхмәтзәки Вәлиди исемендәге Милли китапхананың икенсе корпусы урынлашҡан.
Башҡортостандың халыҡ шағирын юбилей менән ҡотларға ижадташтары  Зөлфиә Ханнанова, Тамара Искәндәриә һәм Дилә Булгакова; сәхнә оҫталары Алһыу Бәхтиева, Сәйҙә Ильясова һәм Лина Ғәниева килде, ә шағирәнең улы композитор Урал Иҙелбаев һәм уның ҡатыны Дилара музыкаль композиция башҡарҙы.

- Юбилейымды хөрмәт иткән яҡындарым һәм дуҫтарым менән бергә ҡаршы алыуыма шатмын.  Әлеге ваҡытта һығымталар яһайым, үткән юлымды баһалайым, тағы нимә эшләргә кәрәклеген күҙаллайым. Әлбиттә, етмеш биш йәштә ғәйәт ҙур пландар ҡороп булмай, әммә ижадҡа нөктә ҡуйырға ла ярамай. Артабан да ижад итергә һәм илһамланып йәшәргә ниәтләйбеҙ әле. Ғүмер буйы өйрәнелгән ғәҙәт - яҙмай булдыра алмайым, - тине Гөлфиә Юнысова.

Юбиляр әле лә әүҙем әҙәби эшмәкәрлеген дауам итә. Яңыраҡ ҡына уның ижад кешеләре тураһында “Илһамлы яҙмыштар"" исемле яңы китабы донъя күрҙе. 
 ","
	Кесе йома, 27 апрель 2023",Яңылыҡтар,Na
https://kulturarb.ru/ba/news/tamyr-balalar-telekanaly-үҙeneң-koncertyn-pedagog-һәm-ostaz-jylyna-arnany, «Тамыр» балалар телеканалы үҙенең концертын Педагог һәм остаз йылына арнаны ,Na,"

25 апрелдә ""Башҡортостан"" дәүләт концерт залында ""Тамыр"" балалар һәм үҫмерҙәр телеканалының концерты тулы зал йыйҙы. ""Уҡытыусыма"" тип аталған концерт Рәсәй Президенты иғлан иткән Уҡытыусы һәм остаз йылына арналды.
Был көндө сәхнәлә билдәле артистар Гәлсәр Байғусҡарова, Рәфис Сирусин, Арыҫлан Оморҙаҡов менән бергә ""Сулпылыр"" телевизион конкурсының йәш, әммә талантлы йондоҙҙары сығыш яһаны. Стәрлетамаҡтан, Әбйәлил һәм Хәйбулла райондарынан бейеү коллективтары килде. Сәхнәнең төп хужалары - ""Тамыр"" телеканалы йыр студияһының йәш йырсылары. Концерт өсөн махсус рәүештә яңы йырҙар яҙылған һәм аранжировкаланған. Концертты кескәй йондоҙҙар Асель Баҙранова, Әмирхан Йәнекәев, тәжрибәле алып барыусылар Алмаз Таһиров һәм Сөмбөл Батыршина алып барҙы.
Телеканал тарафынан социаль селтәрҙә иғлан ителгән ""Уҡытыусым"" иншалар конкурсына йомғаҡ яһалды. Күгәрсен, Ишембай, Стәрлебаш, Белорет һәм Дәүләкән райондарынан иң яҡшы биш инша авторы уҡытыусылары менән бергә лайыҡлы наградаларҙы алды. Уларҙы ""Тамыр"" телеканалы директоры Гөлназ Ҡолһарина тапшырҙы.

""Балаларҙы рәхмәт һүҙҙәрен еткерергә өйрәтеү мөһим һәм балаларҙың үҙҙәренә рәхмәт әйтеү мөһим, - тине ""Тамыр"" телеканалы директоры Гөлназ Ҡолһарина. - Йөҙәрләгән бала бөгөн яратҡан уҡытыусыларын алҡышланы. Йөҙләгән бала сәхнәлә сығыш яһаны һәм тамашасыларҙың рәхмәтен тойҙо. Телеканал коллективы балаларҙы дәртләндерҙе һәм үҙе лә йәш тамашасылар өсөн илдә иң яҡшы тапшырыуҙар булдырыуға илһамланды”.

 ","
	Шаршамбы, 26 апрель 2023",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-drama-teatry-mәskәүҙә-ike-spektaklen-kүrһәtә, Мәжит Ғафури исемендәге Башҡорт драма театры Мәскәүҙә ике спектаклен күрһәтә ,Na,"

15 һәм 16 майҙа Мәскәүҙең «Модерн» драма театрында Мәжит Ғафури исемендәге Башҡорт дәүләт академия драма театрының гастролдәре уҙа. Был юлы мәскәүҙәргә театрҙың баш режиссеры Айрат Абушахманов ҡуйған ике популяр спектакль тәҡдим ителә.
Тәүге көндә Хәлисә Мөҙәрисованың «Бәхет хаҡы» повесы буйынса музыкаль мелодрама күрһәтелә. Ул бына инде 10 йылдан ашыу театр сәхнәһендә аншлаг менән бара. Төп ролдә - Рәсәйҙең, Башҡортостандың һәм Татарстандың халыҡ артисы Фидан Ғафаров.
16 майҙа Башҡорт драма театры мәскәүҙәрҙе уҙған миҙгелдең сағыу премьераларының береһенә - «Һинһеҙ килгән яҙҙар»ға саҡыра. Спектакль Зифа Ҡадированың повесы буйынса ҡуйылған. Мөхәббәт, ҡатын-ҡыҙҙар һәм ир-егеттәр араһындағы мөнәсәбәттәр тураһындағы романы буйынса спектакль бер кемде лә битараф ҡалдырмай.
Хәтерегеҙгә төшөрәбеҙ, Мәжит Ғафури исемендәге Башҡорт драма театры гастролдәр менән Мәскәүҙә 2019 йылда театрҙың 100 йыллығы сиктәрендә булғайны. Ул саҡта А.С. Пушкин исемендәге театр сәхнәһендә Айрат Абушахмановтың “Зөләйха күҙҙәрен аса” спектакле һәм «Шәүрәкәй» музыкаль комедияһы, режиссер Илсур Ҡаҙаҡбаевтың «Хыялға ҡаршы» спектакле, шулай уҡ тотош коллектив ҡатнашлығында тамаша күрһәтелде.
 ","
	Шаршамбы, 26 апрель 2023",Яңылыҡтар,Na
https://kulturarb.ru/ba/news/өfө-nur-tatar-teatry-tatarstanda-gastroldә, Өфө «Нур» татар театры Татарстанда гастролдә ,Na,"

25 апрелдә Ҡазан ҡалаһында Өфө ""Нур"" татар дәүләт театрының гастролдәре башланды. Асыу тантанаһы Ғәлиәскәр Камал исемендәге Татар дәүләт академия театрында уҙҙы, унда сәләмләү телмәре менән Татарстан Республикаһының мәҙәниәт министры урынбаҫары Ленар Хәкимйәнов, Башҡортостан Республикаһының мәҙәниәт министры урынбаҫары Гөлдәр Хәмитова һәм ""Нур"" театры директоры Фирҙәт Ғәбиҙуллин сығыш яһаны.
Гөлдәр Хәмитова был гастролдәрҙең мөһимлеген билдәләне, барыһын да үтеп киткән Ураҙа байрамы менән ҡотланы, артистарға уңыштар теләне һәм Башҡортостан Республикаһы Башлығы Радий Хәбировтың сәләмләү хатын тапшырҙы. Рәсми өлөштә шулай уҡ Татарстандың театр сәнғәте үҫешенә өлөш индергән Өфө артистарын бүләкләү тантанаһы уҙҙы.
Тамашасылар Башҡортостандың һәм Татарстандың халыҡ, Рәсәйҙең атҡаҙанған артисы Сәүиә Сираеваны дәррәү алҡышлап ҡаршы алды. Уға көн элгәре татар ҡатын-ҡыҙҙары форумында «Дуҫлыҡ» ордены тапшырылды. Бындай юғары наградаға ул театр сәнғәтен үҫтереүгә ҙур өлөш индергәне һәм күп йыллыҡ уңышлы ижади эшмәкәрлеге өсөн лайыҡ булды.
Башҡортостандың халыҡ артисы Гөлназ Мөхәмәҙиева ""Татарстан Республикаһының атҡаҙанған артисы"" исеменә лайыҡ булды.
Татарстан Республикаһы Мәҙәниәт министрлығының Почет грамоталары менән театрҙың баш режиссеры, Башҡортостандың халыҡ артисы Азат Йыһаншин, Башҡортостандың атҡаҙанған артистары Рида Фәхрисламова һәм Ирина Ғәниева, театр артисы Сулпан Раянова бүләкләнде.
Гастролдәр Зифа Ҡадированың китабы буйынса ҡуйылған «Фатима» спектакле менән башланды. 26 апрелдә Ғәлиәскәр Камал исемендәге театр сәхнәһендә - «Хыял йорто» йәштәр комедияһы. Уны «Нур» театрына махсус рәүештә драматург Илгиз Зәйниев яҙған. 27 апрелдә артистар Мөҙәрис Багаевтың «Бер ваҡыт ҡалала» комедияһын тәҡдим итә. Шулай уҡ 26-27 апрелдә кесе залда Мансур Ғиләжевтең «Көлмәгеҙ, мин үләм» комедияһы була. Гастролдәр 28 апрелдә Мирхәйҙәр Фәйзиҙең «Ғәлиәбаныу» мелодрамаһы менән тамамлана.
 ","
	Шаршамбы, 26 апрель 2023",Яңылыҡтар,Na
https://kulturarb.ru/ba/news/mәskәүҙә-mostaj-kәrimdeң-povesy-bujynsa-yarlyҡau-filmynyң-premeraһy-үtte, Мәскәүҙә Мостай Кәримдең повесы буйынса «Ярлыҡау» фильмының премьераһы үтте ,Na,"

«Художественный» кинотеатрында 45-се Мәскәү халыҡ-ара кино фестивале сиктәрендә ""Ярлыҡау"" кинокартинаһының премьераһы уҙҙы. Ижади төркөмдө ҡотларға театр һәм кино артистары, мәҙәниәт һәм сәнғәт эшмәкәрҙәре, популяр блогерҙар һәм музыканттар килде.
Фильм совет башҡорт әҙәбиәте классигы Мостай Кәримдең повесы буйынса төшөрөлгән. Сюжет үҙәгендә - егерме йәшлек сержант-танкист Любомир Зухтың тарихы, ул йәш Мария-Терезаға ғашиҡ. Часта «отбой» командаһы яңғырағас та сержант, һуғыш алдынан һөйгәнен күреп ҡалыр өсөн, осрашыуға йүгерә. Ҡыҙғанысҡа ҡаршы, ул һуғыш ваҡыты закондары буйынса юғары яза янаған енәйәт ҡылыуын аңламай.

- «Ярлыҡау» - Мостай Кәрим өсөн шәхси әҫәр. Ул уны һуғыштан һуң 40 йыл дауамында күңелендә йөрөтә. 1941 йылда фронтҡа китә, 1945 йылда Еңеүҙе Венала ҡаршылай һәм былай тип яҙа: мин һуғыш геройы түгел, мин уның эшсәне. Шуға күрә был повесть – һуғышты үткән һәм ижади бөтөнлөгөн һаҡлап ҡалған һәм шағир булып ҡалған кешенең баһалап бөткөһөҙ күҙәтеүҙәре, - тип билдәләне фильмдың продюсеры, Мостай Кәримдең ейәне Тимербулат Кәримов.

4 майҙа кинокартина дөйөм Рәсәй прокатына сыға. Спектаклдең премьераһы Өфөлә, Ҡазанда һәм Түбәнге Новгородта уҙасаҡ.
Фильмды Рәсәйҙең Мәҙәниәт министрлығы һәм Мостай Кәрим исемендәге фонд булышлығында «Мотор фильм студия» кинокомпанияһы төшөргән.
 ","
	Шаршамбы, 26 апрель 2023",Яңылыҡтар,Na
https://kulturarb.ru/ba/news/2023-jylda-bashҡort-telenәn-halyҡ-ara-diktantty-340-333-keshe-yaҙғan, 2023 йылда башҡорт теленән халыҡ-ара диктантты 340 333 кеше яҙған ,Na,"

Бер аҙна элек, 20 апрелдә, башҡорт теленән халыҡ-ара диктант яҙыу сараһы үткәйне. Унда Башҡортостан халҡы ғына түгел, сит төбәктәрҙә һәм илдәрҙә йәшәүселәр ҙә ҡатнашты. Һөҙөмтәләр буйынса, диктантты 340 333 кеше яҙған.
Диктантта ҡатнашыусыларҙың 127 350-һе - башланғыс кимәлдә, 142 858-һе - ирекле аралашыу кимәлендә һәм 70 125-е - төньяҡ-көнбайыш диалектында яҙған. Сағыштырыу өсөн: 2022 йылда диктантты башланғыс кимәлдә - 125 179, ирекле аралашыу кимәлендә - 140 019 һәм төньяҡ-көнбайыш диалектта 69 325 кеше яҙған.
Йылдағыса диктанттың һәр ҡатнашыусыһына электрон сертификаттар тапшырыла. Улар бер ай эсендә электрон почтаға йәки телеграмма-бот аша ебәрелә. Әгәр 2023 йылдың 23 майына тиклем ҡатнашыу тураһында сертификат килмәһә, 7 (347) 246-58-24 телефоны буйынса мөрәжәғәт итергә мөмкин.
 ","
	Шаршамбы, 26 апрель 2023",Яңылыҡтар,Na
https://kulturarb.ru/ba/news/shishmә-rajonynda-bashҡort-yaҙy-patriotik-koncerty-үtte," Шишмә районында ""Башҡорт яҙы"" патриотик концерты үтте ",Na,"

Шишмә районы мәҙәниәт һарайында махсус хәрби операцияла ҡатнашыусы Рәсәй хәрбиҙәренә теләктәшлек күрһәтеү маҡсатында «Башҡорт яҙы» патриотик концерты үтте. Сараға махсус хәрби операцияла ҡатнашыусылар һәм уларҙың ғаиләләре лә саҡырылғайны.
Тамашасыларҙы Шишмә районы хакимиәте башлығының беренсе урынбаҫары Эрнес Кәримов, Башҡортостан Республикаһы Десант ғәскәрҙәре һәм спецназ ветерандарының республика йәмәғәт ойошмаһы ағзаһы Виталий Смирнов сәләмләне.
Украиналағы махсус хәрби операцияла ҡатнашҡан Азат Ҡарасурин яҡташтарына рухи һәм матди ярҙам күрһәткәндәре өсөн рәхмәт белдерҙе, шулай уҡ Шишмә районы балаларына күңелдәрҙе йылытырҙай йылы хаттары өсөн рәхмәт әйтте. Хәрби хеҙмәткәр Рәсәй халҡының еңеүенә ныҡлы ышаныс белдерә.
Концертта республиканың сәнғәт оҫталары – Башҡортостандың халыҡ артистары Азамат Тимеров һәм Римма Амангилдина ҡатнашты. Район мәҙәниәт һарайы коллективы ""Онотолмас Шишмә батырлары"" театрлаштырылған музыкаль композицияһын тәҡдим итте.
Тамашасылар билдәләүенсә, бөгөн беҙгә берҙәмлегебеҙҙе күрһәтергә кәрәк. Тыуған илгә булған һөйөүебеҙ – ул барыбыҙҙы ла берләштергән тойғо. Беҙ барыбыҙ ҙа яҡты киләсәккә һәм яугирҙарыбыҙға ышанабыҙ, уларҙың батырлығы һәм сыҙамлығы менән ғорурланабыҙ.
 ","
	Шишәмбе, 25 апрель 2023",Яңылыҡтар,Na
https://kulturarb.ru/ba/news/bashҡortostan-halyҡtar-duҫlyғy-jortonoң-silәbe-filialynda-asyҡ-ishektәr-kөnө, Башҡортостан Халыҡтар дуҫлығы йортоноң Силәбе филиалында – асыҡ ишектәр көнө ,Na,"

Силәбелә Башҡортостан Халыҡтар дуҫлығы йортоноң тыуған көнө һәм Башҡортостан халыҡтарының милли кейем көнө уңайынан асыҡ ишектәр көнө үтте. Сара Силәбе өлкәһендәге Башҡорт тарихи-мәҙәни үҙәгендә – Башҡортостан Республикаһының Халыҡтар дуҫлығы йорто филиалында ойошторолдо.
Кисәлә Силәбе өлкәһе Башҡорт тарихи-мәҙәни үҙәге белгестәре ҡурайҙа уйнау, башҡорт бейеүҙәре һәм ҡатын-ҡыҙҙарҙың күкрәк биҙәүестәрен эшләү буйынса оҫталыҡ дәрестәре үткәрҙе. Сараға килеүселәр ""Башҡорт өй йыһаздары"", ""Башҡорт ир-егеттәре кейеме"", ""Башҡорт ҡатын-ҡыҙҙары кейеме"", ""Милли биҙәүестәр"" күргәҙмәләре менән дә танышты.
Сарала төрлө милләт вәкилдәре ҡатнашты: чилилылар, урыҫтар, татарҙар һәм башҡалар. Бөтәһе илленән ашыу кеше йыйылды.
Силәбе өлкәһендәге Башҡорт тарихи-мәҙәни үҙәгенә килгән һәр кем был көндә башҡорт халҡының мәҙәниәте, көнкүреше һәм тарихы менән таныша, традицион һәм стилләштерелгән кейемдәрҙә иҫтәлеккә фотоға төшә алды.
 ","
	Шишәмбе, 25 апрель 2023",Яңылыҡтар,Na
https://kulturarb.ru/ba/news/bashҡortostanda-mәҙәniәt-milli-proekty-siktәrendә-dүrt-virtual-zal-asyla, Башҡортостанда «Мәҙәниәт» милли проекты сиктәрендә  дүрт виртуаль зал асыла ,Na,"

2023 йылда «Һанлы мәҙәниәт» милли проекты сиктәрендә дөйөм суммаһы 5,6 миллион һумға (шул иҫәптән федераль бюджеттан 900,0 мең һум) торошло дүрт виртуаль концерт залы булдырыла.
БР Мәҙәниәт министрлығының матбуған хеҙмәте хәбәр итеүенсә, яңы виртуаль концерт залдары Күмертау ҡалаһының 3-сө моделле китапхана-филиалында; Салауат ҡалаһының 7-се моделле балалар китапхана-филиалында, Благовещен районының мәҙәниәтте үҫтереү үҙәгендә һәм Башҡортостан Республикаһының Милли симфоник оркестрында барлыҡҡа киләсәк.
“Бөтә Рәсәй виртуаль концерт залы” – Рәсәй Федерацияһы Мәҙәниәт министрлығының һәм Мәскәү дәүләт академия филармонияһының уникаль проекты. Ул академик музыка сәнғәтен яңы кимәлгә сығарыу мөмкинлеген бирә.
""Мәҙәниәт"" милли проекты тормошҡа ашырыла башлағандан алып Башҡортостанда һигеҙ виртуаль концерт залы асылған. Тимәк, быйыл уларҙың һаны 12-гә етәсәк.
 ","
	Шишәмбе, 25 апрель 2023",Яңылыҡтар,Na
https://kulturarb.ru/ba/news/өfөlәge-arheologiya-muzejy-fondynda-һaҡlanғan-sarmat-yulbashsylary-altyny-pushkin-muzejynda-kүrһәtelә, Өфөләге Археология музейы фондында һаҡланған сармат юлбашсылары алтыны Пушкин музейында күрһәтелә ,Na,"

Пушкин исемендәге Дәүләт һынлы сәнғәт музейында «Сармат юлбашсылары алтыны» күргәҙмәһе сиктәрендә 1,7 меңдән ашыу Филиппов ҡурғандары ҡомартҡыһы ҡуйылған. Ҡабатланмаҫ ҡомартҡылар – күсмә сарматтар мираҫы Рәсәй фәндәр Академияһының Өфө федераль тикшеренеү үҙәге һәм Ырымбур губернатор тарих-тыуған яҡты өйрәнеү музейы фондтарында һаҡлана. Күргәҙмәне асыу тантанаһында Башҡортостан Республикаһы мәҙәниәт министрының беренсе урынбаҫары Наталья Лапшина ҡатнашты.
Күргәҙмәлә тәҡдим ителгән әйберҙәр беҙҙең эраға тиклем VI - V быуаттарға ҡарай (Тимер быуат), улар скифтарға туғандаш булған боронғо күсмә халыҡ тарафынан эшләнгән. Был әйберҙәр археологик үлсәмдәр буйынса күптән түгел (1986 йылдан 2014 йылға тиклем) Ырымбур өлкәһенең Филипповка ауылы янындағы бер нисә тиҫтә ҡурғанда табылған , ентекле реставрацияланған һәм хәҙер тәүге тапҡыр халыҡҡа күрһәтелгән.

– Был күргәҙмә бик үҙенсәлекле, сөнки тарих һәм фән өсөн бик ҡиммәтле һәм мөһим булған ҡомартҡылар Пушкин музейында тәүге тапҡыр күрһәтелә. Күргәҙмәнең йәнә бер үҙенсәлеге шунда: был алмаш проект. Пушкин музейының археологик коллекцияһының бер өлөшө әлеге ваҡытта Өфөлә күрһәтелә, ә көҙ Ырымбурға лып барыласаҡ,– тине музей директоры Елизавета Лихачева күргәҙмәнең матбуғат күрһәтеү барышында.– Филипп ҡурғандары сағыштырмаса күптән түгел ҡаҙып алынған. Рәсәй биләмәһендә табылған төрлө дәүерҙәрҙәге археологик мираҫты өйрәнеү буйынса эш, ниһайәт, яңыртылып ҡына ҡалмай, ә өҫкә ҡалҡып сыға, һәм беҙ һеҙҙең менән был тикшеренеүҙәрҙең һөҙөмтәһен күрә алабыҙ.

Башҡортостан республикаһы мәҙәниәт министрының беренсе урынбаҫары Наталья Лапшина Рәсәй федерацияһының Мәҙәниәт министрлығына һәм Пушкин исемендәге Дәүләт һынлы сәнғәт музейы етәкселегенә алмаш күргәҙмәләр үткәреү мөмкинлеге өсөн рәхмәт белдерҙе.

- Проекттың киләсәге ҙур булыуына ышанам. Был күргәҙмә аша күптәр республикабыҙ менән ҡыҙыҡһынасаҡ. Барыҙҙы ла Башҡортостанға саҡырам. Ата-бабалар мираҫына һәм кешелектең боронғо тарихына айырыуса һаҡсыл мөнәсәбәт булдырылған төбәгебеҙ менән яҡынданыраҡ танышырға килегеҙ, - тине Наталья Лапшина.

Билдәле булыуынса, бер нисә көн элек – 19 апрелдә Р.Г. Кузеев исемендәге Этнологик тикшеренеүҙәр институтының Археология һәм этнография музейында Пушкин исемендәге Дәүләт һынлы сәнғәт музейы фондынан «Троя Алтыны һәм хазиналар» күргәҙмәһе асылды. Унда Европаның Төрлө тарихи осорҙарындағы хазиналарҙан һәм ҡәберлек комплекстарынан 141 уникаль ҡиммәтле әйбер, беҙҙең эраға тиклем V мең йыллыҡ аҙағынан беҙҙең эраның VII быуатына тиклем, шулай уҡ бронза дәүеренән алып Рим ваҡытына тиклемге керамик һауыттарҙың 12 өлгөһө күрһәтелгән.
«Сармат юлбашсылары алтыны» күргәҙмәһе Пушкин музейында 2023 йылдың 25 апреленән 23 июленә тиклем эшләй.
 ","
	Шишәмбе, 25 апрель 2023",Яңылыҡтар,Na
https://kulturarb.ru/ba/news/ә-һeҙ-yaҡtashybyҙҙyң-adolf-gitlerҙyң-shәhsi-doshmany-bulғanyn-belә-inegeҙme, Ә һеҙ яҡташыбыҙҙың Адольф Гитлерҙың шәхси дошманы булғанын белә инегеҙме? ,Na,"

Бөйөк Ватан һуғышының легендар батыры, Чехословакияның юғары ордендары кавалеры, 16 ҡаланың почетлы гражданы, Гитлерҙың шәхси дошманы һәм «Ҡара генерал» – былар барыһы ла Башҡортостан Республикаһында тыуып үҫкән Даян Баян улы Мурзин хаҡында.
Даян Мурзин һәм уның бригадаһы иҫәбендә юҡ ителгән 19 танк, ике йөҙҙән ашыу автомобиль, 20-гә яҡын тимер юл күпере, әсир төшкән 250 фашист, шул иҫәптән немец армияһы генерал-майоры Генрих Мюллер.
Башҡортостанда герой тураһында иҫтәлек нисек мәңгеләштерелгән?
• Өфөлә «Нур» театры эргәһендәге скверҙа бронза һәйкәл ҡуйылған• Башҡортостан Республикаһының Милли музейында 1941-1945 йылдарҙағы Бөйөк Ватан һуғышы залында (222-се зал) Даян Мурзиндың шәхси әйберҙәре ҡуйылған• Кушнаренко тарих-тыуған яҡты өйрәнеү музейының төп фондында геройҙың шәхси әйберҙәре, фотоһүрәттәр, гәзиттәрҙән һәм «Ветеран» журналынан алынған материалдар һаҡлана• 2020 йылда Кушнаренко күп профилле һөнәри белем биреү колледжына Даян Мурзин исеме бирелде. Колледжда бюст, мемориаль таҡтаташ ҡуйылған, геройға арналған планшет күргәҙмәһе бар• Республика Хәрби Дан музейы экспозицияһы Даян Мурзин тураһында фото һәм мәғлүмәт тәҡдим итә• Баҡалы районының Баҡалы ауылындағы урам герой исеме менән аталған• башҡорт ирекмәндәренең бер батальонына Даян Мурзин исеме бирелде
Даян Мурзин бөтәһе 80-дән ашыу орден һәм миҙал менән бүләкләнгән, әммә ул еңеүҙе һәм үҙе кисергән сағыу, мауыҡтырғыс ваҡиғаларға бай тормошон төп бүләк тип иҫәпләгән.
#Аңлатабыҙ_Башҡортостан
 ","
	Шишәмбе, 25 апрель 2023",Яңылыҡтар,Na
https://kulturarb.ru/ba/news/өfөlә-bashҡortostandyң-jәsh-rәssamdary-respublika-kүrgәҙmәһe-asyldy, Өфөлә «Башҡортостандың йәш рәссамдары» республика күргәҙмәһе асылды ,Na,"


Өфө художество галереяһында «Башҡортостандың йәш рәссамдары» республика һынлы сәнғәт әҫәрҙәре күргәҙмәһе асылды. Унда 95 авторҙың 181 эше тәҡдим ителгән. Күләмле экспозицияны Башҡортостан Республикаһының мәҙәниәт министры Әминә Шафиҡова ҡараны.
Күргәҙмә графика, биҙәү-ҡулланма, театр-биҙәү сәнғәте, плакат сәнғәте, скульптура, ағас һырлау һәм башҡа һынлы сәнғәт төрҙәрен берләштерә.




Башҡортостандың рәссамдар союзы рәйесе, Башҡортостандың атҡаҙанған рәссамы Хәтип Фазылов билдәләүенсә, быйыл йәш рәссамдарҙың йолаға әүерелгән күргәҙмәһе халыҡ-ара төҫ алды, сөнки бында Колумбия һәм Ҡырғыҙстан авторҙары ла ҡатнаша.

- Бындай күргәҙмәләр һәр ваҡыт өс йылға бер тапҡыр ойошторолдо, хәҙер йыл һайын үткәрергә тырышасаҡбыҙ. Талантлы йәштәр бик күп. Бер нисә ҡатнашыусы – Рәсәй Мәҙәниәт министрлығы стипендиаты, ике ҡатнашыусы – Рәсәй Федерацияһы Хөкүмәте стипендияһы лауреаты. Ҡайһы бер йәш рәссамдарҙың үҙ ижади оҫтаханалары бар. Мин үҙем 20 йыл дауамында оҫтахана бирелеүен көттөм. Өс ҡатнашыусы - Рәсәй рәссамдар союзы ағзаһы. Башҡортостан рәссамдар союзы йәш таланттарға ярҙам итеүен дауам итәсәк, – тип һыҙыҡ өҫтөнә алды Хәтип Фазылов.

Мәҙәниәт министры Әминә Шафиҡова йәш рәссамдарҙы Башҡортостан Республикаһы Башлығы Радий Хәбиров исеменән сәләмләне һәм экспозиция асылыуы менән ҡотланы.

– Күргәҙмә менән танышҡас, Башҡортостандың йәш рәссамының портреты барлыҡҡа килде. Ул – бөгөн кеше тураһында уйлаған кеше: ул үҙ еренең тарихын ижад иткән, тыуған тәбиғәттең һәр мөйөшөн һаҡлаған, оло быуынға, бай мәҙәни мираҫҡа хөрмәт менән ҡараған ябай кешеһе. Бында милли, героик мотивтар һәм эксперименттар күрһәтелә. Мин бөгөн йәштәребеҙ өсөн ихлас шатландым. Улар һәләтле, фекерләүсе һәм, иң мөһиме, донъяға яҡтылыҡ алып барыусы. Бөгөн төрлө сығанаҡтарҙан беҙгә бик күп кире мәғлүмәт килә, донъяны ҡара төҫтәрҙә күрергә теләгән кешеләр бик күп. Ә был күргәҙмә яҡтылыҡ, изгелек, ихтирам, шатлыҡ, бәхет миссияһын алып бара. Башҡортостанда художестволы сәнғәт киләсәге өсөн тыныс була алабыҙ, – тип тәьҫораттары менән уртаҡлашты Әминә Шафиҡова.




 ","
	Дүшәмбе, 24 апрель 2023",Яңылыҡтар,Na
https://kulturarb.ru/ba/news/virtuoz-ҡumyҙsy-robert-zaһretdinov-menәn-ҡatyny-rәүilә-hazhyeva-zaһretdinovaғa-taҡtatash-asyldy, Виртуоз ҡумыҙсы Роберт Заһретдинов менән ҡатыны Рәүилә Хажыева-Заһретдиноваға таҡтаташ асылды ,Na,"

24 апрелдә Өфөлә Башҡортостандың һәм Рәсәйҙең атҡаҙанған мәҙәниәт хеҙмәткәре, виртуоз ҡумыҙсы Роберт Абдрахман улы Заһретдиновҡа һәм Башҡортостандың халыҡ артисы Рәүилә Миңлеғәли Ҡыҙы Хажыева-Заһретдиноваға таҡтаташ асылды. Мемориаль таҡтаташ асыу хоҡуғы Республика Халыҡ ижады үҙәге директоры Салауат Кирәевҡа Һәм Роберт Абдрахман улының ҡыҙы Айһылыу Заһретдиноваға бирелде.

- Атайым менән әсәйем, бөтә донъяны гиҙеп, республикабыҙ мәҙәниәтен данланы. Мин бәхетле кеше, легендар шәхестәрҙең ҡыҙымын. Улар башҡорт мәҙәниәтен үҫтереүгә һәм һаҡлауға баһалап бөткөһөҙ өлөш индерҙе. Барыһына ла - хеспубликабыҙ хөкүмәтенә, Өфөнөң Киров районы хакимиәтенә, Мәсетле районы хакимиәтенә, Республика халыҡ ижады үҙәгенә, Роберт Заһретдиновтың уҡыусыларына, әсәйемдең уҡыусыларына һәм ошо эшкә ҡатнашлығы булғандарҙың  барыһына ла рәхмәтлемен, - тине Айһылыу Заһретдинова.

Сарала Рәуилә Хажыева-Заһретдинованың һәм Роберт Заһретдиновтың дуҫтары, хеҙмәттәштәре, ижадын һөйөүселәр һәм уҡыусылары ҡатнашты.

- Минең өсөн Роберт Абдрахман улы – педагог, уйлап табыусы. Минең өсөн ул олатай , ә Рәүилә Миңлеғәле ҡыҙы өләсәй кеүек ине. Мин уның янына дәрескә килгәс, улар мине өҫтәл артына ултыртып сәй эсерәләр, Рәүилә апай бәлеш менән һыйлай ине. Остаз һәм уҡытыусы йылында был бөйөк шәхескә иҫтәлекле таҡтаташ асылыуы  айырыуса иғтибарға лайыҡ. Быйыл Мәсетле районында ҡурайсылар конкурсына Роберт Абдрахман улының исеме бирелде. Беҙ уны һәр ваҡыт иҫтә тотасаҡбыҙ һәм ул беҙгә һалған белемде киләһе быуындарға ла тапшырасаҡбыҙ,  - тине Артур Ғайсаров.

Мәсетле районы Оло Устикин мәҙәниәт йорто директоры Радик Шәрәфисламов һөйләүенсә, Роберт Заһретдинов үҙенең тыуған яғында – Мәсетле районында ҡумыҙсыларҙың үҫеүен бик теләгән һәм үҙ ваҡытында йөҙ инструмент, шулай уҡ ҡумыҙҙа уйнау буйынса видеодәрестәр бүләк иткән. Башҡортостандың күренекле мәҙәниәт эшмәкәрҙәренең таҡтаташтары улар йәшәгән йортта урынлашҡан. Адресы: Өфө ҡалаһы, Пушкин урамы, 120-се йорт.
 ","
	Дүшәмбе, 24 апрель 2023",Яңылыҡтар,Na
https://kulturarb.ru/ba/news/өfөlә-kitap-jәrminkәһendә-һaumy-haumy-әkiәt-tөbәk-ara-konkurs-eңeүselәre-iғlan-itelәsәk," Өфөлә китап йәрминкәһендә “Һаумы, hаумы, әкиәт!” төбәк-ара конкурс еңеүселәре иғлан ителәсәк ",Na,"

17 апрелдән 27 майға тиклем Башҡортостанда Республика халыҡтарының туған телдәрендә донъя халыҡтары әкиәттәрен башҡарыусыларҙың “Һаумы, һаумы, әкиәт!” төбәк-ара конкурсы уҙа.
Проект Башҡортостан Республикаһы халыҡтарының туған телдәрен һәм мәҙәниәттәрен яҡлау һәм популярлаштырыу маҡсатында уҙғарыла. Конкурста мәктәпкәсә белем биреү ойошмалары тәрбиәләнеүселәре, дөйөм белем биреү учреждениеларының, өҫтәмә белем биреү учреждениеларының I-IV класс уҡыусылары, мәктәпкәсә, дөйөм белем биреү учреждениеларының фольклор коллективтары, шулай уҡ ғаилә фольклор коллективтары ҡатнаша ала.
Конкурс “Яңғыҙ башҡарыу” (әкиәтте сағыу уҡыу); “Әкиәтте сәхнәләштереү”; “Мультипликация һәм анимация фильмы” (туған телдә халыҡ әкиәттәре) номинациялары буйынса уҙғарыла.
Ижади ярышта ҡатнашыу өсөн 2023 йылдың 10 майына тиклем конкурстың муниципаль этабында еңеүселәрҙең сығыштары менән видеояҙмалар, номинация күрһәтелгән ҡатнашыу өсөн ғаризалар, шәхси мәғлүмәттәрҙе эшкәртеүгә ғаризаларҙы Этот адрес электронной почты защищён от спам-ботов. У вас должен быть включен JavaScript для просмотра. электрон почта адресына ебәрергә кәрәк.
Конкурста ҡатнашыусыларҙың эштәре “Бәйләнештә” социаль селтәрендә урынлаштырыласаҡ: https://vk.com/public201844941
Конкурстың положениеһы менән Башҡортостан Республикаһы Мәғариф һәм фән министрлығы сайтында танышырға мөмкин (https://education.bashkortostan.ru/documents/active/416154/).
Конкурсҡа йомғаҡ 2023 йылдың 27 майында Мифтахетдин Аҡмулла исемендәге Башҡорт дәүләт педагогия университеты алдындағы майҙанда үткән “Китап-байрам” халыҡ-ара китап йәрминкәһе сиктәрендә уҙа. Гран-при яулаусылар, еңеүселәр, призерҙар, номинанттар Башҡортостан Республикаһы Мәғариф һәм фән министрлығы дипломдары һәм иҫтәлекле бүләктәр менән бүләкләнәсәк.
Хәтерегеҙгә төшөрәбеҙ, 26-28 майҙа Өфөлә тәүге тапҡыр “Китап-байрам"" китап йәрминкәһе ойошторола. Унда ҙур нәшриәттәр, китап магазиндары, моделле китапханалар, шулай уҡ яҙыусылар, рәссамдар, драматургтар һәм сәнғәт белгестәре ҡатнаша. Йәрминкә сиктәрендә, яңы китаптар һатыуҙан тыш, танылған әҙәбиәтселәр менән осрашыуҙар, шулай уҡ йәш авторҙарҙың ижады менән танышыу ойошторола. ""Китап-байрам"" мәҙәниәт һәм мәғариф өлкәһендә аралашыу, илһөйәрлек тәрбиәһе һәм төрлө башланғыс майҙанына әүереләсәк.
 ","
	Йәкшәмбе, 23 апрель 2023",Яңылыҡтар,Na
https://kulturarb.ru/ba/news/stәrletamaҡ-filarmoniyaһy-kollektivy-halyҡ-ara-diktant-yaҙҙy, Стәрлетамаҡ филармонияһы коллективы Халыҡ-ара диктант яҙҙы ,Na,"

Стәрлетамаҡ филармонияһы коллективы күмәкләшеп, дәррәү башҡорт теленән Халыҡ-ара диктант яҙҙы.
Башҡорт телен һаҡлау, камиллаштырыу, пропагандалау маҡсаты менән йыл һайын үткәрелгән мәртәбәле сарала беҙҙең артистар әүҙем ҡатнашты.
Ҡатнашыусылар Рауил Бикбаевтың “Атайсалым – иң ҙур хазинам” тип исемләнгән текстын яҙҙылар. Текста авторҙың тыуған ергә булған һөйөүе, икһеҙ-сикһеҙ мөхәббәте сағыла, Башҡортостаныбыҙҙың гүзәл тәбиғәте тасуир ителә.
Башҡорт теленән диктант яҙыу юғары кимәлдә үтте, ойоштороусоларға оло рәхмәтебеҙҙе еткерәбеҙ!
 ","
	Шәмбе, 22 апрель 2023",Яңылыҡтар,Na
https://kulturarb.ru/ba/news/өfөlә-bildәle-bashҡort-opera-jyrsyһy-әlfiә-kәrimovanyң-izhad-kisәһe-үtte, Өфөлә билдәле башҡорт опера йырсыһы Әлфиә Кәримованың ижад кисәһе үтте ,Na,"

Башҡорт дәүләт опера һәм балет театрында Башҡортостандың халыҡ артисы Әлфиә Кәримованың бенефисы уҙҙы. Опера йырсыһы ижади эшмәкәрлегенә 20 йыл тулыуҙы билдәләне. Сәхнәлә төрлө әҫәрҙәр яңғыраны.
Театрлаштырылған тамашала Асҡар Абдразаҡов, Санкт-Петербург ҡунағы Артем Крутько, Екатеринбургтан Михаил Мищенко (фортепиано), Илһам Вәлиев, Артур Ҡәйепҡолов, Илнур Хәйруллин һәм башҡалар ҡатнашты. Концертта музыка һөйөүселәр яратып тың­лаған опера, оперетта, мюзикл­дарҙан өҙөктәр, башҡа сығыштар яңғыраны.
Симфония оркестры, хор, театрҙың балет труппаһы ҡатнашҡан юғары сәнғәт кисәһе тамашасыларға онотолмаҫ тәьҫораттар бүләк итте.
 ","
	Кесе йома, 20 апрель 2023",Яңылыҡтар,Na
https://kulturarb.ru/ba/news/auaz-bashҡort-etnomәҙәniәte-festivale-eңeүselәre-bildәlәnde, «Ауаз» башҡорт этномәҙәниәте фестивале еңеүселәре билдәләнде ,Na,"

Илеш районында «Ауаз» башҡорт этник мәҙәниәте һәм заманса сәнғәт фестивале үтте. Фестивалдең һайлап алыу турына 70-кә яҡын ғариза килде. Финалға Архангел, Асҡын, Балтас, Балаҡатай, Бәләбәй, Белорет, Дүртөйлө, Ишембай, Илеш, ҡырмыҫҡалы, Краснокама, Мишкә, Миәкә, Туймазы, Кушнаренко, Шаран, Учалы, Яңауыл райондарының үҙешмәкәр халыҡ ижады коллективтары сыҡты.
Фестивалдә ҡатнашыусыларҙы һәм ҡунаҡтарҙы Башҡортостан Мәҙәниәт министрлығының бүлек етәксеһе Ирек Имәнғәлин сәләмләне.
Мәҙәни саралар араһында «Ауаз» башҡорт этник мәҙәниәте һәм заманса сәнғәт фестивале айырым урын биләй. Был сара - башҡорт этник мәҙәниәтен һәм заманса сәнғәтте үҫтереүгә йүнәлтелгән ҙур байрам. Тап ошондай сараларҙа халыҡтың үҙ тамырҙарына ҡыҙыҡһыныуы, үҙ йолаларына ҡарата тәрән ихтирамы сағыла. «Ауаз» фестивале дүртенсе тапҡыр ойошторола. Уның маҡсаты - башҡорт халыҡ йолаларын, халыҡтың ауыҙ-тел ижадын, йырҙарын, бейеүҙәрен, уйындарын, кәсептәрен һаҡлау һәм үҫтереү, шулай уҡ яңы таланттарҙы асыҡлау. Унда 576 кеше, 47 коллектив ҡатнаша. Был сараның ҙурлығы һәм уның әһәмиәте тураһында һөйләй, - тип билдәләне Ирек Камил улы.
Һәүәҫкәр коллективтар, ғаилә династиялары һәм биҙәү-ҡулланма сәнғәте оҫталары, студенттар һәм профессиональ башҡарыусылар төрлө номинацияларҙа ярышты.
 Гран-при Рәми Ғарипов исемендәге 1-се Башҡорт республика гимназия-интернатының «Аманат» этно-төркөмөнә эләкте.
«Хореография» номинацияһында еңеүселәр: «Йондоҙсоҡ» бейеү коллективы (Илеш районы), «Аҡтирәк» башҡорт фольклор коллективы (Миәкә районы), «Лилиә» халыҡ бейеүҙәре ансамбле (Миәкә районы); «Вокал» - «Солнышко» вокаль ансамбле (Илеш районы), «Ветеран» халыҡ хоры (Илеш районы); «Инструменталь башҡарыусанлыҡ» - «Коробейники» халыҡ инструменттары ансамбле (Баҡалы районы), «Юлдаш» халыҡ вокаль-инструменталь ансамбле (Салауат районы), «Фольклор» - «Аҡбуҙат» өлгөлө халыҡ бейеүҙәре ансамбле, «Әүешкүл йәшмәләре» халыҡ фольклор коллективы (Учалы районы).
«Биҙәү-ҡулланма сәнғәт» номинацияһында Гөлдәр Шәбиеваның (Салауат районы) эштәре иң яҡшыһы тип танылды.
Сара сиктәрендә «Ата-бабалар мираҫы» халыҡ ижады жанрҙары буйынса ижади лаборатория һәм оҫталыҡ дәрестәре, фольклор коллективтары етәкселәре өсөн түңәрәк өҫтәл, халыҡ кәсептәре һәм һөнәрҙәре, һынлы сәнғәт йәрминкәһе ойошторолдо.
Хәтерегеҙгә төшөрәбеҙ, фестиваль башҡорт фольклорын һаҡлап ҡалыуға, тергеҙеүгә, үҫтереүгә һәм пропагандалауға, башҡорт халҡының этник мәҙәниәте традицияларын асыҡлауға һәм популярлаштырыуға, йәш быуынды илһөйәрлек рухында тәрбиәләүгә, йолаларҙы һәм ғөрөф-ғәҙәттәрҙе һаҡлауға йүнәлтелгән.
 Фестивалде ойоштороусылар: Башҡортостандың Мәҙәниәт министрлығы, Республика халыҡ ижады үҙәге, Илеш районы хакимиәте.
 ","
	Дүшәмбе, 17 апрель 2023",Яңылыҡтар,Na
https://kulturarb.ru/ba/news/өfөlә-gөlsirә-ғizzәtullinanyң-keshelәr-jondoҙҙar-һymaҡ-kitabynyң-isem-tujy-uҙҙy," Өфөлә Гөлсирә Ғиззәтуллинаның ""Кешеләр йондоҙҙар һымаҡ"" китабының исем туйы уҙҙы ",Na,"

13 апрелдә Өфөләге ""Китап"" магазинында танылған яҙыусы, журналист, тəржемəсе, Башҡортостандың атҡаҙанған мәҙәниәт хеҙмәткәре, Рәми Ғарипов исемендәге премия лауреаты, Мәхмүт Ҡашғари исемендәге халыҡ-ара конкурстың республика этабының еңеүсеһе һәм бәйгенең халыҡ-ара тулы дипломанты, Фазыл Искәндәр исемендәге халыҡ-ара премия лауреаты Гөлсирә Ғиззәтуллина менән ижади осрашыу булды.
Гөлсирә Мирза ҡыҙы ""Яратам тип әйтеп өлгөрмәнем” исемле хикәйәһе өсөн ""Ағиҙел"" журналының юбилейы уңайынан журнал биттәрендә баҫылған иң шәп проза әҫәре номинацияһында  Башҡортостандың халыҡ шағиры, яҙыусы, драматург, совет һәм башҡорт әҙәбиәте классигы Мостай Кәрим исемендәге премияға лайыҡ булды. Был әҫәр шулай уҡ авторҙың ""Кешеләр йондоҙҙар һымаҡ"" исемле китабына ингән.
 
Китаптың исем туйын асып, Зәйнәб Биишева исемендәге Башҡортостан ""Китап"" нәшриәтенең баш мөхәррире Зөлфиә Ҡарабаева яҙыусыны хөрмәт иткән һәм уның ижадын айырыуса яҡын күргән китап уҡыусыларҙы сәләмләне.
 
Гөлсирә Мирза ҡыҙы менән йәнле әңгәмә барышында әҙәбиәт һөйөүселәр авторҙың әҫәрҙәрендәге ваҡиғаларға, геройҙары тормошона ҡағылышлы ҡыҙыҡһындырған һорауҙарға яуап алды.
 
Гөлсирә Ғиззәтуллина менән иҫтәлеккә фотоға төшөп, автограф алыу мөмкинлеге булды.
 ","
	Шәмбе, 15 апрель 2023",Яңылыҡтар,Na
https://kulturarb.ru/ba/news/blagovar-tamashasylaryna-ajgiz-bajmөhәmәtovtyң-әҫәre-bujynsa-spektakl-premeraһy-kүrһәtelde, Благовар тамашасыларына Айгиз Баймөхәмәтовтың әҫәре буйынса спектакль премьераһы күрһәтелде ,Na,"

Благовар районы Языков ауылы Мәҙәниәт һарайы сәхнәһендә йәш башҡорт яҙыусыһы Айгиз Баймөхәмәтовтың автобиографик повесы буйынса сәхнәләштерелгән «Ҡалдырма, әсәй!» спектакленең премьераһы булды. «Калейдоскоп» өлгөлө балалар театрында ҡатнашыусылар тамашасыларға балалар йорто тәрбиәләнеүселәренең күңелһеҙ тарихын бәйән итте.
Спектаклдең төп геройы - Ильяс исемле етем малай. Ата-әсәһен юғалтыу уның өсөн яңы һынауға әйләнә - ул ауыр холоҡло балалар араһына барып эләгә. Уға иң мөһиме - мөхәббәт, яҡындарының мәрхәмәте етмәй. Уның урынына герой балалар йорто хеҙмәткәрҙәре һәм тәрбиәләнеүселәре яғынан да рәхимһеҙлек менән осраша. Шул уҡ ваҡытта пьеса оптимизм менән һуғарылған: Ильяс үҙ миҫалында, дөрөҫ маҡсат ҡуйғанда күп нәмәгә өлгәшеп булыуын дәлилләй. 
Спектаклдә композиторҙар Рим Хәсәнов, Нур Дауытов, Эльмира Низамованың әҫәрҙәренән өҙөктәр яңғыраны. 
Спектаклдең режиссеры - Альберт Яҡупов.

-Был бик тулҡынландырғыс тарих, ул бер кемде лә битараф ҡалдыра алмай. Балалар, бәләкәс булыуҙарына ҡарамаҫтан, хәстәрлеккә һәм наҙға бик мохтаж  етем балаларҙың хис-тойғоларын бик дөрөҫ һәм теүәл еткерә алды. Тамашасылар спектаклде ҡарауҙан ҙур ҡәнәғәтләнеү кисерҙе тип уйлайым, - тип фекере менән уртаҡлашты спектаклдең ҡуйыусы режиссеры Альберт Яҡупов.

 ","
	Йома, 14 апрель 2023",Яңылыҡтар,Na
https://kulturarb.ru/ba/news/kүrenekle-arheolog-niyaz-mәzhitovtyң-90-jyllyғyna-arnalғan-kүrgәҙmә-үtә, Күренекле археолог Нияз Мәжитовтың 90 йыллығына арналған күргәҙмә үтә ,Na,"

15 апрелдә Башҡортостан Республикаһының Милли музейында археолог, ҙур ғалим, күренекле эшмәкәр һәм остаз Нияз Абдулхаҡ улы Мәжитовтың тыуыуына 90 йыл тулыуға арналған күргәҙмә ҡуйыла.
 
""Боронғо Өфө"" музей-ҡурсаулығы менән берлектә эшләнгән күргәҙмә Нияз Абдулхаҡ улының барлыҡ эшмәкәрлеген сағылдыра.
 
Ауылдан сыҡҡан ябай малай башҡорт археологияһы флагманы, мираҫты һаҡлаусы, башҡорт халҡының тарихы буйынса ҡатмарлы мәсьәләләрҙе тикшереүсе, эҙләнеүсе ғалим булды.
Нияз Мәжитов үҙе тирәләй йәмәғәтселекте тупланы - республиканың иң ҡатмарлы  йылдарында ҙур экспедицияларға, академик, ижтимағи-сәйәси ойошмаларға етәкселек итте.
 
Уның тырышлығы арҡаһында илдең ҙур вузы, Башҡорт дәүләт университетында (хәҙер - Өфө фән һәм технологиялар университеты) археология кафедраһы булдырыла.
Нияз Абдулхаҡ улының  башланғыстары менән баш ҡала үҙәгендәге уникаль ҡомартҡы - Өфө-II ҡалаһы һаҡлап ҡалынды. 
 
Артабан күргәҙмә планшеттарын республиканың йәмәғәт, ғилми һәм белем биреү учреждениеларында урынлаштырыу күҙаллана.
Күргәҙмә «Башҡортостан Республикаһының археология йәмғиәте» төбәк йәмәғәт ойошмаһының йомғаҡлау сессияһы эше барышында асыла. 
 ","
	Кесе йома, 13 апрель 2023",Яңылыҡтар,Na
https://kulturarb.ru/ba/news/bashҡortostan-һuҡyrҙar-өsөn-kitaphanaһy-aғiҙel-zhurnalynyң-100-jyllyғyna-audiojyjyntyҡ-syғarҙy, Башҡортостан һуҡырҙар өсөн китапханаһы «Ағиҙел» журналының 100 йыллығына аудиойыйынтыҡ сығарҙы ,Na,"

Мәкәрим Хөсәйен улы Төхвәтшин исемендәге Һуҡырҙар өсөн республика махсус китапханаһында башҡорт телендә «Журнал биттәре буйлап» һанлы аудиойыйынтығы сыҡты. Йыйынтыҡ «Ағиҙел» әҙәби-публицистик журналының 100 йыллыҡ юбилейына арналған.

""Аудиойыйынтыҡ флешкарталарҙа донъя күрҙе, уға 2011-2022 йылдарҙағы һандарҙан һайланып алынған бүлектәр ингән. Бөтәһе 520 сәғәтлек аудиояҙма тупланды"", - тип һөйләне Һуҡырҙар өсөн китапхананың матбуғат секретары Олег Кушнерук.

«Ағиҙел» журналы биттәрендә Башҡортостан яҙыусыларының яңы әҫәрҙәре һәм ғалимдарҙың әҙәбиәт ғилеме буйынса хеҙмәттәре менән бер рәттән республиканың сәйәси, социаль һәм иҡтисади хәле, фән, мәҙәниәт, мәғариф үҫеше тураһында мәҡәләләр даими баҫылып тора.
Техник эшкәртеү процесынан һуң «һөйләүсе» китаптар Өфөлә һәм республика ҡалаларында һуҡырҙар өсөн махсус китапханалар фондына тапшырыласаҡ.
Хәтерегеҙгә төшөрәбеҙ, 12 апрелдә «Башҡортостан» дәүләт концерт залында «Ағиҙел» журналының юбилей кисәһе уҙа. Унда башҡорт эстрадаһының билдәле артистары ҡатнаша. Сара киске сәғәт 7-лә башлана. Инеү бушлай.
 ","
	Шаршамбы, 12 апрель 2023",Яңылыҡтар,Na
https://kulturarb.ru/ba/news/bashҡortostanda-ҡuraj-dany-milli-televizion-premiyaһy-laureattary-bildәle-bulasaҡ, Башҡортостанда «Ҡурай даны» милли телевизион премияһы лауреаттары билдәле буласаҡ ,Na,"

23 апрелдә «Башҡортостан» дәүләт концерт залында «Ҡурай даны» милли телевизион премияһын тапшырыу тантанаһы үтә.
 
«Ҡурай даны» милли телепремияһы 2018 йылда «Башҡортостан» телерадиокомпанияһы дәүләт унитар предприятиеһының «Курай-ТВ» музыкаль-күңел асыу телеканалы башланғысы менән булдырылған. Эштәрендә уңышҡа өлгәшкән замандаштарыбыҙҙы асыҡлау һәм асыҡлау, шулай уҡ башҡорт телен,  мәҙәниәтте пропагандалау, һаҡлау һәм популярлаштырыу, халыҡ йолаларын, кәсептәрен һәм һөнәрҙәрен үҫтереү  - төп маҡсат булып тора.
 
Награда үҙ эшенең ысын оҫталарына, һөнәрселәргә, аграрийҙарға, эшҡыуарҙарға, ижади лидерҙарға тапшырыла.
 
«Ҡурай даны» телепремияһы быйыл өсөнсө тапҡыр тапшырыла. Еңеүселәр ете номинацияла билдәләнәсәк: “Йыл эшҡыуары”, “Ҡул оҫтаһы”, “Ер кешеһе”, “Миһырбанлы ғаилә”, “Һөнәр оҫтаһы”, “Алдынғы йәш замандашыбыҙ”, “Клубтың Иң яҡшы клуб мөдире”. Быйыл “Ҡул оҫтаһы” номинацияһы ир-егет һәм ҡатын-ҡыҙ өсөн айырым бирелә.
 
Премияға Башҡортостандың бөтә райондарынан тиҫтәләрсә кеше дәғүә итә. Беренсе тур йомғаҡтары буйынса комиссия үҙенә күрә «мини-фильмдар» төшөрөлгән иң лайыҡлыларын һайлап алды. Һәр ҡатнашыусы тураһында ун биш минутлыҡ тапшырыу Ҡурай-ТВ һәм БСТ каналдарында күрһәтелә.
 

- Ошо тапшырыуҙарҙың геройҙары - үҙ тыуған яғында һәләттәре менән танылған һәм изге хеҙмәт күрһәткән төрлө һөнәр эйәләре. Эшмәкәрлектәре хаҡындағы һәр фильм - уларҙың абруйын һәм республикабыҙ тормошона индергән өлөшөн таныу ул. Беҙ иһә бындай геройҙар тураһында күберәк кеше белһен өсөн бөтә көсөбөҙҙө һалабыҙ. Йыл һайын иң-иңдәргә «Ҡурай даны» миҙалын тапшырабыҙ. Бындай кешеләр айырым иғтибарға һәм хөрмәткә лайыҡ, тип иҫәпләйем, - ти “Ҡурай ТВ” каналы етәксеһе Рита Өмөтбаева.

 
«Ҡурай даны» геройҙары тураһында фильмдар авторы, тележурналист Рәйсә Ҡазбулатова ошо фильмдарҙың һәр геройының үҙенсәлекле булыуын айырып әйтте.
 

- Республикала ғәжәйеп кешеләр йәшәй. Мәҫәлән, “Миһырбанлы ғаилә” номинацияһы өсөн телеканал Краснокама районынан 17 бала тәрбиәләгән яңғыҙ әсә тураһында фильм төшөрҙө. Был ҡатын хәл иткән мәсьәләләр менән сағыштырғанда, беҙҙең бөтә проблемаларыбыҙ ҙа ваҡ нәмә булып күренә. Ундай кешеләргә ҡарап йәшәүгә көс алабыҙ. Һәр фильмды яратып төшөрәбеҙ, барлыҡ ҡатнашыусылар тураһында ла һөйләге, күрһәтке килә, - тип билдәләне Рәйсә Казбулатова.

 
Заманыбыҙҙың төп геройҙарының исемдәре 23 апрелдә киске сәғәт 7-лә «Башҡортостан» дәүләт концерт залында үтәсәк «Ҡурай даны» милли телевизион премияһын тапшырыу тантанаһында билдәле буласаҡ. Кесе Ватаныбыҙ геройҙарына ихтирамын белдерергә Башҡортостандың һәм Татарстандың сәхнә йондоҙҙары килә. Тантаналы саранан репортаж Башҡортостан юлдаш телевидениеһы һәм Ҡурай-ТВ телеканалдарында күрһәтелә.
 ","
	Шаршамбы, 12 апрель 2023",Яңылыҡтар,Na
https://kulturarb.ru/ba/news/2023-jylda-bashҡortostanda-muzejҙar-tөnө-ҡasan-һәm-ҡajҙa-uҙғaryla, 2023 йылда Башҡортостанда «Музейҙар төнө» ҡасан һәм ҡайҙа уҙғарыла? ,Na,"

Бөтә Рәсәй «Музейҙар төнө» акцияһы 2023 йылдың 20 майында үтәсәк. Акцияның темаһы - «Тарих һәм тарихтар». Сара 18:00 сәғәттә башлана.
Башҡортостандағы акцияла республиканың дәүләт һәм муниципаль, шулай уҡ корпоратив һәм шәхси музейҙары ҡатнаша.
Өфөнөң муниципаль музейҙары Уҡытыусы һәм остаз йылына арналған программа әҙерләй. В.И.Ленин исемендәге йорт-музей «Белем - яҡтылыҡ!» күргәҙмәһен аса һәм акция барышында ҡауырһын менән яҙыу буйынса оҫталыҡ дәресе үткәрә.
Бөтә Рәсәй һуҡырҙар йәмғиәтенең Башҡортостан бүлексәһе музейы шулай уҡ күргәҙмә һәм насар күргән кешеләр менән күнекмәләр, «Брайль әлифбаһы» буйынса оҫталыҡ дәресе әҙерләй.
Милли әҙәбиәт музейы филиалдары - Мәжит Ғафуриҙың мемориаль йорт-музейында, Мифтахетдин Аҡмулла, Шәйехзада Бабич, Арыҫлан Мөбәрәков, Мөхәмәтсәлим Өмөтбаев музейҙарында Уҡытыусы һәм остаз йылы һәм ватансыллыҡ темаларына саралар уҙғарыласаҡ.
Республиканың төп музейҙарында «Музейҙар төнө» акцияһына, шул иҫәптән «Пушкин картаһы» буйынса ташламалы хаҡ ҡуйыла.
Акцияла ҡатнашҡан музейҙар исемлеге, саралар программаһы, музейҙарҙың 20 майҙағы кистәнге эш режимы һәм билеттарға хаҡтар тураһындағы мәғлүмәт Башҡортостан Республикаһы музейҙарының һәм Мәҙәниәт министрлығының интернет-ресурстарында барлыҡҡа киләсәк.
 ","
	Шаршамбы, 12 апрель 2023",Яңылыҡтар,Na
https://kulturarb.ru/ba/news/өfөlә-ineshtәrҙәn-oҫtalyҡҡa-bashҡort-instrumental-muzykaһyn-bashҡaryusylar-konkursy-uҙҙy, Өфөлә «Инештәрҙән – оҫталыҡҡа» башҡорт инструменталь музыкаһын башҡарыусылар конкурсы уҙҙы  ,Na,"

«Инештәрҙән – оҫталыҡҡа» башҡорт инструменталь музыкаһын башҡарыусылар араһындағы асыҡ ҡала конкурсы 8 апрелдә Ф. Камаев исемендәге 2-се балалар сәнғәт мәктәбенең концерт залында үтте. Унда Өфө, Октябрьский, Күмертау, Салауат ҡалаларынан, Иглин, Шишмә, Илеш, Бәләбәй һәм Бишбүләк райондарынан 120-нән ашыу ҡатнашыусы сығыш яһаны.

«Конкурс музыка ҡоралдарында уйнаусыларҙы – балалар музыка һәм сәнғәт мәктәптәре уҡыусыларын һәм уҡытыусыларын, урта махсус һәм юғары мәҙәниәт һәм сәнғәт уҡыу йорттары студенттарын йыйҙы, - ти ойоштороусылар. - Беҙ конкурс лауреаттарын һәм дипломанттарын ҡотлайбыҙ һәм уҡытыусыларға конкурсанттарҙы әҙерләгәндәре өсөн рәхмәт белдерәбеҙ. Артабан да ижади уңыштар, ҡыҙыҡлы осрашыуҙар, сағыу тәьҫораттар һәм ҙур еңеүҙәр теләйбеҙ!».

Конкурсанттарҙың оҫталығын Башҡортостандың атҡаҙанған мәҙәниәт хеҙмәткәре, урта махсус музыка колледжы уҡытыусыһы Валентина Старикова, республиканың атҡаҙанған мәҙәниәт хеҙмәткәре, республика хәйриә программаһы етәксеһе, Урта махсус музыка колледжы уҡытыусыһы Диана Латипова баһаланы. Рәйесе - сәнғәт фәне кандидаты, А.Г. Шнитке исемендәге Мәскәү музыка институты профессоры, Башҡортостандың атҡаҙанған сәнғәт эшмәкәре, Ш.Бабич исемендәге дәүләт премияһы лауреаты Рөстәм Шәйхетдинов.
Конкурс йомғаҡтары буйынса Гран-при бер тауыштан Салауат музыка колледжы студенты Арсен Мкртумянға бирелде.
Сара Рәсәйҙә Педагог һәм остаз йылына һәм Өфө ҡалаһының 450 йыллығына арналды.
 ","
	Шишәмбе, 11 апрель 2023",Яңылыҡтар,Na
https://kulturarb.ru/ba/news/өfөlә-gүrgә-iner-ser-ine-inklyuziv-spektakleneң-premeraһy-bula," Өфөлә ""Гүргә инер сер ине"" инклюзив спектакленең премьераһы була ",Na,"

24 апрелдә Өфөлә танылған драматург Рәлиф Кинйәбаевтың пьесаһы буйынса «Гүргә инер сер ине...» спектакленең премьераһы уҙа. Тамашаны Башҡортостандың атҡаҙанған коллективы – «Күңел күҙе» халыҡ инклюзив театры һәм Республика халыҡ ижады үҙәгенең Мәҙәниәт йорто ҡарамағындағы «Табын» халыҡ ижады коллективы ҡуя.

- Был спектакль хәҙерге тормош, кеше мөнәсәбәттәре, хис-тойғолар, тәрбиә, туғандарҙың үҙ-ара мөнәсәбәттәре тураһында. Спектакль тамашасыларҙы донъяға яңы күҙлектән бағырға мәжбүр итер, - ти Башҡортостандың халыҡ артисы, Мостай Кәрим исемендәге Милли йәштәр театры актеры, спектаклдең ҡуйыусы режиссеры Илнур Лоҡманов.

Сюжет буйынса, йәш ғаилә баланы уллыҡҡа алырға хәл итә, ир менән ҡатын серҙе бер кемгә лә асмау тураһында һөйләшә. Йылдар үтә. Ирҙең һөйгәне барлыҡҡа килгән. Ғаилә хәлен аңламайынса, Дилбәр хаталана, шуның менән яҡындарының тормошон боҙа.
«Күңел күҙе» инклюзив театры 1960 йылда ойошторолған. Йыл һайын театр коллективы тамашасылар хөкөмөнә яңы спектакль тәҡдим итә. Репертуар башҡорт һәм татар драматургтарының әҫәрҙәренән тора. «Күңел күҙе» халыҡ театрының бөтә спектаклдәре лә киң йәмәғәтселеккә һуҡыр актерҙарҙың күп төрлө һәләттәрен, сикһеҙ ижади мөмкинлектәрен күрһәтә.
Сара киске сәғәт 6-ла башлана.
Адресы: Һөнәрселәр урамы, 17, Республика халыҡ ижады үҙәгенең Мәҙәниәт йорто.
Билеттарҙы Республика халыҡ ижады үҙәге сайтында алырға мөмкин: https://rcntrb.com/ru/anons/meropriyatiya-po-pushkinskoj-karte/7966-premera-spektaklya-rokovaya-tajna.
 ","
	Шишәмбе, 11 апрель 2023",Яңылыҡтар,Na
https://kulturarb.ru/ba/news/byuattarҙy-bәjlәүse-ep-respublika-bashҡort-balaҫy-festival-konkursy-altynsy-tapҡyr-үtә, «Быуаттарҙы бәйләүсе еп» республика башҡорт балаҫы фестиваль-конкурсы алтынсы тапҡыр үтә  ,Na,"

14 апрелдә Әлшәй районында «Быуаттарҙы бәйләүсе еп» республика башҡорт балаҫы фестиваль-конкурсы үтә. Башҡортостан Республикаһының биҙәү-ҡулланма сәнғәте өлкәһендә халыҡ традицияларын тергеҙеүгә һәм һаҡлауға йүнәлтелгән сара быйыл алтынсы тапҡыр үткәрелә. Фестивалдә оҫталар һуңғы биш йылда ижад ителгән эштәрен күрһәтәсәк.
Фестивалдә Ғафури, Йылайыр, Ейәнсура, Мәсетле, Дәүләкән, Миәкә, Өфө, Архангел, Ишембай райондарынан һәм Салауат, Бөрө ҡалаларынан рәссамдар һәм оҫталар, студиялар, клубтар һәм художество коллективтары, юғары һәм урта махсус уҡыу йорттары студенттары һәм уҡытыусылары ҡатнаша.
Билдәләп үтәйек, «Быуаттарҙы бәйләүсе еп» башҡорт балаҫы фестиваль-конкурсы ике этапта үтә. Беренсе этап – һайлап алыу туры ҡала һәм райондарҙа 2023 йылдың ғинуарынан апреленә тиклем үткәрелде. Икенсе этап күргәҙмә-конкурс формаһында Әлшәй районының социаль-мәҙәни үҙәгендә уҙа. Адресы: Раевка ауылы, Совет майҙаны, 3. Сара иртәнге 10-да башлана.
Ойоштороусылар: Башҡортостан Республикаһының Мәҙәниәт министрлығы, Республика халыҡ ижады үҙәге, Әлшәй районы хакимиәте.
 ","
	Шишәмбе, 11 апрель 2023",Яңылыҡтар,Na
https://kulturarb.ru/ba/news/bashҡort-telenәn-halyҡ-ara-diktantty-byjyl-ҡasan-һәm-ҡajҙa-yaҙabyҙ, Башҡорт теленән халыҡ-ара диктантты быйыл ҡасан һәм ҡайҙа яҙабыҙ? ,Na,"

Башҡорт телен һаҡлау һәм үҫтереү буйынса автономлы коммерцияға ҡарамаған  ойошма Башҡортостандың Мәғариф, Мәҙәниәт  министрлыҡтары, Матбуғат һәм киң мәғлүмәт саралары агентлығы, Өфөнөң фән һәм технологиялар университеты һәм башҡа ойошмалар менән берлектә “Башҡорт теле буйынса халыҡ-ара диктант-2023” акцияһын уҙғара.
Диктант онлайн һәм офлайн форматта уҙғарыла. Офлайн режимда ҡатнашырға теләүселәргә сара Өфөнөң фән һәм технологиялар  университеты, М.Аҡмулла исемендәге Башҡорт дәүләт педагогия университеты, Башҡортостандың Мәғарифты үҫтереү институты, республиканың Милли музейы майҙансыҡтарында  һәм “Арт-Квадрат” арт-киңлегендә ойошторола.
 20 апрелдә 11:00 сәғәттә (Өфө ваҡыты буйынса) “Башҡортостан юлдаш телевидениеһы” телеканалында , “Бәйләнештә” социаль селтәрендә, Телеграм каналында диктант тексын уҡыу буйынса тура трансляция башланасаҡ:
11:00 – 11:25 сәғәттәрҙә – башҡорт телен башланғыс кимәлдә белеүселәр өсөн;
 11:30 - 12:00 сәғәттә – башҡорт телен иркен белеүселәр өсөн;
12:05 - 12:30 сәғәттә – башҡорт теленең төнъяҡ-көнбайыш диалектында яҙыусылар өсөн.
Һәр ҡатнашыусы диктантты өйҙә үҙаллы ла яҙа ала. Яҙып бөткәс, диктант ҡағыҙын фотоға төшөрөп, 23 апрель 23:59 сәғәткә тиклем түбәндәге адрес буйынса электрон почтаға: Этот адрес электронной почты защищён от спам-ботов. У вас должен быть включен JavaScript для просмотра.  йәки   телеграм-ботҡа:  https://t.me/bash_dictant_bot  ебәрергә кәрәк була.
 Онлайн режимында диктант яҙыу мөмкинлеге булмағандар, тура эфир видеоһын рәсми сайтта 23 апрелдә 23:59 сәғәткә (Өфө ваҡыты буйынса) тиклем ҡуллана ала. Теләгәндәр эфирҙы ҡабатлап ҡарап, диктант  һөҙөмтәһен ебәрә ала.
 Диктант-2023 акцияһында ҡатнашыусыларҙың барыһына ла  электрон почта йәки телеграм-бот аша ҡатнашыу тураһында электрон сертификаттар йүнәлтеләсәк.
 Акцияла теләгән һәр кем ҡатнаша ала. Рәсми һөҙөмтәләр 30 көн дауамында түбәндәге сайтта урынлашасаҡ : https://bashdictant.ru/.
 ","
	Дүшәмбе, 10 апрель 2023",Яңылыҡтар,Na
https://kulturarb.ru/ba/news/beloret-rajonynda-roza-akkuchukova-isemendәge-rajon-үҙeshmәkәr-jyrsylar-konkursy-barlyҡҡa-kilde, Белорет районында Роза Аккучукова исемендәге район үҙешмәкәр йырсылар конкурсы барлыҡҡа килде ,Na,"

8 апрелдә Белорет районының Абҙаҡ ауыл Мәҙәниәт йортонда Башҡортостан Республикаһының халыҡ артисы Роза Аккучукова исемендәге беренсе район үҙешмәкәр йырсылар конкурсы ойошторолдо. Конкурс йырсының хәтерен мәңгеләштереү, вокаль-башҡарыу оҫталығы традицияларын үҫтереү һәм һаҡлау, үҙешмәкәр йырсылар араһында талантлы башҡарыусыларҙы асыҡлау маҡсатында уҙғарылды.
Конкурста Белорет районынан һәм Межгорье ҡалаһынан 27 йырсы ҡатнашты.

- Конкурстың төрлө быуын вәкилдәрен йыйыуы ҡыуаныслы: иң йәш ҡатнашыусыға - 7, ә иң өлкәненә - 72 йәш, - тип билдәләне ойоштороусылар.

Был көндө сәхнәлә Роза Сабирйән ҡыҙының репертуарынан байтаҡ йырҙар яңғыраны, улар бөтәһенең дә яратҡан «Алтын балдаҡ», «Һин ултыртҡан муйыл» йырҙары. Шулай уҡ «Түрләк-тирәк», «Зөләйха», «Уралым» башҡорт халыҡ йырҙары һәм башҡалар яңғыраны.
Сығыштарҙы жюри рәйесе - Рәсәйҙең атҡаҙанған, Башҡортостандың халыҡ артисы, БР Милли халыҡ уйын ҡоралдары оркестрына нигеҙ һалыусы Рәмил Ғәйзуллин, шулай уҡ  Башҡортостандың халыҡ артисы, Салауат Юлаев исемендәге дәүләт премияһы лауреаты Риф Ғәбитов, республиканың атҡаҙанған матбуғат һәм киң мәғлүмәт хеҙмәткәре Рәзилә Салауатова һәм «Алтынай» халыҡ йыр ансамбле һәм Белорет ҡалаһы мәҙәниәт һарайының «Ләйсән» балалар йыр ансамбле етәксеһе Луиза Мөхөтдинова баһаланы.
Гала-концертта сәләмләү телмәре менән Абҙаҡ ауыл советы башлығы Хәмзә Мөхәмәҙиев, Белорет районының Мәҙәниәт идаралығы начальнигы Ольга Овчинникова һәм БР Яҙыусылар союзы рәйесе Айгиз Баймөхәмәтов сығыш яһаны.
 ","
	Йәкшәмбе, 09 апрель 2023",Яңылыҡтар,Na
https://kulturarb.ru/ba/news/dәrүishhan-tөrkөmө-gitarisy-nadir-yulbaryҫov-oҫtalyҡ-dәrese-үtkәrә," ""Дәрүишхан"" төркөмө гитарисы Надир Юлбарыҫов оҫталыҡ дәресе үткәрә ",Na,"

11 апрелдә Республика халыҡ ижады үҙәгенең Мәҙәниәт йортонда гитарала уйнау буйынса оҫталыҡ дәресе ойошторола. Уны «Дәрүишхан» рок төркөмө гитарасыһы Надир Юлбарыҫов үткәрә.
Сарала гитараны дөрөҫ һайлау һәм уйын ҡоралының яңғырашының нимәгә бәйле икәнлеге тураһында һөйләйәсәктәр. Уҡытыусы гитараны көйләргә, ҡулдарҙы дөрөҫ ҡуйырға өйрәтәсәк, шулай уҡ көй сығарыуҙың төрлө алымдарын күрһәтәсәк.
Билеттарҙы Республика халыҡ ижады үҙәге сайтында һатып алырға мөмкин: https://rcntrb.com/ru/anons/meropriyatiya-po-pushkinskoj-karte/7928-master-klass-po-igre-na-gitare-ot-mastera-nadira-yulbarisova. «Пушкин картаһы» ғәмәлдә.
Сара Өфө ҡалаһы, Һөнәрселек урамы, 17 адресы буйынса Республика халыҡ ижады үҙәгенең Мәҙәниәт йортонда үтә.
Дәрес киске сәғәт 7-лә башлана.
 ","
	Йома, 07 апрель 2023",Яңылыҡтар,Na
https://kulturarb.ru/ba/news/өfөlә-bildәle-bashҡort-yaҙyusyһy-gөlsirә-ғizzәtullina-menәn-osrashyu-uҙasaҡ, Өфөлә билдәле башҡорт яҙыусыһы Гөлсирә Ғиззәтуллина менән осрашыу уҙасаҡ ,Na,"

13 апрелдә ""Китап"" магазинында күптәрҙең яратҡан яҙыусыһы Гөлсирә Ғиззәтуллина менән осрашыу уҙасаҡ.
Гөлсирә Ғиззәтуллина  – тормошто яҡшы белгән, кешеләрҙең күңел кисерештәрен яҡшы тойған ижадсы. Уның әҫәрҙәрен тормош күренештәрен һүрәтләп кенә ҡалмай, уҡыусыны төптән уйланырға мәжбүр итә.

- Иң уҡымлы баҫмаларыбыҙҙың береһе - ""Кешеләр йондоҙҙар һымаҡ"" китабының авторы менән яҡындан аралашыу һәм, әлбиттә, автограф алыу мөмкинлеге буласаҡ,- тип хәбәр итә Зәйнәб Биишева исемендәге Башҡортостан ""Китап"" нәшриәтенең матбуғат хеҙмәте.

Осрашыу көндөҙгө сәғәт 2-лә башлана.
Урыны: Өфө ҡалаһы, Октябрь проспекты, 2.
 ","
	Йома, 07 апрель 2023",Яңылыҡтар,Na
https://kulturarb.ru/ba/news/kitap-bajramy-halyҡ-ara-kitap-jәrminkәһe-jyl-da-uҙғarylasaҡ," ""Китап байрамы"" халыҡ-ара китап йәрминкәһе йыл да уҙғарыласаҡ ",Na,"

26-28 майҙа Өфөлә тәүгә “Китап байрамы” тип аталған халыҡ-ара китап йәрминкәһе уҙасаҡ. Ул йыл да даими үткәрелеп барасаҡ. Башҡортостан Башлығы Радий Хабиров кисә, 6 апрелдә, ошо хаҡта указға ҡул ҡуйҙы.
Сара бер нисә урында – БР Милли китапханаһы, Әхмәтзәки Вәлиди исемендәге Милли китапханала, Мифтахетдин Аҡмулла исемендәге Башҡорт дәүләт педагогия университетында, шулай уҡ нәшриәттәрҙә һәм китап магазиндарында ойоштороласаҡ.
Төп урын – Өфөнөң  Совет майҙаны. Өс көн буйы йәрминкә сиктәрендә китап һатыу, оҫталыҡ дәрестәре, авторҙар менән осрашыуҙар, шиғыр һөйләүселәр конкурсы буласаҡ, иң яҡшы әҫәрҙәр буйынса моноспектаклдәр күрһәтеләсәк.

- Был көндә йәрминкә менән бергә Денис Мацуевтың да фестивале уҙасаҡ һәм ул автобиографик китабының исем туйын үткәрәсәк.Нәшриәттәр араһында иң яҡшы йыл китабы конкурсы ла күҙаллана. Әле  йәрминкәлә илебеҙҙең һәм сит илдәр нәшерләүселәрен күберәк йәлеп итеү өҫтөндә эшләйбеҙ. “Мәҙәниәт” милли проекты сиктәрендә асылған моделле китапханаларҙы ла күрһәтергә ниәтләйбеҙ,- ти БР мәҙәниәт министрының беренсе урынбаҫары Наталья Михайловна.

Был сараның маҡсаты – китап һәм ваҡытлы матбуғатты уҡыуҙы популярлаштырыу, яңы китаптар менән таныштырыу, йәш быуында илһөйәрлек тойғоһо тәрбиәләү.
Ойоштороусылары – БР Мәҙәниәт министрлығы, БР Сауҙа министрлығы һәм Башҡортостан Яҙыусылар союзы.
 ","
	Йома, 07 апрель 2023",Яңылыҡтар,Na
https://kulturarb.ru/ba/news/ashҡaҙar-estrada-folklor-tөrkөmө-koncertҡa-saҡyra," ""Ашҡаҙар"" эстрада-фольклор төркөмө концертҡа саҡыра ",Na,"

12 апрелдә көндөҙгө сәғәт 3-тә Стәрлетамаҡ дәүләт театр-концерт берләшмәһе филармонияһында «ЫРЫҪ-ДӘҮЛӘТ ШИШМӘҺЕН, БЕЛЕМ МЕНӘН АСЫРҺЫҢ» исемле концерт программаһының премьераһы була.
«Ашҡаҙар» башҡорт эстрада-фольклор төркөмөнөң музыкаль программаһы Рәсәйҙә Уҡытыусы һәм остаз йылына арналған.
 Башҡорт ере йыр традицияларына, үҙенсәлекле башҡарыусыларға бай. Филармония артистары тамашасыларға үҙенсәлекле ижади бүләктәр тапшыра - Мифтахетдин Аҡмулла, Рәми Ғарипов, Мостай Кәрим һәм башҡа бөйөк шәхестәрҙең әҫәрҙәре менән таныштыра. Шулай уҡ Мостай Кәрим, Зәйнәб Биишева, Назар Нәжми, Гөлфиә Юнысова һүҙҙәренә яҙылған тылсымлы ҡурай моңдары, халыҡ йырҙары, эстрада һәм ретро әҫәрҙәр ҙә яңғырай.
 Сарала Башҡортостандың атҡаҙанған артистары Ғафуан Фазуллин, Рәмил Әүбәкеров, Ришат Хәмитов, Гөлназ Иҙрисова; филармония солистары Зөлфиә Әүбәкирова, Гүзәлиә Татлыбаева, Зарина Ҡотлоғужина, Эльмира Баймырҙина, шулай уҡ артист-инструменталистар: Башҡортостан Республикаһының атҡаҙанған артисы Миңлеғәли Хәсәнов, Динар Абдуллин, Азамат Асаиновтар ҡатнаша.
 Филармонияның художество етәксеһе - Башҡортостан Республикаһының атҡаҙанған сәнғәт эшмәкәре Лира Фәйзуллина.

 ","
	Йома, 07 апрель 2023",Яңылыҡтар,Na
https://kulturarb.ru/ba/news/jyrsy-sulpan-ғәfүrjәnovanyң-izhad-kisәһe-үtte, Йырсы Сулпан Ғәфүрйәнованың ижад кисәһе үтте ,Na,"

Популяр йырсы, автор-башҡарыусы, халыҡ-ара һәм республика йыр бәйгеләре лауреаты, Нефтекама дәүләт филармонияһының сағыу йондоҙо Сулпан Ғәфүрйәнова “Башҡортостан Республикаһының атҡаҙанған артисы” тигән маҡтаулы исемгә лайыҡ булды.
 
Был юғары награданы бөгөн Сулпан Ғәфүрйәнованың ижад кисәһендә Башҡортостан Республикаһының мәҙәниәт министры урынбаҫары Алмаз Рәсих улы Сәйетов тапшырҙы. 
 
Ҡабатланмаҫ моңло йырсының профессиональ сәхнәлә күп йылдар ижад итеүенә арналған сағыу тамаша филармониябыҙҙың Ҙур концерт залында уҙҙы. 
 
«Мин ғашиҡмын һиңә, тормош!» тип аталған ижад кисәһендә артист үҙенең йырлы-моңло үткән юлдарына байҡау яһаны. Залда ла, сәхнәлә лә уның дуҫтары, яҡындары, ижадташтары йыйылған ине.
 
Тантаналы сарала шулай уҡ ҡотлау һүҙе менән Асҡын районының мәҙәниәт, спорт һәм йәштәр сәйәсәте идаралығы начальнигы Риваль Ринат улы Сәлимов сығыш яһаны. Сулпан Зөлфәҡәр ҡыҙын ижад байрамы менән ҡотлап, ул талантлы йырсыға уңыштар, артабан да яңынан-яңы йырҙары менән тамашасыны ҡыуандырыуын теләп, Асҡын районы мәҙәниәт ударалығы исеменән рәхмәт хаты тапшырҙы. 
 
Күңелле, йыр-моңға бай программала Сулпан Ғәфүрйәнова һәм уның ижадташ дуҫтары башҡарыуында ретро, эстрада, халыҡ йырҙары ла, тамашасылар яратып өлгөргән хиттар ҙа, премьералар ҙа яңғыраны. Уның «Башҡортостан», «Һағынам ауылымды», «Етем бала», «Һаумы, ҡояш», «Хөрмәтемдә йәшәгеҙ, атай-әсәй» һәм үҙе ижад иткән «Көнбағыш», «Туй», «Хушлашаһы килмәй», «Әйтсе һин, иркәм» йырҙары бер кемде лә битараф ҡалдырманы. 
 
Сулпан Ғәфүрйәнова етәкселегендәге «Сулпан» татар фольклор йыр ансамбле, «Ҡайтауаз» татар эстрада төркөмө, Элина Балағотдинова, нәфис һүҙ оҫтаһы Ғәзинур Хәлимовтың сағыу сығыштары концертҡа тағы ла йәм өҫтәне. Данлыҡлы «Түңгәүер» бейеү ансамбле башҡарыуындағы дәртле бейеүҙәр һәм талантлы музыканттарыбыҙ Ильяс Гәрәев, Нәфис Ниғәмәев, Иҙел Исҡужин башҡарыуындағы музыкаль композициялар кисәне тулыландырҙы,биҙәне. 
 
Тантаналы, ижади кисә тамашасылар күңеленә хуш килде. Улар Сулпанды көслө алҡыштарға күмеп, сәскә гөлләмәләре, күстәнәстәре менән һөйөндөрҙө. Сағыу концерт программаһы йыр-моң һөйөүселәргә ысын мәғәнәһендә онотолмаҫлыҡ ял минуттары бүләк итте.
 ","
	Йома, 07 апрель 2023",Яңылыҡтар,Na
https://kulturarb.ru/ba/news/balalar-filarmoniyaһy-estrada-bejeүen-һөjөүselәrҙe-saҡyra, Балалар филармонияһы эстрада бейеүен һөйөүселәрҙе саҡыра ,Na,"

8 апрелдә Өфө балалар филармонияһының 10 йыллыҡ юбилейына арналған  «ӨДФ дуҫтарын йыя» программаһының сираттағы фестиваль көнө үткәрелә. Фестиваль сиктәрендә Өфө ҡалаһының балалар эстрада бейеү коллективтары сығыш яһаясаҡ.
 

- Фестиваль программаһы бик күп бейеү стилдәрен һәм йүнәлештәрен үҙ эсенә ала. Әммә балалар башҡарыуындағы эстрада бейеүе - сәхнә сәнғәтенең бик үҙенсәлекле бер төрө. Хәрәкәттәрҙең балаларса ихласлығы һәм тәбиғи еңеллеге композицияларға иҫ киткес һөйкөмлөлөк бирә. Өфө балалар филармонияһының концерт залына бейеү яратыусыларҙың барыһын да саҡырабыҙ. Йәш артистарҙың сағыу сығыштарын ҡарап ыңғай тәьҫораттар ала алырһығыҙ, - тинеләр филармонияла. 

 
Башлана - 15.00 сәғәттә.
Инеү ирекле.
 ","
	Кесе йома, 06 апрель 2023",Яңылыҡтар,Na
https://kulturarb.ru/ba/news/өs-taғan-kinofestivale-ғarizalar-ҡabul-itә-bashlany, “Өс таған” кинофестивале ғаризалар ҡабул итә башланы ,Na,"

“Өс таған” Республика үҫмерҙәр һәм балалар кинофестивале буласаҡ ҡатнашыусыларҙан ғаризалар ҡабул итә башланы. Быйыл фестиваль педагогтарға, киләсәк быуынды тәрбиәләүҙә ҙур өлөш индергән остаздарға арнала. 
 
Фестивалдә авторҙар, коллектив-авторҙар, йәғни бала менән уҡытыусы, атай-әсәйҙәр ҡатнаша ала, ләкин улар ике кешенән артыҡ булырға тейеш түгел. 
 
Кинофестиваль ҡыҫҡа метражлы фильм, документаль фильм, йәнһүрәт, музыкаль клип, социаль ролик номинациялары буйынса үтә. 
 
Сара ике этапта ойошторола: 2023 йылдың 10 апреленән 11 сентябрға тиклем  ғаризаларҙы һәм эштәрҙе ҡабул итеү; 18 - 23 сентябрь - жюри эштәрҙе баһалай.
 
Ойоштороусылар:  Башҡортостан Республикаһының Мәҙәниәт министрлығы, Республика халыҡ ижады үҙәге, Ә. Абдразаҡов исемендәге “Башҡортостан” киностудияһы, Башҡортостан кинематографистар союзы, Рәсәй кинематографистар союзы.
 ","
	Шишәмбе, 04 апрель 2023",Яңылыҡтар,Na
https://kulturarb.ru/ba/news/ғata-sөlәjmәnov-isemendәge-respublika-ҡuraj-bajramyna-ғarizalar-ҡabul-itelә-3, Ғата Сөләймәнов исемендәге Республика ҡурай байрамына ғаризалар ҡабул ителә ,Na,"

19 – 20 майҙа Октябрьский ҡалаһында Ғата Сөләймәнов исемендәге Республика ҡурай байрамы үтә. Әле конкурста ҡатнашыу өсөн ғаризалар ҡабул ителә.
Ҡурай байрамы сиктәрендә үҙешмәкәр һәм профессиональ солистар, ҡурайсылар ансамблдәре араһында бәйге, ижади тәжрибә майҙаны, еңеүселәр һәм байрам ҡунаҡтары ҡатнашлығында концерт ойоштороу ҡаралған.
 
Республика халыҡ ижады үҙәгенең матбуғат хеҙмәтенән хәбәр итеүҙәренсә, үҙешмәкәр һәм профессиональ солистарҙың, ҡурайсылар ансамблдәрҙең сығышы йәш буйынса өс төркөмгә бүлеп баһалана. 12 йәшкә тиклемге һәм 12-16 йәшлек башҡарыусылар бер турҙа ярыша һәм ике музыкаль әҫәр (оҙон көй һәм ҡыҫҡа көй) менән сығыш яһай.
 
16 йәштән өлкән ҡурайсылар өсөн ике тур ҡаралған. Был йәш категорияһында үҙешмәкәр артистар дүрт әҫәр башҡара. Ҡурай класы буйынса урта һәм юғары һөнәри белеме булған профессиональ музыканттар алдында оҙон көй уйнау бурысы тора. Һайлап алыу өсөн 100 әҫәр тәҡдим ителгән, улар араһында «Ашҡаҙар», «Һандуғас», «Сибай», «Буранбай», «Томан» бар.
 
Ҡурайсылар ансамблдәре бер турҙа ике йәш категорияһында ярыша. Улар ике көй башҡарасаҡ: береһе – оҙон көй, икенсеһе – оҙон көй, марш йәки ҡыҫҡа көй. Бер көйҙө икенсе музыка ҡоралдары оҙатыуында баш ҡарарға мөмкин. Бәйгеселәр традицион башҡарыу мәҙәниәтенә эйә булырға тейеш.
 
Ғаризалар 15 майға тиклем Этот адрес электронной почты защищён от спам-ботов. У вас должен быть включен JavaScript для просмотра., Этот адрес электронной почты защищён от спам-ботов. У вас должен быть включен JavaScript для просмотра. электрон адрестарына ҡабул ителә.
 
Белешмәләр өсөн телефон: 8 (347) 289-65-50 (Республика халыҡ ижады үҙәгенең халыҡ ижады бүлеге мөдире Эльвира Искәндәр ҡыҙы Әхмәтйәнова).
 
Конкурстың положениеһына һылтанма: https://rcntrb.com/ru/dokumenty/polozheniya-festivalej-i-konkursov/7926-polozhenie-o-xxii-respublikanskom-prazdnike-kuraya-im-gaty-sulejmanova
 
Сараның ойоштороусылары: БР Мәҙәниәт министрлығы, Республика халыҡ ижады үҙәге, Октябрьский ҡалаһы хакимиәте. 
 ","
	Шишәмбе, 04 апрель 2023",Яңылыҡтар,Na
https://kulturarb.ru/ba/news/өfөlә-bashҡortostan-һәm-tatarstan-kompozitorҙarynyң-simfonik-әҫәrҙәre-yaңғyrayasaҡ, Өфөлә Башҡортостан һәм Татарстан композиторҙарының симфоник әҫәрҙәре яңғыраясаҡ ,Na,"

4 апрелдә Өфөлә Башҡортостандың Милли симфоник оркестры Башҡортостан һәм Татарстан композиторҙарының симфоник музыкаһынан торған берҙән-бер концерт тәҡдим итә.
Башҡортостан һәм Татарстан милли композиторҙар мәктәптәренең сағыу вәкилдәре ижадынан торған концерт Рәсәй Федерацияһы Мәҙәниәт министрлығының «Бөтә Рәсәй филармония миҙгелдәре» программаһы сиктәрендә уҙа.
Программаға Хөсәйен Әхмәтов, Рәшит Кәлимуллин, Рафаил Касимов, Илһам Байтирәк, Ильяс Камал һәм Лидия Ризуанова кеүек билдәле композиторҙарҙың әҫәрҙәре ингән. 
Дирижёры - Башҡортостандың атҡаҙанған артисы, Салауат Юлаев исемендәге дәүләт премияһы лауреаты, Башҡортостан Милли симфоник оркестрының баш дирижёры Дмитрий Крюков.
Билеттар nsorb.com сайтында алырға мөмкин.
""Пушкин картаһы"" ғәмәлдә.
Концерт киске 7-лә башлана.
 ","
	Кесе йома, 30 март 2023",Яңылыҡтар,Na
https://kulturarb.ru/ba/news/milli-muzej-satira-һәm-yumorғa-arnalғan-әҙәbi-kisәgә-saҡyra, Милли музей сатира һәм юморға арналған әҙәби кисәгә саҡыра ,Na,"

31 мартта Башҡортостан Республикаһының Милли музейында «Бөгөнгө йәмғиәттә юмор һәм сатира» тип исемләнгән әҙәби кисә уҙасаҡ. Сара Башҡортостандың яҙыусылар ойошмаһы менән берлектә Педагог һәм остаз йылы сиктәрендә ойошторола һәм Халыҡ-ара көлкө көнөнә арнала.
Әҙәбиәт һөйөүселәрҙе танылған сатирик яҙыусы, шағир, публицист, тәржемәсе, Башҡортостандың халыҡ яҙыусыһы Марсель Сәлимов (Мар. Сәлим), танылған артист, һүҙ оҫтаһы, Башҡортостандың халыҡ артисы Вәлит Илембәтов, рәссам һәм скульптор, танылған карикатурист Камил Буҙыҡаев менән ҡыҙыҡлы осрашыу көтә.
Саранан һуң ҡунаҡтарға Башҡортостан Милли музейы экспозициялары менән танышырға, саҡырылған ҡунаҡтар менән аралашырға һәм автограф алырға мөмкин буласаҡ.
 ","
	Кесе йома, 30 март 2023",Яңылыҡтар,Na
https://kulturarb.ru/ba/news/өfөlә-bashҡortsa-kviz-ujyndarynda-ҡatnashyrғa-saҡyralar, Өфөлә башҡортса квиз-уйындарында ҡатнашырға саҡыралар ,Na,"

28 мартта Башҡортостан Республикаһының Милли музейында мәҙәниәтебеҙҙе белеү кимәлен тикшереп ҡарарға мөмкин. Уйында 7-10 кешенән торған командалар ҡатнаша ала.
Ойоштороусылар күңелле уйын һәм шәп тьәҫораттар вәғәҙә итә. Уйынды билдәле алып барыусы Венер Фәйзуллин алып бара.
Теркәлеү өсөн һылтанма: https://forms.gle/c4nmpmZknKq9A3TA9
Сараны ойоштороусылар булып Башҡорт телен һаҡлау һәм үҫтереү фонды, Башҡортостандың йәш яҡташтар ассоциацияһы һәм республиканың ""Тыуған яҡты өйрәнеүселәр йәмғиәте"" сығыш яһаны.
Квиз-уйын Башҡортостан Республикаһы Башлығы гранты иҫәбенә тормошҡа ашырыла.
Сара киске 7-лә башлана.
 ","
	Шаршамбы, 22 март 2023",Яңылыҡтар,Na
https://kulturarb.ru/ba/news/aғiҙel-zhurnaly-mәskәүҙә-jәshәүse-yaҡtashtar-menәn-osrashyu-uҙғara," ""Ағиҙел"" журналы Мәскәүҙә йәшәүсе яҡташтар менән осрашыу уҙғара ",Na,"

18 мартта Башҡортостан Республикаһының Рәсәй Федерацияһы Президенты ҡарамағындағы тулы хоҡуҡлы вәкиллегендә ""Аҡмулла арбаһы"" проекты сиктәрендә ""Ағиҙел"" журналының 100 йыллығына арнап сығарылған ""Ағиҙел""дән –100 хикәйә"" исемле ике томлыҡ китаптың исем туйы уҙасаҡ.
Әҙәби кисәлә прозаик, драматург, «Ағиҙел» журналының баш мөхәррире Мөнир Ҡунафин, прозаик, шағир Әхмәр Үтәбай, шағирә, тәржемәсе Гөлнара Хәлфетдинова, прозаик, драматург Салауат Әбүзәр, шағирә, әҙәбиәт белгесе Луиза Кирәева, «Сәсән» ижади берекмәһе ағзалары ҡатнаша. Махсус ҡунаҡ - йырсы, ҡурайсы, 1990-сы йылдарҙағы башҡорт ыстрадаһы йондоҙо Заһир Байыҡ.
Сара Башҡортостан Республикаһының Матбуғат һәм киң мәғлүмәт саралары агентлығы, Башҡортостан Республикаһының Рәсәй Федерацияһы Президенты ҡарамағындағы тулы хоҡуҡлы вәкиллеге, Башҡорттарҙың федераль милли-мәҙәни автономияһы, Мәскәү ҡалаһының «Башҡорт ҡоролтайы (конгресы), «Сәсән» этник мәҙәниәттәрҙе популярлаштырыу һәм үҫтереүгә булышлыҡ итеү автономлы коммерцияға ҡарамаған ойошмаһы булышлығында уҙғарыла.
Осрашыу урыны: Мәскәү ҡалаһы, Доброслободская урамы, 6-сы йорт, 2-се кабинет.
Сарала ҡатнашыу өсөн ошо һылтанма буйынса теркәлеү һорала: https://bashkort-moscow.timepad.ru/event/2351571/.
 ","
	Шаршамбы, 15 март 2023",Яңылыҡтар,Na
https://kulturarb.ru/ba/news/premera-mәzhit-ғafuri-isemendәge-bashҡort-dәүlәt-drama-teatrynda-spektakl-verbatimdar-үtәsәk, Премьера: Мәжит Ғафури исемендәге Башҡорт дәүләт драма театрында спектакль-вербатимдар үтәсәк  ,Na,"

16-17 мартта Мәжит Ғафури исемендәге Башҡорт дәүләт академия драма театрында ""Ете быуын...Һаҡлаусылар"" һәм ""Ете быуын... Йәштәр"" спектакль-вербатимдарының премьераһы уҙа. Режиссеры - Рима Харисова.
“Ете быуын...Һаҡлаусылар” спектакль-вербатимы Башҡортостандың бер районында йәйге экспедицияла тупланған материалдар буйынса әҙерләнде. Ул ваҡытта актерҙар ауылдарҙа йәшәүсе халыҡ менән аралашып, уларҙан үҙҙәре, тормоштары, тел, милләт, иман, дин, быуындар бәйләнеше хаҡында һорашып яҙып алды. Бер һүҙ менән әйткәндә, актерҙар кешелекте берләштәреүсе, үҙенсәлекле итеүсе милләт тигән төшөнсәнең мәҙәни кодын эҙләне. Спектаклдең төп төшөнсәләре - минең ерем, телем, йолаларыбыҙ, тамырҙарыбыҙ, балаларыбыҙ, ауыл халҡының бөгөнгө тормошҡа ҡарашы.
“Ете быуын...Йәштәр” спектакль-вербатимы милли үҙенсәлек темаһын тикшерә. Бөгөнгө заман йәштәре быуындар бәйләнеше һәм халҡы тарихына үҙ һүҙен яҙа. Спектакль геройҙары - беҙҙең менән бергә йәшәүсе, көн һайын осрашып аралашыусы йәштәр. Спектаклдә уларҙың фекерҙәре, уйҙары, тормошҡа ҡараштары сағыла. Көндәлек тормошта беҙ йыш ҡына яныбыҙҙағы кешеләрҙе нимәләр борсоуын, хатта уларҙың кем икәнлеген дә белмәйбеҙ, шуға күрә лә был спектакль асыштарға бай буласаҡ.
Спектакль-вербатим – документаль театрҙың бер формаһы. Уның нигеҙендә - ысынбарлыҡтағы кешеләр менән әңгәмәләр. Геройҙарҙың уй-фекерҙәре спектаклдә ҡатнашыусылар фекере менән тап килмәүе лә ихтимал. Актерҙар үҙҙәренең геройҙарын һәм тамашасыларҙы тоташтырып тороусы сылбыр булып тора.
 ","
	Шаршамбы, 15 март 2023",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-shaғiry-ҡәҙim-aralbaj-menәn-osrashyu-uҙa, Өфөлә Башҡортостандың халыҡ шағиры Ҡәҙим Аралбай менән осрашыу уҙа ,Na,"

16 мартында Башҡортостан Республикаһының Әхмәтзәки Вәлиди исемендәге Милли китапханаһы Башҡортостандың халыҡ шағиры Ҡәҙим Аралбай менән осрашыу үткәрә.
Ҡәҙим Аралбай – Башҡортостандың халыҡ шағиры, Салауат Юлаев исемендәге дәүләт премияһы, шулай уҡ бик күп әҙәби премиялар лауреаты, республиканың атҡаҙанған мәҙәниәт хеҙмәткәре. 1967 йылдан - КПСС, 1978 йылдан - СССР Яҙыусылар союзы ағзаһы.
Сара программаһында – киҫкен сюжетлы «Ырыҫ» повесының исем туйы һәм  фекер алышыу.
Осрашыуға «Шоңҡар» йәштәр журналының баш мөхәррире, Башҡортостандың Яҙыусылар союзы рәйесе Айгиз Баймөхәмәтов, «Ағиҙел» журналының баш мөхәррире Мөнир Ҡунафин, шағирә һәм журналист Зөһрә Ҡотлогилдина, филология фәндәре кандидаты Фәнзил Санъяров, Башҡортостандың халыҡ яҙыусыһы Ринат Камал, журналист Фәрит Фәтҡуллин һәм башҡалар саҡырылған.
Әҙәби сара көндөҙгө сәғәт 3-тә башлана.
 ","
	Шаршамбы, 15 март 2023",Яңылыҡтар,Na
https://kulturarb.ru/ba/news/bөgөn-bөtә-donya-yaҙyusylar-kөnө, Бөгөн – Бөтә донъя яҙыусылар көнө ,Na,"

3 март – Бөтә донъя яҙыусылар көнө. Был дата 1986 йылда Халыҡ-ара яҙыусылар клубының 12 – 18 ғинуарында уҙғарылған 48-се конгресы ҡарары менән ойошторола. Яҙыусылыҡ эшенең мөһимлеген, йәмғиәттә тотҡан урынын күрһәтеү маҡсаты менән тәҡдим ителгән был көн әҙәбиәттәрҙе, мәҙәниәттәрҙе берләштерә.
Башҡортостан Республикаһы Яҙыусылар союзы, шулай уҡ райондарҙа эшләп килгән урындағы әҙәби ойошмалар ҙа был көндө байрам итеп ҡабул итә.
 
Әҙәбиәт һәм йәмғиәт үҫеше айырылғыһыҙ. Һүҙ көсө һәр заманда мөһим. 
 
Башҡорт әҙәбиәтенең сәсәндәр-йырауҙар ижадынан алып бөгөнгө заман әҙәбиәтенә тиклемге тарихы бик бай. Һәр ижадсы үҙ заманының вәкиле булараҡ үҙ һүҙен әйтә.
 
Башҡортостан Республикаһында яҙыусыларҙың ижади хеҙмәтен баһалау маҡсатында дәүләт наградалары, әҙәби премиялар булдырылған, фестивалдәр, юбилей даталары үткәрелә. Башҡортостан Республикаһың Милли әҙәбиәт музейы, Ә.-З. Вәлиди исемендәге Милли китапхана милли әҙәбиәттең фондын һаҡлау, үҫтереү буйынса ҙур эш алып бара. 
 
Йәш өмөтлө ҡәләм тибрәтеүселәрҙе табыу, үҫтереү йәһәтенән дә конкурстар, әҙәби осрашыуҙар ойошторола. З.Биишева исемендәге «Китап» нәшриәтендә «Йәш тауыштар» серияһы менән йәштәрҙең тәүге китаптары баҫтырыла. 
 
21 февралдә, Халыҡ-ара туған телдәр көнөндә, «Торатау»  конгресс-холында «Әҙәби гөлләмә» фестивале сиктәрендә «Әҙәбиәттә туған телдәр бөйөклөгө» тип аталған әҙәби осрашыу үтте. Башҡортостан Республикаһың Милли әҙәбиәт музейы тарафынан уҙғарылған был фестиваль саралары йыл буйына дауам ителәсәк һәм 14 декабрь – Башҡорт теле көнөндә – тамамланасаҡ.
 
2023 йыл әҙәби юбилейҙарға бай йыл. Быйыл юбилейҙарын билдәләйәсәк арҙаҡлы шәхестәребеҙ Мәрйәм Бураҡаева, Наил Ғәйетбаев, Гөлфиә Юнысова, Гөлнур Яҡупова, Айһылыу Йәғәфәрова, Таңһылыу Ҡарамышева, Миңлегөл Хисамова, Марс Әхмәтшин, Әҡлимә Сафина, Зәйтүнә Шәрипова, Радик Вәхитов, Ғәли Ғатауллин ижады яңы һулыш менән дауам итер, тип ышанабыҙ. Хәким Ғиләжев, Ғилемдар Рамазанов, Муса Ғәли, Зөлфәр Хисмәтуллин, Ғаян Лоҡманов, Әхнәф Байрамов, Зәйни Рафиҡов,Мөхәмәтша Буранғолов, Ғөбәй Дәүләтшин, Дауыт Юлтый, Назар Нәжми, Зәйнәб Биишева, Ибраһим Ғиззәтуллин, Яҡуп Ҡолмой, Әнүәр Бикчәнтәев, Иван Сотников, Ғәзим Аллаяров,  Ғәйнан Хәйри, Әкрәм Вәли, Шакир Насыров – быуаттар менән быуатттарҙы тоташтырып торған әҙәби мираҫ ҡалдырҙы.
 
Әҙәби байлығыбыҙ рухи сығанағыбыҙ булып ҡалһын, әҙиптәребеҙгә  ижади ҡомар, яңы үрҙәр теләйбеҙ.
 ","
	Йома, 03 март 2023",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-shaғiry-әnғәm-atnabaevtyң-tyuyuyna-100-jyl-tulyuғa-arnalғan-ҙur-sara-үtte, Өфөлә Башҡортостандың халыҡ шағиры Әнғәм Атнабаевтың тыуыуына 100 йыл тулыуға арналған ҙур сара үтте ,Na,"

 28 февралдә Мәжит Ғафури исемендәге Башҡорт академия драма театрында Башҡортостандың халыҡ шағиры, Рәсәй Федерацияһының атҡаҙанған сәнғәт эшмәкәре, Ғәлимов Сәләм исемендәге премия лауреаты Әнғәм Атнабаевтың тыуыуына 95 йыл тулыуға арналған Хәтер кисәһе үтте. Әнғәм Атнабаевтың яҡташтары – Тәтешлеләр – тамашасыларҙы беренсе ҡаттың фойеһында икмәк-тоҙ, яҡты йөҙ менән, йырлап ҡаршы алдылар, театрҙың икенсе ҡатындағы фойела күргәҙмә эшләне.
 
Әҙәбиәт һәм театр һөйөүселәрҙе берләштергән, Тәтешле районының ижади көсө менән әҙерләнгән “Атнабай ырыуының тарихы” исемле пролог менән асылған кисә, Атнабайҙың шиғырҙары, уның хаҡында иҫтәлектәр һәм шағир һүҙҙәренә яҙылған йырҙар аша Шағир донъяһын байҡау менән дауам итте.
 
Хәтер кисәһендә абруйлы ҡунаҡтар ҙа сығыш яһаны.
 

Башҡортостан Республикаһының мәҙәниәт министры урынбаҫары Илнур Мөхйәнов: “Әнғәм Атнабаевтың тыуыуына 95 йыл тулыуға арналған Хәтер кисәһенең М.Ғафури исемендәге Башҡорт дәүләт акаедмия драма театрында үтеүе осраҡлы түгел, драматургтың 11 әҫәре Башҡорт академия драма театры сәхнәһендә ҡуйылды. Киләсәктә ла Атнабай пьесалары театр репертуарҙарында барасаҡ, сөнки уның шиғырҙары, һәр әҫәре – йәшәү һәм мөхәббәт тураһында” – тине һәм халыҡ шағирының яҡташтарына рәхмәт белдерҙе.
 

Башҡортостан Республикаһы Яҙыусылар союзы рәйесе, яҙыусы, журналист, Ш.Бабич исемендәге республика йәштәр премияһы лауреаты, Башҡортостандың атҡаҙанған мәҙәниәт хеҙмәткәре Айгиз Баймөхәмәтов, журналист, шағирә, Бөтә донъя башҡорттар ҡоролтайы башҡарма комитеты ағзаһы, “Аҡбуҙат” журналының баш мөхәррире, Ш.Бабич исемендәге республика йәштәр премияһы лауреаты Лариса Абдуллина, Әнғәм Атнабаев менән бик күп йылдар бергә эшләгән хеҙмәттәше, күп юлдарҙы бергә үткән дуҫы, “Һәнәк” журналының 1980-2010 йылдарҙағы баш мөхәррире, Башҡортостандың халыҡ яҙыусыһы Марсель Сәлимов һәм башҡалар кисәлә үҙенең иҫтәлектәре менән бүлеште, Әнғәм ағайға бәйле хәтирәләрен яңыртты, уға арнап шиғырҙар уҡыны.
 
М.Ғафури исемендәге Башҡорт дәүләт академия драма театры - Атнабаевтар ғаиләһе өсөн икенсе тыуған йорт кеүек тә булды. Башҡортостандың һәм Рәсәйҙең халыҡ артисы Зинира Атнабаева ғүмерен ошо театрға арнаны, ошо сәхнәлә ижади бейеклектәр яуланы, тамашасылар алҡышында йәшәне. Театрҙағы бөтә цехтарҙа тиерлек Атнабайҙар эшләне: реквизит, грим, ҡораусылар, тауыш режиссеры – барыһы ла булды улар ғаиләһендә, ә иң мөһиме - улар театр йәнле, театр рухлы булды”,- тип иҫкә ала М. Ғафури исемендәге Башҡорт дүләт драма театрының оло быуын артистары.
 
Әнғәм Атнабаевтың ижадында - уның күңел торошо, заманы хаҡында уйланыуҙар. Уның ҡәләме – үткер, теле -халыҡсан ине, күңелендәген юмор аша ярып һалырға ла оҫта, яҙыу манераһы менән дә, фекер ағышы менән дә, шиғыр интонацияһы ла, рифмалары ла – барыһы ла Атнабайса, уның шиғырҙарын башҡа шағирҙарҙыҡы менән бутап булмай икәненә тағы бер тапҡыр инанды кисәгә килгән тамашасылар.
 
Әнғәм Атнабаевтың хәтер кисәһен Башҡортостандың халыҡ артистары Сара Буранбаева һәм Илдар Ғүмәров алып барҙы, сценарий авторы – Динара Ҡәйүмова, режиссеры – Фирғәт Ғарипов. Кисәлә Мәжит Ғафури исемендәге Башҡорт академия драма театры артистары башҡарыуында Ә.Атнабаев пьесаһы буйынса ҡуйылған “Балаҡайҙарым” һәм “Законлы никах менән!” спектаклдәренән өҙөктәр күрһәтелде, әҙиптең шиғырҙары һәм уның һүҙҙәренә яҙылған йырҙар яңғыраны, Өфө “Нур” татар дәүләт театры “Ул ҡайтты” спектакленән өҙөк күрһәтте.
 
Кисәлә тамаша залында хөрмәтле ҡунаҡтар – Ә.Атнабаев премияһы лауреаттары Айҙар Ғәлимов һәм Салауат Фәтхетдинов, данлы “Еҙ ҡыңғырау моңдары”на көй яҙыусы Васил Хәбисламов, Тәтешле районының арҙаҡлы шәхестәре булды.
 
Тәтешле районы хакимиәте башлығы Фәнүр Шайхисламов Әнғәм Атнабаевтың 100 йыллыҡ юбилейына әҙерлек бөгөндән үк башланды һәм ул мотлаҡ ҙур байрам буласаҡ, халыҡ шағирының исемен мәңгеләштереү өсөн район бар көсөн һаласаҡ, тине һәм сараны ойоштороусыларға рәхмәтен белдерҙе.
 
М. Ғафури исемендәге Башҡорт дәүләт драма театрының матбуғат хеҙмәте. 
 
Фото: Руслан Юлтаев.
 ","
	Йома, 03 март 2023",Яңылыҡтар,Na
https://kulturarb.ru/ba/news/bashҡortostandyң-halyҡ-artisy-rezhisser-pedagog-azat-nәҙerғolov-vafat,"  Башҡортостандың халыҡ артисы, режиссер, педагог Азат Нәҙерғолов вафат ",Na,"

Өфөлә 61-се йәшендә Башҡортостандың халыҡ артисы, режиссер, педагог Азат Нәҙерғолов вафат булды. Мәрхүм менән хушлашыу 2 мартта Мостай Кәрим исемендәге РБ Милли йәштәр театрында сәғәт 12-лә уҙа.
Азат Нәҙерғолов 1962 йылдың 19 июлендә Башҡорт АССР-ының Йылайыр районы Юлдыбай ауылында тыуған. 1982 йылда Өфө дәүләт сәнғәт институтының актерлыҡ бүлеген тамамлаған, М. Ғафури исемендәге Башҡорт дәүләт академия драма театрында актер булып хеҙмәт юлын башлаған.
1987 йылда данлыҡлы Дәүләт театр сәнғәте институтының (ГИТИС) режиссерлыҡ факультетына, танылған режиссер-педагог Анатолий Васильевтың оҫтаханаһына уҡырға игән.
1992 йылда Рәсәй театр сәнғәте академияһын тамамлағандан һуң режиссер, 1997-2000 йылдарҙа М.Ғ афури исемендәге Башҡорт дәүләт академия драма театрының художество етәксеһе итеп тәғәйенләнгән. Йәш тамашасы театрының художество етәксеһе була (1993-1997). 1997 йылда театр Милли йәштәр театры тип үҙгәртелә һәм А. Нәҙерғолов 2000-2004 йылдарҙа БР Милли йәштәр театрының художество етәксеһе була. Өфө дәүләт сәнғәт институтында режиссер һәм уҡытыусы эшен алып бара (режиссура һәм актер оҫталығы кафедраһы профессоры).
Мәрхүмдең туғандарының һәм яҡындарының ауыр ҡайғыһын уртаҡлашабыҙ.
 ","
	Шаршамбы, 01 март 2023",Яңылыҡтар,Na
https://kulturarb.ru/ba/news/өfөlә-balerina-gөlsinә-mәүlekәsovanyң-benefisy-uҙa, Өфөлә балерина Гөлсинә Мәүлекәсованың бенефисы уҙа ,Na,"

25 мартта Башҡорт дәүләт опера һәм балет театрында Башҡортостандың халыҡ артисы, «Арабеск» асыҡ Рәсәй конкурсының «Рус балеты принцессаһы» призына лайыҡ булған Гөлсинә Мәүлекәсованың бенефисы була.
Был кистә балерина үҙенең яратҡан партияларының береһендә – Альберто Алонсоның «Кармен-сюита»һындағы Кармен образында сәхнәгә сыға. Спектаклдә уның партнёрҙары булараҡ «Кремль балеты» театры премьеры Михаил Евгенов һәм Ҙур театр премьеры, Рәсәйҙең атҡаҙанған артисы Александр Волчков сығыш яһай. Улар Хозе һәм Тореро партияларын башҡара.
Концерт программаһына шулай уҡ «Спартак», «Раймонда», «Ромео һәм Джульетта», «Сыңрау торна» балеттарынан өҙөктәр һәм заманса хореографик номерҙар ингән.
Солистар иҫәбендә - Башҡорт опера һәм балет театры йондоҙҙары Гүзәл Сөләймәнова, Валерия Исаева, Ирина Сапожникова, Софья Сәйетова, Лилиә Зәйнәғәбдинова, Рәзилә Мырҙаҡова, Әминә Халиҡова, Рөстәм Исхаҡов, Сергей Бикбулатов, Олег Шәйбәков һәм Айрат Мәсәғүтов. Кисәлә театрҙың балет труппаһы артистары һәм Рудольф Нуриев исемендәге Башҡорт хореография колледжы тәрбиәләнеүселәре ҡатнаша.
Кисә ҙур залда киске сәғәт 6-ла башлана.
 ","
	Шишәмбе, 28 февраль 2023",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-rәssamy-damir-ishemғolovtyң-yubilej-kүrgәҙmәһe-asyla, Өфөлә Башҡортостандың халыҡ рәссамы Дамир Ишемғоловтың юбилей күргәҙмәһе асыла ,Na,"

1 мартта Өфөлә Башҡортостандың халыҡ рәссамы Дамир Ишемғоловтың күргәҙмәһен асыу тантанаһына уҙа. «Йәшәгән, ти, ауыл» күргәҙмәһе рәссамдың 80 йәшлек юбилейына һәм Кесе Ватан өсөн файҙалы эштәр йылына арнала.
Экспозицияға М.В. Нестеров исемендәге Башҡорт дәүләт художество музейында һәм рәссамдың йыйылмаһында һаҡланған әҫәрҙәр ингән. Һәр картина Дамир Нуретдин улының донъяға үҙенсәлекле ҡарашын һәм уның ҡабатланмаҫ стилистик алымын сағылдыра.
Дамир Ишемғолов 1943 йылда Башҡорт АССР-ының Хәйбулла районы Кесе Әбеш ауылында тыуған. Өфө сәнғәт училищеһының (1967-1971) художество-педагогия бүлегендә (хәҙерге художество бүлеге) махсус белем ала.
1996-2010 йылдарҙа - Өфө сәнғәт училищеһының художество бүлеге уҡытыусыһы.
1989 йылда - «Һары бейә» художество төркөмөн, 1995 йылда «Артыш» ижади берекмәһен ойоштороусыларҙың береһе.
1986 йылдан алып - республика, шул иҫәптән махсус (биҙәү-ҡулланма сәнғәте), зона, төбәк, бөтә Рәсәй, халыҡ-ара, сит ил күргәҙмәләре экспоненты.
Дамир Ишемғоловтың әҫәрҙәре М.В. Нестеров исемендәге Башҡорт дәүләт художество музейында (Өфө), Туймазы тарих-крайҙы өйрәнеү музейында (БР), РФ Мәҙәниәт министрлығында (Мәскәү), Силәбе дәүләт һынлы сәнғәт музейында, Новосибирск дәүләт художество музейында, Марий Иле Республикаһының һынлы сәнғәт музейында (Йошкар-Ола), Екатеринбургтың «Эстер» галереяһында, шулай уҡ Австрия, Германия, США, Финляндия, Франция илдәрендә һаҡлана.
Күргәҙмәне асыу тантанаһы киске сәғәт 5-тә башлана. Тантанаға инеү - бушлай.
Күргәҙмә 26 мартҡа тиклем эшләйәсәк.
Адресы: Өфө ҡалаһы, Гоголь урамы, 27, икенсе ҡат.
 ","
	Шишәмбе, 28 февраль 2023",Яңылыҡтар,Na
https://kulturarb.ru/ba/news/bashҡort-drama-teatrynda-halyҡ-shaғiry-әnғәm-atnabaevtyң-95-jyllyғyna-arnalғan-hәter-kisәһe-үtәsәk, Башҡорт драма театрында халыҡ шағиры Әнғәм Атнабаевтың 95 йыллығына арналған хәтер кисәһе үтәсәк ,Na,"

28 февралдә Мәжит Ғафури исемендәге Башҡорт дәүләт академия драма театры сәхнәһендә драматург, Башҡортостандың халыҡ шағиры, Ғ.Сәләм исемендәге республика премияһы лауреаты, Рәсәйҙең һәм Башҡортостандың атҡаҙанған сәнғәт эшмәкәре Әнғәм Атнабаевтың тыуыуына 95 йыл тулыуға арналған хәтер кисәһе үтәсәк.
Әнғәм Атнабаевты М.Ғафури исемендәге Башҡорт академия драма театры менән ижади хеҙмәттәшлек бәйлә. Театры сәхнәһендә әҙиптең 11 пьесаһы ҡуйылған һәм тамашасы һөйөүен яулаған. Төрлө ваҡытта һәм төрлө жанрҙарҙа яҙылһа ла, сәхнә әҫәрҙәрен кешелек дәрәжәһе, Тыуған ил алдындағы яуаплылыҡ темалары берләштерә.
Тәтешле районының Иҫке Күрҙем ауылында тыуып үҫкән Әнғәм Кәсим улы башҡорт әҙәбиәтенә үҙенсәлекле шиғри мроңо, донъяға үҙенсәлекле ҡарашы менән килеп инә. Атнабаев шиғриәтенең төп темаһы – замандаштарының тормошо, төп геройҙары – һуғыш йылдарында ауырлыҡтар кисергән һәм һуғыштан һуңғы йылдарҙа төҙөлөштәрҙә сыныҡҡан тиҫтерҙәре. Күп шиғырҙарын һәм поэмаларын ул йәшлек һәм мөхәббәт темаһына арнаған. Уның шиғриәтенә ихласлыҡ, йомшаҡ лиризм һәм юмор хас.
Әнғәм Атнабаевтың хәтер кисәһенә шағирҙар һәм яҙыусылар, мәҙәниәт эшмәкәрҙәре, яҙыусының яҡындары һәм яҡташтары, уның ижадын үҙ итеүселәр йыйыласаҡ. Театр фойеһында Әнғәм Атнабаевтың тыуған яғындағы мәктәп музейы фондынан күргәҙмә ойошторола.
Театрлаштырылған музыкаль тамашала Мәжит Ғафури исемендәге Башҡорт академия драма театры, Өфө «Нур» дәүләт татар театры артистары ҡатнашасаҡ. Шулай уҡ Тәтешле районының һәүәҫкәр артистары сығыш яһаясаҡ. Сәхнәнән шағирҙың шиғырҙарына Рим Хәсәнов, Юлай Үҙәнбаев, Илдар Ғүмәров ижад иткән моңло йырҙар яңғыраясаҡ, спектаклдәрҙән өҙөктәр күрһәтеләсәк.
Хәтер кисәһе 19:00 сәғәттә башлана. Инеү ирекле.
Сараны ойоштороусылар: Башҡортостандың Мәҙәниәт министрлығы, Тәтешле районы хакимиәте һәм М. Ғафури исемендәге Башҡорт дәүләт академия драма театры.
 ","
	Дүшәмбе, 27 февраль 2023",Яңылыҡтар,Na
https://kulturarb.ru/ba/news/өfө-nuriev-miҙgeldәren-ҡarshylaj, Өфө «Нуриев миҙгелдәре»н ҡаршылай ,Na,"

Рәсәйҙең мәҙәни тормошонда мөһим ваҡиға – «Нуриев миҙгелдәре» халыҡ-ара мәҙәни проект көтөлә. Ул 12 марттан 2 апрелгә тиклем өс ҡалала – Мәскәүҙә, Өфөлә һәм Ҡазанда уҙа. Проект бөтә донъяға билдәле легендар артист һәм хореограф Рудольф Нуриевҡа 85 йәш тулыуға арналған.
Быйыл «Нуриев миҙгелдәре» Мәскәүҙә 14 мартта Геликон-операла Италия кинорежиссеры Марио Ланфранки төшөргән «Венеция, Карнавал, Мөхәббәт» фильмы һәм Аричи Грацианоның ошо уҡ исемдәге фотокүргәҙмәһе менән асыла. Фильм оҙаҡ йылдар юғалған тип иҫәпләнә һәм Нуриевтың фильмографияһына индерелмәгән була.  «Нуриев миҙгелдәре»н ойоштороусылар фильмды тапҡан, реставрациялаған һәм рус теленә тәржемә иткән.
17 мартта, мәшһүр бейеүсенең тыуған көнөндә, Өфөләге Башҡорт дәүләт опера һәм балет театрында «Нуриев миҙгелдәре»нең төбәк этабын асыу тантанаһы була, кино күрһәтеү 18-21 мартта «Родина» кинотеатрында дауам итә.
23 марттан 27-һенә ҡәҙәр проект Ҡазанда уҙа.
Фильмдар күрһәтеүҙән тыш, ҡалаларҙың өсөһөндә лә «Рудольф Нуриев. Ҡайтыу» фотоэкспозицияһы ҡуйыласаҡ, артисты яҡшы белгән Рәсәй сәнғәт эшмәкәрҙәре, уның коллегалары һәм дуҫтары менән осрашыуҙар, хореография училищелары уҡыусылары һәм йәш балет артистары өсөн Нуриевтың оҫталыҡ дәрестәре, уның тураһында китаптарҙың исем туйы кеүек фәһемле саралар уҙасаҡ.

«Проекттың йәштәр өсөн ҙур ағартыу һәм тәрбиәүи роль уйнай. Донъялағы беренсе бейеү поп-иконаһы Нуриевтың үҙенсәлекле образы әлеге көндә лә ҙур ҡыҙыҡһыныу тыуҙыра. Уның ижадын популярлаштырыу бөгөнгө йәштәрҙең классик сәнғәткә ҡарата иғтибарын көсәйтергә ярҙам итә», - тип билдәләй проекттың ойоштороусыһы, «Свой почерк» компанияһы етәксеһе Әлфиә Чеботарева.

«Нуриев миҙгелдәре» халыҡ-ара мәҙәни проекты беренсе тапҡыр 2018 йылда – Нуриевтың тыуыуына 80 йыл тулған йылда һәм Рус балеты йылында, Рәсәйҙә һәм сит илдәрҙә уҙҙы. Былтыр, артистың 85 йыллығы алдынан, проект тәүге тапҡыр Рәсәй төбәктәрендә үткрелде. Өс ҡаланың һәр береһе Нуриевтың биографияһы менән туранан-тура бәйле: һуғышҡа тиклемге йылдарҙа кескәй Руди ғаиләһе менән Мәскәүҙә йәшәй һәм һуңынан Ҙур театрҙа конкурста тәүге еңеүен яулай; уның бала сағы, үҫмер йылдары Өфөлә үтә, һәм тап Өфөлә ул балет артисы булып китә; Ҡазан менән уны 1992 йылда Татар дәүләт опера театры һәм менән дирижер булараҡ хеҙмәттәшлек итеүе бәйләй, шулай уҡ әсәһенең Татарстандан булыуы билдәле.
Өс ҡалала ла проект саралары бушлай уҙа, кинолар ҙа бушлай күрһәтелә.
17 мартта сәғәт 3-тә Башҡорт дәүләт опера һәм балет театрында (Өфө ҡалаһы, Ленин урамы, 5/1) проекттың Башҡортостандағы этабын тантаналы асыу сараһы уҙа.
Өфөлә фильмдар «Родина» кинотеатрында (Ленин урамы, 42) 18-21 мартта көндөҙгә сәғәт 2-лә һәм киске 7-се яртыла күрһәтеләсәк.
Проект Президенттың мәҙәни башланғыстар фонды булышлығында, Асҡар Абдразаҡовтың Мәҙәниәт, сәнғәт һәм кино фонды, Башҡорт дәүләт опера һәм балет театры, «ТАТАРКИНО», Мәскәү ҡалаһының Социаль үҫеш департаменты, Дмитрий Бертман етәкселегендәге «Геликон-опера» Мәскәү музыка театры, «Родина» кинотеатры һәм башҡа партнерҙар ярҙамында тормошҡа ашырыла.
 ","
	Дүшәмбе, 27 февраль 2023",Яңылыҡтар,Na
https://kulturarb.ru/ba/news/bashҡort-ҡyҙy-kamila-soltangәrәeva-halyҡ-ara-horeografiya-konkursy-laureaty, Башҡорт ҡыҙы Камила Солтангәрәева – халыҡ-ара хореография конкурсы лауреаты ,Na,"

Ошо көндәрҙә Мәскәү дәүләт хореография академияһы сәхнәһендә “DanceMoscow” халыҡ-ара классик, заманса сәхнә һәм халыҡ-сәхнә хореографияһы конкурсы лауреаттарын бүләкләү тантанаһы үтте. Еңеүселәр араһында А.Я. Ваганова исемендәге Рус балеты академияһы студенты Камила Солтангәрәева ла бар. Өфө ҡалаһында тыуып үҫкән ҡыҙ «Профессионалдар» категорияһында III дәрәжә диплом менән бүләкләнде.
Камила Солтангәрәева классик бейеү йүнәлешендә 16-25 йәшлектәр араһында сығыш яһаны һәм конкурста ике яңғыҙ номер тәҡдим итте. Улар - «Корсар» балетынан «Медора» һәм «Лауренсия» балетынан «Лауренсия» вариациялары. Йәш балеринаны Мәскәүҙәге конкурсҡа А.Я. Ваганова исемендәге Рус балеты академияһының тәжрибәле педагогы, Рәсәйҙең атҡаҙанған артисы, классик һәм дуэт-классик бейеүҙәр кафедраһы мөдире Ирина Желонкина әҙерләне.
Проектты ойоштороусылар һәм унда ҡатнашыусылар мине йылы һәм ихлас ҡабул итте. Бәйгеселәр өсөн ыңғай мөхит һәм байрам кәйефе булдырылғайны. Беҙнә рәхәтләнеп бейергә генә ҡалды. Әлбиттә, был бик етди конкурс, унда үҙ эшенең оҫталары ҡатнаша. Жюри ағзаларының көслө составы таң ҡалдыра, уларҙың барыһы ла тиерлек халыҡ артистары һәм хореография буйынса иң яҡшы юғары уҡыу йорттары ректорҙары, - тип һөйләне Камила Солтангәрәева.
Һәләтле яҡташыбыҙҙың конкурстағы сығышының яҙмаһын ошо һылтанма буйынса ҡарарға мөмкин: https://vk.com/kulturarb?z=video-32478494_456239359%2F53b42361da0feb083b
 ","
	Дүшәмбе, 27 февраль 2023",Яңылыҡтар,Na
https://kulturarb.ru/ba/news/respublika-halyҡ-izhady-үҙәgeneң-mәҙәniәt-jorto-halyҡ-ara-ҡatyn-ҡyҙҙar-kөnө-uңajynan-koncertҡa-saҡyra, Республика халыҡ ижады үҙәгенең Мәҙәниәт йорто Халыҡ-ара ҡатын-ҡыҙҙар көнө уңайынан концертҡа саҡыра ,Na,"

7 мартта Республика халыҡ ижады үҙәгенең Мәҙәниәт йортонда Халыҡ-ара ҡатын-ҡыҙҙар көнөнә арналған «Яңы һулыш» концерты уҙа.
Тамашасыларҙы билдәле йырҙар, халыҡ моңдары һәм заманса эшкәртелгән композициялар көтә. Концерт программаһында республикабыҙҙың билдәле артистары – мультиинструменталист һәм йырсы Zainetdin (Заһир Зәйнетдинов), йырҙар авторы, республика, халыҡ-ара фестивалдәр лауреаты Зилиә Бәхтиева, башҡорт һәм татар эстрадаһы йырсыһы Гөлназ Фәхертдинова ҡатнаша.

«Халыҡ-ара ҡатын-ҡыҙҙар көнө - йылдың иң матур һәм наҙлы байрамы. Был гүзәл зат вәкилдәренә иң йылы һәм ихлас һүҙҙәрҙе еткерергә яҡшы сәбәп. Танылған артистар үҙҙәренең яҙғы кәйефе менән уртаҡлашасаҡ. Һеҙҙе залдың йәмле мөхитендә иң матур яҙ байрамдарының береһен ҡаршы алырға саҡырабыҙ», - ти Республика халыҡ ижады үҙәгенең Мәҙәниәт йорто мөдире Заһир Ишкинин.

«Пушкин картаһы» ғәмәлдә.
Билеттарҙы Республика халыҡ ижады үҙәгенең сайтында алырға мөмкин.
Концерт киске 7-лә башлана. Адресы: Өфө ҡалаһы, Кустарная урамы, 17.
Белешмәләр өсөн телефон: 8-937-35-46-710.
 ","
	Шәмбе, 25 февраль 2023",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-yaҙyusyһy-florid-bүlәkovҡa-taҡtatash-asyldy, Өфөлә Башҡортостандың халыҡ яҙыусыһы Флорид Бүләковҡа таҡтаташ асылды ,Na,"

 22 февралдә Өфөлә Башҡортостандың халыҡ яҙыусыһы, Рәсәйҙең әҙәбиәт һәм сәнғәт өлкәһендә Дәүләт премияһы лауреаты, Башҡортостан Республикаһының Салауат Юлаев исемендәге дәүләт премияһы лауреаты, БР атҡаҙанған сәнғәт эшмәкәре Флорид Бүләковҡа мемориаль таҡтаташ асыу тантанаһы үтте.
Сараға яҙыусының яҡындары, дуҫтары һәм фекерҙәштәре, мәҙәни йәмәғәтселек вәкилдәре йыйылды.
Башҡортостан Республикаһының мәҙәниәт министры урынбаҫары Алмаз Сәйетов Флорид Бүләковтың республиканың әҙәбиәт һәм театр сәнғәтен үҫтереүгә индергән тос өлөшөн билдәләне:

- Бөгөн беҙ бында Башҡортостандың халыҡ яҙыусыһы Флорид Бүләковтың хәтерен мәңгеләштереү өсөн йыйылдыҡ. Драматургтың пьесалары Рәсәйҙең 150-нән ашыу театрында ҡуйылды, һәм бөгөнгө көнгә тиклем уның әҫәрҙәре буйынса спектаклдәр илебеҙ сәхнәләрендә ҙур уңыш менән бара. Мәҙәниәт министрлығы исеменән мемориаль таҡтаташ асыуҙа ҡатнашыусыларға рәхмәт белдерәм. Был бик ҙур һәм кәрәкле эш.

Буласаҡ яҙыусы 1948 йылдың 23 февралендә Башҡортостандың Мишкә районы Оло Шаҙы ауылында тыуған. Урта мәктәпте тамамлағандан һуң армияла хеҙмәт итә. 1969-1973 йылдарҙа Флорид Бүләков Мишкә районы Мәҙәниәт йорто ҡарамағындағы «Эрвея» халыҡ бейеүҙәре ансамблен ойоштора һәм уға етәкселек итә.
Драматургтың тыуған төйәгендә лә уның юбилейына арналған саралар уҙа. Ошо хаҡта һөйләргә һәм Флорид Миңлемулла улын иҫкә алырға уның яҡташтары килгәйне.

- Мишкә районы яҡташын хәтерләй һәм уны хөрмәтләп иҫкә ала. Беҙҙә Флорид Бүләков оҙаҡ йылдар ""Эрвея"" халыҡ ансамбле етәксеһе булып эшләгән район Мәҙәниәт һарайы бинаһында мемориаль таҡтаташ асылды. Мишкә ауылындағы 1-се лицей яҙыусының исемен йөрөтә. Экспонаттар иҫәбендә - яҙыусының беҙгә туғандары тапшырған шәхси әйберҙәре. Ошо көндәрҙә уның Флорид Бүләков әҫәрҙәрен өс томлыҡ баҫмаға тапшырғаны өсөн Светлана Закир ҡыҙына ҙур рәхмәтебеҙҙе белдерәбеҙ. Мишкә районы халҡы исеменән был сараны ойоштороусыларға яҡташыбыҙҙың исемен мәңгеләштергәндәре өсөн рәхмәт әйтәм, - тине Мишкә районы хакимиәте башлығының беренсе урынбаҫары Лариса Александрова, - Бөгөн район Үҙәк китапханаһында йолаға әүерелгән ""Бүләков уҡыуҙары"" үткәрелә. ""PROКультура"" порталында сараның трансляцияһы күрһәтелә, теләгән һәр кем онлайн форматтағы сараға ҡушыла ала.

Флорид Бүләков - ""Һөйәһеңме, һөймәйһеңме?"", “Баллы ай”, “Атылған өйөр”, “Онотолған доға”, “Бибинур, ах, Бибинур”, “Таштуғай”, “Ярангөл” һәм башҡа утыҙҙан ашыу драма һәм трагедия, комедия авторы. Ул шулай уҡ Башҡортостан халҡы яратып ҡабул иткән ""Ай ҡыҙы"" нәфис фильмы, ""Арҡайым сере"" картинаһының сценарийын яҙҙы. Флорид Бүләковтың әҫәрҙәренә кинәйәлелек, метафоралылыҡ һәм символика хас. Пьесалары бихисап телгә тәржемә ителгән. Драматург һуңғы көндәренә тиклем әүҙем йәмәғәт тормошо алып барҙы, ижад менән шөғөлләнде. 
Драматург Рәлиф Кинйәбаев үҙенең ҡәләмдәшен юғары мәҙәниәтле кеше булараҡ иҫкә алды. Иҫән сағында бер генә китабы ла нәшер ителмәне, ләкин уның әҫәрҙәре тураһында бөтөн ил белде, тип билдәләне.

- Ул, ысынлап та, бик тыйнаҡ кеше булды. Бер китабын да баҫтырманы, уның әҫәрҙәре әҙәби альманахта ғына донъя күрҙе. Шуға күрә уның өс томлығын сығарыу беҙҙең өсөн ҙур ҡыуаныс. Был китаптың барлыҡҡа килеүен күрҙем, рәхмәт һеҙгә, Светлана Закир ҡыҙы, һеҙ әҙәбиәт һәм театр һөйөүселәргә ҙур бүләк эшләнегеҙ, - тине Рәлиф Мөстәҡим улы.

Яҙыусының хәләл ефете Светлана Бүләковаға һәм Башҡортостандың мәҙәниәт министры урынбаҫары Алмаз Сәйетовҡа иҫтәлекле таҡтаташты асыу хоҡуғы бирелде.

- Беҙҙең ғаилә Башҡортостан Республикаһының Мәҙәниәт министрлығына, Мәжит Ғафури исемендәге Башҡорт дәүләт академия драма театрына, мемориаль таҡтаташ авторы, скульптор Хәлит Хәлим улы Ғәлиуллинға, шулай уҡ был иҫтәлекле сарала ҡатнашыусыларҙың барыһына ла был проектты тормошҡа ашырғандары өсөн ҙур рәхмәтен белдерә. Тормош иптәшем Флорид Миңлемулла улына 75 йәш тулыр алдынан беҙ иҫтәлекле таҡтаташ асабыҙ, тимәк, уның рухы беҙҙең менән бергә. Был йортта Флорид Бүләков 19 йыл йәшәне, бында уның дуҫтары, фекерҙәштәре, яҙыусылар, режиссерҙар, актерҙар килер булды. Бында ул үҙенең әһәмиәтле әҫәрҙәрен яҙҙы, һәм ошо йорттан ул мәңгелеккә китте. Ул һәр ваҡыт беҙҙең йөрәктәрҙә йәшәйәсәк! Был яҡты иҫтәлек, уның иҫтәлегенә һөйөү һәм хөрмәт өсөн барыһына ла рәхмәт! - тине Светлана Бүләкова.

 
 ","
	Шаршамбы, 22 февраль 2023",Яңылыҡтар,Na
https://kulturarb.ru/ba/news/respublikanyң-milli-әҙәbiәt-muzejyna-yaңy-etәkse-tәғәjenlәnde, Республиканың Милли әҙәбиәт музейына яңы етәксе тәғәйенләнде ,Na,"

21 февралдә Миләүшә Хәбибилова Башҡортостандың Милли әҙәбиәт музейы директоры вазифаһын башҡарыусы итеп тәғәйенләнде. Был хаҡта ""Әҙәби гөлләмә"" фестивален асыу тантанаһында Башҡортостандың мәҙәниәт министры урынбаҫары Алмаз Сәйетов хәбәр итте.
Миләүшә Хәбилова - билдәле башҡорт яҙыусыһы, журналист. 1973 йылдың 10 сентябрендә Силәбе өлкәһенең Арғаяш районында тыуған, бала сағы Башҡортостандың Бөрйән районында үткән. 1990 йылда Сибай мәктәп-интернатын тамамлаған, Башҡорт дәүләт университетында башҡорт филологияһы һәм журналистика факультетында уҡыған. Хеҙмәт юлын ""Йәшлек"" гәзитендә, артабан ""Аманат"" журналында башлай. Бер аҙ Сибай ҡалаһында ""Атайсал"" гәзитендә хәбәрсе булып эшләй. 2015 йылдан - «Киске Өфө» гәзите хәбәрсеһе. Яңы вазифаға тәғәйенләнгәнгә тиклем «Һәнәк» журналының баш мөхәррире булып эшләне. Бөрйән районында тыуып үҫкән, Башҡорт дәүләт университетын тамамлаған. Ике шиғри йыйынтыҡ һәм ике проза китабы авторы.
 ","
	Шишәмбе, 21 февраль 2023",Яңылыҡтар,Na
https://kulturarb.ru/ba/news/bashҡortostan-halҡy-shajmoratov-general-jyryn-tura-efirҙa-bashҡarasaҡ," Башҡортостан халҡы ""Шайморатов генерал"" йырын тура эфирҙа башҡарасаҡ ",Na,"

Республика халыҡ ижады үҙәге патриотик акцияла ҡатнашырға - Заһир Исмәғилев музыкаһына «Шайморатов генерал» йырын башҡарырға саҡыра. Сара 23 февралдә тура эфирҙа була. Сара көндөҙгө сәғәт 12-лә башлана.
Бер үк ваҡытта ҡатнашыусылар 112-се Башҡорт кавалерия дивизияһының легендар командиры Миңлеғәле Шайморатовтың һәләк булыуына 80 йыл тулыу уңайынан йыр башҡара.
Акция республиканың барлыҡ мәҙәни-ял итеү учреждениеларында йәки муниципалитеттың әһәмиәтле урындарында ойошторола, унда теләгән һәр кем ҡушыла ала.
Акцияның Хештегы: #БашкортостанАкцияШаймуратов2023 #РеспубликанскийЦентрНародногоТворчества #РЦНТ #МКРБ #Уфа
 ","
	Йома, 17 февраль 2023",Яңылыҡтар,Na
https://kulturarb.ru/ba/news/osҡon-bashҡort-videoһy-konkursyna-eshtәr-ҡabul-itelә, «Осҡон» башҡорт видеоһы конкурсына эштәр ҡабул ителә ,Na,"

1 мартҡа тиклем «Осҡон» башҡорт видеоһы конкурсының яңы миҙгелендә ҡатнашыуға ғаризалар ҡабул ителә башланы.
Конкурс номинациялары:
- ,ашҡорт телендә йәнһүрәт 5 минуттан артмаҫҡа тейеш;
- cоциаль видеоролик (7 минуттан ашмаҫҡа тейеш);
- ҡыҫҡа метражлы уйын фильмы (30 минуттан ашмаҫҡа тейеш);
- ҡыҫҡа метражлы документаль фильм (30 минуттан ашмаҫҡа тейеш);
- КитапТрейлер (5 минутлыҡ);
- Милли медиа (10 минуттан артмаҫҡа тейеш).
Ғаризаны тултырырға -  https://bit.ly/OSKON-2022
Конкурс тураһында Положениеһы - https://vk.com/oskon_video
Финалға сығыусыларҙы ҡиммәтле бүләктәр  һәм эштәрен Башҡортостан кинотеатрҙарында күрһәтеү мөмкинлеге көтә.
Бүләкләү тантанаһы 24-25 мартта Сибай ҡалаһында үтә. Шулай уҡ фестиваль көндәрендә кино һәм видео төшөрөү буйынса педагог-эксперттар менән оҫталыҡ дәрестәре уҙасаҡ. Финалсыларҙың юл һәм йәшәү сығымдарын ойоштороусылар ҡаплаясаҡ.
 ","
	Йома, 17 февраль 2023",Яңылыҡтар,Na
https://kulturarb.ru/ba/news/bashҡort-ҡatyndaryn-jәsh-kilen-respublika-konkursynda-ҡatnashyrғa-saҡyralar, Башҡорт ҡатындарын «Йәш килен» республика конкурсында ҡатнашырға саҡыралар  ,Na,"

Башҡорт ҡатындары араһында уҙғарылған «Йәш килен» республика этноконкурсына ғвризалар ҡабул итеү башланыд. Йыл да ойошторолған сараның маҡсаттары – милли ғаилә традицияларын тергеҙеү һәм һаҡлау, ғаилә һәм ғаилә институтына ыңғай мөнәсәбәт тәрбиәләү, йәштәрҙе тотороҡло ғаилә мөнәсәбәттәрен булдырыуға йәлеп итеү, әсә һәм ҡатын образдарын популярлаштырыу.
Конкурста Башҡортостан Республикаһы төбәктәренән һәм Рәсәй Федерацияһынан башҡорт телендә йәки үҙ диалектында аралашҡан, халҡының йолаларын һәм ғөрөф-ғәҙәтен, үҙенең һәм иренең шәжәрәһен, милли аш-һыуын, ата-бабаларының кәсептәрен белгән 35 йәшкә тиклемге килендәр ҡатнаша ала.
Конкурста ҡатнашыу өсөн заявкаларҙы 2023 йылдың 18 февраленән 1 мартына тиклем электрон почтаға (Этот адрес электронной почты защищён от спам-ботов. У вас должен быть включен JavaScript для просмотра.) ебәрергә.
Беренсе һайлап алыу туры ҡатнашыусыларҙың ғаризаларына ярашлы видеоматериалдар буйынса 2023 йылдың 10 мартына тиклем үтә (фидеояҙмаларҙы Этот адрес электронной почты защищён от спам-ботов. У вас должен быть включен JavaScript для просмотра. электрон адресына ебәрергә).
Икенсе, һуңғы, туры 2023 йылдың 17-18 мартында Балтас районының Иҫке Балтас ауылында үтәсәк.
Сара сиктәрендә халыҡ ижады йолалары һәм жанрҙары буйынса ижади лаборатория һәм оҫталыҡ дәрестәре, фольклор коллективтары етәкселәре өсөн түңәрәк өҫтәл, һандыҡтар күргәҙмә-йәрминкәһе, башҡорт килендәренең конкурс-концерты, «Килен сәйе» конкурс-презентацияһы уҙасаҡ.
Конкурсты ойоштороусылар: Башҡортостандың Мәҙәниәт министрлығы, Республика халыҡ ижады үҙәге, Балтас районы хакимиәте.
 ","
	Йома, 17 февраль 2023",Яңылыҡтар,Na
https://kulturarb.ru/ba/news/өfөlә-altynsy-tapҡyr-vladimir-spivakov-saҡyra-festivale-үtәsәk, Өфөлә алтынсы тапҡыр «Владимир Спиваков саҡыра...» фестивале үтәсәк ,Na,"

14 февралдә “Рәсәй” медиаүҙәгендә VI «Владимир Спиваков саҡыра...» Бөтә Рәсәй фестивален уҙғарыуға арналған матбуғат конференцияһы уҙҙы. Музыкаль ваҡиға тураһында Башҡортостан Милли симфоник оркестрының генераль директоры Артур Нәзиуллин һөйләне.
Донъяның иң яҡшы коллективтарының береһе — СССР-ҙың халыҡ артисы, ЮНЕСКО-ның донъя артисы маэстро Владимир Спиваков етәкселегендә Рәсәйҙең Милли филармония оркестры республика ҡалаларында өс концерт бирә: икәүһе - Өфөлә һәм берәүһе - Салауат ҡалаһында. 
Билдәле булыуынса, Өфө - Владимир Спиваковтың тыуған ҡалаһы. Салауат ҡалаһында иһә 2014 йылдан маэстро Спиваковтың йәш таланттар мәктәбе эшләп килә.
Проект Рәсәй Федерацияһының мәҙәниәт министрлығы булышлығында “Бөтә Рәсәй филармония миҙгелдәре"" программаһы сиктәрендә бойомға ашырылған.
 ","
	Кесе йома, 16 февраль 2023",Яңылыҡтар,Na
https://kulturarb.ru/ba/news/irәndek-moңdary-konkursy-bashҡort-halyҡ-jyryn-bashҡaryusylarҙy-saҡyra," ""Ирәндек моңдары"" конкурсы башҡорт халыҡ йырын башҡарыусыларҙы саҡыра ",Na,"

Башҡорт халыҡ йырҙарын башҡарыусыларҙың ""Ирәндек моңдары"" төбәк-ара конкурсына ғаризалар ҡабул итеү башланды. Сара быйыл 26-28 апрелдә Сибайҙа ойошторола, гала-концерт һәм еңеүселәрҙе бүләкләү июндә була, тип хәбәр итә республиканың Мәҙәниәт министрлығы.
Конкурста 7 - 16 йәшлек балалар, 16 - 45 йәшлек һәүәҫкәр һәм профессиональ башҡарыусылар (концерт ойошмаһында эшләгән йырсылар, махсус вокаль белеме булғандар, музыка училищеларының III–IV курс, юғары уҡыу йорттарының I–V курс студенттары) ҡатнаша ала.
Ижади бәйге дүрт йәш төркөмөндә уҙғарыла: 7-10 йәшлектәр, 11-ҙән 16 йәшкә тиклемгеләр, 16 - 45 йәшлектәр — һәүәҫкәр башҡарыусылар, 17 йәштән 45 йәшкә тиклемгеләр — профессиональ башҡарыусылар. 16 - 45 йәшлек йырсылар төрлө номинацияларҙа (оҙон көй, ҡыҫҡа көй) ҡатнаша ала. 16 йәшкә тиклемгеләр төркөмөндә конкурс бер турҙа үткәрелә. Ҡатнашыусылар үҙҙәре һайлап башҡорт халыҡ йырын һәм урындағы йыр фольклорын (оҙон көй, йола йыры, шаян йыр, таҡмаҡ, ҡобайыр, бәйет, мөнәжәт, һамаҡ) башҡарырға тейеш. Ә 16 - 45 йәшлектәр төркөмөндә ижади бәйге ике турҙа ойошторола.
Ғаризалар 2023 йылдың 20 апреленә тиклем Этот адрес электронной почты защищён от спам-ботов. У вас должен быть включен JavaScript для просмотра. почтаһына ҡабул ителә. Проект башҡорт йыр сәнғәтен пропагандалау һәм талантлы башҡарыусыларҙы асыҡлау маҡсатында уҙғарыла. Ойоштороусылар: Башҡортостандың Мәҙәниәт министрлығы, Республика халыҡ ижады үҙәге, Сибай ҡала округы хакимиәте.
Йыр-моң һөйөүселәр, бәхетегеҙҙе һынап ҡарағыҙ, ""Ирәндек моңдары""нда ҡатнашығыҙ һәм еңегеҙ!
 ","
	Кесе йома, 16 февраль 2023",Яңылыҡтар,Na
https://kulturarb.ru/ba/news/өfөlә-yaҙyusy-lira-yaҡshybaevanyң-izhad-kisәһe-uҙҙy, Өфөлә яҙыусы Лира Яҡшыбаеваның ижад кисәһе уҙҙы ,Na,"

Башҡортостан Республикаһының Милли музейында танылған яҙыусы, Башҡортостандың атҡаҙанған мәҙәниәт эшмәкәре, Рамазан Өмөтбаев, Жәлил Кейекбаев, Мөхәмәтша Буранғолов һәм республика ваҡытлы матбуғат премиялары лауреаты Лира Якшибаева менән ижади осрашыу уҙҙы.
Кисәнең әҙибәнең тыуған көнөндә һәм уның республиканың юғары наградаһына – “Башҡортостандың атҡаҙанған мәҙәниәт эшмәкәре” исеменә лайыҡ булған көндә үтеүе барыһына ла байрам кәйефе өҫтәне.
Сараға яҙыусының ижадын һөйөүселәр, башҡорт әҙәбиәтен яратыусылар, әҙибәнең ижадташ дуҫтары, фекерҙәштәре, студенттар һәм шәкерттәр йыйылды. Кисәлә Лира Миңләхмәт ҡыҙының «Бөтәбеҙгә бер Ер шары» әҫәрендә күтәрелгән темалар хаҡында һүҙ барҙы. Ғаилә ҡиммәттәре, йәшлек илаһилығы, ир менән ҡатын, ата-әсә һәм балалар мөнәсәбәте, етемлектең ауыр ғазаптары кеүек актуаль темаларҙы сағылдырған, шулай уҡ тыуған ерҙе һөйөргә һәм уны һаҡларға саҡырған әҫәр һәр ваҡытта ла актуаль булып ҡаласаҡ, тигән уртаҡ фекергә килде әҙәби кисәлә ҡатнашыусылар.
Осрашыу барышында матур әңгәмә ҡоролдо, яҙыусы әҫәре буйынса һорауҙарына дөрөҫ яуаптар биргән ҡунаҡтарға китабын бүләк итте. Кисә ҡурай моңона, матур йырҙарға сорналып барҙы.
Кисә һуңында Башҡортостан Милли музейының күргәҙмә залдары буйлап ойошторолған экскурсия барыһының да күңеленә хуш килде.
Ошондай әҙәби кисәләр, ижади осрашыуҙар яҙыусыларға ла, уның ижадын күҙәтеп барыусыларға ла һәм, иң мөһиме, йәш быуынға файҙалы. Әҙиптәр бындай осрашыуҙар барышында үҙ уҡыусыларын нимә борсоғанын белә, аудиторияһы менән осраша, уларҙың фекерҙәрен ишетә, артабанғы йүнәлешен билдәләй, ә ҡунаҡтар иһә яҙыусы менән күҙмә-күҙ ҡарашып аралашыу мөмкинлеге ала.
Башҡортостан Республикаһы Милли музейында әйтеүҙәренсә, бындай фәһемле әҙәби кисәләр киләсәктә лә уҙғарылып торасаҡ.
 ","
	Кесе йома, 16 февраль 2023",Яңылыҡтар,Na
https://kulturarb.ru/ba/news/bashҡortostanda-fedor-shalyapindyң-yubilej-jylyn-astylar, Башҡортостанда Федор Шаляпиндың юбилей йылы асыҡ тип иғлан ителде ,Na,"

Бөгөн кис Өфөлә Башҡортостан Башлығы Радий Хәбиров Башҡорт дәүләт опера һәм балет театры сәхнәһендә “Бөйөк бас” концертында булды. Сара Фёдор Шаляпиндың тыуыуына 150 йыл тулыуҙы байрам итеү йылын рәсми асыуға арналды.
Данлыҡлы опера артисы Фёдор Иванович Шаляпин 1873 йылдың 13 февралендә Ҡазанда тыуған. Ул рус йырсылары араһында беренсе булып донъя кимәлендә танылыу яулаған. Төрлө йылдарҙа Ҙур һәм Мария театрҙары, шулай уҡ “Метрополитен Опера” солисы була. Шаляпин тәүге тапҡыр опера йырсыһы булараҡ 1890 йылдың 18 декабрендә Өфөлә сығыш яһай. Ул Өфөлә ҡала театры сәхнәһендә Станислав Монюшконың “Галька” операһында Стольниктың соло партияһын башҡара. Тап Өфөлә Шаляпин тәүге театр оҫталығы дәрестәрен ала.
Төбәк етәксеһе юбилей концертында ҡатнашыусыларҙы һәм ҡунаҡтарҙы сәләмләне.

– Фёдор Иванович Шаляпин – үҙенсәлекле яҙмышлы кеше, иҫ киткес талантлы башҡарыусы. Ул ябай крәҫтиән ғаиләһендә тыуып үҫкән, Өфөгә йәш малай ғына булып килгән. Беҙ, Башҡортостан халҡы, бөйөк рус басының ижад юлын нәҡ ошонда, иҫ киткес ҡалабыҙҙа башлауы менән ғорурланабыҙ, – тине Радий Хәбиров. – Беҙ Өфөлә бөйөк йырсы хаҡында хәтерҙе һаҡлау өсөн барыһын да эшләйбеҙ. Театр ҡаршыһында Фёдор Шаляпинға һәйкәл ҡуйылған, Сәнғәт институтының концерт залы уның исемен йөрөтә. Тиҙҙән Федор Шаляпин исемендәге Музыка музейы асыласаҡ.

Башҡортостан Башлығы рәсми рәүештә республикала Фёдор Шаляпин йылын асты. Уның сиктәрендә йырсы иҫтәлегенә арналған саралар - концерттар һәм спектаклдәр, вокал буйынса конкурстары, музыкаль кисәләр, күргәҙмәләр уҙасаҡ.
Башҡорт дәүләт опера һәм балет театрының һәм Рәсәйҙең алдынғы театрҙарының бас тауышҡа эйә булған артистары ҡасандыр Фёдор Шаляпиндың репертуарына ингән арияларҙы һәм йырҙарҙы башҡарҙы.
 
 ","
	Дүшәмбе, 13 февраль 2023",Яңылыҡтар,Na
https://kulturarb.ru/ba/news/өfөlә-fedor-shalyapinғa-arnalғan-kүrgәҙmә-asyldy, Өфөлә Федор Шаляпинға арналған күргәҙмә асылды ,Na,"

Бөгөн Башҡортостандың Милли музейында «Федор Шаляпин. Бөйөк дебюттың тарихы» тигән күргәҙмә асылды. Экспозиция күренекле йырсының тыуыуына 150 йыл тулыуға арналған һәм Федор Ивановичтың XIX быуат аҙағында Өфөлә ижад иткән осоро хаҡында һөйләй.

- Бөйөк йырсының исеме ҡалабыҙ менән бәйле булыуы Өфө өсөн ҙур мәртәбә. Беҙ бының менән ғорурланырға һәм уның бай музыкаль мираҫын һаҡларға тейешбеҙ. Бөгөн, был уникаль күргәҙмәне асып, юбилей йылы дауамында үтәсәк сараларға старт бирәбеҙ. Барлыҡ өфөлөләрҙе, ҡала ҡунаҡтарын һәм, тәү сиратта, йәш быуынды Башҡортостан Республикаһының Милли музейындағы күргәҙмәгә саҡырам, - тине Башҡортостан Республикаһы мәҙәниәт министрының беренсе урынбаҫары Наталья Лапшина.

Тап Өфөлә талантлы йырсының ижади карьераһы башланған. Артист Өфөлә йәшәгән мәлдәрен һәр саҡ йылы хистәр менән иҫкә алған.

- Федор Иванович бик рәхмәтле кеше булған, хатта бар донъяла билдәлелек яулағандан һуң да ул беҙҙең ҡаланы һәм үҙенең бөйөк дебютына шаһит булған өфөлөләрҙе хәтерләр булған. Әйҙәгеҙ, беҙ ҙә был хаҡта онотмайыҡ һәм ошо хәтерҙе быуындан быуынға тапшырайыҡ. Күргәҙмәнең нәҡ бөгөн, йырсының тыуған көнөндә асылыуына бик шатбыҙ. Бында Өфө Шаляпин үҙәгенең коллекцияһы тәҡдим ителгән, ул Өфөлә асыласаҡ Федор Иванович Шаляпин исемендәге музейға нигеҙ булып торасаҡ, - тип билдәләне «Шаляпин Өфөлә» музей проекты етәксеһе, Төбәк-ара Шаляпин үҙәгенең Өфө бүлексәһе мөхәррире һәм дизайнеры Анастасия Баранова.

«Федор Шаляпин. Бөйөк дебют тарихы» фотоальбомы менән 2023 йылдың 20 мартына тиклем танышырға мөмкин.
 ","
	Дүшәмбе, 13 февраль 2023",Яңылыҡтар,Na
https://kulturarb.ru/ba/news/bashҡort-repery-ms-bash-ғashiҡtar-өsөn-jyrlayasaҡ, Башҡорт рэперы МС Баш ғашиҡтар өсөн йырлаясаҡ ,Na,"

14 февралдә, Ғашиҡтар көнөндә, Өфөлә башҡорт рэперы МС Баштың (Заһит Ҡунафиндың) концерты уҙа.
Республика халыҡ ижады үҙәгенең Мәҙәниәт йорто сәхнәһендә Физалиә Вәлиева, Бошман, Наил Башстайл, Гүзәлиә Вәлиева, Ильяс Күлсенбаев, Айгөл Әминева, Илгиз Абдрахманов сығыш яһаясаҡ.
Билеттар түбәндәге һылтанма буйынса һатыла: https://rcntrb.com/ru/test-pushka/7515-kontsert-ms-bash .«Пушкин картаһы» менән түләү ҙә ҡаралған.
Концертҡа 5 билет уйнатыла. Ҡатнашыу шарттары: https://vk.com/rcntufa?w=wall-44728784_12030 .
Концерт Кустарная урамы, 17 адресы буйынса Республика халыҡ ижады үҙәгенең Мәҙәниәт йортонда үтәсәк.
Киске сәғәт 7-лә башлана.
 ","
	Дүшәмбе, 13 февраль 2023",Яңылыҡтар,Na
https://kulturarb.ru/ba/news/bashҡortostandyң-milli-kitaphanaһy-halyҡ-ara-tuғan-teldәr-kөnөnә-arnalғan-tүңәrәk-өҫtәlgә-saҡyra, Башҡортостандың Милли китапханаһы Халыҡ-ара туған телдәр көнөнә арналған түңәрәк өҫтәлгә саҡыра ,Na,"

2023 йылдың 20 февралендә Башҡортостан Республикаһының Әхмәтзәки Вәлиди исемендәге Милли китапханаһы Халыҡ-ара туған телдәр көнө уңайы менән “Башҡортостанда туған телдәрҙә дәреслектәрҙең барлыҡҡа килеү тарихы” исемле түңәрәк өҫтәл уҙғара.
Уҙғарыу урыны: Ленин урамы, 4, 1-се ҡат, ҡулъяҙмалар һәм һирәк баҫмалар бүлеге. Башлана: 15.00 сәғәттә.
Әхмәтзәки Вәлиди исемендәге Милли китапхана сайтының ""Трансляциялар"" бүлегендә сараны яҙыу ойоштороласаҡ: http://bashnl.ru/proekty/translyatsii. Яҙма шулай уҡ YouTube-каналына ла һалынасаҡ: https://www.youtube.com/bibliotekavalidi.
 ","
	Дүшәмбе, 13 февраль 2023",Яңылыҡтар,Na
https://kulturarb.ru/ba/news/өfөlә-tanylғan-ҡurajsy-ishmorat-ilbәkovty-yubilejy-menәn-ҡotlanylar, Өфөлә танылған ҡурайсы Ишморат Илбәковты юбилейы менән ҡотланылар ,Na,"

Ә 10 февралдә Хөсәйен Әхмәтов исемендәге Башҡорт дәүләт филармонияһында Башҡортостандың халыҡ артисы, БАССР-ҙың атҡаҙанған артисы, Бөтә Рәсәй конкурстары лауреаты Ишморат Илбәковтың ҙур юбилей концерты үтте.
Ишҡурайҙың серен асып, башҡорт халыҡ көйҙәренән тыш, татар, йәһүд, урыҫ һәм башҡа халыҡ моңдары яңғыраны, төрлө попуррилар күңелдәрҙе асты.Тамашасы тыңлап ҡына ҡалманы, бейене, ҡушылып йырланы, аяҡ-үрә тороп алҡышланы.
Концерт барышында Башҡортостан Республикаһы Башлығы Радий Хәбировтан да ҡотлау хаты еткерелде.
Артисты күркәм юбилейы менән ҡотларға Башҡортостан Республикаһының мәҙәниәт министры урынбаҫары Илнур Мөхйәнов килде.

- Үҙегеҙҙең эшләү осоронда һеҙ беҙҙең милләтебеҙҙе, мәҙәниәтебеҙҙе республикала ғына түгел, бөтә донъя кимәлендә таныттығыҙ, ҙурланығыҙ. Бар эшләгән хеҙмәтегеҙ өсөн һеҙгә оло рәхмәт!- тине Илнур Илдар улы һәм Ишморат Ҡәйүм улын Башҡортостандың музыка сәнғәте үҫешенә тос өлөш индергәне өсөн Почет грамотаһы менән бүләкләне.

Ишморат Илбәков булған илдәрҙә ҡурай менән барыһы ла ҡыҙыҡһынған. Шуларҙың береһе – Ҡаҙағстан. Унда артистың уҡыусылары ла күп кенә. Кисәгә Ҡаҙағстандан сәнғәт академияһы профессорҙары Ҡайырғазы Туленов менән Темербек Джургенов килде. Улар юбилярҙы ҡаҙаҡ милләтенең сәнғәте үҫешенә өлөш индергәне өсөн миҙал менән бүләкләне.
Үҙенең тыуған яғы Хәйбулланан алыҫ юлды яҡынайтып килеүсе район хакимиәте башлығының беренсе урынбаҫары Илмир Ҡотоев Хәйбулла районы исеменән рәхмәт хатын тапшырҙы һәм район мәҙәниәте идаралығы етәксеһе Лариса Мәмбәтова “Һаҡмар” шифаханаһына ял итеү сертификаты менән бүләкләне. “Түнгәүер” халыҡ ҡоралдары ансамбле менән бик күп конкурстар лауреаты Зәбирә Әбсәләмова музыкаль сәләм дә алып килгәйне.
Кисәлә филармония ҡурайсылар ансамбле һәм солистары, Башҡорт дәүләт академия драма теары актрисаһы Светлана Хәкимова, Ҡаҙағстандан уҡыусыһы Ауялым Ҡунанбаева, Татарстандан Зөлфиә һәм Жәүит Шакировтар сығыш яһаны.
 ","
	Шәмбе, 11 февраль 2023",Яңылыҡтар,Na
https://kulturarb.ru/ba/news/bүzdәk-rajonynda-yaugir-shaғir-hәkim-ғilәzhevteң-hәter-kisәһe-ojoshtorola, Бүздәк районында яугир шағир Хәким Ғиләжевтең хәтер кисәһе ойошторола ,Na,"

Шағир һәм прозаик, Бөйөк Ватан һуғышында ҡатнашҡан фронтовик, Башҡортостан Республикаһының Салауат Юлаев исемендәге дәүләт премияһы лауреаты Лоҡман-Хәким Ғиләжевтең тыуыуына 100 йыл тулыу уңайынан Башҡортостан Республикаһының Милли әҙәбиәт музейы күсмә сара – «Мәңге йәшәр Ҡаңны егете» кисәһен һәм «Һалдат сафта ҡала» күргәҙмәһен уҙғара.
Тантаналы сара 1 мартта күренекле яҙыусының тыуған яғында – Бүздәк районында, Бүздәк ауылы Мәҙәниәт йортонда үтә.
Сарала Башҡортостандың халыҡ шағирҙары, яҙыусылар, журналистар, күренекле ғалимдар, йәмәғәт эшмәкәрҙәре, республиканың атҡаҙанған артистары ҡатнаша.
Күргәҙмәлә Милли әҙәбиәт музейы фондынан китаптар, фотоһүрәттәр, яҙыусының шәхси әйберҙәре һәм башҡа материалдары тәҡдим ителә.
Сара иртәнге сәғәт 11-ҙә башлана.
 ","
	Кесе йома, 09 февраль 2023",Яңылыҡтар,Na
https://kulturarb.ru/ba/news/asҡyn-rajony-avtokluby-alyҫ-auyldarғa-syғyuyn-dauam-itә, Асҡын районы автоклубы алыҫ ауылдарға сығыуын дауам итә ,Na,"

Асҡын районының күсмә күп функциялы мәҙәни үҙәге (автоклубы) февралдә Үтәш?м Урмияҙ, Ҡубыяҙ ауылдарында йөрөп ҡайтты. Район мәҙәниәт йортоноң үҙешмәкәр артистары «Яҡшы кәйеф» концерт программаһын һәм «Кешеләргә изгелек бүләк итегеҙ» балалар уйын программаһын тәҡдим итте.
Артистар үҙ репертуарынан популяр, яңы йырҙар башҡарҙы. Тамашасылар иһә улар менән бергә йырланы, интеллектуаль һәләттәрен күрһәтте һәм яратҡан көйҙәренә бейене.
Автоклуб кескәйҙәрҙе күңел асыу программаһы менән ҡыуандырҙы. Балалар күңелле зарядкала, конкурстарҙа, эстафетала ҡатнашты һәм «Буги-Вуги» бейеүен башҡарҙы.

«Асҡын районы автоклубы, район мәҙәниәт йортоноң структур бүлексәһе булараҡ, 2021 йылдан әүҙем эшмәкәрлек алып бара һәм һәр саҡ район саралары үҙәгендә ҡайнай. Күсмә концерт бригадаһында ҡатнашыусылар фельдшер-акушерлыҡ пункттарын, ауыл клубтарын, балалар майҙансыҡтарын асыу тантанаһын һәм, әлбиттә, күңел асыу һәм патриотик саралар ойоштора», - ти автоклуб методисы Регина Хәлиуллина.

Артистар алыҫ ауылдарға яңы күсмә концерттар менән сығырға ниәтләй, сөнки халыҡтың, шул иҫәптән аҙ халыҡлы ауылдарҙың ялын төрләндереү - стационар клуб учреждениеларының төп бурыстарының береһе.
 ","
	Кесе йома, 09 февраль 2023",Яңылыҡтар,Na
https://kulturarb.ru/ba/news/өfө-dәүlәt-sәnғәt-instituty-studenttary-auyl-uҡytyusyһy-isemle-dokumental-spektakl-ҡuya, Өфө дәүләт сәнғәт институты студенттары «Ауыл уҡытыусыһы» исемле документаль спектакль ҡуя ,Na,"

18 февралдә Заһир Исмәғилев исемендәге Өфө дәүләт сәнғәт институтының театр факультеты студенттары «Ауыл уҡытыусыһы» документаль спектакль күрһәтәсәк. Спектакль Башҡортостан райондарында уҙған экспедициялар һөҙөмтәһендә барлыҡҡа килгән.
Вербатим – документаль театрҙың бер формаһы, ул интервьюға таяна. Бында бер һүҙ ҙә уйлап сығарылмаған. Спектакль өсөн материалды авторҙар замандаштарҙан йыйған, ябай кешеләр һөйләгәнде видеоға яҙҙырып алған. Актерҙар уларҙың интонацияһын, үҙ-үҙҙәрен тотошон, телмәрен ҡабатлап күрһәтә.  Был геройҙар тамашасыға үҙҙәрен, таныштарын хәтерләткәндәй тойолор. Документаль театрҙың үҙенсәлеге шунда.
Спектаклдә күтәрелгән киҫкен мәсьәләләр бер кемде лә битараф ҡалдырмай. Йәш актёрҙарҙың һәр береһендә бер нисә роль, монологтар бар.
Спектакль башҡорт телендә бара.
Режиссеры - Рима Харисова
Спектакль киске 6-ла башлана.
Билеттар: vk.cc/cllzpu
 ","
	Кесе йома, 09 февраль 2023",Яңылыҡтар,Na
https://kulturarb.ru/ba/news/ҡuraj-tv-telekanalynda-ujna-garmun-ujna-respublika-televizion-konkursy-bashlandy," «Ҡурай-ТВ» телеканалында «Уйна, гармун, уйна!» республика телевизион конкурсы башланды ",Na,"

Быйыл тәүгә «Ҡурай-ТВ» телеканалында гармунсыларҙың «Уйна, гармун, уйна!» телевизион конкурсы башланды. Ҡыҫҡа ваҡыт эсендә төрлө йәштәге гармунсыларҙан 300-ҙән ашыу ғариза килде.
«Уйна, гармун, уйна!» конкурсы гармунсылар араһында яңы һәләтле башҡарыусыларҙы асыҡлауға һәм уларҙың ижадын танытыуға йүнәлтелгән. Еңеүсене быйыл яҙ Гала-концертта иғлан итәләр, төп бүләк – өр-яңы гармун. Ә әлегә конкурсанттарҙың ижады менән «Ҡурай-ТВ» телеканалында танышырға мөмкин. Һәр тапшырыуҙа бишәр ҡатнашыусыны күрһәтәләр.
«Ҡурай-ТВ» телеканалы директоры Рита Өмөтбаева билдәләүенсә, проект Башҡортостан Республикаһының ғына түгел, Рәсәйҙең башҡа төбәктәрендә йәшүәсе үҙешмәкәр гармунсыларҙың да ижадын популярлаштырыу майҙансығына әүерелде - унда илдең төрлө төбәгенән башҡарыусылар ҡатнаша.

- 14 йыл эшләү дәүерендә «Ҡурай-ТВ» телеканалы халыҡ һөйөүен яуланы, башҡорт телен һәм республиканың мәҙәни мираҫын һаҡлау, үҫтереү, популярлаштырыу майҙанына әүерелде. Беҙ тамашасыларыбыҙ менән тығыҙ бәйләнештә булырға тырышабыҙ һәм улар араһында даими рәүештә төрлө ижади ярыштар уҙғарабыҙ. Былтыр, мәҫәлән, Рим Хәсәнов призына «Ҡышҡы романс» йырын башҡарыусылар конкурсы үтте. Унда 300-ҙән ашыу башҡарыусы һәм коллектив ҡатнашты, - тине Рита Өмөтбаева.

 ","
	Шаршамбы, 08 февраль 2023",Яңылыҡтар,Na
https://kulturarb.ru/ba/news/bashҡortostan-milli-muzejy-samauyrly-ritajymғa-saҡyra, Башҡортостан Милли музейы самауырлы ритайымға саҡыра ,Na,"

15 февралдә Башҡортостан Милли музейы «Музейҙа самауырлы ритайым» сараһына саҡыра. Ул «Музейҙа матур осрашыу» йәштәр проекты сиктәрендә уҙа.
Сарала киң билдәле ""Самауырлы Ритайым"" командаһы менән осрашыу, музейҙың этнография залдары һәм ваҡытлыса күргәҙмәләре буйлап сәйәхәт, музей фондтарында һаҡланған бик һирәк күрһәтелгән уникаль әйберҙәр менән биҙәлгән тирмәлә фото төшөү, тәмле сәй, этник сауҙа нөктәләре һәм башҡа бик күп ваҡиғалар көтә.
Самауырлы ритайым киске 6-ла башлана.

- Үҙегеҙ менән дуҫтарығыҙҙы һәм ғаиләгеҙҙе алып килегеҙ,- тип саҡыра ойоштороусылар.

 ","
	Шаршамбы, 08 февраль 2023",Яңылыҡтар,Na
https://kulturarb.ru/ba/news/bashҡortostanda-әnғәm-atnabaevtyң-tyuyuyna-95-jyl-tulyuғan-arnalғan-shiғriәt-festival-konkursy-iғlan-itelde, Башҡортостанда Әнғәм Атнабаевтың тыуыуына 95 йыл тулыуған арналған шиғриәт фестиваль-конкурсы иғлан ителде ,Na,"

Тәтешле районының Күрҙем ауыл биләмәһе Башҡортостандың халыҡ шағиры Әнғәм Атнабаевтың тыуыуына 95 йыл тулыуған арналған ""Күрҙем шишмәләре"" шиғриәт фестиваль-конкурсы иғлан итә.
Конкурс өс йүнәлештә ойошторола:
- үҙең яҙған шиғырҙар,
- шиғыр һөйләү,
- Әнғәм Атнабаев шиғырҙарына яҙылған йырҙарҙы башҡарыу.
Заявка һәм видеоларҙы 13 февралгә тиклем ебәрергә кәрәк. Икенсе турға сығыусылар Тәтешле районында үтәсәк Гала-концертта ҡатнашасаҡ.
Конкурстың шарттары тураһында тулыраҡ Ҡаһи Әүхәтов исемендәге Иҫке Күрҙем ауылы моделле китапханаһы сайтында уҡырға мөмкин: https://kurdym-lib.ru/news/2023/01/802/
 ","
	Шаршамбы, 08 февраль 2023",Яңылыҡтар,Na
https://kulturarb.ru/ba/news/aҡmulla-spektaklen-ejәnsura-һәm-hәjbulla-rajondarynda-kүrһәtәlәr, «Аҡмулла» спектаклен Ейәнсура һәм Хәйбулла райондарында күрһәтәләр ,Na,"

Республика халыҡ ижады үҙәгенең «Табын» халыҡ ижады йорто коллективы күренекле шағир һәм мәғрифәтсе Мифтахетдин Аҡмулла тураһында спектакль менән республика буйлап гастролдәрен дауам итә. 15 февралдә спектаклде - Ейәнсура районында, 16 февралдә Хәйбулла районында күрһәтәләр.

- «Табын» халыҡ ижады коллективы 2022 йылдан алып эшләй. Театр сәнғәтен һөйөүсе һәүәҫкәр йәштәр Мифтахетдин Аҡмулланың тормошо һәм ижады тураһында спектакль ҡуйыуға дәртләнеп тотона. Спектаклдең премьераһы 2022 йылдың октябрендә Өфөлә була. Бер нисә ай эсендә уны Салауат, Ҡыйғы, Дыуан, Бишбүләк, Бөрйән, Баймаҡ, Миәкә райондарында күрһәтеп өлгөргәндәр. Тамашасылар спектаклде ҙур ҡыуаныс менән ҡабул итә,- ти сценарий авторы, Башҡортостанlың атҡаҙанған артисы, М.Кәрим исемендәге БР Милли йәштәр театры актеры Илнур Лоҡманов.

Спектаклгә билеттарҙы Республика халыҡ ижады үҙәгенең сайтында һатып алырға мөмкин  https://rcntrb.com/ru/anons/meropriyatiya-po-pushkinskoj-karte Пушкин картаһы ғәмәлдә.
 ","
	Шаршамбы, 08 февраль 2023",Яңылыҡтар,Na
https://kulturarb.ru/ba/news/radij-hәbirov-bashҡortostan-yaҙyusylar-soyuzynyң-yaңy-rәjese-ajgiz-bajmөhәmәtov-menәn-osrashty, Радий Хәбиров Башҡортостан Яҙыусылар союзының яңы рәйесе Айгиз Баймөхәмәтов менән осрашты ,Na,"

Бөгөн, 7 февралдә, Республика йортонда төбәк Башлығы Радий Хәбиров Башҡортостан Яҙыусылар союзының яңы рәйесе Айгиз Баймөхәмәтов менән осрашты. Ул 2022 йылдың декабренән ойошмаға  етәкселек итә.
Осрашыуҙа башҡорт әҙәбиәтен үҫтереү, авторҙарға һәм нәшриәт эшмәкәрлегенә ярҙам итеү мәсьәләләре тикшерелде. Яҙыусылар союзы 300-ҙән ашыу прозаикты, шағирҙы, драматургты берләштерә, тип һөйләне Айгиз Баймөхәмәтов. 2024 йылда берекмә 90 йыллыҡ юбилейын билдәләй.
Башҡортостан Башлығы республиканың Союз эшмәкәрлегенә, шулай уҡ авторҙарҙың ижади башланғыстарына һәм проекттарына булышлыҡ итәсәген һыҙыҡ өҫтөнә алды.

- Айгиз Ғиззәт улы, һеҙҙе яңы вазифаға тәғәйенләнеүегеҙ менән ҡотлайым. Башҡортостан Яҙыусылар союзының бик абруйлы ойошма икәнен беләм. Һүҙ оҫталарыбыҙ йәмғиәттә әхлаҡлылыҡ идеяларын тарата, илһөйәрлек һәм традицион ҡиммәттәргә хөрмәт тәрбиәләй, - тине Радий Хәбиров. - Ике йыл элек яҙыусылар берләшмәһе менән осраштыҡ. Бер нисә йөкләмә үтәлде, ҡайһы берҙәре әлегә ғәмәлгә ашырылыу өҫтөндә. Был мәсьәләләрҙе ентекле тикшерергә тәҡдим итәм.

Башҡортостандың Яҙыусылар союзы рәйесе ойошма эшмәкәрлегенең төп йүнәлештәре хаҡында һөйләне. Улар иҫәбендә – башҡорт авторҙарының әҫәрҙәрен киң ҡатламға еткереү, китап уҡыу мәҙәниәтен популярлаштырыу, ижади саралар – конкурстар, фестивалдәр һәм күргәҙмәләр үткәреү.
Айгиз Баймөхәмәтов шулай уҡ Яҙыусылар союзының XIX быуатҡа ҡараған архитектура һәм тарих ҡомартыҡыһы булған Поликарпов йортонда урынлашыуын билдәләне.
Радий Хәбиров 2023 йылда бинала ремонт эштәрен башларға һәм киләсәктә уның нигеҙендә яҙыусылар өсөн заманса ижади киңлек булдырырға ҡушты.
 ","
	Шишәмбе, 07 февраль 2023",Яңылыҡтар,Na
https://kulturarb.ru/ba/news/stәrletamaҡ-filarmoniyaһy-yaҙyusy-һәm-zhurnalist-hәkim-ғilәzhevteң-100-jyllyғyna-arnalғan-kisәgә-saҡyra, Стәрлетамаҡ филармонияһы яҙыусы һәм журналист Хәким Ғиләжевтең 100 йыллығына арналған кисәгә саҡыра ,Na,"

21 февралдә Стәрлетамаҡ дәүләт театр-концерт берекмәһе филармонияһы Бөйөк Ватан һуғышында ҡатнашҡан башҡорт яҙыусыһы, журналист һәм йәмәғәт эшмәкәре Хәким Ғиләжевтең 100 йыллығына арналған программа тәҡдим итә. Тамаша “Бөйөклөгө өсөн ҙур эштәрҙең Мин әле лә һалдат, яҡташтар!” тип атала.
Тыуған ил яҙмышы менән йәшәгән, уның  бәхетле киләсәге өсөн һуғышта ҡан ҡойоп, ижадында Башҡортостанды, халыҡты, тыуған телде ҙурлаған Хәким Ғиләжев – әҙәбиәтебеҙҙең йөҙөк ҡашы, Ватаныбыҙҙың бөйөк шәхесе.
Кисәлә “Ашҡаҙар” башҡорт эстрада-фольклор төркөмө легендар шәхестең шиғырҙарын, поэмаларын уҡый, уның һүҙҙәренә яҙылған йырҙарҙы йырлай, бормалы һәм сағыу тормошона, бай һәм мауыҡтырғыс ижад юлына байҡау яһай. Концерт программаһы тылсымлы ҡурай, фортепиано моңдары менән үрелеп бара.

– Хәким Ғиләжевте “әҙәбиәтебеҙҙең генералы” тип йөрөтәләр. Эйе, был исем уның ижадына ла, шәхесенә лә тап килә. Уның тәрән фәлсәфәүи әҫәрҙәре, йөрәккә үтеп инерлек нәсихәттәре, тормошсан кәңәштәре, биргән һабаҡтары, зирәк фекерҙәре йәшәйешебеҙҙән, заманыбыҙҙан бик күп йылдарға  алда бара кеүек. Хәким Ғиләжевкә арналған концерт программаһы йылы хистәр, моңло йырҙар менән һуғарыла, яҡты, һикәлтәле тормош юлын яҡтырта,– ти филармонияның художество етәксеһе, Башҡортостан Республикаһының атҡаҙанған сәнғәт эшмәкәре Лира Фәйзуллина.

Концерт программаһында Башҡортостандың атҡаҙанған артистары Гөлназ Иҙрисова, Ғафуан Фазуллин, Рәмил Әүбәкиров, Миңлеғәле Хәсәнов, Наталья Подкуйко (фортепиано), Ришат Хәмитов, республика һәм халыҡ-ара конкурстар лауреаттары Динар Абдуллин, Азамат Асаинов, йыр конкурстары лауреаттары Зөлфиә Әүбәкирова һәм Гүзәлиә Татлыбаева, Альберт Яппаров (баян), Эльмира Баймырҙина, Зарина Ҡотлоғужина ҡатнаша.
Сара көндөҙгө сәғәт 2-лә башлана.
Белешмә өсөн телефон һандары: 8 (3473) 43-98-18.
Билеттар һылтанма буйынса: https://sgtko.ru/afisha/2023/02/21/
 ","
	Шишәмбе, 07 февраль 2023",Яңылыҡтар,Na
https://kulturarb.ru/ba/news/bashҡortostandyң-milli-muzejynda-yaҙyusy-lira-yaҡshybaeva-menәn-osrashyu-uҙasaҡ, Башҡортостандың Милли музейында яҙыусы Лира Яҡшыбаева менән осрашыу уҙасаҡ ,Na,"

15 февралдә Башҡортостан Республикаһының Милли музейында «Бөтәбеҙгә бер Ер шары» тип аталған әҙәби кисә үтәсәк. Әҙәбиәт һөйөүселәрҙе танылған яҙыусы, Башҡортостан Республикаһы Яҙыусылар союзы ағзаһы, Рамазан Өмөтбаев, Жәлил Кейекбаев һәм Мөхәмәтша Буранғолов исемендәге премиялар лауреаты Лира Яҡшыбаева менән ҡыҙыҡлы осрашыу көтә.
Сара Башҡортостандың яҙыусылар ойошмаһы менән берлектә Педагог һәм остаз йылы сиктәрендә уҙғарыла.
Осрашыуға Рәсәй мосолмандары Үҙәк Диниә назараты вәкилдәре, Мифтахетдин Аҡмулла исемендәге Башҡорт дәүләт педагогия һәм Өфө фән һәм технологиялар университеттары студенттары, Рәсәй Ислам университеты шәкерттәре саҡырылған. Шулай уҡ кисәгә теләге булған һәр кем килә ала.
Саранан һуң ҡунаҡтарҙың Башҡортостан Милли музейының даими һәм ваҡытлы экспозициялары менән танышыу, яҙыусы менән аралашыу һәм автограф алыу мөмкинлеге буласаҡ.
Кисә көндөҙгө 12-лә башлана.
Ижад һәм илһам донъяһына рәхим итегеҙ, ҡәҙерле дуҫтар!
 ","
	Шишәмбе, 07 февраль 2023",Яңылыҡтар,Na
https://kulturarb.ru/ba/news/bajmaҡ-rajony-avtokluby-auyldarҙa-yaңy-koncert-programmaһy-menәn-syғysh-yaһany, Баймаҡ районы автоклубы ауылдарҙа яңы концерт программаһы менән сығыш яһаны ,Na,"

Сталинград һуғышының 80 йыллығын билдәләгән көндәрҙә Баймаҡ районының автоклубы «Тарихта ҡалған батырҙар!» концерт программаһы менән Төрөкмән һәм Моҡас ауылдарында булды.
Халыҡ ижады үҙәге артистары шиғырҙар һөйләне, һуғыш йылдары йырҙарын йырланы, дәһшәтле алышта ҡатнашыусыларҙың иҫтәлектәренән торған художестволы-музыкаль видео күрһәтте. Тамашасылар Дилбәр менән Руслан Хисамиевтар ғаиләһенең сығыштарын йылы ҡабул итте. Алып барыусы Ғәлинур Хәмитов башҡарыуында йөрәккә үтеп инерлек һүҙҙәр яңғыраны. Йәш быуын өсөн тарихи датаға арналған викторина ойошторолдо.
Концерт көнө Төрөкмән ауылында йәшәүсе Нәзирә Килмөхәмәтованың тыуған көнөнә тура килгән, йырсы Руслан Тимербулатов башҡарыуындағы моңло йыр уға музыкаль бүләк булып яңғыраған.
Хәтерегеҙгә төшөрәбеҙ, автоклуб ""Мәҙәниәт"" милли проекты сиктәрендә һатып алынды.
 ","
	Дүшәмбе, 06 февраль 2023",Яңылыҡтар,Na
https://kulturarb.ru/ba/news/ilshat-jomaғolov-isemendәge-bashҡort-drama-teatrynda-tiflokommentarijly-spektakl-uҙҙy, Илшат Йомағолов исемендәге Башҡорт драма театрында тифлокомментарийлы спектакль уҙҙы ,Na,"

Стәрлетамаҡ дәүләт театр-концерт берләшмәһенең Илшат Йомағолов исемендәге Башҡорт драма театрында йәнә тифлокомментарийлы спектакль үтте.
Мәкәрим Төхвәтшин исемендәге һуҡырҙар өсөн Башҡортостан республика махсус китапханаһы тифлокомментаторы Татьяна Резяпкина насар күргән һәм күреү һәләтенән мәхрүм йәш тамашасылар өсөн «Насретдиндың алтын ишәге» әкиәтен комментарийланы.
Спектакль башланыр алдынан һуҡыр һәм насар күреүсе тамашасыларға махсус приемник һәм ҡолаҡсын таратып бирелә. Тефлокомментатор сәхнәлә барған күренештәрҙе үҙе алдан яҙған сценарий буйынса һөйләй бара һәм шул рәүешле күреү һәләтенән мәхрүм тамашасыға спектаклде аңлап ҡабул итергә ярҙамлаша. Белгес геройҙарҙың хәрәкәттәрен генә түгел, уларҙың костюмдарын, сәхнәнең биҙәлешен дә һүрәтләп бирә.
Үҙенсәлекле тамашасылар өсөн спектакль Алишер Усмановтың «Сәнғәт, фән һәм спорт» хәйриә фонды ярҙамы менән тормошҡа ашырылды.
 ","
	Дүшәмбе, 06 февраль 2023",Яңылыҡтар,Na
https://kulturarb.ru/ba/news/bashҡortostan-bashҡaryusylary-һәm-kollektivtary-yasna-muzyka-volga-bujy-etnofestivalendә-ҡatnashyusylar-iҫәbendә, Башҡортостан башҡарыусылары һәм коллективтары - «Ясна Музыка» Волга буйы этнофестивалендә ҡатнашыусылар иҫәбендә ,Na,"

Чебоксар ҡалаһында үткән «Ясна Музыка» беренсе Волга буйы йәштәр этномузыка фестивале киң ҡолас ала. Ижади ярышта Башҡортостандан йырсы Зилиә Бәхтиева, ҡурайсы Юлай Ҡасимов, йәш йыраусы Мирас Үҙәнбаев, «Хазина» этно-проекты, «Торатау» этно-ансамбле, «Ятаған» һәм «Йәнгүзәл» этно-төркөмдәре ҡатнаша. Проект Президенттың мәҙәни башланғыстар фонды ярҙамында тормошҡа ашырыла.
Конкурс яңы исемдәр асыуға, милли музыка традицияларына нигеҙләнеп ижад иткән һәм халыҡ уйын ҡоралдарын заманса аранжировкаларҙа ҡулланған йәш башҡарыусыларҙы үҫтереүгә йүнәлтелгән.
Конкурста Волга буйы федераль округынан 18-35 йәшлек яңғыҙ башҡарыусы йәки ҡатнашыусылары биштән күп булмаған төркөмдәр, ижади йәштәр, профессиональ һәм үҙешмәкәр артистар, музыкаль коллективтар ҡатнаша.
Этнофестивалдең төп шарты – мили телдә һәм/йәки боронғо музыка ҡоралдарын файҙаланып, яңы заманса яңғырашта, яңы аранжировкаларҙа һәм формаларҙа йырҙар башҡарыу. Һәр номинант бер әҫәр тәҡдим итергә тейеш.
Конкурс 2022 йылдың 1 ноябрендә башланды. Әлеге көндә тауыш биреү бара.
Этноконкурстың финалы 2023 йылдың 3-4 майында уҙасаҡ. ""«Ясна Музыка» беренсе Волга буйы йәштәр этнофестиваленең гала-концертында 10 финалсы сығыш яһаясаҡ, жюри уларҙан өс лауреатты - иң яҡшы төркөмдәрҙе йәки башҡарыусыларҙы һайлай.
Яҡташтарыбыҙға тауыш биреү өсөн ошо һылтанма буынса күсергә кәрәк https://yasnamusic.ru/%d1%83%d1%87%d0%b0%d1%81%d1%82%d0%bd%d0%b8%d0%ba%d0%b8/ .
 ","
	Дүшәмбе, 06 февраль 2023",Яңылыҡтар,Na
https://kulturarb.ru/ba/news/kitap-nәshriәte-doneck-һәm-lugansk-halyҡ-respublikalarynyң-etem-balalaryna-yarҙam-kүrһәtergә-saҡyra, «Китап» нәшриәте Донецк һәм Луганск халыҡ республикаларының етем балаларына ярҙам күрһәтергә саҡыра ,Na,"

14 февралдә Халыҡ-ара китап бүләк итеү көнө билдәләнә. «Һөйөү менән китап бүләк итегеҙ» етенсе дөйөм Рәсәй акцияһы барышында Зәйнәб Биишева исемендәге Башҡортостан «Китап» нәшриәте республика халҡын акцияға ҡушылырға саҡыра.
Быйыл нәшриәт Донецк Халыҡ Республикаһынан һәм Луганск Халыҡ Республикаһынан килгән етем балаларға ярҙам күрһәтә.
Акцияға теләгән һәр кем ҡатнаша ала:
1. «Китап» магазиндарында 15 процент ташлама менән балалар өсөн китаптар һатып алырға:
- Өфө ҡалаһы, Октябрь проспекты, 2-се йорт;
- Өфө ҡалаһы, Туҡай урамы, 46-сы йорт;
2. Китаптарҙы «Китап» магазиндарына тапшырырға.
Йыйылған китаптар Учалы, Күмертау ҡалаларында һәм Күгәрсен районында йәшәүсе Луганск һәм Донецк халыҡ республикаларының етем балаларына тапшырыласаҡ.
Шулай уҡ ошо акция сиктәрендә нәшриәт Шәһит Хоҙайбирҙин исемендәге 1-се Башҡорт республика балалар йорто китапханаһына китаптар һәм китап кәштәләре бүләк итә.
 ","
	Йәкшәмбе, 05 февраль 2023",Яңылыҡтар,Na
https://kulturarb.ru/ba/news/әminә-shafiҡova-һindostandaғy-suradzhkund-mela-halyҡ-ara-festivalendә-bashҡortostan-delegaciyaһyn-etәklәj, Әминә Шафиҡова Һиндостандағы «Сураджкунд Мела» халыҡ-ара фестивалендә Башҡортостан делегацияһын етәкләй ,Na,"

3 февралдә Һиндостанда «Сураджкунд Мела» халыҡ кәсептәре һәм текстиль күргәҙмәһе башланды. Фестивалдә Һиндостандың төрлө ҡалаларынан һәм ҡатнашыусы илдәрҙән иң яҡшы оҫталар үҙҙәренең һынлы һәм биҙәү-ҡулланма сәнғәте әҫәрҙәрен, шулай уҡ ҡулдан эшләнгән үҙенсәлекле әйберҙәрен тәҡдим итә. Унда ҡатнашыусы илдәр араһында Мысыр, Марокко, Тунис, Зимбабве, Кения, Ливан, Уганда, Көньяҡ Африка, Рәсәй, Әрмәнстан, Афғанстан, Бутан, Вьетнам, Ҡаҙағстан, Германия, Тажикстан, Үзбәкстан, Канада һәм башҡалар бар.
«Сураджкунд Мела» фестивалендә республиканың рәсми делегацияһын Башҡортостандың мәҙәниәт министры Әминә Шафиҡова етәкләй. Ижади төркөмгә «Ағиҙел» Башҡорт художество промыслаһы» дәүләт унитар предприятиеһы директоры Гүзәл Кәримова, күн эше оҫтаһы Динар Мәжитов, «Тамыр» телеканалы мөхәррире Ләйсән Мәжитова, «Ағиҙел» Башҡортостан художество промыслаһы» дәүләт унитар предприятиеһы директоры урынбаҫары Артем Яратов, Хөсәйен Әхмәтов исемендәге Башҡорт дәүләт филармонияһы артисы, ҡурайсы Артур Ғайсаров инде.
«Сураджкунд Мела» донъялағы иң ҙур халыҡ кәсептәре фестивалдәренең береһе һанала. Был проект милли кәсептәр, аш-һыу, шулай уҡ илдең халыҡ ижады өлгөләрен күрһәтеү мөмкинлеген бирә. Йәрминкәне, ғәҙәттәгесә, бай мәҙәни программа оҙатып бара, унда төрлө илдәрҙән саҡырылған коллективтар ҡатнаша.
36-сы тапҡыр уҙғарылған «Сураджкунд Мела» фестивале 9 февралгә тиклем дауам итә.
 ","
	Йәкшәмбе, 05 февраль 2023",Яңылыҡтар,Na
https://kulturarb.ru/ba/news/bashҡortostandyң-halyҡ-shaғiry-nazar-nәzhmiҙeң-tyuyuna-105-jyl, Башҡортостандың халыҡ шағиры Назар Нәжмиҙең тыуыуна - 105 йыл ,Na,"

Назар Нәжми – Хәбибназар Нәжметдин улы Нәжметдинов 1918 йылдың 5 февралендә Өфө губернаһы Бөрө өйәҙе Миңеште ауылында тыуған.
Ете йыллыҡ мәктәпте тамамлағас, Өфө металлургия рабфагында уҡый. 1938 йылда К. А. Тимирязев исемендәге Башҡорт дәүләт педагогия институты уҡырға инә. Өсөнсө курстан, 1941 йылда, Бөйөк Ватан һуғышына китә, 1946 йылда ғына әйләнеп ҡайта. Фронтта күрһәткән батырлыҡтары өсөн ике тапҡыр II дәрәжә Ватан һуғышы, Ҡыҙыл Йондоҙ ордендары һәм миҙалдар менән наградлана.
Ҡайтҡас, уҡыуын дауам итә: 1947 йылда институттың тел һәм әҙәбиәт факультетын тамамлай.
Назар Нәжми 1947—1949 йылдарҙа «Совет Башҡортостаны» гәзите, «Әҙәби Башҡортостан» журналы редакцияларында эшләй. 1955—1959 йылдарҙа ул — «Һәнәк» журналының баш мөхәррире, 1962—1969 йылдарҙа — Башҡортостан Яҙыусылар союзы идараһы рәйесе.
Башҡорт әҙәбиәтен үҫтереүҙә күрһәткән хеҙмәттәре өсөн Октябрь Революцияһы ордены, ике тапҡыр Хеҙмәт Ҡыҙыл Байрак ордены менән наградлана. Башҡорт АССР-ы Юғары Советы депутаты итеп һайлана. РСФСР дәүләт премияһы һәм республиканың Салауат Юлаев исемендәге дәүләт премияһы (1972) лауреаты. 1993 йылда уға Башҡортостандың халыҡ шағиры исеме бирелде.
Әҙиптең шиғырҙарына яҙылған йырҙар әлеге көндә лә йырсылар һәм халыҡ тарафынан яратып башҡарыла. ""Ҡайтманығыҙ тыуған ерҙәргә"", ""Батырҙар йыры"" (Заһир Исмәғилев көйө), ""Дуҫлыҡ, дуҫлыҡ"" (Хөсәйен Әхмәтов көйө), ""Ҡара муйыл сәскәһендәй"" (Нур Дауытов көйө), ""Өфө йүкәләре"", ""Юҡҡа түгел, юҡҡа түгелдер"" (Рим Хәсәнов көйө), ""Ағиҙелдә аҡ томан"" (Нариман Сабитов көйө) һәм башҡа бик күп йырҙары тамашасы күңеленә айырыуса үтеп инә.
 ","
	Йәкшәмбе, 05 февраль 2023",Яңылыҡтар,Na
https://kulturarb.ru/ba/news/sssr-ҙyң-halyҡ-rәssamy-әhmәt-lotfullindyң-tyuyuyna-95-jyl, СССР-ҙың халыҡ рәссамы Әхмәт Лотфуллиндың тыуыуына – 95 йыл ,Na,"

Теүәл 95 йыл элек ошо көндә, 4 февралдә, Әбйәлил районының Асҡар ауылында СССР-ҙың буласаҡ халыҡ рәссамы Әхмәт Лотфуллин донъяға килгән. Уҡыған йылдары ауыр һуғыш осорона тура килә, ул Магнитогорскиҙа токарға уҡырға инә. Ошо уҡ ҡалала металлургтар мәҙәниәт һарайында һынлы сәнғәт студияһына йөрөй башлай. Һынлы сәнғәт егетте шул тиклем ныҡ йәлеп итә, хатта ул оҙаҡламай Ленинград һөнәрселәр һәм рәссамдар училищеһына уҡырға инә, һуңынан Өфө сәнғәт училищеһында оҫталығын арттыра. Ләкин һынлы сәнғәт өлкәһендә төп белемде Әхмәт Лотфуллин Вильнюс рәссамдар институтында ала. Уның художество стиле лә шунда формалаша.
Әхмәт Фәтҡулла улы Лотфуллин (1928-2007) - Башҡортостандың һынлы сәнғәт мәктәбе классигы, СССР-ҙың халыҡ рәссамы, РСФСР-ҙың һәм БАССР-ҙың атҡаҙанған рәссамы, Салауат Юлаев исемендәге республика премияһы лауреаты, Рәсәй художество академияһының мөхбир ағзаһы.
Әхмәт Лотфуллиндың эштәре Рәсәй һәм халыҡ-ара күргәҙмәләр экспозицияһына инә, күп һанлы репродукцияларҙа кәүҙәләндерелә, уларҙың дәрәжәһе китап баҫмаларында, журнал һәм гәзиттәрҙә билдәләнә. Картиналары иң яҡшы музей йыйылмаларында тәҡдим ителгән. 1999 йылда Америка биография институты рәссамдың исемен донъяның күренекле кешеләре белешмәһенә индерә, 2003 йылдың «Рәсәйҙең иң яҡшы кешеләре» энциклопедияһында ла исеме телгә алына. «Хушлашыу» картинаһын - Рус музейы (Санкт‑Петербург), «Фронтҡа оҙатыуҙар»ҙы Третьяков галереяһы (Мәскәү) һатып алған.
Рәссамдың ижади эштәренең төп темаһы – халыҡ тормошон, урындағы халыҡтың булмышын, милли характерҙы сағылдырыу. Йыш ҡына уның эштәрендә республиканың эшсе, ижади интеллигенцияһы һүрәтләнгән. ""Мин картиналарымда башҡортто башҡа халыҡтар алдында затлы, мәртәбәле, боронғо итеп күрһәтергә ынтылдым. Бар донъя белһен, тинем. Ғүмеремде шуға арнаным,""- тип яҙған үҙенең ""Шоңҡар"" журналына биргән интервьһында. Шул уҡ ваҡытта уның әҫәрҙәре милли сиктәргә генә ҡайтып ҡалмай, бөтә халыҡтарҙы бер-береһенә ҡарата ихтирамлы һәм кешелекле булырға саҡыра.
Әхмәт Лотфуллиндың М.В. Нестеров исемендәге Башҡорт дәүләт художество музейы фондында һаҡланған картиналарын ҡарарға тәҡдим итәбеҙ.
“Ауылда байрам. 1930-сы йылдар”. 1969;
“Өс ҡатын”. 1969;
""Үтәгән ауылында туй"" (фрагмент). ХХ быуат.
 ","
	Шәмбе, 04 февраль 2023",Яңылыҡтар,Na
https://kulturarb.ru/ba/news/ҡyҙyl-pasha-jәnә-sәhnәlә-bashҡort-drama-teatrynda-kәrim-hәkimov-turaһyndaғy-spektakldeң-premeraһy-uҙҙy, «Ҡыҙыл паша» йәнә сәхнәлә: Башҡорт драма театрында Кәрим Хәкимов тураһындағы спектаклдең премьераһы уҙҙы ,Na,"

3 февралдә Мәжит Ғафури исемендәге Башҡорт дәүләт академия драма театры артистары бөтөн Сәғүд Ғәрәбстанының ышанысын яулаған дипломат Кәрим Хәкимов тураһында спектаклдең премьераһын күрһәтте.
Спектакль Нәжиб Асанбаевтың «Ҡыҙыл паша» пьесаһына нигеҙләнгән һәм легендар дипломат хаҡында бығаса билдәле булмаған факттар менән тулыландырылған. Спектаклдең тағы бер үҙенсәлеге шунда: ул өлкән тамашасыға ғына түгел,  йәштәргә лә тәғәйенләнгән.
Спектакль өҫтөндә эшләгәндә театрҙың ижади төркөмө Кәрим Хәкимов тыуып үҫкән Бишбүләк районының Дүсән ауылында булды, урындағы музейға барҙы, архив документтарын өйрәнде. Спектакль тәүге тапҡыр былтыр декабрҙә дипломаттың тыуған ерендә күрһәтелде.
Спектаклде Мәжит Ғафури исемендәге Башҡорт академия драма театрының баш режиссеры Айрат Абушахманов ҡуй:ы. Уның фекеренсә, Кәрим Хәкимовтың шәхесе әле һаман да өйрәнелеп бөтмәгән.

- Яҡташыбыҙ Рәсәй тарихында ғына түгел, донъя кимәлендә лә хәл иткес роль уйнаған, - тип билдәләне Айрат Абушахманов.

Ижади төркөмдө премьера менән ҡотларға Башҡортостан Республикаһы мәҙәниәт министрының беренсе урынбаҫары Наталья Лапшина килде.

- Бөгөн беҙ ҡыҙыҡлы һәм мауыҡтырғыс ваҡиғаларҙың шаһиты булдыҡ. Костюмдар һәм сәхнә биҙәлеше ҡыҙыҡлы уйланылған. Спектакль оҙаҡ йәшәһен, уны күп йәштәр ҡараһын, төп геройҙың характеры, уй-фекерҙәре, хис-тойғолары һәм уның рухи көсө киләсәк быуынға күсһен, - тип һыҙыҡ өҫтөнә алды Наталья Михайловна.

Кәрим Хәкимовтың ролен спектаклдә йәш актер Азат Вәлитов уйнай. Шуныһы иғтибарға лайыҡ: тамашасы залында БАССР-ҙың халыҡ артисы Әхтәм Абушахманов та бар ине, ул уҙған быуаттың 80-се йылдарында Ҡыҙыл паша ролен башҡарғайны.

- Дипломатты уйнау - һәр актёр өсөн бик ҡатмарлы бурыс. Дипломаттар барыһын да күңелендә тота, хис-тойғоларын тышҡа сығарырға тейеш түгел. Ә сәхнәлә актёр уның бөтә кисерештәрен һүҙһеҙ һүрәтләргә тейеш. Төп ҡатмарлылыҡ шуға ҡайтып ҡала, - тип билдәләне Әхтәм Абушахманов.

Нәжиб Асанбаевтың «Ҡыҙыл паша» пьесаһы буйынса спектакле беренсе тапҡыр Башҡорт драма театры сәхнәһендә 1982 йылда ҡуйыла, режиссеры Лек Вәлиев була. Спектакль Мәскәүҙә күрһәтелә, ә 1986 йылда Сүриәнең баш ҡалаһы Дамаскта уйнала. Телевизион варианты үҙәк телеканалдарҙа күрһәтелә, уны 22 ғәрәп иле һатып ала.
Башҡортостан Башлығы Радий Хәбиров 2021 йылдың декабрендә Дүсән ауылында Кәрим Хәкимовтың музейын барып күргән саҡта совет дипломаты хаҡындағы спектаклде тергеҙергә ҡушҡайны.

- Спектаклде, тәү сиратта, республиканың ҡала һәм райондары халҡы ҡарай аласаҡ. Май айында – Мәскәүҙә, ноябрҙә Ҡазан ҡалаһында күрһәтергә ниәтләйбеҙ, - тине М.Ғафури исемендәге Башҡорт дәүләт академия драма театры директоры Иршат Фәйзуллин.

Премьера көнөндә театр фойеһында Бишбүләк районының Дүсән ауылында урынлашҡан Кәрим Хәкимовтың мемориаль музейы күргәҙмәһе тәҡдим ителде.
Нурзиә Хәсәнова.
Руслан Юлтаев фотоһүрәттәре.
 ","
	Йома, 03 февраль 2023",Яңылыҡтар,Na
https://kulturarb.ru/ba/news/salauat-bashҡort-drama-teatrynyң-үҙ-gimny-bulasaҡ, Салауат башҡорт драма театрының үҙ гимны буласаҡ ,Na,"

Салауат дәүләт драма театры үҙенең 90 йыллыҡ юбилейы уңайынан ""Салауат театрына гимн"" конкурсын иғлан иткәйне һәм ошо көндәрҙә уның йомғаҡтарын билдәләне.
Конкурсҡа төрлө тарафтарҙан бик матур, эстәлекле, мәғәнәле, Салауат театрының тарихына, бөгөнгөһөнә ҡағылышлы, сәхнә, мәҙәниәт тураһында яҙылған шиғырҙар килде. Билдәле яҙыусылар, һәләтле ололар һәм балалар 17 ижад емештәрен тәҡдим итте.
Конкурста ҡатнашыусылар:
1. Иҙел Хәлимов - 2 шиғыр 2. Әхмәр Үтәбаев 3. Нәжибә Фәйзуллина - 3 шиғыр 4. Зөһрә Үтәғолова 5. Ильнур Ғөбәйҙуллин (7 класс уҡыусыһы, Ишембай ҡалаһы) 6. Фәниә Сатучина 7. Фәнүзә Биктимерова 8. Рәзилә Мәсәғүтова-Обмайкина 9. Гөлсирә Фәйзуллина 10. Фәниә Дауытова 11. Мөҙәрис Бағаев 12. Гөлнур Аҡсулпанова 13.Раушан Хәзиәхмәтов
Театрҙың художество советы ағзалары йыйылып, бөтә тәҡдим ителгән шиғырҙарҙы уҡып сыҡты һәм оҡшағанына тауыш бирҙе.
Шулай итеп, Салауат театрының гимн авторы итеп башҡорт яҙыусыһы, шағир һәм журналист, Башҡортостан Республикаһының атҡаҙанған мәҙәниәт хеҙмәткәре, Шәһит Хоҙайбирҙин исемендәге премия лауреаты Әхмәр Үтәбаев билдәләнде. Әйткәндәй, ул театрҙың артисы Әмир Үтәбаевтың атаһы.

 - Беҙ ошо 16 шиғырҙы ""Салауат театрына арналған шиғырҙар"" йыйынтығы итеп сығарырға булдыҡ. Апрель айында үтәсәк юбилей кисәһендә авторҙарҙы театрға саҡырып бүләкләйбеҙ. Әлбиттә, бөтә килгән ҡунаҡтар ҙа ошо йыйынтыҡты үҙҙәренә иҫтәлеккә алып ҡайтасаҡ.
Сер итеп кенә әйтәбеҙ, беҙҙең ҡайһы бер артистарыбыҙ яҙылған шиғырҙарға күҙ һалды һәм юбилей кисәһендә йыр итеп башҡарырға уйлай, - тип белдерҙе театр етәкселеге.

Тиҙҙән бәйгелә еңеп сыҡҡан шиғырға көй яҙылыр һәм тамашасылар юбилей кисәһендә Салауат башҡорт дәүләт драма театрының гимнын тыңлау бәхетенә ирешәсәк.
 ","
	Кесе йома, 02 февраль 2023",Яңылыҡтар,Na
https://kulturarb.ru/ba/news/өfөlә-dalan-tөrkөmөnөң-koncerty-bulasaҡ," Өфөлә ""Далан"" төркөмөнөң концерты буласаҡ ",Na,"

18 февралдә Х. Әхмәтов исемендәге Башҡорт дәүләт филармонияһында ""Далан"" фольклор-эстрада төркөмөнөң концерты була. “Даланлы булһын ир-егет” исемле тамаша Ватанды һаҡлаусылар көнөнә арнала.
 Башҡортостандың халыҡ артисы Артур Туҡтағолов етәкселегендәге төркөм быуаттар төпкөлөндә ҡалған батырҙар данын бөгөнгө көн сағылышында күрһәтә. Беҙҙең замандың, беҙҙең көрәштең даланлы ир-егеттәрен йырға һала.

""Тыуған илебеҙ көсөргәнешле мәлдәр кисерә, арыҫландай ир-егеттәребеҙ беҙҙең тыныслыҡты һәм бөтөнлөктө һаҡлау сигендә. Бөгөн ир-егеттәребеҙҙең рухлы, даланлы, илһөйәр һәм ҡаһарман булыуы зарур. Тап бына ошо хаҡта ла инде легендар “Далан” фольклор-эстрада төркөмөнөң яңы концерты"", - тип белдерҙеләр Башҡорт дәүләт филармонияһында.

Концертта шулай уҡ тыуған йорт, атай нигеҙе, тыуған илгә булған һөйөү, тәүге мөхәббәт һәм тәбиғәткә мәҙхиә кеүек көслө затты биҙәр темалар ҙа ҡуҙғатыла. Бөтөн был хис-тойғолар тулы бер рухлы концерт тамашасылар күңеленә хуш килер.  
 ","
	Кесе йома, 02 февраль 2023",Яңылыҡтар,Na
https://kulturarb.ru/ba/news/өfөlә-kәrim-hәkimov-muzejynyң-kүrgәҙmәһe-asyla, Өфөлә Кәрим Хәкимов музейының күргәҙмәһе асыла ,Na,"

3 февралдә Нәжиб Асанбаев пьесаһы буйынса ҡуйылған ""Ҡыҙыл паша"" спектакленең премьераһы алдынан, М.Ғафури исемендәге Башҡорт дәүләт академия драма театры фойеһында Кәрим Хәкимовтың мемориаль музейы тарафынан ""Кәрим Хәкимов - Кремлдең ғәрәп вәзире"" күргәҙмәһе ойоштороласаҡ.
Экспозицияла Кәрим Хәкимовтың Хиджаз, Неджд Короллегендәге һәм уларға ҡушылған өлкәләрҙәге дипломатик миссияһын сағылдырған фотоматериалдар, документтар, шулай уҡ, дипломатҡа арналған китаптар тәҡдим ителәсәк. Тамашасылар Кәрим Хәкимовтың шәхси әйберҙәрен дә күрә аласаҡ.
Дөйөм алғанда, күренекле совет дипломаты, ғәрәп илдәрендә СССР-ҙың тәүге тулы хоҡуҡлы вәкиле, йәш Совет Республикаһы һәм ғәрәп-фарси донъяһы араһында яҡшы мөнәсәбәттәр урынлашыуға ҙур өлөш индергән Кәрим Әбдрәүеф улы Хәкимовтың тормошон һәм эшмәкәрлеген раҫлаған 20-нән артыҡ һирәк, уникаль экспонат һәм артефакттар ҡуйыласаҡ.
Театр музейы Нәжиб Асанбаевтың киң билдәле тәүге ""Ҡыҙыл паша"" спектакленә (режиссеры - Лек Вәлиев, 1982 йыл) арналған экспозиция тәҡдим итәсәк.
Иҫегеҙгә төшөрәбеҙ, 2021 йылдың декабрендә БР Башлығы Радий Хәбиров эш сәфәре менән Бишбүләк районына барҙы, шул ваҡытта Кәрим Хәкимовтың мемориаль музейы менән дә танышты. Шул ваҡытта республиканың мәҙәниәт министрлығына  ""Ҡыҙыл паша"" спектаклен ҡабаттан сәхнәгә ҡуйыу тураһында бойорҙо. Һәм уның һүҙе тормошҡа ашырылды - иртәгә, 3 февралдә Башҡорт драма театрында спектаклдең премьераһы буласаҡ. 
 ","
	Кесе йома, 02 февраль 2023",Яңылыҡтар,Na
https://kulturarb.ru/ba/news/tamyr-telekanaly-ujynsyҡ-tүgel-serialynyң-isem-tujyna-saҡyra," ""Тамыр"" телеканалы ""Уйынсыҡ түгел"" сериалының исем туйына саҡыра ",Na,"

6 февраль ""Родина"" кинотеатрында ""Тамыр"" балалар һәм үҫмерҙәр телеканалы ""Уйынсыҡ түгел"" тип аталған  үҫмерҙәр өсөн телесериалының исем туйын үткәрә.
Сериал өлкәндәр менән балалар мөнәсәбәте хаҡында. Бала уйынсыҡ түгел, тигән идея күтәрелә сюжетта. Тормошта йыш ҡына өлкәндәр бала күңеленә, донъяға ҡарашына, фекеренә иғтибар итмәй.  Сериалда төрлө ғаиләлә үҫкән, төрлө холоҡло үҫмер балалар етди ҡаршылыҡтарға осрай. Оло эштәрҙе йырып сығыр өсөн өлкәндәрҙең таяныс булыуы кәрәк икәнен аңлайҙар.
Сериалды ҙур булмаған, әммә көслө ижади команда тормошҡа ашырҙы: концепция авторы - Гөлназ Ҡолһарина, сценарий авторы - Дамир Йосопов, ҡуйыусы режиссер - Гөлсәсәк Игебаева, ҡуйыусы оператор - Шамил Кәримов,  продюсер - Гөлшат Ғәлиуллина, ҡораусы режиссер - Дамир Сәлимов, тауыш режиссерҙары - Гөлфинә Латыпова һәм Артур Панкратов, режиссер ярҙамылары - Дилара Сөләймәнова һәм Айҙар Ғәйнетдинов. Музыканы билдәле композитор Айҙар Хәмзин яҙҙы. Фильм Өфөлә, Ғафури һәм  Архангел райондарында төшөрөлдө.
Исем туйы ҡунаҡтарын уйындар, ҡыҙыл келәм, фотоға төшөү, фильм ҡарау, сериалдың ижади төркөмө һәм блогерҙар менән күңелле осрашыу көтә.
Билет урынына яратҡан уйынсығыңды күрһәтергә кәрәк, ти ойоштороусылар.
Кино киске сәғәт 6-ла башлана.
 ","
	Кесе йома, 02 февраль 2023",Яңылыҡтар,Na
https://kulturarb.ru/ba/news/ajgiz-bajmөhәmәtov-blagovar-rajonynyң-әҙәbiәt-һөjөүselәre-menәn-osrashty, Айгиз Баймөхәмәтов Благовар районының әҙәбиәт һөйөүселәре менән осрашты ,Na,"

Февралдең тәүге көнөндә Благовар районының ""Мәҙәниәт"" милли проектына ярашлы булдырылған Үҙәк моделле китапханаһында Башҡортостан Яҙыусылар союзы рәйесе Айгиз Баймөхәмәтов менән осрашыу үтте. Ижади кисә «Урындағы даһи» проекты сиктәрендә үтте. 
Айгиз Баймөхәмәтов «Шоңҡар» республика йәштәр журналының баш мөхәррире, яҙыусы, журналист булараҡ билдәле. Әҙәбиәт һәм сәнғәт өлкәһендә Шәйехзада Бабич исемендәге республика дәүләт йәштәр премияһы лауреаты, Башҡортостандың атҡаҙанған мәҙәниәт хеҙмәткәре.
Йәш әҙәбиәтсе үҙенең ижады, журналистика өлкәһендәге тәжрибәһе һәм тормошондағы ҡыҙыҡлы хәлдәр менән уртаҡлашты. Хәбәрсе эшенең үҙенсәлектәре, журналисҡа кәрәкле һөнәри сифаттар хаҡында һөйләне.
Осрашыуҙа ҡатнашыусыларҙы сәләмләгәндән һуң сараны алып барыусы Карина Фәйзуллина Благовар районы хакимиәте башлығының беренсе урынбаҫары Вәхит Ҡадировҡа һүҙ бирҙе. Ул Айгиз Ғиззәт улына саҡырыуҙы ҡабул иткәне һәм уҡыусылар менән осрашыуға килгәне өсөн рәхмәт белдерҙе.
Сара барышында ҡатнашыусылар үҙҙәрен ҡыҙыҡһындырған һорауҙарын бирҙе һәм яҙыусының китаптары тураһында тәьҫораттары менән уртаҡлашты. Шулай уҡ Айгиз Ғиззәт улы өсөн яңы быуын китапханаһы буйлап экскурсия ойошторолдо, белгестәр учреждение эшмәкәрлеге тураһында һөйләне.
 ","
	Кесе йома, 02 февраль 2023",Яңылыҡтар,Na
https://kulturarb.ru/ba/news/rus-yaҙyusylarynyң-stalingrad-һuғyshyna-arnalғan-әҫәrҙәre-bashҡort-telendә-yaңғyrayasaҡ, Рус яҙыусыларының Сталинград һуғышына арналған әҫәрҙәре башҡорт телендә яңғыраясаҡ ,Na,"

Бөгөн, 2 февралдә, Өфө ҡалаһының Үҙәкләштерелгән күмәк китапханалар системаһы Сталинград һуғышында Еңеүҙең 80 йыллығына арналған уҡыуҙарҙа ҡатнаша. Сараны М.И. Рудомино исемендәге Бөтә Рәсәй сит ил әҙәбиәте китапханаһы уҙғара. Тура трансляция Культура.РФ порталында ошо һылтанма буйынса уҙасаҡ https://www.culture.ru/live/broadcast/45683/chteniya-k-80-letiyu-pobedy-v-stalingradskoi-bitve.
Китапханасылар Василий Гросмандың «Тормош һәм яҙмыш», Виктор Некрасовтың «Сталинград окоптарында», Юрий Бондаревтың «Эҫе ҡар» тигән әҫәрҙәренән өҙөктәрҙе бер нисә телдә уҡып ишеттерәсәк. Сара өсөн текстар махсус рәүештә Рәсәй халыҡтары телдәренә - башҡорт, бүрәт һәм коми – тәржемә ителгән.
Үҙҙәренең тәржемәләрен Коми Республикаһының Милли китапханаһы, Башҡортостан Республикаһы Өфө ҡалаһы ҡала округының Үҙәкләштерелгән күмәк китапханалар системаһы, Иркутск өлкәһенең Хужир ҡасабаһы китапханаһы, Бүрәт Республикаһының Х.Намсараев исемендәге Дәүләт академия драма театры, Әрмәнстандың Милли китапханаһы тәҡдим итәсәк.
Өфө китапханалары хеҙмәткәрҙәре Василий Гроссман, Виктор Некрасов һәм Юрий Бондаревтың әҫәрҙәрен башҡорт шағирәһе Лариса Абдуллинаның тәржемәһендә уҡыясаҡ.
Тапшырыу Өфө ваҡыты буйынса киске сәғәт 8-ҙә башлана.
 ","
	Кесе йома, 02 февраль 2023",Яңылыҡтар,Na
https://kulturarb.ru/ba/news/stәrletamaҡta-kөrәshergә-bireshmәҫkә-һәm-eңergә-tigәn-koncert-programmaһynyң-premeraһy-үtte," Стәрлетамаҡта «Көрәшергә, бирешмәҫкә Һәм еңергә!» тигән концерт программаһының премьераһы үтте ",Na,"

Музыкаль-әҙәби лекторийҙың премьераһы Бөйөк Ватан һуғышы барышын тамырынан үҙгәрткән һәм совет армияһының еңеүенә нигеҙ һалған 1943 йылғы төп алыштарҙың 80 йыллығына арнала. Ошо ике һынылышлы алыш һөҙөмтәһендә беҙҙең ил фашистик Германияны еңеп сыҡҡан. Совет халҡы үҙ илен генә түгел, бөтөн донъяны фашистар афәтенән һаҡланы.

""Бөйөк Ватан һуғышы халҡыбыҙ өсөн ҡаты һынау булған. Еңеү илебеҙ фронттарында һәм тылында башын һалды. Олоһонан алып  кесеһенә тиклем илбаҫарҙарға ҡаршы тороу өсөн хәлдәренән килгәнсә көрәшә. Фронт һалдаттары һәм тыл эшселәре менән бергә йыр ҙа яңғырай. Йыр халыҡҡа бирешмәҫкә һәм еңергә ярҙам иткән, ул совет халҡының ҡеүәтле ҡоралына әүерелгән. Артистар Рәсәй тарихының был дәүшәтле дәүере хаҡында бәйән итте”,- тине әҙәби-музыкаль лекторий етәксеһе Башҡортостандың атҡаҙанған артисы Елена Калинина.

Был кистә залда берәү ҙә күҙ йәштәренән тартынманы. Йырҙар күңелгә үтеп инде. Филармония солистары Бөйөк Ватан һуғышы тарихын һағыш ҡатыш ғорурлыҡ менән иҫкә алды.
Филармонияның художество етәксеһе - Башҡортостандың атҡаҙанған сәнғәт эшмәкәре Лира Фәйзуллина.
 ","
	Шаршамбы, 01 февраль 2023",Яңылыҡтар,Na
https://kulturarb.ru/ba/news/bashҡortostandyң-halyҡ-artisy-sәjҙә-ilyasova-mөhәbbәt-isemle-koncertyn-tәҡdim-itte, Башҡортостандың халыҡ артисы Сәйҙә Ильясова «Мөхәббәт» исемле концертын тәҡдим итте ,Na,"

Музыкаль-шиғри кисә 31 ғинуарҙа Хөсәйен Әхмәтов исемендәге Башҡорт дәүләт филармонияһында үтте.
Сәйҙә Ильясова – үҙенсәлекле яҙмышлы талант эйәһе. Мәҡтәпте тамамлағас, биологка уҡып сыға, әммә һөнәре буйынса эшләп тормай, йырсы булырға ҡарар итә. Өфө дәүләт сәнғәт институтына “Халыҡ йыры” белгеслеге буйынса уҡыуға инә. Уны тамамлағас, Башҡорт дәүләт филармонияһына эшкә саҡырыла. Ул саҡта Сәйҙә Ильясоваға 33 йәш була. Бер аҙҙан Мәскәүҙә Сәнғәт, мәҙәниәт һәм туризм хеҙмәткәрҙәрен ҡайтанан әҙерләү академияһында режиссёрлыҡҡа уҡый.
Теүәл бер йыл элек Сәйҙә Ильясова концертында « Ғүмерҙең йәмле сағы» йыйынтығының исем туйын үткәргәйне. Унда Шәйехзада Бабич, Рәми Ғарипов, Ҡәҙим Аралбаев, Нияз Сәлимов һәм башҡа башҡорт шағирҙарының һүҙҙәренә үҙе ижад иткән йырҙар ингән. Сәйҙә Ильясованың йыр ижадында атаһының – башҡорт шағиры, ҡурайсы Ғәли Ильясовтың һәм үҙенең шиғырҙары айырым урын биләй.
Кисәге концертында иһә Сәйҙә Ғәли ҡыҙы шағир булараҡ асылды. Ул ата-әсәләргә, балаларға, Ватанға, тормошҡа ҡарата һөйөүгә, ҡатын-ҡыҙ һәм ир-егет араһындағы мөнәсәбәттәргә арналған шиғырҙары һәм йырҙары аша күңелендә йыйылып килгән һәм өлгөрөп еткән уй-фекерҙәрен еткерҙе.
Тамашасылар араһында Башҡортостандың атҡаҙанған сәнғәт эшмәкәре Виктория Симонова ла бар ине. Ул Сәйҙә Ильясованы универсаль артистка тип атаны.

- Сәйҙә Ильясованың йыр сәнғәтендә үҙ урыны бар. Уның ижады сағыу һәм күп яҡлы – репертуарын халыҡ йырҙары, классик әҫәрҙәр, автор композициялары, эстрада йырҙары тәшкил итә. Беҙ уны ижады өсөн генә түгел, ә тәжрибәһе менән ихлас уртаҡлашыуы өсөн дә хөрмәт итәбеҙ. Сәйҙә Ғәли ҡыҙы, төп эшенә тыш, һәр төрлө конкурста жюри ағзаһы булараҡ ҡатнаша, оҫталыҡ дәрестәре бирә. Ул тормошон туған мәҙәниәтен танытыуға бағышлай һәм быны эскерһеҙ ҡәнәғәтлек менән башҡара, - тип билдәләне музыка белгесе.

Программала Башҡортостандың халыҡ артисы Рушан Биктимеров, Башҡортостандың атҡаҙанған артистары Артур Шәрипов, Илшат Ишморатов, Евгения Цыпина, Рәмил Мостафин, халыҡ-ара һәм республика конкурстары лауреаттары Илдар Абдуллин, Алиса Йомағәлиева, Венер Сәйфетдинов, Аурика Уршеева (саксофон), балет артистары Рөстәм Ғәндәлипов, Татьяна Мутафи, Розалина Йәғәфәрова, Камила Бүкәнбаева ҡатнашты. Шулай уҡ Сәйҙә Ильясова ҡыҙҙары Дилбәр һәм Ғәлиә Фәйзиевалар менән бергә сығыш яһай.
Концертты Данил Ғофранов һәм Зилиә Сәфиуллина алып барҙы.
Сценарий авторы – Оксана Иванова.
Режиссеры – Башҡортостандың атҡаҙанған сәнғәт эшмәкәре һәм атҡаҙанған артисы Рәмизә Мөхәмәтшина.
 ","
	Шаршамбы, 01 февраль 2023",Яңылыҡтар,Na
https://kulturarb.ru/ba/news/aғiҙel-zhurnalyna-100-jyl, «Ағиҙел» журналына – 100 йыл ,Na,"

«Ағиҙел» журналына быйыл 100 йыл тула. Үҙенең ижади юлын бер быуат элек ул “Яңы юл” исеме менән башлай.
1923 йылдың март айында Өфө ҡалаһында “Яңы юл” журналының тәүге һаны донья күрә. Тәүҙә “Сәйәси-ғилми, әҙәби-ижтимағи айлыҡ журнал”, 1924 йылдан – “Сәйәси-әҙәби, ғилми, ижтимағи, иҡтисади һәм профессиональный айлыҡ журнал”, ”Автономиялы Башҡорт социал Советтар йәмһүриәте, мәркәз башҡарма комитеты, халыҡ комиссарҙары шураһы һәм Башпровсоветтың нәшере”. Журнал ҙур форматта, тәүге һаны 48 битле булып cығa. Тиражы 1000 дана. Яҙылыу хаҡы: айырым һаны – 8 һум, ике айға – 15 һум, ярты йылға – 45 һум. 1924 йылда яҙылыу хаҡы тураһында ошондай мәғлүмәт бирелә: “Журнал хаҡы алтын менән. Айырым номерҙары 45 тин, йыллыҡ 5 һум 40 тин, алты айға 2 һум 70 тин...”.
Журналдың мөхәррирҙәре айырым күрһәтелмәй, «һәйәте тәхририә» (редколлегия) тип билдәләнһә лә, редакцияла Әхмәдулла Бейешев, Дауыт Юлтый, Хәбибулла Ғәбитов, ә 9-сы һанынан алып Ғөбәй Дәүләтшин, Әхмәт Хәбибиҙәр эшләй.
Даими авторҙары: Хәбибулла Ғәбитов, Әхмәҙулла Бейешев, Муллаян Халиҡов, Мәжит Ғафури, Ғәзим Ҡасимов, Нуриәғзәм Таһиров, Дауыт Юлтый, Фазыл Туйкин, Ғ.Ғүмәров, Сәғит Мирасов, Булат Ишемғолов, Сәйфи Ҡудаш, Зариф Бәшири һ.б.
Төп рубрикалары: “Рәсми бүлек”, “Тарихи материалдар бүлеге”, “Әҙәбиәт бүлеге”, “Фән һәм техника яңылыҡтары”, “Ваҡ-төйәктәр” һ.б.
Билдәле булыуынса, 1921 йылдың июлендә Икенсе Бөтөн Башҡортостан съезында, башҡорт теле рәсми тел тип ҡаралып, барлыҡ уҡыу йорттарында өйрәнеүҙе индерергә ҡарар сығарыла. 1922 йылдың сентябрендә партияның VI Башҡортостан өлкә конференцияһы «Әсә телендә матбуғатты, мәктәптәрҙе, театрҙы, клуб эштәрен һәм ғөмүми культура-ағартыу учреждениеларын киңәйтеү тураһында» ҡарары иһә мәғариф һәм мәҙәниәт өлкәһенә ҡағылышлы эштәргә тағы ла көслө этәргес бирә. “Башҡорт шиүәһендә дәреслектәр әҙерләү” тигән иғлан ошо юҫыҡтағы эштәрҙең береһе: “Алдағы йылдар өсөн башҡорт балаларына саф башҡорт телендә уҡыу китаптары әҙерләү өсөн 23-сө октябрҙа Ғилми мәркәз рәйесе иптәш Дәүләтшин рәйесендә ғилми мәркәз, ғилми ойошма ағзаларының йыйылышы үтте. Йыйылышҡа Дәүләтшин иптәштең башҡорт балаларына башҡортса дәрес китаптары кәрәклеге, был башҡорттарҙың күптәнге теләге икәнен, быны хөкүмәт һәм мәғариф комисариаты тейеш тапҡанлығы, үҙенең 150 табаҡ башҡортса дәрес китабын нәшер итер өсөн әллә күпме түҙгәнлеге, шуны “Башкитап“ үҙ хеҙмәте менән нәшер итәсәге хаҡындағы докладын тыңлағандан һуң йыйылыш башҡортса уҡыу китаптарының кәрәклегенә бер ауыҙҙан ҡарар бирҙе. Быныңса барҙағы башҡортса әлифба, уҡыу, рилизийәт китабы ғына матбаға ерҙәргә ятҡанын хәҙерҙән кәрәк хәтле дәреслектәр төҙөү тейештеге һөйләнгәндән һуң нисә, ниндәй дәреслектәр кәрәк, шуны тәғәйенләү өсөн биш кешенән ғибәрәт бер комиссия һайҙарға булып түбәндәге иптәштәрҙе һайланылар: рәйесе: Ғәбделәхәт Вильданов, ағзалары: Ғ.Шанаси, Н.Таһиров, С.Мирасов, Х.Ғабитов”.
Шулай итеп, ваҡыттар ни тиклем ауыр булыуға ҡарамаҫтан, зыялылар балаларҙы туған телдә уҡытыу, уларҙы уҡыу әсбаптары менән тәьмин итеү мәсьәләһен хәстәрләгән.
“Яңы юл” журналы бик күп әҙәби-мәҙәни көстәрҙе йәлеп итә. Баҫма менән башҡорт яҙыусылары, ғалимдары һәм журналистары актив хеҙмәттәшлек итә. Ун бер һаны сыҡҡандан һуң, 1924 йылда март айында ”Яңы юл” нәшер ителеүҙән туҡтала. Артабан унан эстафетаны “Белем” журналы ҡабул итә.
“Яңы юл” журналы Милли китапхананың ҡулъяҙмалар һәм һирәк осрай торған баҫмалар бүлеге фондында һаҡлана. 
 ","
	Шаршамбы, 01 февраль 2023",Яңылыҡтар,Na
https://kulturarb.ru/ba/news/eҙem-fest-rәsәj-halyҡtary-ujyndary-tөbәk-ara-festivale-uҙҙy, «Еҙем-Фест. Рәсәй халыҡтары уйындары» төбәк-ара фестивале уҙҙы ,Na,"

Ғафури районының «Красноусол» шифаханаһы биләмәһендә «Еҙем-Фест. Рәсәй халыҡтары уйындары» төбәк-ара фестивале уҙҙы. Сараны ойоштороусы - «Тархан» туристик операторы. Илдар Биҡҡужин етәкселегендәге был фирма республикала туризмды үҫтереү, милли йолаларҙы, аш-һыуҙарҙы популярлаштырыу буйынса уңышлы эшмәкәрлек алып бара. «Еҙем-фест» фестивале федераль грант иҫәбенә, Рәсәй Президентының мәҙәни башланғыстар фонды ярҙамында тормошҡа ашырылған. 

Фестивалдең тағы бер биҙәге - Бөрө уҡсылары, улар тарихи кинотаҫмаларҙан ғына таныш мушкеттарҙан атып күрһәтте, боронғо пушкалар менән ҡулланыу нескәлектәрен күрһәтте. Майҙанда ҡул эштәре буйынса оҫталыҡ дәрестәре, һөнәрселек йәрминкәләре лә ойошторолдо. 


Фестиваль милли уйындарға ла, спорт ярыштарына ла, йыр-моңға ла бай булды. Хатта милли аш-һыу әҙерләү серҙәре менән бүлешеп бишбармаҡ әҙерләп күрһәттеләр. Фестиваль майҙаны көнө буйы төрлө уйындарҙан, йыр-моңдан гөрләп торҙо. Ерле халыҡ та, ҡунаҡтар ҙа төрлө ярыштарҙа ҡатнашты, рәхәтләнеп күңел асты.


«Еҙем фест» киләсәктә Ғафури районының брендына әүерелер тип фаразлай ойоштороусылар.

 ","
	Шаршамбы, 01 февраль 2023",Яңылыҡтар,Na
https://kulturarb.ru/ba/news/bashҡortostandyң-halyҡ-artisy-sәjҙә-ilyasova-mөhәbbәt-tigәn-koncertyna-saҡyra, Башҡортостандың халыҡ артисы Сәйҙә Ильясова «Мөхәббәт» тигән концертына саҡыра ,Na,"

Бөгөн, 31 ғинуарҙа, Х. Әхмәтов исемендәге Башҡорт дәүләт филармонияһының ҙур залында Башҡортостандың халыҡ артисы Сәйҙә Ильясова «Мөхәббәт"" исемле программаһы менән таныштыра. Концерт рус телендә барасаҡ.
Билдәле йырсы бынан алдағы концертында « Ғүмерҙең йәмле сағы» йыйынтығының исем туйын үткәргәне. Унда Шәйехзада Бабич, Рәми Ғарипов, Ҡәҙим Аралбаев, Нияз Сәлимов һәм башҡа башҡорт шағирҙарының һүҙҙәренә үҙе ижад иткән йырҙар ингән. Сәйҙә Ильясованың йыр ижадында атаһының – башҡорт шағиры, ҡурайсы Ғәли Ильясовтың һәм үҙенең шиғырҙары айырым урын биләй.
Артистың һүҙҙәренсә, «Мөхәббәт» исемле яңы программала шулай уҡ уның шиғырҙары һәм йырҙары яңғыраясаҡ.

- Беҙҙең был донъялағы йәшәйешебеҙ, осрашыуҙар һәм хушлашыуҙар, хыянат һәм ышаныс, өмөтһөҙлөк һәм өмөт, йәшәү дәрте уятҡан йыр, ижад итеү теләге тураһында уйҙарым менән уртаҡлашыр ваҡыттың еткәнен тоям. Концерт тамашасылар йөрәгенә яҡтылыҡ һәм ышаныс өҫтәһен тип теләйем, - тине Сәйҙә Ильясова “Башҡортостандың мәҙәни донъяһы” порталына.

Программала Сәйҙә Ильясованың автор йырҙары һәм шиғырҙары, танылған шағирҙарҙың шиғырҙарына яҙылған йырҙар яңғыраясаҡ. Уларҙы Башҡортостандың халыҡ артисы Рушан Биктимеров, Башҡортостандың атҡаҙанған артистары Артур Шәрипов, Илшат Ишморатов, Евгения Цыпина, Рәмил Мостафин, халыҡ-ара һәм республика конкурстары лауреаттары Илдар Абдуллин, Алиса Йомағәлиева, Венер Сәйфетдинов, Аурика Уршеева (саксофон) башҡара. Кисәне балет артистары Рөстәм Ғәндәлипов, Татьяна Мутафи, Розалина Йәғәфәрова, Камила Бүкәнбаева биҙәйәсәк. Шулай уҡ Сәйҙә Ильясова ҡыҙҙары Дилбәр һәм Ғәлиә Фәйзиевалар менән сығыш яһай.
Концертты Данил Ғофранов һәм Зилиә Сәфиуллина алып бара.
Сценарий авторы – Оксана Иванова.
Режиссеры-Башҡортостандың атҡаҙанған сәнғәт эшмәкәре һәм атҡаҙанған артисы Рәмизә Мөхәмәтшина.
Тамаша киске сәғәт 7-лә башлана.
Билеттар филармония кассаһында һәм сайтында: https://bashgf.ru/afisha/event/sajda-iljasova/.
 ","
	Шишәмбе, 31 январь 2023",Яңылыҡтар,Na
https://kulturarb.ru/ba/news/neftekama-dәүlәt-filarmoniyaһy-112-se-bashҡort-kavaleriya-diviziyaһy-yaugirҙary-iҫtәlegenә-premera-әҙerlәj, Нефтекама дәүләт филармонияһы 112-се Башҡорт кавалерия дивизияһы яугирҙары иҫтәлегенә премьера әҙерләй ,Na,"

2 февралдә Нефтекама дәүләт филармонияһы ""Батырҙар ере"" театрлаштырылған концерттың премьераһына саҡыра һәм Рәсәйҙең данлы тарихын бергәләп байҡау яһарға тәҡдим итә.
Программаға Совет һалдаттарының Бөйөк ватан һуғышы йылдарындағы ҡаһарманлығы тураһында популяр йырҙар, тыуған илгә, уның данлы тарихына ихлас һөйөү менән һуғарылған хәрби-патриотик композициялар ингән.

""Беҙҙең яңы проект легендар 112-се Башҡорт кавалерия дивизияһы иҫтәлегенә арнала. Уның һыбайлылары Ватан өсөн фиҙаҡәр һуғышҡан, фашистарҙы дер ҡалтыратҡан. Дивизияның данлы яугирҙәре һәм уның командиры, Рәсәй Геройы Миңлеғәле Шайморатовтың батырлыҡтары – үлемһеҙ! Яңы программа көҙгөһөн күрһәтелгән “Рәсәй – Тыуған илем!"" концертының логик дауамы булып тора. Әгәр ул саҡта Ер-Әсә образын данлаһаҡ, хәҙер уның улдары – яҡлаусылары тураһында һөйләрбеҙ"",- тине филармонияның художество етәксеһе, Башҡортостандың халыҡ артисы Айбулат Рәхмәтуллин.

Сценарий авторы – Башҡортостандың атҡаҙанған мәҙәниәт хеҙмәткәре Динара Ҡәйүмова Миңлеғәле Шайморатовтың образын ҡаһарман яугир итеп кенә түгел, матур күңелле кеше, хәстәрлекле атай булараҡ та һынландырыуҙы маҡсат итеп ҡуйған.

""Төп идея – батыр булып тыумайҙар, ә тырышлыҡ һәм матур сифаттар арҡаһында батыр булып китәләр, тигән хәҡиҡәтте йәш тамашасыға еткереү. Сценарийға генерал Шайморатовтың бала сағы тураһында күренештәр инде, ул яп-ябай ауыл малайы була, тик, күп тиҫтерҙәренән айырмалы, маҡсаттарына нығыраҡ ынтыла. Геройҙың ҡыҙы Октябрина менән диалогтарында уның кешелек сифаттары асыла», - тип һөйләне «Башҡортостандың мәҙәни донъяһына» Динара Ҡәйүмова.

Яңы программа өсөн филармония коллективы репертуарға ике башҡорт халыҡ йырын индергән – оркестр оҙатыуында һәм Башҡортостан Республикаһының атҡаҙанған артисы Иршат Ҡарасурин башҡарыуында ""Һалдат йыры"" һәм ир-егеттәр составы башҡарыуында«Суҡан батыр» йыры.
Концерттың ҡуйыусы режиссеры – Башҡортостандың атҡаҙанған артисы Фирғәт Ғарипов.
Билеттар кассала һәм сайтта https://ufa.kassy.ru/venue/gaukii-neftekamskaya-gosudarstvennaya-filarmoniya-55/80/.
Пушкин картаһы ғәмәлдә.
 ","
	Дүшәмбе, 30 январь 2023",Яңылыҡтар,Na
https://kulturarb.ru/ba/news/stәrletamaҡta-kөrәshergә-bireshmәҫkә-һәm-eңergә-tigәn-koncert-үtәsәk," Стәрлетамаҡта «Көрәшергә, бирешмәҫкә Һәм еңергә!» тигән концерт үтәсәк ",Na,"

31 ғинуарҙа Стәрлетамаҡ дәүләт театр-концерт берләшмәһе филармонияһы «Көрәшергә, бирешмәҫкә Һәм еңергә!» программаһының премьераһына саҡыра. Концерт Сталинград Һәм Курск алыштарындағы еңеүҙең 80 йыллығына арнала.
Программа «Рәсәйгә хеҙмәт итеү» абонементы сиктәрендә музыкаль-әҙәби лекторий артистары тарафынан әҙерләнгән.
Концертта хәрби-патриотик әҫәрҙәр яңғыраясаҡ, программаның интерактив өлөшөндә тамашасылар тарих буйынса белемен арттырасаҡ, викторинала ҡатнашасаҡ.
Филармонияның художество етәксеһе – Башҡортостандың атҡаҙанған сәнғәт эшмәкәре Лира Фәйзуллина.
Сара киске 7-лә башлана.
 ","
	Дүшәмбе, 30 январь 2023",Яңылыҡтар,Na
https://kulturarb.ru/ba/news/mәskәүҙә-bashҡort-yaugirҙary-turaһyndaғy-tөnyaҡ-amurҙary-jәnһүrәteneң-premeraһy-uҙҙy," Мәскәүҙә башҡорт яугирҙары тураһындағы ""Төньяҡ амурҙары"" йәнһүрәтенең премьераһы уҙҙы ",Na,"

29 ғинуарҙа Мәскәүҙә Үҙәк кино Йортонда«Төньяҡ амурҙары» исемле яңы тулы метражлы анимация фильмының премьераһы уҙҙы. Йәнһүрәтте Өфөнөң «Муха» студияһы “ Ә. Абдразаҡов исемендәге  «Башҡортостан» киностудияһы менән берлектә Башҡортостан Республикаһы Башлығы Радий Хәбировтың булышлығында төшөрҙө. Премьераға Рәсәй Федерацияһы сенаторҙары, Башҡортостан Республикаһының Мәскәүҙәге Тулы хоҡуҡлы вәкиллеге, Башҡортостан яҡташтар берлеге вәкилдәре, мәҙәни йәмәғәтселек вәкилдәре, кино һөйөүселәр йыйылды.
Хикәйәләү үҙәгендә – рус-швед һәм 1812 йылғы Ватан һуғыштарында әүҙем ҡатнашҡан башҡорттарҙың тарихы. Тап француздар уҡ-һаҙаҡ менән ҡоралланған башҡорт атлыларын «төньяҡ амурҙары» тип атағандар.
«Төньяҡ амурҙары» йәнһүрәте киң Рәсәй прокатына сыға. Уны йәйелдереү мәсьәләләрен Башҡортостан Башлығы Радий Хәбиров 26 ғинуарҙа «КАРО» кино селтәренең генераль директоры Алексей Рязанцев менән осрашыуҙа тикшерҙе. Осрашыуҙа шулай уҡ Башҡортостандың мәҙәниәт министры Әминә Шафиҡова, Артур Абдрахманов етәкселегендәге «Муха» анимация студияһының ижади коллективы һәм «Башҡортостан» киностудияһы директоры Юнир Әминев ҡатнашты.
Йәнһүрәтте федераль кимәлдә танытыу Рәсәй тамашасыһын башҡорт анимацияһы, Башҡортостан мәҙәниәте һәм тарихы менән таныштыра, Ватаныбыҙ халыҡтарының хәрби батырлыҡтары йылъяҙмаһының героик биттәрен аса. Башҡортостан башлығы «Төньяҡ амурҙары «йәнһүрәте айырыуса көнүҙәк булыуын һыҙыҡ өҫтөнә алды.

- Йәнһүрәт илгә йәш быуынды тәрбиәләүҙә хеҙмәт итер, тип ышанам. Ошо таҫманың илебеҙҙең мәҙәни ваҡиғаһына әүерелеүен теләйбеҙ, - тине Радий Хәбиров.

Премьера Өфөлә май аҙағында була, унан һуң «Төньяҡ амурҙары"" анимация фильмы киң Hәсәй прокатына сыға. Шулай уҡ фильмдың фестивалдәрҙә ҡатнашыуы күҙаллана.
 ","
	Дүшәмбе, 30 январь 2023",Яңылыҡтар,Na
https://kulturarb.ru/ba/news/milli-jәshtәr-teatrynda-ataj-spektakleneң-premeraһy-үtte," Милли йәштәр театрында ""Атай"" спектакленең премьераһы үтте ",Na,"

25 ғинуарҙа Мостай Кәрим исемендәге Милли йәштәр театрында Максим Горький әҫәре буйынса ""Атай"" спектакленең премьераһы үтте. Яҙыусы ""Һуңғылар"" (""Последние"") пьесаһын 1907-1908 йылдарҙа яҙған. Автор уны тәүҙә ""Атай"" (""Отец"") тип атаған, ләкин әҫәр өҫтөндә эшләгән ваҡытта ул исем ""Һуңғылар"" булып үҙгәртелгән. Театр уны тәүге исеме менән сәхнәгә сығарҙы.
Әҫәрҙең төп темаһы бөгөн дә актуаллеген юғалтмаған – атайҙар һәм балалар мөнәсәбәте.
Спектакль өҫтөндә Санкт-Петербургтан килгән ҡуйыусы төркөм эшләне: режиссер – Денис Хөснийәров; ҡуйыусы рәссам – Александр Мохов; костюмдар буйынса рәссам – Мария Лукка; яҡтыртыу буйынса рәссам – Игорь Фомин. 
Спектаклде ҡуйыусыларҙың уйынса, тәүге рәт тамашасылары сәхнәлә урынлашты, ә персонаждар тамашасылар залынан уҡ күренде. Аудиторияға арҡаһы менән беренсе рәттә торған, йырҙар йырлаған һәм геройҙар диалогына комментарий биргән Башҡортостандың халыҡ артисы Ольга Мусина башҡарыуында Федосьяның образы ла ғәҙәти булмаған хәл ителә.
Спектакль «Кесе Ватан мәҙәниәте» федераль проекты сиктәрендә «Берҙәм Рәсәй» партияһы булышлығында тормошҡа ашырылды.
Бөгөн 26 ғинуарҙа спектакль тағы ла сәхнәгә ҡуйыла. 
 ","
	Кесе йома, 26 январь 2023",Яңылыҡтар,Na
https://kulturarb.ru/ba/news/nuriman-rajony-avtokluby-tөpkөl-auyldarғa-yullana, Нуриман районы автоклубы төпкөл ауылдарға юллана ,Na,"

Нуриман районының Үҙәкләштерелгән клуб системаһының «Мәҙәниәт» милли проекты сиктәрендә алынған автоклубы ""Мөғжизәләр бөтмәй!"" концерты менән Урман һәм Сураш ауылдарында булды. Башҡарыусыларҙың оҫталығы, халыҡтың ихласлығы арҡаһында концерт ысын байрамға әүерелде.
Өйәңкеле һәм Сатлыҡ ауылдары халҡы славян халыҡтары байрамы – святкаға арналған тамашаны ҡараны. Художестволы үҙешмәкәрлек артистары тамашасылар өсөн, йыр-бейеүҙән тыш, уйындар ҙа әҙерләгәйне.

- «Мәҙәниәт» милли проекты сиктәрендә 2020 йылдың яҙында республикала тәүгеләрҙән булып күсмә күп функциялы мәҙәни үҙәк алдыҡ. Нуриман районы өсөн был бик мөһим ваҡиға, сөнки беҙҙең биләмәлә 54 ауыл иҫәпләнә, күбеһендә мәҙәниәт йорто юҡ. Хәҙер алыҫ ауылдарҙа йәшәүсе халыҡ был ғәжәйеп сәхнәлә үҙешмәкәр артистар ойошторған матур концерттарҙы ҡарай ала, - ти Нуриман үҙәкләштерелгән клуб системаһының әйҙәүсе методисы Седа Григорян.

Автоклубтар – район үҙәгенән алыҫта урынлашҡан ауылдарға барып етеү өсөн эшләнгән сәхнәле, махсус аппаратуралы ҡиммәтле мәҙәни үҙәктәр. Улар ярҙамында концерт, фестиваль уҙғарырға йәки кино ҡарарға мөмкин.
Автоклубтар 2019 йылда Рәсәй төбәктәрендә «Мәҙәниәт» милли проекты ярҙамында барлыҡҡа килә башланы. Йыл һайын илдең төбәктәренә 100-гә яҡын автоклуб оҙатыла. Бөгөн Рәсәй буйлап «КамАЗ», «ГАЗон Сауд» һәм «Газель» шассийы нигеҙендә эшләнгән 300 самаһы автомобиль йөрөй.
Милли проект буйынса бөтәһе 600 автоклуб һатып алынған, ә 2024 йылдың аҙағына тиклем улар менән илдең барлыҡ муниципаль райондары тәьмин ителәсәк.
 ","
	Кесе йома, 26 январь 2023",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-dәүlәt-drama-teatry-ҡabarҙy-balҡar-respublikaһynda-syғysh-yaһayasaҡ, Мәжит Ғафури исемендәге Башҡорт дәүләт драма театры Ҡабарҙы-Балҡар Республикаһында сығыш яһаясаҡ ,Na,"

2023 йылда Рәсәй Федерацияһы Мәҙәниәт министрлығының «Ҙур гастролдәр» Бөтә Рәсәй гастролдәр-концерт планы программаһында ҡатнашыусыларҙың исемлеге билдәле булды. Был исемлеккә Рәсәйҙән йәмғеһе 98 театр ингән, улар араһында Мәжит Ғафури исемендәге Башҡорт дәүләт академия драма театры ла бар.
«Ҙур гастролдәр» программаһының төбәк-ара йүнәлеше 2017 йылда асылды. Был - Мәскәү һәм Санкт-Петербургтың билдәле театрҙары, шулай уҡ илебеҙҙең аҙ билдәле театрҙары ҡатнашҡан ҙур проекттарҙың береһе. Программа театр коллективтарына күрше генә түгел, ә алыҫ төбәктәргә, шулай уҡ Мәскәү, Санкт-Петербург, Новосибирск, Пермь, Екатеринбург һәм Ярославль кеүек бай театр тарихы булған мәҙәни үҙәктәргә гастролдәргә сығып, сәхнә тәжрибәһен камиллаштырыу мөмкинлегн бирә.
Мәжит Ғафури исемендәге Башҡорт академия драма театры директоры Иршат Фәйзуллин әйтеүенсә, был федераль программала ҡатнашыу - һәр театр өсөн ҙур уңыш.

– «Ҙур гастролдәр»ҙә беренсе тапҡыр ғына ҡатнашмайбыҙ. 2021 йылда был программа ярҙамында Ҡырым Республикаһының Ҡырым-татар музыкаль театры менән алмаш гастролдәр ойошторолдо. Быйыл башҡорт театр сәнғәте менән Ҡабарҙы-Балҡар Республикаһы тамашасылары танышасаҡ - сентябрҙә беҙ Нальчик ҡалаһының Максим Горький исемендәге Рус драма театры сәхнәһендә сығыш яһаясаҡбыҙ. Ошо йылдың апрелендә иһә театр коллективын үҙебеҙҙә көтөп ҡалабыҙ, - тине Иршат Ишбулат улы. - Бындай гастролдәр, ғәҙәттә, өс-дүрт көн дауамында бара”.

Рәсәй Федерацияһы Мәҙәниәт министрлығы ҡушыуы буйынса «РОСКОНЦЕРТ» федераль музыкаль һәм фестиваль программалар дирекцияһы «Оло гастролдәр» проектының ойоштороусы булып тора.
 ","
	Кесе йома, 26 январь 2023",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-artisy-tәnzilә-үҙәnbaevanyң-yubilej-kisәһe-uҙa, Өфөлә Башҡортостандың халыҡ артисы Тәнзилә Үҙәнбаеваның юбилей кисәһе уҙа ,Na,"

Бөгөн, 25 ғинуарҙа, Хөсәйен Әхмәтов исемендәге Башҡорт дәүләт филармонияһында Башҡортостандың халыҡ артисы Тәнзилә Үҙәнбаеваның ижад кисәһе уҙа.
Бына 50 йылдан ашыу Тәнзилә Үҙәнбаеваның исеме һәм тауышы башҡорт халҡының милли музыка сәнғәте символы булып тора. Ул – халыҡ йырҙарын профессиональ сәнғәт кимәленә күтәргән вокал оҫталарының береһе.
Тәнзилә Үҙәнбаеваның сәхнә тормошо билдәле «Йәдкәр» фольклор-эстрада ансамбле менән тығыҙ бәйләнгән. Был коллективта йырсы сирек быуат ижад итте, уның менән бергә Мәскәүҙә Бөтә донъя йәштәр һәм студенттар фестивалендә, Төркиәлә, Азербайжанда, Хакасияла халыҡ-ара фольклор фестивалдәрендә уңышлы сығыш яһаны. Артисткаға шулай уҡ Германия, Австрия, Япония, Һиндостан, Төркиә, Монголия, Чехословакия, Польша, Греция, Сингапур һәм башҡа илдәрҙең тамашасылары алҡышлаған.
Тәнзилә Үҙәнбаеваның тауышы Бөтә Союз грамъяҙма студияһының «Мелодия» фирмаһы сығарған грампластинкаларҙа яҙылған. «Башҡортостан» дәүләт телерадиокомпанияһы йырсының ижадына айырым фильм-концерт бағышлаған. Республика композиторҙарының халыҡ йырҙары һәм әҫәрҙәре менән компакт-дискылары сығарылған.
Бына 16 йыл инде Тәнзилә Хәмит ҡыҙы Өфө сәнғәт училищеһының (колледжының) вокал бүлегендә уҡыта.  2009 йылдан – Заһир Исмәғилев исемендәге Өфө дәүләт сәнғәт институты музыка факультетының вокал сәнғәте кафедраһы доценты. Эшләгән йылдарында ул ике тиҫтә белгес әҙерләп сығарған, улар илдең төрлө юғары уҡый йортонда белемен дауам иткән. Күптәре телевидениела, Башҡорт  дәүләт опера һәм балет театрында, «Мираҫ» йыр һәм бейеү ансамблендә, театрҙарҙа, колледждарҙа, музыка мәктәптәрендә эшләй.
Программала тантанала Тәнзилә Үҙәнбаеваның төрлө йылдарҙа белем алған уҡыусылары, Башҡорт опера һәм балет театры солистары, ижади дуҫтары, хеҙмәттәштәре сығыш яһай.
Программала классиктарҙың һәм хәҙерге заман авторҙарының әҫәрҙәре, халыҡ музыкаһы яңғырай.
Режиссеры - Башҡортостандың атҡаҙанған артисы Сулпан Асҡарова.
Концерт киске 7-лә башлана.
Билеттар - филармония кассаһында һәм сайтында.
 ","
	Шаршамбы, 25 январь 2023",Яңылыҡтар,Na
https://kulturarb.ru/ba/news/baҡaly-rajon-mәҙәniәt-jorto-nәzhib-asanbaevtyң-isemen-jөrөtәsәk, Баҡалы район мәҙәниәт йорто Нәжиб Асанбаевтың исемен йөрөтәсәк ,Na,"

Баҡалы районының мәҙәниәт һарайына башҡорт әҙәбиәте классигы, легендар «Ҡыҙыл паша» авторы Нәжиб Асанбаевтың исеме бирелде. Башҡортостан Республикаһы Хөкүмәтенең тейешле ҡарарына 2023 йылдың 23 ғинуарында ҡул ҡуйылған. Документ рәсми хоҡуҡи мәғлүмәт порталында баҫылған.
Нәжиб Асанбаев (1921-2013) — күренекле башҡорт прозаигы, шағир, драматург, йәмәғәт эшмәкәре. 
 ","
	Шишәмбе, 24 январь 2023",Яңылыҡтар,Na
https://kulturarb.ru/ba/news/ҡyl-ҡumyҙsy-zәliә-ғәniәtullinanyң-koncerty-boronғo-ujyn-ҡoralynyң-ҙur-mөmkinlektәren-asty, Ҡыл-ҡумыҙсы Зәлиә Ғәниәтуллинаның концерты боронғо уйын ҡоралының ҙур мөмкинлектәрен асты ,Na,"

Башҡортостандың атҡаҙанған артисы, ҡыл-ҡумыҙсы Зәлиә Ғәниәтуллина ике ҡылда ғына уйнап, иҫ киткес шоу яһарға мөмкин булыуын иҫбатланы. Был оло эштә уға үҙе оҙаҡ йылдар эшәләгән “Мираҫ” йыр һәм бейеү ансамбле ярҙам итте. “Дала ҡыҙы” этно-концерты 20 ғинуарҙа “Башҡортостан” дәүләт концерт залында үтте.
Зәлиә Ғәниәтуллина - башҡорт музыкаһын ҡыл-ҡумыҙҙа башҡарыуға нигеҙ һалыусыларҙың береһе. Боронғо уйын ҡоралы менән ул 1998 йылда Өфө сәнғәт училищеһына уҡырға ингән саҡта таныша.

- Ул ваҡытта профессор Зиннур Әхмәҙиә улы Нурғәлин, фольклорсылар, музыкаль педагогтар Айрат Миңләхмәт улы Ҡобағошов һәм Ришат Рәшит улы Рәхимов башҡорт халыҡ музыка ҡоралдарын тергеҙеү һәм пропагандалау өҫтөндә эшләне. Ә бына ҡыл-ҡумыҙҙың үҙе юҡ ине, уның һүрәтен генә күрһәттеләр. Минең өсөн тәүге уйын ҡоралды оҫта Рәшит ағай Ғәлимов эшләне. Ул ваҡытта ҡыл-ҡумыҙҙы тергеҙеү буйынса оло һәм яуаплы эшкә ҡушылыуымды аңлап та еткермәй инем, - тип иҫенә төшөрә артист.

Ҡыл-ҡумыҙға бағышланған концерт музыка ҡоралының ҙур мөмкинлектәрен асты. Зәлиә Ғәниәтуллинаның ҡулында ул тамашасыларҙы тарих төпкөлөнә әйҙәне, ҡурай һәм боронғо башҡорт һуҡма ҡоралы – дөңгөр менән берлектә көслө алҡыштарға күмелде. “Мираҫ” ансамбле оркестры һәм “Хазина” заманса этно-проекты составында ла боронғо уйын ҡоралы урынлы яңғыраны.
Концертта Зәлиә Ғәниәтуллина тамашасылар алдында музыкант ҡына түгел, яғымлы тауышлы йырсы һәм талантлы педагог булараҡ асылды. Артистың бөгөнгө студенттар – буласаҡ профессиональ ҡыл-ҡумыҙсылар менән бергә сығыш яһауы сағыу номерҙарҙың береһе булды.
“Мираҫ” ансамбле директоры Байрас Ишбирҙин билдәләүенсә, Башҡортостандың музыка сәнғәте тарихында был ҡыл-ҡумыҙға арналған тәүге концерт.

- Ижади коллектив етәкселәре үҙҙәренең талантлы артистарына профессиональ йәһәттән үҫешеүҙә ярҙам итергә тейеш, тип иҫәпләйем. Солисткабыҙ Зәлиә Ғәниәтуллина концертҡа әҙерләнә алһын өсөн ойоштороу мәсьәләләрен тулыһынса үҙ өҫтөбөҙгә алдыҡ. Мартта тағы ла ике солисыбыҙ – Башҡортостандың атҡаҙанған артисы, йырсы Алена Завьялованың һәм ҡурайсы Юлай Ҡасимовтың яңғыҙ концерттарын үткәрергә йыйынабыҙ,- тине Байрас Ишбирҙин.

Концерттан һуң Зәлиә Ғәниәтуллина ҡыл-ҡумыҙҙа уйнау буйынса оҫталыҡ дәресен үткәреү ниәте менән уртаҡлашты. Мәғлүмәтте “Башҡортостандың мәҙәни донъяһы” порталында күҙәтеп барығыҙ.
Артист менән рус телендәге әңгәмәне ошо һылтанма буйынса уҡырға мөмкин.
 ","
	Шишәмбе, 24 январь 2023",Яңылыҡтар,Na
https://kulturarb.ru/ba/news/өfөlә-kompozitor-hөsәjen-әhmәtovtyң-miraҫyna-arnalғan-koncert-үtte, Өфөлә композитор Хөсәйен Әхмәтовтың мираҫына арналған концерт үтте ,Na,"

22 ғинуарҙа РСФСР-ҙың атҡаҙанған сәнғәт эшмәкәре, Салауат Юлаев исемендәге дәүләт премияһы лауреаты Хөсәйен Әхмәтовтың исемен йөрөткән Башҡорт дәүләт филармонияһында маэстроның тыуған көнө уңайынан концерт үтте. Йыл һайын ойошторолған был проект Хөсәйен Фәйзулла улының әҫәрҙәрен – йыр, романс һәм сюиталарын танытыуға йүнәлтелгән.
Концертта Башҡортостандың атҡаҙанған артисы, дирижер Линар Дәүләтбаев етәкселегендәге Башҡортостандың Милли халыҡ уйын ҡоралдары оркестры, филармония солистары - Башҡортостандың халыҡ артистары Радик Вәлмөхәмәтов, Лилиә Ишемйәрова, Рушан Биктимеров, Римма Амангилдина, Артур Туҡтағолов, Миңзифа Исҡужина, Башҡортостандың атҡаҙанған артисы Рөстәм Шаһбалов, шулай уҡ Фларида Иркина, Алмас һәм Рәфис Сирусиндар, Гөлшат Ғирфанова, Тимур Рамаҙанов, Алиса Йомағәлиева, Салауат Мөхәмәтйәровтар ҡатнашты. Уларҙың барыһы ла үтәлде
Улар башҡарыуында халыҡ яратып тыңлаған ""Тыуған ауылым"", ""Ялан батыры"", ""Дуҫлыҡ"", ""Гүзәл Өфөм - башлам"", “Кәкүк” һәм башҡа мәңгелек хиттар яңғыраны. Үҙе тыуып үҫкән Баймаҡ районы Сыңғыҙ ауылына, Һаҡмар йылғаһына арналған әҫәрҙәр композиторҙың ижадында  айырым урын биләй.

- Бындай иҫ киткес концерттың үтеүенә бик шатмын. Композиторҙарыбыҙҙың мираҫын һаҡлау һәм йәш быуынға еткереү маҡсатында беҙ ай һайын башҡорт классикаһын, көйҙәрен уйнарға тырышабыҙ. Бөгөнгө концерт иҫ киткес һәм һөҙөмтәле үтте. Программала яңы әҫәр яңғыраны - йәш дирижер, Өфө сәнғәт институты студенты Денис Баймөхәмәтов, үҙе партитура яһап, тәүге тапҡыр оркестр менән дирижерлыҡ итергә сыҡты, - тип һөйләне Милли халыҡ уйын ҡоралдары оркестрының художество етәксеһе Линар Дәүләтбаев.

 ","
	Шишәмбе, 24 январь 2023",Яңылыҡтар,Na
https://kulturarb.ru/ba/news/өlgөlө-bashҡort-ғailәһe-konkursyna-ғarizalar-ҡabul-itelә," ""Өлгөлө башҡорт ғаиләһе"" конкурсына ғаризалар ҡабул ителә ",Na,"

Башҡортостанда ""Өлгөлө башҡорт ғаиләһе"" конкурсына ғаризалар ҡабул ителә. Конкурста ҡатнашыусыларҙың башҡорт телендә һөйләшеүҙәре шарт. Йәш сикләүе юҡ.
Конкурстың зона этабына ""Визитка"" (видеоролик йә презентация), ""Ғаилә тарихы"" (шәжәрә), ""Ғаилә байрамы"" (ижади конкурс) темалары буйынса әҙерләнергә кәрәк.
Ғаризалар туғыҙ төбәктә ҡабул ителә: Туймазы, Күмертау, Салауат, Өфө, Нефтекама, Сибай ҡалаларында, Мәсәғүт, Үрге Тәтешле ауылдарында. Рәсәй субъекттарынан (башҡорттар күпләп йәшәгән төбәктәрҙән) заявкаларҙы БР Халыҡтар Дуҫлығы йорто ҡабул итә.
Зональ этап 10 февралгә тиклем дауа итә.
Ойоштороусылары - БР Мәҙәниәт министрлығы, Бөтә донъя башҡорттары ҡоролтайы, БР Халыҡтар дуҫлығы йорто.
Тулыраҡ мәғлүмәт - конкурстың Положениеһында.
 ","
	Шишәмбе, 24 январь 2023",Яңылыҡтар,Na
https://kulturarb.ru/ba/news/үrge-etҡol-auylynyң-modelle-kitaphanaһynda-jәnle-uҡyu-sәғәte-uҙҙy, Үрге Этҡол ауылының моделле китапханаһында йәнле уҡыу сәғәте уҙҙы ,Na,"

«Мәҙәниәт» милли проекты ярҙамында асылған Ишембай районы Үрге Этҡол ауылының моделле китапханаһында Башҡортостандың халыҡ яҙыусыһы Зәйнәб Биишеваның 115 йыллығына арналған «Оло Эйек ҡыҙы» тигән йәнле уҡыу сәғәте уҙҙы.
Сарала ауыл мәктәбенең башланғыс класс уҡыусылары ҡатнашты. Китапханасы Гөлдәр Йәрмөхәмәтова балаларҙы яҙыусының тормошондағы төп ваҡиғалар менән таныштырҙы. Мәктәп уҡыусылары Зәйнәб Абдулла ҡыҙының иртә етем ҡалыуы, ижадҡа өсөн күп көс һалыуы тураһында белде.
Китапхана хеҙмәткәрҙәре балалар менән бергә Зәйнәб Биишеваның «Ел-ел арбам» әкиәтен һәм «Һөнәрсе менән өйрәнсек» хикәйәһен ҡысҡырып уҡыны, уларҙа китап уҡыусылар яҡшылыҡты һәм яуызлыҡты, оҫталыҡты һәм һәләтһеҙлекте, эш һөйөүсәнлекте һәм хыянатты күрҙе.

- Йәнле уҡыуҙар балаларҙы китап уҡыуға йәлеп итеүҙең иң яҡшы формаларының береһе булып тора. Бындай саралар бик кәрәк, сөнки балалар үҙҙәренә ҡысҡырып уҡығанды бик ярата, - тип билдәләне Гөлдәр Йәрмөхәмәтова.

Башҡортостандың халыҡ яҙыусыһы, С.Юлаев исемендәге дәүләт премияһы лауреаты Зәйнәб Биишеваның күп яҡлы үҙенсәлекле ижады башҡорт халҡының рухи мәҙәниәтендә баһалап бөткөһөҙ әһәмиәткә эйә. 3әйнәб Биишева – шағирә, драматург, башҡорт телендәге беренсе трилогия авторы. Ул үҙенән һуң ғәйәт ҙур әҙәби мираҫ ҡалдырған. Зәйнәб Биишева төрлө жанрҙарҙа яҙҙы. Балалар һәм үҫмерҙәр өсөн бер нисә әҫәре, шул иҫәптән «Дуҫлыҡ» пьесаһы һәм «Дуҫ булайыҡ» повесы, тиҫтәләгән шиғырҙар һәм әкиәттәр авторы.
Сара халыҡ яҙыусыһы тураһында документаль фильм ҡарау менән тамамланды.
 ","
	Шишәмбе, 24 январь 2023",Яңылыҡтар,Na
https://kulturarb.ru/ba/news/bajyҡ-2023-respublika-bashҡort-bejeүe-konkursyna-ғarizalar-ҡabul-itelә, «Байыҡ-2023» республика башҡорт бейеүе конкурсына ғаризалар ҡабул ителә ,Na,"

«Байыҡ» башҡорт бейеүе телевизион конкурсының яңы миҙгеленә ғаризалар ҡабул итеү башланды. Һайлап алыу турҙары онлайн уҙғарыла, тип хәбәр итә республика Мәҙәниәт министрлығының матбуғат хеҙмәте. Конкурс ике йәш категорияһы буйынса үткәрелә:
I категория — 16-35 йәш: соло, дуэт, трио, ансамблидәр;
II категория — 36 йәштән өлкәндәр: соло, дуэт, трио, ансамблдәр.
2023 йылдың 8 февраленә тиклем хореографик композицияның видеояҙмаһын конкурстың Этот адрес электронной почты защищён от спам-ботов. У вас должен быть включен JavaScript для просмотра. электрон почтаһына ебәрергә кәрәк.
«Байыҡ» башҡорт бейеүен башҡарыусылар конкурсы республикала 2008 йылдан башлап йыл һайын уҙғарылып килә. Ул халыҡ бейеү ижады өлкәһендә әһәмиәтле проекттарҙың береһе булып тора, башҡорт хореография сәнғәтен һаҡлауға һәм популярлаштырыуға ҙур өлөш индерә.
Телеконкурста йыл да республиканан 500-ҙән ашыу бейеүсе сығыш яһай. Ошо ваҡыт эсендә унда 10 000-гә яҡын бейеүсе ҡатнашҡан, 200-ҙән ашыу яңы бейеү ҡуйылған. Проект Башҡортостандан тыш, Рәсәйҙең башҡа төбәктәрендә лә популярлыҡ яуланы.
Фестивалде ойоштороусылар — Башҡортостандың Мәҙәниәт министрлығы, «Башҡортостан» телерадиокомпанияһы. Проекттың маҡсаты — башҡорт халыҡ бейеүен пропагандалау һәм һаҡлау, балалар араһында һәүәҫкәр хореография сәнғәте ҡаҙаныштарын популярлаштырыу һәм таратыу. «Байыҡ» тамашасыларҙың һөйөүен яулап, халыҡ-ара кимәлдәге фестивалгә әүерелде.
Өҫтәмә мәғлүмәт өсөн телефон: 8 (347) 262-87-00 (өҫтәмә код – 725).
 ","
	Шишәмбе, 24 январь 2023",Яңылыҡтар,Na
https://kulturarb.ru/ba/news/salauat-bashҡort-drama-teatryna-90-jәsh, Салауат башҡорт драма театрына - 90 йәш! ,Na,"

Салауат башҡорт дәүләт драма театры ла 1933-сө йылда башҡорт телен һәйбәт белгән рус ҡыҙы Елизавета Сыртланова-Шляхтина ярҙамында Ауырғазы районы Ҡарамалы ауылында ижад донъяһына аяҡ баҫа.
Бөйөк Ватан һуғышы башланғас ир артистар фронтҡа китәләр, ә ҡалған 7 ҡыҙ театрға тоғро хеҙмәт итергә һүҙ бирәләр һәм был антҡа тоғро ҡалалар. Улар: Гөлсөм Мирғәсимова, Зәкиә Әхмәрова, Шәрифә Мөхәмәҙиева, Ғәзизә Насырова, Нәҡиә Алтынбәкова, Нәғимә Дәүләтшина, Айһылыу Ғәниева. Ошо ете актриса үгеҙҙәргә декорациялар тейәп, халыҡ араһында сығыш яһап йөрөйҙәр, еңеүҙе яҡынайтыуға рухи көс биреп театрҙы ябылыуҙан һаҡлап ҡалалар.
1956 йылда коллектив Салауат ҡалаһына күсә. Ҡала театры статусы алһа ла, был сәнғәт усағының махсус стационар бинаһы 1992 йылға тиклем булмай. Әлбиттә, ул ижади эште тотҡарлай. Тик директор булып Башҡортостандың атҡаҙанған мәҙәниәт хеҙмәткәре Марс Шәрип улы Яппаров килгәс, техник-материаль базаһы нығына башлай, театрҙың үҙ бинаһы барлыҡҡа килә.
1963 йылда баш режиссер булып Вәзих Кашап улы Сәйфуллин килә һәм 25 йыллыҡ ғүмерен ошо коллективҡа бағышлай.
1998-2014 йылдарҙа Салауат башҡорт драма театрын Башҡортостандың атҡаҙанған сәнғәт эшмәкәре Сәфәрғолова Наилә Абдулхай ҡыҙы етәкләй. Ул эшләгән осорҙа театр Мәскәү, Ырымбур, Ҡазан, Силәбе, Үзбәкстан, Ҡазахстан һәм Рәсәйҙең күп кенә башҡа ҡалаларына сығыш яһап дан ҡаҙана.
1993 йылда Салауатта республика кимәлендә ""Театр яҙы"" фестивале ойошторола һәм тап ошонан һуң артабанғы үҫешен ала. Шулай уҡ театр коллективы юғары кимәлдә ҡуйылған спектаклдәре менән бик күп республика һәм халыҡ-ара фестивалдәрендә ҡатнашып юғары баһа алалар.
Театр тарихында тағы бер күркәм традиция бар – даими рәүештә 1993 йылдан башлап ""Йыл актеры"" билдәләнә. Был премияны ойоштороусы Салауат ҡалаһының шәхси эшҡыуары - Салауат Гәрәбәй улы Исхаҡов.
2014 йылдан алып Салауат театры эргәһендә “Арлекин” өлгөлө балалар студияһы уңышлы эшләп килә. Ошо арала улар ҡуйған спектаклдәре менән бик күп фестивалдәрҙә ҡатнашып, беренсе урындарҙы яулап, республика кимәлендә генә түгел, сит илдәргә лә билдәле булып өлгөрҙөләр.
Театр ойошторолоуҙың 75 йыллыҡ юбилейына арнап мәшһүр драматург Нәжиб Асанбаев театрҙың тарихы хаҡында ""Ете ҡыҙ"" исемле махсус пьеса яҙа. Сәхнәгә ҡуйыусы режиссеры - Айрат Әбушахманов. Ошо ете ҡыҙҙың гражданлыҡ ҡаһарманлығын мәңгелләштереү өсөн 80 йыллыҡ юбилей тантанаһы ваҡытында, театр алдында ""Ете ҡыҙ"" мемориаль ташы асыла.
Салауат театры – республикабыҙҙа ғына түгел, сит тарафтарҙа ла киң танылыу яулаған һәм абруй ҡаҙанған ижади коллектив. Театрҙың үҙ традициялары, үҙенә генә хас сәхнә алымдары, тамашасылар менән эшләү серҙәре бар. Шуға күрә халыҡ уны ярата, спектаклдәренә ихлас йөрөй, үҙ итә.
Бөгөнгө көндә театр Башҡортостандың атҡаҙанған артисы Айбулат Ҡотошов етәкселегендә гөрләп эшләй, тамашасыларҙы яңынан-яңы спектаклдәр, проекттар менән шатландыра һәм үҙенең апрель айында уҙғарыласаҡ 90й әшлек юбилей тантанаһына әҙерлек эштәре алып бара.
 ","
	Шәмбе, 21 январь 2023",Яңылыҡтар,Na
https://kulturarb.ru/ba/news/ashҡaҙar-tөrkөmө-halyҡsan-jyrҙarҙan-torғan-өr-yaңy-programma-tәҡdim-itә, “Ашҡаҙар” төркөмө халыҡсан йырҙарҙан торған өр-яңы программа тәҡдим итә ,Na,"

21 ғинуарҙа Стәрлетамаҡ дәүләт театр-концерт берләшмәһе сәхнәһендә “Ашҡаҙар” башҡорт эстрада-фольклор төркөмө «Күңелемдең моңло ҡылдары» исемле программаһының премьераһын тәҡдин итә. 
Концертта халыҡ яратып тыңлаған фольклор йырҙары, башҡорт эстрадаһы хиттары яңғыраясаҡ.
Филармония солистары – Башҡортостандың атҡаҙанған артистары Ғафуан Фәзуллин, Рәмил Әбүбәкеров, Ришат Хәмитов, солистар Зөлфиә Әбүбәкерова, Гүзәлиә Татлыбаева, Зарина Ҡотлоғужина, Эльмира Баймырҙина шәмбе кисен дуҫтарса йылы мөхиттә үткәрергә саҡыра.
Тамашасыларҙы шулай уҡ солист-инструменталистар – БР-ҙың атҡаҙанған артисы Миңлеғәли Хәсәнов, Динар Абдуллин, Азамат Асаинов, Альберт Яппаров башҡарыуында композициялар ҡыуандырасаҡ.
Художество етәксеһе - Башҡортостандың атҡаҙанған сәнғәт эшмәкәре Лира Фәйзуллина.
Тамаша киске 6-ла башлана.
Йәш сикләүе: 6+
Билеттар: https://sgtko.ru/afisha/event/elemde-mo-lo-yldary/
Белешмә өсөн телефон: 8 (3473) 43-98-18
 ","
	Кесе йома, 19 январь 2023",Яңылыҡтар,Na
https://kulturarb.ru/ba/news/bashҡortostanda-nazar-nәzhmiҙeң-105-jyllyғyna-arnalғan-festival-konkurs-uҙғaryla, Башҡортостанда Назар Нәжмиҙең 105 йыллығына арналған фестиваль-конкурс уҙғарыла ,Na,"

3 февралдә Башҡортостандың халыҡ шағиры Назар Нәжми исемендәге «Осоу өсөн ҡанаттар бар» шиғриәт фестиваль-конкурсы уҙа. Шағирҙың тыуыуына 105 йыл тулыуға арналған сара уның тыуған төйәге Дүртөйлөлә ойошторола.
Конкурста ҡатнашыуға авторҙар саҡырыла, йәш буйынса сикләүҙәр юҡ. Теләгән темаға рус, башҡорт, татар телдәрендә яңы, шулай уҡ быға тиклем баҫылған әҫәрҙәр ҡабул ителә. Эштәрҙе 17 ғинуарҙан 1 февралгә саҡлы электрон почтаға (Этот адрес электронной почты защищён от спам-ботов. У вас должен быть включен JavaScript для просмотра..) ебәрергә кәрәк.
Авторҙарҙың әҫәрҙәрен тыңлау 3 февралдә Үҙәк район китапханаһында уҙғарыла. Адресы: Рәзил Мусин урамы, 72.
Сара иртәнге сәғәт 10-да башлана.
Фестиваль-конкурс программаһы концерт һәм фестивалдә ҡатнашыусыларҙы бүләкләү менән тамамланасаҡ. Еңеүселәрҙе наградлау тантанаһы Дүртөйлө ҡалаһы, Ленин урамы, 7 адресы буйынса Мәҙәниәт һарайында үтәсәк. Сара киске сәғәт 7-лә башлана.
Һәр ҡатнашыусы грамота, ә конкурс еңеүселәре дипломдар һәм иҫтәлекле бүләктәр менән бүләкләнәсәк. Конкурс еңеүселәренең әҫәрҙәре социаль селтәрҙә баҫылып сығасаҡ һәм район, республика баҫмалары биттәрендә баҫтырырға тәҡдим ителәсәк.
Белешмәләр өсөн телефон: 8 (34787) 22409, 8 917 734 89 36. 
 ","
	Кесе йома, 19 январь 2023",Яңылыҡтар,Na
https://kulturarb.ru/ba/news/өfөlә-hөsәjen-әhmәtovtyң-tyuғan-kөnөnә-arnalғan-koncert-үtәsәk, Өфөлә Хөсәйен Әхмәтовтың тыуған көнөнә арналған концерт үтәсәк ,Na,"

Башҡорт дәүләт филармонияһы легендар композитор, РСФСР-ҙың халык артисты, Салауат Юлаев исемендәге дәүләт премияһы лауреаты Хөсәйен Фәйзулла улы Әхмәтовтың исемен йөрөтә һәм йыл да олуғ шәхескә арналған проект менән сығыш яһай.
Был проект быйыл да үҙ көсөндә һәм композиторҙың иң популяр йырҙарын, романстарын, сиюталарын сәхнәгә сығара. 22 ғинуарҙа үтәсәк концертта Башҡортостан Республикаһының халыҡ музыка ҡоралдары милли оркестры, филармония йырсылары, Заһир Исмәғилов исемендәге сәнғәт институты һәм Өфө сәнғәт училищеһы студенттары ҡатнашасаҡ.
Хөсәйен Әхмәтовтың һүнмәҫ рухи мираҫын бөгөн йәшәтеүсе, һаҡлаусы һәм киләһе быуындарға тапшырыусы сәнғәт әһелдәре бөтәһе бергә ошо һоҡланғыс матур сарала йыйыласаҡ.
 
 ","
	Кесе йома, 19 январь 2023",Яңылыҡтар,Na
https://kulturarb.ru/ba/news/bashҡortostanda-eҙem-fest-festivale-үtәsәk, Башҡортостанда «Еҙем-фест» фестивале үтәсәк ,Na,"

28 ғинуарҙа Ғафури районында «Красноусол» курорты биләмәһендә «Еҙем-Фест. Рәсәй халыҡтары уйындары» төбәк-ара фестивале уҙасаҡ.
Сараның спорт уйындарына арналған өлөшөндә «Мәргән уҡсы» башҡорт уғынан атыу буйынса  ярышы, «Бәйге» форматында башҡорт күпбәйгеһе һәм Бөрө уҡсыларының «Русские забавы» программаһы ҡаралған

«Рәсәйҙең төрлө төбәгенән килгән командалар үҙ-ара ярышасаҡ, бөтәһе 150 ҡатнашыусы, - ти фестивалде ойоштороусы, «Тархан» туроператоры етәксеһе Илдар Бикҡужин. - Фестивалгә тамашасылар сифатында биш йөҙгә яҡын кеше килер тип көтәбеҙ. Өҫтәүенә бөтә илдән туристик тармаҡ вәкилдәре йыйыласаҡ, улар Өфө һәм Башҡортостан менән танышыу маҡсатында килә».

Ойоштороусылар тамашасылар өсөн бай программа әҙерләгән: атта һәм санала йөрөү, балалар өсөн оҫталыҡ дәрестәре һәм ғаилә менән күңелле старттар. Майҙансыҡта һөнәрселәр йәрминкәһе һәм аш-һыу менән саҡҙа итеү урындары эшләй.
«Еҙем фест. Рәсәй халыҡтары уйындары» марафоны барышында «Бишбармаҡ» кулинария студияһы үҙенсәлекле яңылыҡ – заманса бишмармаҡ тәҡдим итәсәк.
Фестивалдә ҡатнашыу бушлай. Саралар көндөҙгө сәғәт 12-лә башлана.
Ойоштороусылар фестивалгә нисә ҡунаҡ килеүен күҙаллаһын өсөн махсус һылтанма буйынса теркәлеү һорала: https://forms.yandex.ru/u/6398a34973cee708cd4559f3/.  Теркәлеү үткән һәр кем бүләк аласаҡ.
«Красноусол» шифаханаһына тиклем трансфер ойоштороласаҡ. Тулыраҡ мәғлүмәт менән фестивалдең рәсми төркөмөндә танышырға мөмкин: https://vk.com/zilimfest.
Проект Президенттың мәҙәни башланғыстар фонды ярҙамында тормошҡа ашырыла.
 ","
	Шаршамбы, 18 январь 2023",Яңылыҡтар,Na
https://kulturarb.ru/ba/news/tүңgәүer-bejeү-ansamble-ғinuar-koncertyna-saҡyra, «Түңгәүер» бейеү ансамбле ғинуар концертына саҡыра ,Na,"

«Түңгәүер» бейеү ансамбле бейеү сәнғәтен һөйөүселәрҙе 23 ғинуарҙа киске сәғәт 5-тә Нефтекама дәүләт филармонияһы сәхнәһендә мауыҡтырғыс концерт программаһына саҡыра.
Сағыу концерт программаһында Башҡортостандың атҡаҙанған артисы Гөлнара Сәфәрова етәкселегендәге “Түңгәүер” бейеү ансамбле үҙенең ижадын һөйөүселәр өсөн ансамблдең «алтын фонды»нан иң сағыу хореографик композицияларҙы - Башҡортостанда йәшәгән халыҡтарҙың үҙенсәлекле милли бейеүҙәрен, шулай уҡ туғандаш халыҡтарҙың бейеүҙәрен тәҡдим итәсәк. Билеттарҙы “Пушкин картаһы” буйынса һатып алырға мөмкин.

«Түңгәүер"" бейеү ансамбленә – 25 йыл. Ошо ваҡыт эсендә коллектив йөҙҙәрсә концерт биргән, бөтә Рәсәйҙе тиерлек урап сыҡҡан. Бөтә Рәсәй конкурстары һәм халыҡ-ара фестивалдәр лауреаты, Италияла, Төркиәлә, Эстонияла, Балтик буйында, Венгрияла һәм Францияла абруйлы халыҡ-ара фольклор фестивалдәрендә күп тапҡыр ил исеменән сығыш яһаны. Репертуарҙа 40-тан ашыу бейү иҫәпләнә», - ти ансамбль етәксеһе, Башҡортостан Республикаһының атҡаҙанған артисы Гөлнара Сәфәрова.

Билеттар – филармония кассаһында һәм сайтында https://ufa.kassy.ru/events/koncerty-i-shou/2-16471/buy/
Пушкин картаһы ғәмәлдә.
 ","
	Шаршамбы, 18 январь 2023",Яңылыҡтар,Na
https://kulturarb.ru/ba/news/stәrletamaҡ-teatry-psiholog-menәn-spektakl-ҡararғa-һәm-feker-alyshyrғa-saҡyra, Стәрлетамаҡ театры психолог менән спектакль ҡарарға һәм фекер алышырға саҡыра ,Na,"

20 ғинуарҙа Стәрлетамаҡ дәүләт театр-концерт берләшмәһенең Илшат Йомағолов исемендәге башҡорт драма театрында «Онотолған әҙәм» спектакле һәм психолог менән фекер алышыу була.
Назим Хикмәт пьесаһы буйынса драма ауыр яҙмышлы кеше хаҡында хаҡында бәйән итә: «Заманында билдәле кеше булған, әммә аҙаҡ... хеҙмәттәштәре, дуҫтары, ҡатыны... барыһы ла уны онотҡан». Автор геройҙы төрлө һынауҙар алдына ҡуйып, кешеләрҙәге азатлыҡҡа ынтылыу, ижад итә һәм ярата белеү кеүек күркәм сифаттарҙы сағылдыра.
Спектаклдән һуң тамашасыларҙы клиник психолог, психофизиолог, психосоматика буйынса терапевт Денис Калякин менән осрашыу көтә. Мөнәсәбәттәр, ышаныс, үҙ-үҙеңде баһалау темаһына арналған фекер алышыу күптәргә файҙалы булыр.
Спектаклдең режиссеры - Рәсәйҙең атҡаҙанған, Башҡортостандың халыҡ артисы Олег Ханов.
Ролдәрҙә: Башҡортостан Республикаһының халыҡ артистары Физәлиә һәм Илһам Рәхимовтар, драма артистары Илгиз Әкимбәтов, Ҡәҙриә Мифтахова, Рәсил Сынбулатов, Әлиә Зарипова, Илнур Атйетәров, Фәнил Ҡарасурин, Ирек Ибраһимов.
Художество етәксеһе – Башҡортостандың халыҡ артисы Илһам Рәхимов.
Йәш сикләүе: 12+.
Киске 7-лә башлана.
Билеттар: https://sgtko.ru/afisha/event/spektakl-onotol-an-m-vsemi-zabytyj/
 ","
	Шишәмбе, 17 январь 2023",Яңылыҡтар,Na
https://kulturarb.ru/ba/news/bashҡortostandyң-halyҡ-yaҙyusyһy-zәjnәp-biishevanyң-tyuyuyna-115-jyl, Башҡортостандың халыҡ яҙыусыһы Зәйнәп Биишеваның тыуыуына – 115 йыл  ,Na,"

Башҡортостандың халыҡ яҙыусыһы, Салауат Юлаев исемендәге Дәүләт премияһы лауреаты, прозаик, шағирә, тәржемәсе Зәйнәб Абдулла ҡыҙы Биишева 1908 йылдың 15 ғинуарында (иҫке стиль буйынса – 2 ғинуарҙа) Башҡортостандың Күгәрсен районы Төйөмбәт ауылында тыуған.
Яҙмыш уны бала сағынан уҡ бик иркәләмәй, ныҡлыҡҡа һынай. Иртә етем ҡала, 16 йәшенә генә дүрт класты тамамлай ала. Тормошта барыһына ла үҙ аллы өлгәшә. Зирәк ҡыҙҙы Ырымбурҙағы Башҡорт педагогия техникумына уҡырға ебәрәләр. Уның менән бер үк ваҡытта был техникумда буласаҡ яҙыусы-сатирик Сәғит Агиш та уҡый. Хеҙмәт юлын Баймаҡ районының Темәс ауылында уҡытыусы булып башлай. Артабан йәш белгес юллама буйынса Өфөгә уҡырға китә.
Зәйнәб Биишева – революция һәм граждандар һуғышы осоронда башҡорт халҡының тормошон асыҡ сағылдырған эпик романдар ижад итеүсе. Замандаштары тураһында повестар һәм хикәйәләр, балалар һәм үҫмерҙәр өсөн пьесалар һәм әкиәттәр авторы. Уның шиғырҙары көйгә еңел һалына һәм күптәре билдәле йыр булып китә.
Яҙыусы Гоголь, Тургенев, Аксаков, Кассиль, рус һәм совет әҙәбиәтенең башҡа классиктарының әҫәрҙәрен башҡортсаға тәржемә итә. Зәйнәп Биишеваның Рәсәй һәм донъя халыҡтары телдәрендә алтмыштан ашыу китабы баҫылып сыҡҡан.
Тәүге хикәйәһе 1930 йылда «Пионер» журналында баҫыла. «Партизан малай» тигән тәүге китабы 1942 йылда донъя күрә. 40–60-сы йылдарҙа уның «Көнһылыу», «Сәйер кеше», «Ҡайҙа һин, Гөлниса?», «Уйҙар, уйҙар…», «Мөхәббәт һәм нәфрәт» кеүек киң билдәле китаптары баҫтырыла. Төп әҫәрҙәре – «Кәмһетелгәндәр», «Оло Эйек буйында» һәм «Емеш» романдары. Был трилогияһы өсөн Зәйнәб Биишеваға Салауат Юлаев исемендәге БР Дәүләт премияһы тапшырыла.
 ","
	Йәкшәмбе, 15 январь 2023",Яңылыҡтар,Na
https://kulturarb.ru/ba/news/ul-ҡuraj-moңon-yaratty-bashҡortostandyң-berense-prezidenty-haҡynda-hәtirәlәr, Ул ҡурай моңон яратты: Башҡортостандың беренсе Президенты хаҡында хәтирәләр ,Na,"

Бөгөн, 13 ғинуарҙа, Башҡортостан Республикаһы үҙенең данлыҡлы улын – беренсе Президенты Мортаза Рәхимовты һуңғы юлға оҙатты. Хушлашыу тантанаһы “Башҡортостан” дәүләт концерт залында үтте.
Матәм сараһы башҡорт милли музыка ҡоралы – ҡурай моңо аҫтында үтте. Билдәле булыуынса, әңгәмәләренең береһендә Мортаза Ғөбәйҙулла улы: «Хушлашыу тантанаһында бер генә музыка ҡоралы – ҡурайҙың ғына яңғырауын теләйем», - тигәйне.
«Башҡортостандың мәҙәни донъяһы» интернет-порталы ҡурайсыларҙың Мортаза Рәхимовҡа бәйле хәтирәләрен яҙып алды.
Башҡортостандың халыҡ артисы Азат Биксурин:

- Мәҙәниәт һәм сәнғәт эшмәкәрҙәре тураһында хәстәрлек күргәне өсөн Мортаза Ғөбәйҙулла улына ныҡ рәхмәтлемен.
Мин үҙем 40 йәшкә тиклем тиерлек ғаиләм менән ятаҡта йәшәнем. Польшала гастролдәрҙә булғанда, Президентыбыҙҙың отставкаға китеүе хаҡында ишетеп, торлаҡ алыуға өмөттө юғалттым. Әммә ҡайтҡас, Мортаза Ғөбәйҙулла улың үҙ вазифаһынан китер саҡта миңә өс бүлмәле фатир бүлеүе тураһында әйттеләр.
Беҙ, мәҙәниәт кешеләре, хис-тойғоларыбыҙҙы ижад аша белдерәбеҙ. Кисә Руслан Ниғмәтовтың «Эх, Мортаза...» йырын яҙҙырып, социаль селтәргә ҡуйҙым: https://vk.com/azat1975?w=wall58604632_4326%2Fall.

Башҡортостандың атҡаҙанған артисы Илнур Хәйруллин:

- Мортаза Ғөбәйҙулла улы Өфө сәнғәт училищеһы эргәһендә йәшәне. Класта дәрестәр ваҡытында йыш ҡына шундай күренеште күҙәтә инек: президентыбыҙ иртәнсәк саф һауала йөрөргә сыға ла, беҙҙең класс тәҙрәләре аҫтына туҡтап, ҡурай моңон тыңлай торғайны.
Мортаза Ғөбәйҙулла улы ҡурай моңон яратты һәм йәш ҡурайсылар хаҡында хәстәрлек күрҙе. Ул училищебыҙҙың ҡурай класы студенттарын мөһим сараларҙа ҡатнашырға йыш саҡыра торғайны. Мәҫәлән, 2007 йылда Конгресс-холды асыу тантанаһында һәм 2008 йылда Рәсәй Президенты Владимир Путинды Өфөлә ҡаршы алғанда сығыш яһаныҡ. Президент йәштәрҙе тиң күреп аралашты. Беҙҙең менән ҡул биреп күрешеүе ҙур ышаныс өҫтәгәйне.
Йылдар үткәс кенә мин, йәш ҡурайсыларға иғтибар биреп, Мортаза Ғөбәйҙулла улың ҡурайҙы данлауын, уның үҫеше өсөн нигеҙ һалыуын һәм донъя кимәлендә республика мәҙәниәтен күрһәтә алырлыҡ профессионалдар тәрбиәләүен аңланым.
Мортаза Рәхимовтың вафат булыуы тураһындағы хәбәр бөтә республиканы ҡайғыға һалды. Ул төндә мин йоҡлап китә алманым, уның идара итеү дәүере, изге эштәре тураһында күп уйландым. Иртән эшкә килгәс тә, күңелдәге һағыш бер тында көй булып ағылып сыҡты. Мин уны хеҙмәттәштәремә уйнап ишеттерҙем, һәм беҙ шунда уҡ көйҙө яҙҙырып, интернетҡа һалдыҡ. Музыканың исеме юҡ ине, тыңлаусылар уны шунда уҡ “Башҡорт халҡының бөйөк улына” тип атаны: https://vk.com/id50898553?z=video50898553_456239635%2Fc00b207af923a2ab61%2Fpl_wall_50898553.

Нурзиә Хәсәнова.
 ","
	Йома, 13 январь 2023",Яңылыҡтар,Na
https://kulturarb.ru/ba/news/bashҡortostandyң-atҡaҙanғan-artisy-hәlil-ishbirҙinғa-60-jәsh, Башҡортостандың атҡаҙанған артисы Хәлил Ишбирҙинға – 60 йәш ,Na,"

Башҡортостан Республикаһының атҡаҙанған артисы Хәлил Ишбирҙин - Стәрлетамаҡ дәүләт театр-концерт берләшмәһенең Бейеү театрын ойоштороусы, данлыҡлы «Бөрйән егеттәре», «Порт Артур», «Джигитовка» һәм башҡа бейеүҙәрҙең авторы һәм ҡуйыусыһы.
Хәлил Әнүәр улы Ишбирҙин 1963 йылдың 13 ғинуарында Баймаҡ ҡалаһында тыуа. 1991 йылда ГИТИС-ты тамамлай (педагогы Е.П. Валукин). 1980-1989 йылдарҙа – Фәйзи Ғәскәров исемендәге дәүләт академия халыҡ бейеүҙәре ансамбле солисы, 1991 йылдан – художество етәксеһе.
Һәләтле балетмейстер – Стәрлетамаҡ филармонияһының Бейеү театрын ойоштороусыларҙың береһе, 2001-2007 йылдарҙа коллективтың балетмейстеры. Бөгөн ул республикабыҙ район һәм ҡалаларында йәш быуынға башҡорт бейеүҙәрен өйрәтә.
Хәлил Ишбирҙиндың бейеү сәнғәтенә тасуирлау сараларының байлығы, дәрт, сағыу темперамент хас. «Бесәнселәр», «Бөркөткә һунар уйыны», «Бүләк», «Гөлнәзирә», «Кейәү» һ.б. бейеүҙәрҙә яңғыҙ партиялар башҡарыусы.
Хәлил Әнүәр улының постановкаларында башҡорт халҡының йолалары, тарихы, художестволы традициялары сағылдырылған. Ул ҡуйған бөтә бейеүҙәр туған халҡының тарихи ваҡиғаларын һәм легендаларын, милли характер тәрәнлеген асып бирә. Ул – «Ҡыҙ урлау», «Бөрйән», «Инсебикә», «Арҡайым» хореографик спектаклдәрен һәм «Порт Артур», «Анархия», «Аулаҡ», «Башҡортостан», «Бөрйән егеттәре», «Далаһың ҡурсаҡ» кеүек  30-ҙан ашыу бейеүҙең авторы.
Хәлил Ишбирҙиндың постановкалары республикала һәм унан ситтә бик күп коллективтар репертуарында бөгөн дә айырым урын биләй. Ысын мәғәнәһендә сикһеҙ талантлы, хореографияла айырым биләгән, милли сәнғәтте үҫтереүгә ҙур өлөш индергән бөйөк кеше.
2021 йылда Хәлил Ишбирҙин «Байыҡ» башҡорт бейеүен башҡарыусыларҙың телевизион конкурсында иң яҡшы бейеү ҡуйыусы тип билдәләнде.
«Башҡортостандың мәҙәни донъяһы» интернет-порталы Хәлил Әнүәр улын юбилейы менән ҡотлай һәм сағыу идеялар, бәхетле тормош һәм ныҡлы һаулыҡ теләй.
 ","
	Йома, 13 январь 2023",Яңылыҡтар,Na
https://kulturarb.ru/ba/news/ul-mәҙәniәtte-yaratty-izhad-keshelәre-mortaza-rәhimov-turaһynda-hәtirәlәre-menәn-urtaҡlashty, Ул мәҙәниәтте яратты: ижад кешеләре Мортаза Рәхимов тураһында хәтирәләре менән уртаҡлашты ,Na,"

11 ғинуарҙа Мортаза Ғөбәйҙулла улы Рәхимов арабыҙҙан китте. Башҡорт халҡының бөйөк улы бар ғүмерен тыуған республикаһына һәм Рәсәйенә хеҙмәт итеүгә арнаны, илһөйәрлек өлгөһө булды.
Мортаза Рәхимов 20 йыл Башҡортостанға етәкселек итте. 1990-1993 йылдарҙа - Башҡорт АССР-ның Юғары Советы рәйесе, 1993 йылда республиканың беренсе президенты итеп һайлана.
Мортаза Ғөбәйҙулла улы Башҡортостан тарихы биттәрендә һәм уның халҡы йөрәгендә юйылмаҫлыҡ эҙ ҡалдырҙы. Мәҙәниәт вәкилдәренең республиканың беренсе президенты хаҡында хәтирәләре менән уртаҡлашабыҙ.
Данир Ғәйнуллин, Башҡортостан Республикаһының Күсемһеҙ мәҙәни мираҫ объекттарын һаҡлау һәм файҙаланыу буйынса ғилми-етештереү үҙәге директоры:

– Башҡортостандың аҡһаҡалы Мортаза Рәхимов арабыҙҙан китте. Республиканың беренсе президенты тотош дәүерҙе билдәләгән кеше булды. Исемен Башҡортостан тарихында ташҡа яҙып ҡалдырған шәхес. Мортаза Ғөбәйҙулла улы менән студент йылдарында таныштым. Билдәле тарихи ваҡиғалар дәүерендә тәжрибәле, хөрмәтле кеше беҙҙе өлгөрмәгән йәштәр тип ҡабул итмәне, ә матур итеп һөйләште, үҙ ҡарашын аңлатты. Беҙҙе тиң күреп һөйләшеүе, кеселеклелеге иҫтә ҡалған. Башҡорт дәүләт филармонияһы директоры булып эшләгән осорҙан шул хәтерҙә ҡалған: Аҡһаҡал башҡорт халыҡ йырҙарын, халыҡ ижадын яратты. Ауылдарға иғтибар бүлеүе, социаль инфраструктураны үҫтереүгә ынтылышы ла иҫтә ҡалды. Шундай шәхес менән таныш булыуым һәм уның менән бәйле бик күп матур ваҡиғаларҙың шаһиты булыуым өсөн яҙмышыма рәхмәтлемен.

Зәки Әлибаев, яҙыусы, Башҡортостан Республикаһы Дәүләт Йыйылышы - ҡоролтай депутаты:

– Мортаза Ғөбәйҙулла улы үҙенең тыуған иленә һөйөүе менән айырылып тора. Тыуған ерен яратмаған кеше был тиклем изгелек ҡыла алмаҫ ине. Ул етәкселек иткән осорҙа мәктәптәр, уҡыу йорттары, социаль объекттар, юлдар төҙөлдө. Республиканың һәр төбәгендә ул төҙөгән объекттар бик күп. Ул ололарҙы ла, йәштәрҙе лә ихтирам итте. Кисәнән бирле социаль селтәрҙәрҙә бик күптәр Мортаза Ғөбәйҙулла улы тураһында хәтирәләр яҙа, тимәк, уның хәтере мәңге йәшәйәсәк.


Шулай уҡ ул ижади кешеләргә ҙур иғтибар менән ҡараны. Мәҫәлән, БР халыҡ яҙыусыһы Зәйнәб Абдулла ҡыҙы Биишеваға исем бирелгәс, ул уны үҙе шәхсән ҡотлағайны.

Фирҙәт Ғәбиҙуллин, Өфө «Нур» татар дәүләт театры директоры:

– Беҙ Мортаза Ғөбәйҙулла улына театрыбыҙҙы ойошторорға, яңы бина төҙөргә ярҙам иткәне өсөн бик рәхмәтле. Бөгөн Өфө «Нур» татар дәүләт театры – республиканың иң матур театрҙарының береһе. Ул бик кешелекле булды. Ул республиканың бөтә халыҡтарына тәрән ихтирам менән ҡараны, республиканы күтәрҙе, ауыр ваҡытта уны һаҡлап ҡала алды. Беҙ уны бик хөрмәт итәбеҙ һәм Мортаза Ғөбәйҙулла улының туғандарының һәм яҡындарының ауыр ҡайғыһын уртаҡлашабыҙ.

Алһыу Шәфиғуллина, БР халыҡ артисткаһы, Ф.Ғәскәров исемендәге Дәүләт академия халыҡ бейеүҙәре ансамбле ветераны:

– Республикабыҙ бөйөк кешене, үҙ халҡының улын юғалтты, тип иҫәпләйем. Ул бөтә ғүмерен республикабыҙға, үҙ халҡына арнаны. Мин сәнғәт кешеһе булараҡ, уның мәҙәниәтте нисек яратыуын, уға битараф булмауын беләм, ул барыбыҙҙы ла яҡшы белә һәм беҙҙең мәсьәләләрҙе хәл итергә әҙер ине. Мортаза Рәхимов республика менән етәкселек иткән ваҡытта йәшәгәнем һәм эшләгәнем өсөн һөйөнәм һәм үҙемде бәхетле кеше тип иҫәпләйем. Уның дәүерендә Фәйзи Ғәскәров исемендәге дәүләт ансамбле “Академик” исемен алды, республикабыҙ Рәсәйҙең иң яҡшы төбәктәренең береһе булараҡ танылды.


Беҙҙең сәнғәт һәм мәҙәниәт эшмәкәрҙәре донъя сәхнәһен яуланы һәм иң юғары кимәлдә булды. Уның идараһы аҫтында бер артист та төбәктән китмәне, барыһы ла тыуған яғында ҡалды, барыһы ла ҡиммәтле һәм кәрәкле ине. Мортаза Ғөбәйҙулла улы кешеләргә ихлас ҡараны, бөтөн республика халҡы өсөн атай булған кеүек булды. Тәү ҡарашҡа, беҙ уның ҡанаты аҫтында булғанбыҙ кеүек. Миңә уның менән бергә самолетта осорға тура килде. Уның, Өфөгә осоп килгәндә, иллюминаторға һөйәлеүен һәм, күктә осоп барған бөркөттәй, тыуған ергә һөйөп ҡарағанын бер ҡасан да онотмаясаҡмын. Бөтәһе лә тәртиптәме, һәйбәтме тип хәстәрлек менән күҙәткән кеүек булды.


Уның дәүләт наградаларын тапшырғанын бер ҡасан да онотмаясаҡмын. Ул һәр кемдең исемен генә түгел, ғаиләһен дә белде, нимә өсөн алғанын да белде. Һәм залдағыларға һәр бер бүләкләнеүсе тураһында матур итеп һөйләй ине.


Ундай етәкселәр тағы булырмы, белмәйем. Ул – бөйөк етәксе, лидер. Беҙгә ул һәр ваҡыт етмәйәсәк, һәм ул беҙҙең йөрәктәрҙә ҡаласаҡ.

Мортаза Рәхимов менән бәхилләшеү Өфөлә 13 ғинуарҙа «Башҡортостан» дәүләт концерт залында үтә. Иртәнге сәғәт 9-ҙан көндөҙгө 12-гә тиклем барлыҡ теләүселәр ҙә республиканың беренсе Президенты менән хушлаша ала. Сәғәт 12-лә матәм митингыһы башлана.
Сараның трансляцияһын Башҡортостан юлдаш телевидениеһында, шулай уҡ иртәнге сәғәт 11-ҙән «Башҡортостан 24» һәм «Бөтә Өфө» телеканалдарында тура эфирҙа ҡарарға мөмкин. Мортаза Рәхимов Мосолмандар зыяратында ерләнә.
 ","
	Кесе йома, 12 январь 2023",Яңылыҡтар,Na
https://kulturarb.ru/ba/news/өfөlә-tәskirә-dayanovanyң-brajl-relef-nөktә-shrifty-menәn-baҫylғan-kitaby-donya-kүrҙe-2, Өфөлә Тәскирә Даянованың Брайль рельеф-нөктә шрифты менән баҫылған китабы донъя күрҙе ,Na,"

Мәкәрим Төхвәтшин исемендәге һуҡырҙар республика махсус китапханаһының тифлонәшер итеү бүлегендә Тәскирә Даянованың Брайль рельеф-нөктә шрифты менән баҫылған һәм рельеф һүрәттәре менән биҙәлгән «Ағинәй юлы» балалар китабы донъя күрҙе.
Тәскирә Байрам ҡыҙы Даянова 1948 йылдың 10 ғинуарында Мәсетле районында тыуған, Башҡорт АССР-ы – башҡорт балалар яҙыусыһы, драматург; Башҡортостан Яҙыусылар союзы ағзаһы. Рәшит Әхтәри һәм Мәхмүт Кәшгәри исемендәге премиялар лауреаты.
Авторҙың әҫәрҙәре халыҡсан тел менән яҙылған һәм еңел уҡыла. Изгелек һәм яуызлыҡ, ихласлыҡ һәм мәкерлелек, хәҙерге проблемалар кеүек темаларҙы яҙыусы геройҙарҙың тормош образдары аша асып бирә, уҡыусыны уйланырға һәм һығымта яһарға этәрә.
Техник эшкәртеүҙән һуң китап һуҡырҙар өсөн китапхана фондына һәм республика ҡалаларындағы махсус китапхана филиалдарына таратыласаҡ.
 ","
	Шишәмбе, 10 январь 2023",Яңылыҡтар,Na
https://kulturarb.ru/ba/news/daniil-spivakovskij-pushkin-kartaһy-bәlәkәj-ҡala-һәm-auyl-үҫmerҙәren-mәҙәniәtkә-ylyҡtyra, Даниил Спиваковский: Пушкин картаһы бәләкәй ҡала һәм ауыл үҫмерҙәрен мәҙәниәткә ылыҡтыра ,Na,"

«Пушкин картаһы» проекты рейтингына ярашлы, һатып алынған билеттар һаны буйынса Башҡортостан Республикаһы Мәскәү һәм Санкт-Петербург менән бер рәттән алдынғы төбәктәр иҫәбендә тора. Мәҙәни программаның көнүҙәклеге һәм тәрбиәүи әһәмиәте Башҡортостан Башлығы ҡарамағындағы Мәҙәниәтте һәм сәнғәтте үҫтереү мәсьәләләре буйынса дәүләт Советында билдәләнде.
Рәсәйҙең халыҡ артисы Даниил Спиваковскийҙың гастролдәре 2022 йылда Башҡортостан биләмәһендә “Пушкин картаһы” буйынса үткәрелгән сағыу ваҡиғаларҙың береһе булды. Даниил Иванович республиканың үҫмерҙәре һәм йәштәре өсөн Мостай Кәримдең “Беҙҙең өйҙөң йәме” повесы буйынса моноспектакль сәхнәләштерҙе. Үҙенсәлекле проектҡа Башҡортостандың мәҙәниәт министры Әминә Шафиҡова башланғыс бирҙе. Тамашаны ҙур ҡалаларҙан тыш, алыҫ райондарҙағы йәш тамашасылар ҙа күрҙе.

- Ҙур ҡалаларҙа үҫмерҙәр төрлө мәҙәни сараға йөрөй ала. Бәләкәй ҡала һәм ауылда балаларҙың театрға барыу мөмкинлеге юҡ. Ауыл клубы сәхнәһенә ысын артистың сығыуы һәм сығыш яһауы улар өсөн ҙур ваҡиға! Тәү сиратта мин рус классикаһы буйынса моноспектаклдәр уҡыйым - Пушкин, Гоголь, Песков, Зощенко һәм башҡалар. Бөгөн баланы китап уҡырға күндереүҙең ни тиклем ауыр булыуын беләм. Моноспектаклдә улар артистан булһа ла бөйөк классик рус һүҙен ишетә ала. Был бик мөһим. «Пушкин картаһы» арҡаһында ошондай мөмкинлек барлыҡҡа килде, - тип һыҙыҡ өҫтөнә алды Даниил Спиваковский.

Рәсәй артисы фекеренсә, үҫеп килгән быуынды илһөйәрлек рухында тәрбиәләүҙә «Пушкин картаһы» проектының роле баһалап бөткөһөҙ ҙур.

- Мостай Кәримдең «Беҙҙең өйҙөң йәме» повесында «Беҙ фашистарҙы Украинанан ҡыуҙыҡ» тигән һүҙҙәр бар. Уны әҫәр геройҙары – Бөйөк Ватан һуғышында ҡатнашҡан башҡорт һәм украин һалдаты әйтә. Бөгөн был бик көнүҙәк. Ошондай спектаклдең булыуы, уны йәш тамашасының ишетеүе мөһим,- тине билдәле актер.

Даниил Спиваковский Башҡортостан Республикаһы менән хеҙмәттәшлегенең 2023 йылда ла дауам итәләсәген әйтте.
 ","
	Шишәмбе, 10 январь 2023",Яңылыҡтар,Na
https://kulturarb.ru/ba/news/atajsal-shiғyrҙar-konkursyna-ғarizalar-ҡabul-itelә-bashlany, «Атайсал» шиғырҙар конкурсына ғаризалар ҡабул ителә башланы ,Na,"

«Атайсал» проекты һәм Башҡортостан Республикаһында Кесе ватан өсөн файҙалы эштәр йылы сиктәрендә «Атайсал» шиғырҙар конкурсына ғаризалар ҡабул ителә.
Башҡортостан Республикаһының Әхмәтзәки Вәлиди исемендәге Милли китапханаһы «Башҡортостан Республикаһының муниципаль берәмектәр советы» ассоциацияһы һәм «Башҡортостан Республикаһының Композиторҙар союзы», «Башҡортостан Республикаһының Яҙыусылар союзы» төбәк йәмәғәт ойошмалары менән берлектә кесе ватанға - Атайсалға арналған шиғырҙар конкурсын иғлан итә.
Конкурс билдәле композитор, Башҡортостандың халыҡ артисы Рим Хәсәновтың башланғысы менән уҙғарыла.
Конкурстың маҡсаты – башҡорт һәм рус телдәрендә яҙышҡан һәләтле шағирҙарҙы асыҡлау.
Конкурста шиғыр яҙыусы авторҙар ҡатнаша ала, йәш сикләүҙәре юҡ, шиғырҙарҙы ике дәүләт телендә – русса йә башҡортса тәҡдим итергә мөмкин. Һәр йәш төркөмөндә еңеүсе һәм призер билдәләнәсәк.
Хат-хәбәрҙе «Атайсал» проектының “Бәйләнештә” селтәрендәге төркөмөнә https://vk.com/ataysalrb йәки телеграм каналына https://t.me/ataysalrb ебәрергә мөмкин.
Конкурс 2023 йылдың 10 ғинуарынан 6 февраленә тиклем дауам итә.
Тулыраҡ мәғлүмәт – конкурстың Положениеһында.
 ","
	Шишәмбе, 10 январь 2023",Яңылыҡтар,Na
https://kulturarb.ru/ba/news/azat-shahmөhәmәtov-hәrbi-tynly-orkestr-halyҡҡa-ilһөjәrlek-tojғoһon-һәm-muzyka-sәnғәten-etkereү-saraһy, Азат Шахмөхәмәтов: Хәрби-тынлы оркестр – халыҡҡа илһөйәрлек тойғоһон һәм музыка сәнғәтен еткереү сараһы ,Na,"

Башҡортостан Республикаһы Башлығы ҡарамағындағы Мәҙәниәтте һәм сәнғәтте үҫтереү мәсьәләләре буйынса советтың беренсе ултырышында хәрби дирижер, Рәсәй Федерацияһы милли гвардияһы ғәскәрҙәренең Өлгөлө оркестры начальнигы, Башҡортостандың атҡаҙанған артисы, полковник Азат Шахмөхәмәтов илһөйәрлек тәрбиәһе һәм репертуар тураһында доклад менән сығыш яһаны.
2021 йылда илдең алдынғы хәрби-ижади коллективтарының береһе 50 йыллығын билдәләне, уның составында тынлы һәм симфоник оркестрҙар бар. Коллектив күп тапҡыр Ҡыҙыл майҙанда хәрби парадта һәм башҡа дәүләт сараларында ҡатнашҡан.

- Хәҙер илһөйәрлек темаһы айырыуса көнүҙәк. Хәрби-тынлы оркестр – илһөйәрлек һәм сәнғәтте киң массаға еткереүсе. Бөгөн дүрт яҡташыбыҙ Мәскәүҙә төп оркестрҙар менән етәкселек итә. 1943 йылда Өфөлә музыкаль тәрбиә биреү гимназияһының мәктәп-интернаты булдырылған. Ошо осорҙан уны тамамлаусылар Рәсәйҙең хәрби музыканттары һәм дирижёрҙары сифатында ҡораллы көстәр сафын тулыландыра. Был патриотик тәрбиә биреүгә ҙур өлөш, - тип билдәләне дирижер.

Азат Шахмөхәмәтов Радий Хәбировҡа генерал Миңлеғәле Шайморатовҡа һәйкәл ҡуйыуҙа һәм ""Геройҙар ваҡыты"" хәрби-патриотик йырҙар конкурсын ойоштороуҙа ярҙам иткәне өсөн рәхмәт белдерҙе.

- Тынлы хәрәкәткә булышлыҡ итеү музыканттар өсөн бик мөһим. Оркестр тере аудитория алдында сығыш яһағанда халыҡ уны бик йылы ҡабул итә. Әгәр конкурс форматы киңәйһә, бөтә илдән оркестрҙарҙы ла саҡырыу мөмкинлеге тыуыр ине. Шулай уҡ сығарылыш синыфы уҡыусылары республикала эшләй башлаһын өсөн музыканттарға уңайлы шарттар булдырырға кәрәк, - тип билдәләне Азат Ғәли улы.

 ","
	Дүшәмбе, 09 январь 2023",Яңылыҡтар,Na
https://kulturarb.ru/ba/news/өfөlә-tәүge-tapҡyr-ҡyl-ҡumyҙғa-arnalғan-shou-uҙasaҡ, Өфөлә тәүге тапҡыр ҡыл-ҡумыҙға арналған шоу уҙасаҡ ,Na,"

20 ғинуарҙа «Башҡортостан» дәүләт концерт залында бөтә Рәсәй һәм халыҡ-ара конкурстар лауреаты, Башҡортостан Республикаһының атҡаҙанған артисы Зәлиә Ғәниәтуллинаның “Дала ҡыҙы” тип аталған үҙенсәлекле тамашаһы була. Моң һөйөүселәрҙе боронғо дәүерҙән алып беҙҙең көндәргә тиклемге сәйәхәт көтә.
Зәлиә Ғәниәтуллина 20 йыл дауамында боронғо башҡорт халыҡ уйын ҡоралы ҡыл-ҡумыҙҙы тергеҙеү һәм танытыу эшенә күп көс һала.
Ҡыл-ҡумыҙсының ижад кисәһендә шулай уҡ Өфөнөң «Мираҫ» йыр һәм бейеү ансамбле оркестры, «Хазина» этно-проекты, популяр ҡурайсылар Юлай Ҡасимов һәм Юнир Һағынбаев, талантлы йырсы, «Мираҫ» ансамбле солисы Алена Завьялова сығыш яһаясаҡ.
Программала боронғо башҡорт көйҙәре менән бер рәттән заман композиторҙарҙың музыкаһы ла яңғыраясаҡ.
Сара киске сәғәт 7-лә башлана.
Электрон билеттарҙы һылтанма буйынса һатып алырға мөмкин: https://iframeab-pre2638.intickets.ru/seance/13026605 .
 ","
	Дүшәмбе, 09 январь 2023",Яңылыҡтар,Na
https://kulturarb.ru/ba/news/әbjәlil-rajonynda-yaңyrtylғan-kinozal-asyldy, Әбйәлил районында яңыртылған кинозал асылды ,Na,"

Яңы йыл алдынан Әбйәлил районының Асҡар ауылында Малик Яҡшымбәтов исемендәге кинотеатрҙа яңыртылған «Алмастау» кинозалы асылды. Проект ""Мәҙәниәт"" милли проекты ярҙамында Рәсәйҙең Мәҙәниәт министрлығы һәм Кино фонды булышлығында тормошҡа ашырылған.
Кинозалды асыу тантанаһында Башҡортостан Мәҙәниәт министрлығының бүлек етәксеһе Зиннур Сөләймәнов, Әмир Абдразаҡов исемендәге «Башҡортостан» киностудияһы директоры Юнир Әминев ҡатнашты.
Малик Яҡшымбәтов исемендәге кинотеатр 1991 йылда төҙөлгән. Яңыртыу һөҙөмтәһендә кинозал заманса күркәм төҫ алды. Һанлы кино күрһәтеүҙән тыш, залда тауыш яңғырауын “йотоусы” түшәм, уңайлы йомшаҡ креслолар бар, косметик ремонт эшләнгән. Кинотеатр кассаһы ла үҙгәреш кисергән: буш урындарҙы һайлау өсөн монитор һәм трейлерҙарҙы күрһәтеү өсөн ҙур экранлы телевизор барлыҡҡа килгән.
Залдың беренсе ҡунаҡтары – Асҡар ауылының мәктәп уҡыусыларына Әмир Абдразаҡов исемендәге “Башҡортостан” киностудияһы йәнһүрәттәре һәм кинорежиссер Булат Йосоповтың Башҡортостандың халыҡ шағиры Рәми Ғарипов хаҡындағы “Шағир көндәлеге” фильмы күрһәтелде.
Яңы йыл каникулында - 2023 йылдың 1 ғинуарынан 8-енә тиклем - яңыртылған кинозалда көнөнә икешәр киносеанс күрһәтеләсәк.
2022 йылда ""Мәҙәниәт"" милли проекты сиктәрендә республиканың 10 кинозалы яңыртылды.
 ","
	Шаршамбы, 28 декабрь 2022",Яңылыҡтар,Na
https://kulturarb.ru/ba/news/rim-hәsәnovtyң-ҡyshҡy-romans-jyry-tәүge-tapҡyr-nemec-telendә-yaңғyrany, Рим Хәсәновтың «Ҡышҡы романс» йыры тәүге тапҡыр немец телендә яңғыраны ,Na,"

Уҙған йәкшәмбе Өфөлә Рим Хәсәнов призына «Ҡышҡы романс» йырын башҡарыусылар араһында конкурс еңеүсеһе иғлан ителде. “Ҡурай” телеканалы ойошторған интернет конкурсында еңеүсе халыҡ тауышы иҫәбе буйынса йыйылды. Конкурста ҡатнашыу өсөн композитор Рим Хәсәнов спектаклдәренең репертуарынан йырҙар төшөрөлгән видеофайлдар ебәрергә кәрәк ине. Унда 300-ҙән ашыу башҡарыусы ҡатнашты.
Мәләүез районының «Илһам» үҙешмәкәр ансамбле йырҙы башҡорт һәм немец телдәрендә башҡарҙы.

- Рим Хәсәновтың әҫәрҙәре төрлө телдә яңғырарға тейеш тип иҫәпләйбеҙ, сөнки улар донъя кимәлендәге хит булырға лайыҡ. Оҙаҡламай «Ҡышҡы романс»ты инглиз телендә лә йырларға йыйынабыҙ, - тине ансамбль етәксеһе Зәилә Әлмөхәмәтова.

Зәилә Рафиҡ ҡыҙы ауыл мәктәбендә инглиз һәм немец телдәре уҡытыусыһы булып эшләй, Башҡортостан Республикаһының мәғариф отличнигы. Ул балаларҙы ғына түгел, «Илһам» коллективы ағзаларын да сит телдәргә өйрәтә - йәш коллективтың репертуарында инглиз һәм немец телдәрендә бер нисә йыр бар.
Композитор Рим Хәсәнов әйтеүенсә, 2024 йылда легендар “Ҡышҡы романс” йырына 50 йыл тула. Йырҙың һүҙҙәрен Башҡортостандың халыҡ шағиры Назар Нәжми яҙған. Тәүге башҡарыусыһы – Мәжит Ғафури исемендәге Башҡорт дәүләт драма театрының популяр актеры Фидан Ғафаров. “Ҡышҡы романс”тыһуңынан бик күп сәхнә оҫталары - Илфак Смаков, Радик Гәрәев, Нәзифә Ҡадирова башҡара. Мәңгелек хит бөгөн дә башҡорт һәм татар эстрадаһы артистары тарафынан киң башҡарыла.
""Илһам"" ансамбле сығышының яҙмаһын һылтанма буйынса ҡарарға мөмкин.
 ","
	Шишәмбе, 27 декабрь 2022",Яңылыҡтар,Na
https://kulturarb.ru/ba/news/bөgөn-bashҡortostandyң-halyҡ-artisy-miңnisa-bakirovaғa-75-jәsh, Бөгөн Башҡортостандың халыҡ артисы Миңниса Бакироваға - 75 йәш ,Na,"


Башҡортостандың халыҡ артисы, Илшат Йомағолов исемендәге Стәрлетамаҡ башҡорт драма театры актрисаһы Миңниса Бакирова бөгөн күркәм юбилейын билдәләй.
Миңниса Миңлевәли ҡыҙы Бакирова 1947 йылда Көйөргәҙе районының Тимербай ауылында тыуа. Мәктәптән һуң Өфө сәнғәт училищеһында уҡый. 1970 йылда тамамлап, ире Филарит Бакиров менән Салауат башҡорт драма театрына эшкә ҡайталар, ә инде 1991 йылдан – Стәрлетамаҡ театры актрисаһы.




Актрисаның иң сағыу образдары – Тауҡай (“Онотолған доға”, Ф. Бүләков), Рәхимә (“Буш сәң¬гелдәк”,  И. Йомағолов), Тайба (“Мөхәббәт ҡоштары”, И. Йомағолов), Фатима, (“Насретдиндың биш ҡатыны” И. Садиҡов), Уңғанбикә (“Ҡыҙ урлау” М. Кәрим), Ғәлиәбаныу (“Ғәлиәбаныу”, М. Фәйзи), (“Ай булмаһа, йондоҙ бар...”, Т. Миңнуллин), Суфыя (“Аҙашҡан ҡунаҡ”, Н. Птушкина) һәм башҡалар.
Бөгөн Ниса Бакирова – Стәрлетамаҡ театрында бай тәжрибәле актриса ғына түгел, ә республика, хатта Рәсәй театр сәнғәте күгендәге яҡты йондоҙ, башҡорт сәхнәһенең примаһы ул. Әле лә ул сәхнәлә төп ролдәрҙә, ә коллегалары араһында – ихтирамлы сәхнә оҫтаһы.
Миңниса Миңлевәли ҡыҙын ысын күңелдән матур юбилейы менән ҡотлайбыҙ, ныҡлы һаулыҡ, ижади үрҙәр теләйбеҙ.



 ","
	Шишәмбе, 27 декабрь 2022",Яңылыҡтар,Na
https://kulturarb.ru/ba/news/yaҙyusy-һәm-әҙәbiәtse-әnүr-vәhitovtyң-izhadyn-һөjөүselәr-tүңәrәk-өҫtәl-үtkәrҙe, Яҙыусы һәм әҙәбиәтсе Әнүр Вәхитовтың ижадын һөйөүселәр түңәрәк өҫтәл үткәрҙе ,Na,"

Башҡортостан Республикаһының Әхмәтзәки Вәлиди исемендәге Милли китапханаһында билдәле башҡорт прозаигы, яҙыусы, тәржемәсе Әнүр Вахитовтың тыуыуына 90 йыл тулыуға арналған «Таланттың асылы» тигән түңәрәк өҫтәл үтте. Сара фән һәм әҙәбиәт эшмәкәрҙәрен, ғалимдарҙы, профессорҙарҙы һәм яҙыусыларҙы, шулай уҡ Ғафури районы вәкилдәрен йыйҙы.
Улы – билдәле кинорежиссер, аниматор, рәссам Салауат Вахитов менән ҡыҙы – БР Йәмәғәт палатаһы етәксеһе урынбаҫары Шәүрә Вахитованың ҡатнашыуы осрашыуға мәртәбә өҫтәне. Түңәрәк өҫтәл артында фекер алышыу Салауат Вахитовтың «Шәжәрә» фильмын ҡарауҙан башланды.
Профессор Ғиниәтулла Ҡунафин университеттаӘнүр Вахитов менән бергә эшләгән йылдарын хәтергә төшөрҙө, Әнүр Вахитов тыуған Ғафури районының таланттарға бай булыуын, республиканың халыҡ яҙыусылары һәм шағирҙары араһында районда тыуып үҫкән бик күп күренекле эшмәкәрҙәр барлығын билдәләне. Билдәле ғалимдың башҡорт әҙәбиәтен өйрәнеүгә индергән өлөшө хаҡында һөйләгәндә Ғиниәтулла Ҡунафин ике төп хеҙмәтте билдәләне: Мәскәүҙә нәшер ителгән «Башҡорт прозаһында жанр һәм стиль» һәм «Башҡорт совет романы». Улар бөгөн дә юғары уҡыу йорттары студенттары – буласаҡ филологтар өсөн бик кәрәкле уҡыу әсбабы булып тора.
Үҙенең сығыштарында Башҡортостандың халыҡ яҙыусыһы Әмир Әминев – «Әнүр Вахитовтың тормошта тәрбиәүи роле», журналист Марат Әминев «Баласаҡ хәтирәләре» тигән доклад менән сығыш яһаны. Улар яҙыусының ижадының тәрбиәүи роле хаҡында һөйләне.
Жәлил Кейекбаев исемендәге Сәйетбаба урта мәктәбе уҡыусыһы Наҙгөл Рәхимова Әнүр Вахитов музейын ойоштороу тураһында «Күңелемдәге Әнүр Вахитов музейҙары» проекты менән таныштырҙы.
Сарала ҡатнашыусылар яҙыусының 100 йыллыҡ юбилейына әҙерләнә башларға кәрәк тигән тәҡдим индерҙе.
Түңәрәк өҫтәлдең модераторы – күргәҙмәләр һәм мәҙәни программалар үҙәге белгесе Нәсимә Туҡаева.
Белешмә өсөн:
Әнүр Хисмәт улы Вахитов 1932 йылдың 20 декабрендә БАССР-ҙың Ғафури районы Туғай ауылында тыуған. Ул башҡорт прозаһы тарихы һәм теорияһы мәсьәләләрен, айырыуса роман жанрын тәрән өйрәнә. 1968-1979 йылдарҙа донъя күргән «Эпик киңлектәрҙә», «Таланттың асылы», «Ижади портреттар», «Офоҡтар таралғанда», «Башҡорт совет романы» китаптарында ғалим прозаның тарихын, торошон һәм перспективалы үҫеш юлдарын тәрән һәм ентекле тикшергән. Әнүр Хисмәт улы 1984 йылдың 24 декабрендә Өфөлә вафат була.
90 йәшлек юбилейы алдынан Мәкәрим Төхвәтшин исемендәге һуҡырҙар өсөн Башҡортостан республика махсус китапханаһының  тифлонәшриәт бүлегендә Әнүр Вахитовтың «Шәжәрә» китабы Брайль шрифы менән донъя күрҙе.
 ","
	Шәмбе, 24 декабрь 2022",Яңылыҡтар,Na
https://kulturarb.ru/ba/news/7-eget-teleproektynyң-dүrtense-miҙgele-eңeүseһe-bildәle-buldy," ""7 егет"" телепроектының дүртенсе миҙгеле еңеүсеһе билдәле булды ",Na,"

Ошо көндәрҙә “7 егет” телевизион проектының финалы уҙҙы. Төп бүләк – башҡорт тоҡомло ат – Инсаф Йәмилевкә эләкте.
“7 егет” реалити-шоуы мәҙәни традицияларҙы, халыҡ кәсептәрен һаҡлауға һәм пропагандалауға, шулай уҡ үҫеп килгән быуынды илһөйәрлек рухында тәрбиәләүгә йүнәлтелгән. Ҡатнашыусылар балта оҫталығы, йылҡысылыҡ, тимерлек, күн, туҙ эше һәм башҡа халыҡ кәсептәре серҙәренә төшөнә. Шуның менән бергә йәштәр ысын тормош мәктәбе үтә, сыҙамлылыҡҡа, эшкә һәләтлелеккә, түҙемлелеккә, тәүәккәллеккә тикшереү үтә.
IV миҙгелдә Арыҫлан Искәндәров (Ейәнсура районы), Инсаф Йәмилев (Көйөргәҙе районы), Ғәзинур Ырыҫмөхәмәтов (Мәскәү ҡалаһы), Айнур Ғимранов (Салауат районы), Алмас Малыбаев (Белорет районы), Мирас Үҙәнбаев (Баймаҡ районы) Һәм Рушан Юламанов (Йылайыр районы) ҡатнашты.
 ","
	Шәмбе, 24 декабрь 2022",Яңылыҡтар,Na
https://kulturarb.ru/ba/news/өfөlә-shaғir-һәm-ғalim-ғabdulla-amantajҙyң-izhadi-miraҫy-turaһynda-feker-alyshtylar, Өфөлә шағир һәм ғалим Ғабдулла Амантайҙың ижади мираҫы тураһында фекер алыштылар  ,Na,"

Әхмәтзәки Вәлиди исемендәге Милли китапхана Өфө федераль тикшеренеү үҙәгенең Тарих, тел һәм әҙәбиәт институты менән берлектә шағир, телсе, әҙәбиәт белгесе, фольклорсы Ғабдулла Амантайҙың (Ғабдулла Сәхипгәрәй улы Амантаев, 1907 - 1938) тыуыуына 115 йыл тулыуға арналған түңәрәк өҫтәл үткәрҙе. 
Филология фәндәре докторы, Рәсәй Фәндәр академияһы Өфө федераль тикшеренеү үҙәге Тарих, тел һәм әҙәбиәт институтының фольклористика бүлеге мөдире Гөлнур Хөсәйенованың сығышы Ғабдулла Амантайҙың тормошона, ижади мираҫына арналды.
Тарих фәндәре кандидаты, Рәсәй Фәндәр академияһы Өфө федераль тикшеренеү үҙәге Тарих, тел һәм әҙәбиәт институтының төп ғилми хеҙмәткәре Әхәт Сәлихов ғалимдың Башҡортостандың милли мәҙәниәт ғилми-тикшеренеү институты директоры вазифаһындағы эшмәкәрлегенә ентекләберәк туҡталды.
Филология фәндәре кандидаты, учреждениеның ғилми хеҙмәткәре Рәшит Аҡкөбәковтың билдәһеҙ архив материалдарына нигеҙләнгән доклады Ғабдулла Амантайҙың тормошо һәм эшмәкәрлегенең бығаса аҙ билдәле булған биттәрен асты.
Ҡулъяҙмалар һәм һирәк баҫмалар бүлегенең ғилми хеҙмәткәре Ислам Байғужин баҫмаларҙың коллекцияларын булдырыу тураһында һөйләне һәм күренекле ғалимдың айырым хеҙмәттәренә туҡталды.
Ҡулъяҙмалар һәм һирәк баҫмалар бүлеге хеҙмәткәрҙәре тарафынан китап күргәҙмәһе ойошторолдо.
Сараның модераторы булып филология фәндәре кандидаты, доцент, ҡулъяҙмалар һәм һирәк баҫмалар бүлеге мөдире Флүр Сибәғәтов сығыш яһаны.
 ","
	Шәмбе, 24 декабрь 2022",Яңылыҡтар,Na
https://kulturarb.ru/ba/news/өfөlә-danlyҡly-aktyor-һәm-pedagog-ilshat-jomaғolovtyң-tyuyuyna-90-jyl-tulyuғa-arnalғan-hәter-һәm-ҡәҙer-kisәһe-uҙҙy, Өфөлә данлыҡлы актёр һәм педагог Илшат Йомағоловтың тыуыуына 90 йыл тулыуға арналған хәтер һәм ҡәҙер кисәһе уҙҙы ,Na,"

Мәжит Ғафури исемендәге Башҡорт дәүдәт академия драма театрында Башҡортостандың һәм Рәсәйҙең атҡаҙанған артисы, драматург, педагог Илшат Йомағоловтың тыуыуына 90 йыл тулыуға арналған “Йондоҙҙар төнөн һөйләшә...” тигән хәтер кисәһе уҙҙы.
Башҡорт милли театр сәнғәтен һәм драматургияһын үҫтереүгә тос өлөш индергән арҙаҡлы шәхескә арналған кисәнең сценарий авторы – Башҡортостандың халыҡ артисы Рәмзиә Хисамова, режиссеры – билдәле кинорежиссер, актер Айсыуаҡ Йомағолов.
Хәтер кисәһе Илшат Йомағолов Бейеш ролен башҡарған “Халҡым һағышы” фильмы менән башланды. Әйткәндәй, фильмдың режиссеры – уның курсташы Әмир Абдразаҡов. Илшат Хәлил улының А. Луначарский исемендәге Дәүләт театр сәнғәте институтында (ГИТИС) бергә уҡыған башҡа курсташтары – Марат Солтанов, Хәмит Яруллин, Роза Кәримова, Гөлли Мөбәрәкова, Зинира Атнабаева, Муллаян Сөйәрғолов исемдәре лә был кистә иҫкә алынды. Данлы “гитис”сылар исеменән профессор, педагог һәм режиссер Фәрдүнә Ҡасимова һүҙ тотто һәм матур иҫтәлектәре менән бүлеште.
Башҡортостан театр эшмәкәрҙәре союзы рәйесе, Башҡортостандың халыҡ, Рәсәйҙең атҡаҙанған артисы Әхтәм Абушахманов, Заһир Исмәғилев исемендәге Өфө дәүләт сәнғәт институты театр факультетының режиссура һәм актер оҫталығы кафедраһы мөдире, Башҡортостандың һәм Рәсәйҙең халыҡ артисы, профессор Таңсулпан Бабичева күренекле актер тураһында яҡты хәтирәләре менән уртаҡлашты. Күптән түгел генә Илшат Йомағолов исемен алған Стәрлетамаҡ башҡорт драма театрының художество етәксеһе Илһам Рәхимов, артистар Рима Ғәлиуллина, Кинйәбикә Исламғолова, Физәлиә Рәхимова, Зөлфиә Хәлилова Илшат Хәлил улының Стәрлетамаҡ театрын асыуға күп көс һалыуы, йәш көстәрҙе театрға саҡырыуы тураһында һөйләне һәм артабан да бөйөк шәхестең исемен йөрөтөүсе театр репертуарында уның сәхнә әҫәрҙәре мотлаҡ ҡуйыласағы тураһында белдерҙе.
Илшат Йомағолов артистар өсөн яратҡан педагог булып та иҫтә ҡалған. Ул уҡытҡан курс уҡыусылары исеменән кисәлә Рәмзиә Хисамова, Рафаэль Шафиҡов, Әхәт Хөсәйенов һүҙ әйтте, нәҡ остаздарының театрға булған һөйөүе уларға ла күсеүе тураһында һөйләнеләр. Рәмзиә Хисамова Илшат Хәлил улының уҡыусыһы ғына түгел, ә тормош юлдашы ла булып китә.
“Башҡаларға ҡарағанда миңә Илшат ағай менән нығыраҡ аралашыу бәхете тейҙе. Ул башкөллө ижадсы булды, төндәр буйы яҙыша, көндәр буйы образдар өҫтөндә эшләй ине, йәнен театрға, сәнғәткә арнаған шәхес булды”, – тип бергә йәшәгән йылдары тураһында һөйләне ул.
Уҡыусылары Илшат Хәлил улын яратып “Сибәр ағай” тип йөрөткән:
“Сибәр ағайыбыҙҙың уҡытҡан уҡыусылары ла талантлы булды. Уҡыусыларының иң күп өлөшө төрлө театрҙа артист булып эшләне, маҡтаулы исемдәргә лайыҡ булды. Илшат Йомағолов тигән сибәр артисты яҡты хәтирәләр менән күңелдәрҙә һаҡларбыҙ”, – тип тамамланы сығышын Әхәт Рәхмәтулла улы.
Рәсәйҙең, Башҡортостандың халыҡ артисы Хөрмәтулла Үтәшев, Рәсәйҙең атҡаҙанған, Башҡортостандың халыҡ артисы Илсөйәр Ғәзетдинова Илшат Хәлил улын актер булараҡ иҫкә алып үтте, бергә уйнаған спектаклдәре, актерҙың билдәле образдары тураһында әйтеп, “Илшат ағай шундай бөйөк актер ине, ул уйнаған ролдәрҙе уйнарға һәр артист хыяллана”, – тип билдәләне.
Эйе, күп уйнай Илшат Йомағолов сәхнәлә, уның киң билдәле ролдәре: Макбет (У.Шекспир, “Макбет”), Прометей (М.Кәрим, “Ташлама утты, Прометей!”), Никита («Власть тьмы», Л. Н. Толстой), Протасов («Живой труп», Л. Н. Толстой), Треплев («Чайка», А. П. Чехов), Иванов («Иванов», А. П. Чехов), Закир («Ҡара йөҙҙәр», М.Ғафури), Аҡъегет («Ай тотолған төндә», М. Карим) һ.б. Илшат Хәлил улы тәрән фекерле, төплө драматург та булған. Уның тәүге сәхнә әҫәре – “Нәркәс” трагедияһын халыҡ оҡшата һәм пьеса тиҙ арала билдәлелек яулай: төрлө фестивалдә, смотрҙа приздар, маҡтаулы исемдәр яулай. Хәҙер ул инде 50 йылдан ашыу сәхнәләрҙән төшмәй, рус һәм башҡа телдәргә тәржемә ителгән. Әҫәр ""СССР халыҡтары драматургияһы” фестивалендә I дәрәжә дипломға лайыҡ була. М. Ғафури исемендәге Башҡорт дәүләт академия драма театры репертуарында бер нисә ҡуйылышта уйналды.
Авторҙың “Семәрле тәхет” трагедияһы, “Юғалтыуҙар аша”, “Торналар ҡайта”, “Буш сәңгелдәк” драмалары ла әленән-әле театр сәхнәләренә ҡайта. Илшат Йомағолов геройҙарының телмәре халыҡ мәҡәлдәренә, тапҡыр һүҙҙәргә, әйтемдәргә ифрат бай. Хәтер кисәһендә тамашасыларға М. Ғафури исемендәге Башҡорт академия драма театрының “Мөхәббәт ҡоштары” (режиссеры – Ф.Ғарипов) һәм “Нәркәс” (режиссеры – И.Ғиләжев) спектаклдәренән өҙөктәр күрһәтелде.
Хәтер кисәһен актерҙар Артур Ҡунаҡбаев һәм Зиләрә Юлтаева алып барҙы. Спектаклдәрҙән өҙөктәрҙә Алһыу Ғәлина, Гөлфиә Рафиҡова, Гөлназ Хайсарова, Азамат Ғафаров, Айҙар Шәмсетдинов, Фәнис Рәхмәтов, Илгизә Ғилманова, Гөлнара Ҡаҙаҡбаева, Артур Кәбиров ҡатнашты. Оркестр артисы Айгөл Мөслимова, кисәне скрипка моңдарына сорнап, тамашасыларға матур көйҙәр бүләк итте. Кисәлә моңһөйәрҙәр өсөн бер яңылыҡ та булды: Илшат Йомағолов һүҙҙәренә Илшат Яхин яҙған йыр видеояҙмала яңғыраны, уны композитор үҙе яҙҙырып ҡалдырған. Ойоштороусылар ошо йырға бәйле конкурс та иғлан итте һәм иң яҡшы башҡарыусыға фонограмма эшләргә һүҙ бирҙе.
Илшат Хәлил улы тел ҡәҙерен белгән арҙаҡлы ижадсы булды, ул уҡыған шиғырҙар һәм сәсмә әҫәрҙәр радионың алтын фондында һаҡлана. Хәтер кисәһендә “Халҡым һағышы” (режиссеры – Әмир Абдразаҡов), “Башватҡыс” (режиссеры – Айсыуаҡ Йомағолов) фильмдарынан өҙөктәр, М. Кәрим пьесаһы буйынса “Ташлама утты, Прометей!” спектакленән Прометей монологы яҙмаһы күрһәтелде. Театр директоры Иршат Фәйзуллин кисәлә ҡатнашыусыларға оло рәхмәтен белдереп: “Әгәр ҙә шәхестәребеҙҙе онотмай, уларҙың исемен, эшләгән эштәрен иҫкә алып торһаҡ, улар ҙа йәшәүен дауам итер”, – тип һүҙен тамамланы.
Илшат Хәлил улы Йомағоловтың ғүмере уйнаған ролдәрендә, яҙған драмаларында, уҡыусыларында, балаларында һәм ейәндәрендә дауам итә.
Динара Ҡәйүмова.
Руслан Юлтаев фотолары.
 ","
	Шәмбе, 24 декабрь 2022",Яңылыҡтар,Na
https://kulturarb.ru/ba/news/sibaj-dәүlәt-bashҡort-drama-teatrynda-balalar-өsөn-yaңy-tamasha, Сибай дәүләт башҡорт драма театрында балалар өсөн яңы тамаша ,Na,"

Ошо көндәрҙә А.Мөбәрәков исемендәге Сибай дәүләт башҡорт драма театрына ата-әсә ҡарауынан мәхрүм ҡалған һәм аҙ тәьмин ителгән ғаиләлә тәрбиәләнеүсе балалар ҡунаҡҡа килде. ""Тәмле Яңы йыл "" ды беренселәрҙән булып улар тәмләп ҡараны. Ҡыш бабай менән Ҡарһылыу, Аҡ айыу балаһы менән бәләкәй Пингвиндар залдағы матур балаларға хайран ҡалдылар: үҙҙәре отҡор, үҙҙәре шаян, үҙҙәре ярҙамсыл булып сыҡтылар. Хатта Оло бүре лә ундай балаларҙы күреп башҡаса яуызлыҡ ҡылмаҫҡа һүҙ бирҙе.
Тамашаның авторы - Тәнзилә Ғилманова, ҡуйыусы режиссер – Вадим Ғилманов, ҡуйыусы рәссам – Рәсәй Федерацияһының һәм Ҡалмыҡ Республикаһының атҡаҙанған сәнғәт эшмәкәре Валерий Яшкулов, костюмдар буйынса рәссам – Ләйсән Ғарипова, музыкаль яҡтан биҙәүсе - Рәмил Әминев, бейеү хәрәкәттәрен ҡуйыусы – Залина Усманова. 
Ролдәрҙә Юлиә Иҫәндәүләтова, Башҡортостандың атҡаҙанған артистары Айгөл Хәкимова һәм Әлфирә Ғәлләмова, Айгөл Ғөбәйҙуллина, Морат Амантаев, Нәфис Сәйетов, Юлиә Солтангәрәева ҡатнаша. 
Театрҙың барлыҡ ижади коллективын сираттағы премьера менән ихлас ҡотлайбыҙ.
 ","
	Йома, 23 декабрь 2022",Яңылыҡтар,Na
https://kulturarb.ru/ba/news/bashҡort-dәүlәt-pedagogiya-universitetynda-ural-batyr-bashҡort-eposy-kөndәre-үtte, Башҡорт дәүләт педагогия университетында «Урал батыр» башҡорт эпосы көндәре үтте ,Na,"

21-22 декабрҙә М. Аҡмулла исемендәге Башҡорт дәүләт педагогия университетында «Урал батыр» башҡорт эпосы көндәре үтте.
Уның сиктәрендә ойошторолған түңәрәк өҫтәлдә «Аҡбуҙат» балалар журналы баш мөхәррире, шағирә Лариса Абдуллина эпос өйрәнеүҙе бала саҡтан башларға кәрәк тип билдәләне һәм журналдың был эшкә индергән өлөшө тураһында билдәләне.

— Өйрәнеүҙе, әлбиттә, балалар баҡсаһынан башларға кәрәк. Кескәйҙәрҙең ҡулында Аҡбуҙат кеүек ат уйынсығы булһа, ул тәтәйҙе уға әкиәт итеп эпосты ла һөйләргә була. Тик уйынсыҡты ҡиммәтле хаҡҡа эшләнгән сувенир итеп күҙ алдына килтермәйем, киреһенсә, ул осһоҙ һәм һәр балаға һатып алып бүләк итерлек булырға тейеш. Киләсәктә беҙ ошо уйынсыҡты эшләһәк, балаларыбыҙға ҙур бүләк булыр ине, — тине Лариса Хашим ҡыҙы.

«Аҡбуҙат» хеҙмәткәрҙәре журналдарының сираттағы һандарының береһен бөйөк эпосҡа бағышларға уйлайҙар. Бигерәк тә үҙҙәренең аудиторияһын уйлап балаларға ябай тел, зауыҡлы һүрәттәр, уйындар аша тәрән фекер еткереү мөһим булғанын билдәләйҙәр.
Эпосты популярлаштырыу йәһәтенән шағирә мөһим мәсъәләне күтәрҙе:

— «Урал батыр» эпосына бәйле мине бер мәсьәлә борсой - беҙҙең эпос белгестәре юҡ кимәлендә. Ә фәнни яҡтан нигеҙле фекер булмаһа, беҙ халҡыбыҙҙың бөйөк ҡомартҡыһы тураһында донъя ғилемендә өнһөҙ ҡалыуыбыҙ ихтимал. Яҡын киләсәктә ғалимдар, уҡытыусылар йәштәргә тап ошо эпосты өйрәнеү эшен йөкмәтер, тип ышанам, — ти Лариса Абдуллина.

 ","
	Йома, 23 декабрь 2022",Яңылыҡтар,Na
https://kulturarb.ru/ba/news/portalybyҙҙa-yaңy-jyl-kalendary-2023-әҙerlәnde, Порталыбыҙҙа «Яңы йыл календары-2023» әҙерләнде ,Na,"

Беҙҙең порталда Яңы йыл календары әҙер. Унда Башҡортостан ҡалалары һәм райондарының административ үҙәктәрендә, шулай уҡ мәҙәниәт, спорт һәм мәғариф учреждениеларындағы байрам сараларын тупланыҡ. 
Байрам алдынан һәм Яңы йыл каникулдарында республикабыҙҙа төрлө спорт һәм мәҙәни саралар ойошторола. Һәр кем күңеленә ятҡан шөғөл табып, ғаиләһе һәм яҡындары менән күңелле итеп ял итергә мөмкин.
Яңы йыл календары менән һылтанма буйынса танышырға мөмкин.
Яңы йыл байрамдарында республиканың мәҙәниәт учреждениеларында 450-нән ашыу яңы йыл программаһы һәм тамашаһы ойошторола, унда бөтәһе 150 меңдән ашыу тамашасы ҡатнаша ала. Муниципаль мәҙәниәт учреждениеларында һәм ҡала, ауылдарҙың урам майҙандарында, 1,1 миллиондан ашыу кешене йәлеп итеп, 27 меңгә яҡын сара үткәреү планлаштырыла.
Республиканың күп кенә муниципалитеттарында офлайн-саралар менән бер рәттән онлайн форматтағы саралар уҙғарыла. Халыҡты хеҙмәтләндереүгә автоклубтар әүҙем йәлеп ителә, улар төпкөл ауылдарға барып, яңы йыл концерт программалары һәм театрлаштырылған тамашалар менән сығыш яһай.
 ","
	Йома, 23 декабрь 2022",Яңылыҡтар,Na
https://kulturarb.ru/ba/news/өfө-yaҙyusylary-gөlsirә-ғizzәtullina-һәm-ajҙar-hөsәjenov-fәzil-iskәndәr-isemendәge-premiya-laureattary, Өфө яҙыусылары Гөлсирә Ғиззәтуллина һәм Айҙар Хөсәйенов — Фәзил Искәндәр исемендәге премия лауреаттары ,Na,"

Өфө әҙиптәре Гөлсирә Ғайсарова-Ғиззәтуллина һәм Айҙар Хөсәйенов Ф.Искәндәр исемендәге халыҡ-ара премия лауреаттары булды, тип хәбәр итә «Культура» гәзите. Жюри ҡарары 21 декабрҙә Рус ПЕН-үҙәгендә иғлан ителде.

«Гөлсирә Ғиззәтуллинаның мин тәржемә иткән хикәйәләре абруйлы халыҡ-ара конкурста лайыҡлы юғары баһа алыуына бик шатмын. Бүләкләү көнөндә Боголюбов исемендәге китапханаға хәҙерге рус әҙәбиәте вәкилдәре йыйылды. Беҙ, башҡорт әҙиптәре, республикабыҙҙы, мәҙәниәтебеҙҙе лайыҡлы күрһәттек. Был бәйләнештәр бик мөһим, айырыуса ошо ауыр заманда», — тине яҙыусы, шағир һәм тәржемәсе Айҙар Хөсәйенов.

Башҡа лауреаттар: «Проза» категорияһында — Санкт-Петербург яҙыусыһы Александр Мелихов, «Шиғриәт» — Мәскәү ҡыҙы Наталья Лясковская, «Балалар һәм үҫмерҙәр әҙәбиәте» — Виктория Татур (Мәскәү өлкәһе) һәм Павел Кренев (Мәскәү), «Киносценарий һәм драматургия» — актриса һәм драматург Наталья Захарова. «Тәржемәләр»ҙең тағы ла бер лауреаты — Ҡазандан Әхәт Мушинский.
Яҙыусы Фәзил Искәндәр исемендәге премияны Рус ПЕН-үҙәге (1929 — 2016) 2016 йылдың авгусында булдырған.
 ","
	Йома, 23 декабрь 2022",Яңылыҡтар,Na
https://kulturarb.ru/ba/news/bashҡort-dәүlәt-akademiya-drama-teatry-bishbүlәk-rajonynda-ҡyҙyl-pasha-spektaklen-kүrһәtte, Башҡорт дәүләт академия драма театры Бишбүләк районында «Ҡыҙыл Паша» спектаклен күрһәтте ,Na,"

Тамашасы һорауы буйынса күренекле дипломант, тәүге башҡорт консулы Кәрим Хәкимов тураһындағы пьеса йәнә театр репертуарына индерелде. Мәжит Ғафури исемендәге Башҡорт дәүләт академия драма театрының өр-яңы составтағы премьераһы Бишбүләк районында үтте.
Кәрим Хәкимовтың тыуған яғында ул ике көн күрһәтелде. Нәжиб Асанбаевтың легендар пьесаһы тәүге тапҡыр ошо театрҙа 40 йыл элек сәхнәләштерелгән булған. Әле ул бөгөнгө көнгә яраҡлаштырылып, архив материалдарға таянып ижад ителгән. Режиссер Айрат Абушахманов сәхнәләштергән «Ҡыҙыл Паша» Өфөлә 3 февралдә ҡуйыласаҡ. 
 ","
	Шаршамбы, 21 декабрь 2022",Яңылыҡтар,Na
https://kulturarb.ru/ba/news/milli-jәshtәr-teatry-bajram-marafonyn-bashlany, Милли йәштәр театры байрам марафонын башланы ,Na,"

Мостай Кәрим исемендәге Милли йәштәр театрында 18 декабрҙә Лилиә Исҡужинаның ""Оҙонғолаҡтың яңы йыл мажаралары"" әкиәте менән Яңы йыл марафоны башланды.
19 декабрҙә рус труппаһы тамашасыларға В.Гауфтың ""Холодное сердце"" балалар һәм өлкәндәр өсөн яңы йыл әкиәте премьераһын тәҡдим итте.
Марафон көндәрендә бик күп ҡыҙыҡлы һәм мауыҡтырғыс Яңы йыл әкиәттәрен килеп ҡарарға мөмкин. Тамашалар башланыр алдынан һәр көн театр фойеһында сағыу биҙәлгән байрам шыршыһын уратып уйындар уйнау, Ҡыш бабай, Ҡарһылыу һәм бик күп әкиәттәр геройҙары менән танышыу, улар менән фотоға төшөү мөмкинселеге лә бар.
Байрам марафоны киләһе йылдың 8 ғинуарына, каникулдар аҙағына тиклем дауам итәсәк. 
 ","
	Шаршамбы, 21 декабрь 2022",Яңылыҡтар,Na
https://kulturarb.ru/ba/news/bashҡort-dәүlәt-drama-teatrynda-ilshat-jomaғolovtyң-hәter-kisәһe-үtәsәk, Башҡорт дәүләт драма театрында Илшат Йомағоловтың хәтер кисәһе үтәсәк ,Na,"

21 декабрҙә Мәжит Ғафури исемендәге Башҡорт дәүләт академия драма театрында актер, драматург һәм педагог Илшат Йомағоловтың хәтер кисәһе үтәсәк.
“Йондоҙҙар төнөн һөйләшә...“ тип аталған хәтер кисәһе Илшат Хәлил улының тормош һәм ижад юлына бағышлана. Кисәлә Мәжит Ғафури исемендәге Башҡорт дәүләт академия драма театры, Илшат Йомағолов исемендәге Стәрлетамаҡ башҡорт театры коллективтары ҡатнашасаҡ. Актерҙар башҡарыуында уның һүҙҙәренә яҙылған йырҙар, ул ижад иткән драма әҫәрҙәренән, шулай уҡ “Бейеш”, “Башватҡыс” фильмдарынан өҙөктәр күрһәтеләсәк.
Илшат Хәлил улы Йомағоловтың башҡорт милли сәнғәтен, драматургияһын үҫтереүгә индергән өлөшө баһалап бөткөһөҙ. Күңелен, рухи донъяһын сәхнә тормошона арнап, сәнғәт күгендә сағыу шәхес булып танылған драматург һәм актер Илшат Йомағолов үткер ҡәләме аша ла, башҡарған ролдәре менән дә башҡорт драматургияһын һәм театр сәнғәтен үҫтереүгә тос өлөш индергән.
Уның киң билдәле ролдәре: Макбет (У.Шекспирҙың шул уҡ исемле трагедияһы), Прометей (М.Кәрим, “Ташлама утты, Прометей!”), Никита («Власть тьмы», Л. Н. Толстой), Протасов («Живой труп», Л. Н. Толстой), Треплев («Чайка», А. П. Чехов), Иванов («Иванов», А. П. Чехов), Закир («Ҡара йөҙҙәр», М.Ғафури), Аҡъегет («Ай тотолған төндә», М. Карим) һ.б.
Илшат Хәлил улы 1968 йылда сәнғәт донъяһына “Нәркәс” трагедияһын тәҡдим итә. Халыҡ премьераны оҡшата һәм ул тиҙ арала билдәлелек яулай: төрлө фестивалдәрҙә, смотрҙарҙа приздар, маҡтаулы исемдәр ала. Хәҙер ул инде 40 йылдан ашыу сәхнәләрҙән төшмәй, урыҫ һәм башҡа телдәргә тәржемә ителгән. “СССР халыҡтары драматургияһы” фестивалендә I дәрәжә дипломға лайыҡ була. М. Ғафури исемендәге Башҡорт дәүләт академия драма театры репертуарында ул яңынан тергеҙелде.
“Семәрле тәхет” трагедияһы, “Юғалтыуҙар аша”, “Торналар ҡайта”, “Буш сәңгелдәк” драмалары ла тәрбиәүи көсө менән иғтибарға лайыҡ. Геройҙарының телмәре халыҡ мәҡәлдәренә, тапҡыр һүҙҙәргә, әйтемдәргә ифрат бай.
Илшат Йомағолов – артистар өсөн яратҡан педагог булып та иҫтә ҡалған, ул йәш быуын менән дә эшләргә яратты: Өфө сәнғәт институтының театр факультетында уҡытты. Шулай уҡ Стәрлетамаҡ яҙыусылар ойошмаһын да етәкләй һәм, әлбиттә, Илшат Хәлил улы Йомағоловтың Стәрлетамаҡ дәүләт драма театрын ойоштороуҙа ла роле баһалап бөткөһөҙ.
Илшат Хәлил улы – тел ҡәҙерен белгән арҙаҡлы ижадсы, ул уҡыған шиғырҙар һәм сәсмә әҫәрҙәр радионың алтын фондында һаҡлана.
 ","
	Шаршамбы, 21 декабрь 2022",Яңылыҡтар,Na
https://kulturarb.ru/ba/news/buran-fm-ҙur-ekranғa-syғa, “Буран ФМ” ҙур экранға сыға ,Na,"

26 декабрҙә баш ҡаланың “Родина” кинотеатрында “Буран ФМ” телеспектаклен премьераһы көтөлә. “Юлдаш” радиоһы коллективы әҙерләгән спектакль буйынса фильмды БСТ телеканалы төшөргән.

- Төп ваҡиғалар буран мәлендә бара. Сюжет буйынса, буранға эләккән кешегә ""Юлдаш"" радиоһы ярҙамға килә. Ғөмүмән, спектакль йәш ғаилә, мөхәббәт һәм радионың бөйөк көсө тураһында"",- ти сценарий авторы Айбулат Сәсәнбаев.

Спектаклдең премьераһы быйыл йәй Әбйәлил районы Күсем ауылында уҙа. Тамашасының спектаклде бик йылы ҡабул итеүе фильм төшөрөүгә этәргес бирә.
Телеспектаклдә төп ролдәрҙә ""Юлдаш"" радиоһының билдәле алып барыусылары уйнай.
Фильм киске 7-лә башлана.
Инеү бушлай.
 
 
 ","
	Шаршамбы, 21 декабрь 2022",Яңылыҡтар,Na
https://kulturarb.ru/ba/news/bashҡortostanda-halyҡ-shaғiry-rәmi-ғaripovtyң-sajty-barlyҡҡa-kilde, Башҡортостанда халыҡ шағиры Рәми Ғариповтың сайты барлыҡҡа килде ,Na,"

Халыҡ шағиры Рәми Ғариповтың 90 йыллығына арналған сайт «Башҡортостан Республикаһының тыуған яҡты өйрәнеүселәр йәмғиәте» төбәк йәмәғәт ойошмаһы тарафынан Башҡортостан Башлығы грантына булдырылған, проектты тормошҡа ашырыуҙа Граждандар йәмғиәтенә булышлыҡ итеү фонды ярҙам иткән.
https://ramigaripov.ru/ сайтында башҡорт классигының ижади мираҫын күҙаллана. Унда шағирҙың классиктың тәржемәләре, ҡулъяҙмалары, гәзит мәҡәләләре һәм һүрәттәре, замандаштарының хаттары һәм уның хаҡында иҫтәлектәр урын аласаҡ.
Сайт материалдары шағирҙың ижади биографияһына күп яҡлап асыҡлыҡ индерә. Мәҫәлән, Рәми Ғариповтың матбуғатта баҫылған тәүге әҫәре булып 1950 йылда «Әҙәби Башҡортостан» журналында сыҡҡан «Ленин» шиғыры иҫәпләнә ине. Сайтты төҙөүселәр иһә авторҙары 1949 йылда «Ҡыҙыл Башкортостан» гәзитендә баҫылған тәүге яҙмаһын таба, йәш шағир унда осоусы булырға теләүе хаҡында бәйән итә.
Сайтта шағирҙың бығаса бер ҡайҙа ла баҫылмаған материалдары донъя күрәсәк. Улар араһында – Рәми Ғарипов тәржемәһендә Иван Франконың хикәйәләре, быға тиклем улар өлөшләтә генә баҫылған.
Ресурс бар, әммә уны тулыландырыу өҫтөндә эш дауам итә.
Сайттың баш мөхәррире, филология фәндәре кандидаты Гөлсәсәк Саламатованың әйтеүенсә, сайттың эшләй башлауы - Рәми Ғариповтың исемен мәңгеләштереү буйынса дөйөм эшмәкәрлектең башы ғына.

- 1977 йылда, классиктың вафатынан һуң, Башҡортостан Яҙыусылар союзының шағирҙың хәтерен мәңгеләштереү буйынса комиссияһы Рәми Ғарипов тураһында мәғлүмәт йыйыу тураһында иғлан баҫтырып сығара. Улар фотографиялар, телеграммалар, хаттар, открыткалар, ҡулъяҙмалар – дуҫтарында, таныштарында, туғандарында һаҡланырлыҡ бөтә нәмәне ебәреүҙәрен һораған. Был иғлан бөгөн дә актуаль. Синыфташтарының һәм төркөмдәштәренең ғаилә альбомдарында уның менән уртаҡ фотолар булыуы ихтимал. Бәлки, ул кемгәлер үҙенең фотоһүрәтен бүләк иткәндер йәки хаттар яҙғандыр. Өҫтәүенә, шағирҙарҙың үҙ шиғырҙарын тыуған ерендә ҡалдырыу ғәҙәте бар. Мәҫәлән, Шәйехзада Бабичтың ижады тарихи Башҡортостан буйлап йыйылды, - тип һөйләй Гөлсәсәк Саламатова.

 ","
	Шишәмбе, 20 декабрь 2022",Яңылыҡтар,Na
https://kulturarb.ru/ba/news/өfөlә-tamғa-konkursy-eңeүselәre-oҫtalyҡ-dәrestәre-uҙғara, Өфөлә «Тамға» конкурсы еңеүселәре оҫталыҡ дәрестәре уҙғара ,Na,"

Өфөлә «Тамға» халыҡ-ара башҡорт милли кейеме оҫталары конкурсы күргәҙмәһе барышында халыҡ кейеме элементтарын әҙерләү буйынса оҫталыҡ дәрестәре ойошторола.
20 декабрҙә – һарауыс эшләү буйынса оҫталыҡ дәресе. Уны реконструктор, сигеү оҫтаһы, «Тамға» халыҡ-ара башҡорт милли кейеме оҫталары конкурсы лауреаты Айгөл Вәлиева үткәрә.
21 декабрҙә – көмбәҙ эшләү буйынса оҫталыҡ дәресе. Уны зәргәр, реконструктор, «Тамға» халыҡ-ара башҡорт милли кейеме оҫталары конкурсы лауреаты Рөстәм Дәүләтов үткәрә.
22 декабрҙә – башҡорт ир-егеттәренең баш кейеме кәпәс эшләү буйынса оҫталыҡ дәресе. Уны реконструктор, Башҡортостан Республикаһының атҡаҙанған мәҙәниәт хеҙмәткәре, «Тамға» халыҡ-ара башҡорт милли кейеме оҫталары конкурсының Гран-при яулаусыһы Юлай Ғәлиуллин үткәрә.
24 декабрҙә – стиль, мода, имидж, шәхси бренд тураһында «Имидж ярҙамында нисек шәхси бренд булдырырға» тип исемләнгән оҫталыҡ дәресе. Уны стилист-имиджмейкер, «Тамға» халыҡ-ара башҡорт милли кейеме оҫталары конкурсы лауреаты Динара Ғарифуллина үткәрә.
25 декабрҙә – башҡорт ҡатын-ҡыҙҙары биҙәүесе һаҡал эшләү буйынса оҫталыҡ дәресе. Уны реконструктор, «Тамға» халыҡ-ара башҡорт милли кейеме оҫталары конкурсы лауреаты Гөлсөм Хөсәйенова үткәрә.
Дәрестәр Башҡортостан Республикаһы Милли музейының йыйылыштар залында үтә.
Саралар иртәнге сәғәт 11-ҙә башлана.
 ","
	Шишәмбе, 20 декабрь 2022",Яңылыҡтар,Na
https://kulturarb.ru/ba/news/yaҙyusy-һәm-әҙәbiәt-belgese-әnүr-vahitovtyң-tyuyuyna-90-jyl, Яҙыусы һәм әҙәбиәт белгесе Әнүр Вахитовтың тыуыуына – 90 йыл ,Na,"

Бөгөн Башҡортостан йәмәғәтселеге яҙыусы, әҙәбәт белгесе, филология фәндәре кандидаты, СССР Яҙыусылар союзы ағзаһы, Жәлил Кейекбаев исемендәге премия лауреаты Әнүр Вахитовты иҫкә ала.
Әнүр Хисмәт улы Вахитов 1932 йылдың 20 декабрендә Башҡорт АССР-ының Ғафури районы Туғай ауылында уҡытыусы ғаиләһендә тыуған. Атаһынан етем ҡалғас, тормош йөгөнә иртә егелергә тура килә уға.
Һуғыш осороноң ауырлыҡтарына ҡарамай, буласаҡ яҙыусы уҡыуын дауам итә һәм 1951 йылда Сәйетбаба урта мәктәбен тамамлай. Унан Толпар ете йыллыҡ мәктәбендә уҡыта. Бер йыл Өфөләге «Октябрь натнскыһы» типографияһында корректор булып эшләй.
1953 йылда Башҡорт дәүләт педагогия институтының филология факультетына уҡырға инә.
1962—1964 йылдарҙа Әнүр Вахитов СССР Фондар академияһының Башҡортостан филиалы Тарих, тел һәм әҙәбиәт институтында аспирантурала уҡый.
1965 йылда «Хәҙерге башҡорт романы» тигән темаға диссертация яҡлай — филология фәндәре кандидаты тигән ғилми дәрәжә ала.
1963 йылда уйың «Салауат күпере» исемле тәүге хикәйәттәр китабы донъя күрҙе. Унан «Ҡайын суҡтары» (1966) тигән хикәйәләр йыйынтығы, «Шәжәрә» (1969), «Эпик киңлектәрҙә» (1968), «Таланттың асылы» (1972), «Ижади портреттар» (1970), «Офоҡтар киңәйгәндә» (1979), «Зәйнәб Биишева ижады» (1980), Валитов менән берлектә, «Шиғриәт шоңҡары"" (1984) исемле хикәйәт һәм тәнҡит мәҡәләләре, башҡорт совет прозаһы үҫеше проблемаларына арналған китаптары сыға. Бынан тыш, рус телендә «Башкирскнй советский роман» (1978), «Жанр и стиль башкирской прозе» (1962) тигән китаптары, «Яҡты күңел» (1981), «Сейәлетүбә» (1985) исемле проза йыйынтыҡтары нәшер ителә.
Әнүр Вахитов ваҡытлы матбуғат биттәрендә лә йыш сығыш яһай, йәмәғәт тормошонда ла әүҙем ҡатнаша — байтаҡ йылдар Башҡортостан Яҙыусылар союзының проза секцияһына етәкселек итә, «Ағиҙел» журналының редколлегия ағзаһы була.
Ошо көндәрҙә Мәкәрим Хөсәйен улы Төхвәтшин исемендәге һуҡырҙар өсөн республика махсус китапханаһының тифлонәшриәт бүлегендә Әнүр Вәхитовтың «Шәжәрә» китабы донъя күрҙе, ул башҡорт телендә рельефлы-нөктәле шрифт менән баҫылған. Китапта автор экспедиция ваҡытында табылған башҡорт телендәге боронғо китап хаҡында бәйән итә.
Техник эшкәртеү процесынан һуң баҫма махсус китапхананың республика ҡалаларындағы филиалдарына тапшырыласаҡ.
 ","
	Шишәмбе, 20 декабрь 2022",Яңылыҡтар,Na
https://kulturarb.ru/ba/news/premera-fәjzi-ғәskәrov-isemendәge-dәүlәt-ansamble-ural-һәm-shүlgәn-spektaklen-ҡujҙy, Премьера: Фәйзи Ғәскәров исемендәге дәүләт ансамбле «Урал һәм Шүлгән» спектаклен ҡуйҙы ,Na,"

16 декабрҙә Өфөлә «Урал Батыр» эпосы буйынса «Урал һәм Шүлгән» бейеү спектакленең премьераһы булды. Был – Фәйзи Ғәскәров исемендәге дәүләт академия халыҡ бейеүҙәре ансамбле тарихында ғына түгел, тотош республиканың мәҙәни тормошонда ла тәүге хореографик спектакль.
Эпос инглиз, француз, төрөк һәм башҡа телдәргә тәржемә ителгән, шулай уҡ Брайль рельеф-нөктә тактиль шрифты менән баҫылған.
Спектаклде ҡуйыусылар премьераға әҙерлектең нисек барғаны хаҡында һөйләнеләр.

- Алдыма бейеүҙән торған спектакль әҙерләргә тигән ябай булмаған бурыс ҡуйылды. Театр актерҙары образды тыуҙырыу һәм ваҡиғаны һүрәтләү өсөн һүҙҙәрҙе ҡуллан, ә бында хореография телен өйрәнергә тура килде. Был йәһәттән миңә проект авторы Йәмилә Бикбаева ярҙам итте. Был минең өсөн яңы һәм ҡыҙыҡлы тәжрибә, - тине спектакль режиссеры Фирғәт Ғарипов.

Йәмилә Бикбаева, проект авторы һәм балетмейстеры:

- Һомайға бағышланған яңғыҙ бейеү ҡуйғанда ансамбль миңә ошо теманы үҫтерергә һәм спектакль ҡуйырға тәҡдим итте. Проекттың үҙенсәлеге шунда: был – ансамбль тарихында тәүге хореографик спектакль. Һәм мин дә беренсе тапҡыр бындай жанрҙа эш алып барҙым. Бейеүселәргә актёр булырға тура килде. Командабыҙ бик шәп, шуға күрә, еңел булмаһа ла, бурыстарҙы үтәй алдыҡ һәм спектаклде сәхнәгә сығарҙыҡ.

Хореографик спектакль өҫтөндә шулай уҡ сценарист Динара Ҡәйүмова, композитор һәм аранжировкалаусы Илшат Яхин, көйҙөң авторҙашы Вәсил Ғафаров, костюмдар буйынса рәссамдар Наталья Степанова һәм Сулпан Азаматова, график Ләйсән Ғарипова, Видеоинженер Руслан Юлтаев, яҡтыртыу буйынса рәссам Иван Федькин, алып барыусы Азамат Ғафаров эшләне.
“Урал батыр” башҡорт халыҡ эпосы буйынса үҙенсәлекле проект Рәсәй халыҡтарының мәҙәни мираҫы йылына бағышланған.
 ","
	Дүшәмбе, 19 декабрь 2022",Яңылыҡтар,Na
https://kulturarb.ru/ba/news/yuldash-plus-radioһy-jәsh-jyrsylarҙy-һәm-avtorҙarҙy-ber-sәhnәgә-jyya, «Юлдаш Plus»» радиоһы йәш йырсыларҙы һәм авторҙарҙы бер сәхнәгә йыя ,Na,"

22 декабрҙә Өфөлә «Торатау» конгресс-холында «Юлдаш Plus»» милли йәштәр фестивале уҙғарыла. Проект Башҡортостан Башлығы грантына тормошҡа ашырыла һәм һәләтле йәштәрҙе асыуға йүнәлтелгән.
Проектта ҡатнашыу өсөн 100-ҙән ашыу ғариза килгән. Уларҙы республиканың мәҙәниәт министры урынбаҫары Илнур Мөхйәнов, “Башҡортостан” телерадиокомпанияһының генераль директоры Рөстәм Зәрәфетдинов, “Башҡортостан” телерадиокомпанияһының радиотапшырыуҙар буйынса генераль директоры урынбаҫары Тәнзилә Үлмәҫбаева, Башҡортостандың халыҡ артисы Венер Камалов, Башҡортостандың атҡаҙанған артисы Венера Юлгилдина, композитор, йырсы Ләйсән Ғәлимова һәм мәҙәниәт өлкәһендәге башҡа билдәле кешеләр ҡараны.
Һөҙөмтәлә 49 ҡатнашыусы һайлап алынған, улар 13 номинацияла баһаланасаҡ. Иң яҡшы йырсы ир-егет һәм йырсы ҡатын-ҡыҙ, блогер, клип авторы, композитор, шағир һәм йыл төркөмө асыҡланасаҡ. Шулай уҡ фестивалдә «Иң яҡшы йыр», «Иң яҡшы тренд», «Иң яҡшы ремейк», «Иң яҡшы кавер», «Иң яҡшы дуэт» һәм «Иң яҡшы асыш» номинациялары тапшырыласаҡ.
Еңеүселәрҙе онлайн тауыш биреү юлы менән концерт ваҡытында тамашасылар билдәләй.  Фестивалдә танылған артистар ҙа, йәш башҡарыусылар ҙа сығыш яһай. Концертта “Юлдаш” радиоһының хит-парад еңеүселәре лә ҡатнаша.
Сара “Юлдаш” радиоһы төркөмөндә тура эфирҙа трансляциялана. Тамашасылар араһында iPhone14 Pro уйнатыла.
Сара киске сәғәт 7-лә башлана.
Фестивалгә инеү - бушлай.
 ","
	Йәкшәмбе, 18 декабрь 2022",Яңылыҡтар,Na
https://kulturarb.ru/ba/news/үrge-etҡol-auylynyң-modelle-kitaphanaһy-bashҡort-milli-biҙәүestәrenә-arnalғan-tura-efir-үtkәrҙe, Үрге Этҡол ауылының моделле китапханаһы башҡорт милли биҙәүестәренә арналған тура эфир үткәрҙе ,Na,"

«Мәҙәниәт» милли проекты ярҙамында булдырылған Ишембай районы Үрге Этҡол ауылының моделле китапханаһында «Тамырҙарға ҡайтыу» башҡорт мәҙәниәте сәғәте уҙҙы.
Сарала «Ете ҡыҙ» оҫталар төркөмө ағзалары Сәриә Ғәбитова, Айгөл Кәримова, Гөлгөнә-Ғәйшә Мәмбәтова ҡатнашты. Тура эфир барышында ҡунаҡтар ҡатын-ҡыҙҙарҙың боронғо биҙәүестәре хаҡында һөйләне.
Оҫталар күкрәк биҙәүестәренең төрлөлөгөн күрһәтте, селтәргә башҡорт мифологияһының тәрән фәлсәфәһе һалыныуы хаҡында һөйләне. Халыҡ ышаныуҙары буйынса, кешенең йәне ҡалҡан биҙе тирәһендә урынлаша, шуға күрә күңелгә изге көстәр ебәрер өсөн муйын тирәһенән асыҡ урын ҡалдырырға кәрәк, ә ҡара көстәрҙән һаҡланыр ҡөсөн түш тирәһен мәрйендәр, тәңкәләр менән биҙәү яҡшы.
Тура эфирҙан һуң теләгән һәр кем башҡорт ҡатын-ҡыҙҙары биҙәүестәрен тотоп һәм кейеп ҡараны.
Тура эфирҙың яҙмаһын ошо һылтанма буйынса ҡарарға мөмкин: https://vk.com/id353426037?z=video353426037_456239236%2F4f735d082c6efd67e7%2Fpl_wall_353426037.
 ","
	Йәкшәмбе, 18 декабрь 2022",Яңылыҡтар,Na
https://kulturarb.ru/ba/news/өfөlә-bb-bazhov-һәm-bashҡorttar-proektynyң-isem-tujy-uҙa, Өфөлә «ББ: Бажов һәм башҡорттар» проектының исем туйы уҙа ,Na,"

19 декабрҙә Башҡортостан Республикаһының Әхмәтзәки Валиди исемендәге милли китапханаһында «ББ: Бажов һәм башҡорттар» проектының исем туйы үтә. Проекттың авторы - Екатеринбург ҡалаһынан  «Беҙ бергә» мәҙәни проекттар һәм башланғыстар үҙәге директоры Светлана Ҡолмырҙина. Проект Президенттың мәҙәни башланғыстар фонды ярҙамында тормошҡа ашырыла.
Павел Бажовтың бер нисә әкиәте («Алтынсәс», «Ҡояшлы таш», «Ҡарт тауҙар бүләге») урыҫ һәм башҡорт халыҡтарының туғандарса дуҫлығы идеяһы менән һуғарылған. «Алтынсәс» әкиәтен рус һәм башҡорт телдәрендә баҫтырыу йәштәргә Рәсәй мәҙәниәтенең күп милләтле асылын күрһәтә, милләт-ара ғаиләләрҙәге балаларҙа башҡорт теленә һәм мәҙәниәтенә ҡыҙыҡһыныу уята.
Башҡортостан Республикаһының Әхмәтзәки Валиди исемендәге милли китапханаһы проектты тормошҡа ашырыуға үҙ өлөшөн индергән –  “Алтынсәс” әкиәтенең башҡорт телендәге тексын тапшырған, уны  1951 йылда Нәжиб Иҙелбай тәржемә иткән.
Исем туйында Өфөнөң белем биреү учреждениелары уҡыусылары ҡатнашасаҡ.
Сараны уҙғарыу урыны: Өфө ҡалаһы, Ленин урамы, 4 (башҡорт әҙәбиәте һәм тыуған яҡты өйрәнеү залы).
Иртәнге сәғәт 10-да башлана.
 ","
	Йәкшәмбе, 18 декабрь 2022",Яңылыҡтар,Na
https://kulturarb.ru/ba/news/әnүr-vahitovtyң-shәzhәrә-kitaby-bashҡort-telendә-brajl-shrifty-menәn-baҫyldy, Әнүр Вахитовтың «Шәжәрә» китабы башҡорт телендә Брайль шрифты менән баҫылды ,Na,"

Ошо көндәрҙә Мәкәрим Хөсәйен улы Төхвәтшин исемендәге һуҡырҙар өсөн республика махсус китапханаһының тифлонәшриәт бүлегендә Әнүр Вахитовтың «Шәжәрә» китабы донъя күрҙе, ул башҡорт телендә рельефлы-нөктәле шрифт менән баҫылған.
2022 йылдың 20 декабрендә башҡорт телен, башҡорт әҙәбиәтен, башҡорт ауыҙ-тел ижадын өйрәнеүгә үҙенең тормошон һәм йөрәгенең көсөн арнаған күренекле шәхес, яҙыусы һәм ғалим, фольклорсы һәм тәнҡитсе Әнүр Вахитовтың тыуыуына 90 йыл тула.
Китапта автор экспедиция ваҡытында табылған башҡорт телендәге боронғо китап хаҡында бәйән итә.
Техник эшкәртеү процесынан һуң баҫма махсус китапхананың республика ҡалаларындағы филиалдарына тапшырыласаҡ.
 ","
	Шәмбе, 17 декабрь 2022",Яңылыҡтар,Na
https://kulturarb.ru/ba/news/bashҡortostan-yaҙyusylary-һәm-shaғirҙary-dәүlәt-nagradalary-menәn-bүlәklәnde, Башҡортостан яҙыусылары һәм шағирҙары дәүләт наградалары менән бүләкләнде ,Na,"

Бөгөн Өфөлә Башҡортостан яҙыусылар союзы съезы барышында бер төркөм яҙыусылар бүләкләнде. Маҡтаулы исемдәрҙе Дәүләт Йыйылышы - Ҡоролтай рәйесе Константин Толкачев тапшырҙы.
Башҡортостандың халыҡ яҙыусыһы исеменә Әмир Әминев, Флүр Ғәлимов, Ринат Камал, Камил Йыһаншиндар лайыҡ булды. Яҙыусы, шағирә, публицист, тәржемәсе Гүзәл Ситдиҡоваға Башҡортостандың халыҡ шағирәһе исеме тапшырылды.
Ҡалған бүләкләнеүселәрҙең исемлеге менән ошо һылтанма буйынса танышырға мөмкин: https://kulturarb.ru/ru/news/v-ufe-nagradili-pisatelej-i-poetov-bashkortostana .
 
 ","
	Йома, 16 декабрь 2022",Яңылыҡтар,Na
https://kulturarb.ru/ba/news/ajgiz-bajmөhәmәtov-bashҡortostan-yaҙyusylar-soyuzy-rәjese-itep-һajlandy, Айгиз Баймөхәмәтов Башҡортостан яҙыусылар союзы рәйесе итеп һайланды ,Na,"

Бөгөн, 16 декабрҙә, Өфөлә Башҡортостан яҙыусылары съезы үтә. Ойошманың артабанғы етәкселеге өсөн дәғүәселәр өсәү ине: Флүр Ғәлимов, Ринат Камал һәм Айгиз Баймөхәмәтов.
Флүр Ғәлимов кандидатураһынан баш тартты һәм һөнәрҙәштәрен Айгиз Баймөхәмәтов өсөн тауыш бирергә саҡырҙы.
Иҫәп комиссияһы ағзаһын һөҙөмтәләрҙе иғлан итте, унан һуң билдәле булыуынса, яҙыусылар ойошмаһы рәйесе итеп күпселек тауыш менән киң танылыу яулаған йәш яҙыусы Айгиз Баймөхәмәтов һайланды.
Айгиз Баймөхәмәтов - ХХI быуат башындағы башҡорт әҙәбиәтенең сағыу вәкиле. Уның китаптары бик күп телдәргә тәржемә ителә, әҫәрҙәре буйынса республикала һәм Рәсәй театрҙарында спектаклдәр ҡуйыла. 2015 йылда «Ҡалдырма, әсәй!» һәм «Не оставляй, мама!» китаптары өсөн (Гөлфирә Ғәскәрованың тәржемәһе) Шәйехзада Бабич исемендәге республика дәүләт йәштәр премияһына лайыҡ булды. 2020 йылдың февраленән - «Шоңҡар» республика йәштәр журналының баш мөхәррире.
 ","
	Йома, 16 декабрь 2022",Яңылыҡтар,Na
https://kulturarb.ru/ba/news/milli-jәshtәr-teatrynda-aҡmulla-spektakleneң-premeraһy-uҙҙy," Милли йәштәр театрында ""Аҡмулла"" спектакленең премьераһы уҙҙы ",Na,"

Халыҡ-ара башҡорт теле көнөндә Мостай Кәрим исемендәге милли йәштәр театрында шағир-мәғрифәтсе Мифтахетдин Аҡмулланың тормош юлын яҡтыртҡан әҫәрҙе сәхнәгә сығарҙы. Премьера төҙөкләндерелгәндән һуң асылған яңы ҙур залда ҡуйылды.

Спектакль 19-сы быуат ваҡиғаларын һүрәтләй. Ул осорҙағы мөхитте, кешеләр араһындағы мөнәсәбәттәрҙе тамашасыға еткереү өсөн төп роль - Аҡмулланы башҡарыусы театр артисы Вадим Ҡылысовҡа байтаҡ ҡына фәнни һәм нәфис әҙәбиәт уҡырға, шағирҙың тыуған ауылы Туҡһанбайға сәфәргә барырға тура килгән. Әҙәбиәтебеҙ һәм тотош халыҡ тарихында сағыу эҙ ҡалдырған мәғрифәтсене кәүҙәләндереү ифрат яуаплы бурыс тигән фекерҙә ул.


Сәхнәгә ҡуйылған ҡисса өсөн композитор Вәсил Ғафаров яңы йырҙар яҙған. «Берҙәм Рәсәй» партияһы проекты сиктәрендә сәхнә костюмдары тегелгән. Әҫәрҙең авторы Зөһрә Бураҡаева. Ҡисса форматы ла осраҡлы ғына һайланмаған.

 ","
	Йома, 16 декабрь 2022",Яңылыҡтар,Na
https://kulturarb.ru/ba/news/rәmi-ғaripovtyң-tuғan-tel-shiғyry-donyanyң-45-telendә-donya-kүrҙe, Рәми Ғариповтың «Туған тел» шиғыры донъяның 45 телендә донъя күрҙе ,Na,"

Башҡортостан Республикаһы Башлығы Радий Хәбировтың ҡушыуы буйынса быйыл республикала Башҡортостандың халыҡ шағиры Рәми Ғариповтың тыуыуына 90 йыл тулыу киң билдәләнә. Ошо уңайҙан Бөтә донъя башҡорттары ҡоролтайы шағирҙың «Туған тел» шиғырын донъя халыҡтары телдәренә тәржемә ителгән йыйынтыҡ әҙерләп сығарҙы. 
Был проектҡа Рәсәй һәм донъя төбәктәренән 54 автор — халыҡ шағирҙары, Әҙәби берекмә ағзалары, тәржемәселәр ҡушылды. Шиғыр 45 телдә: рус, авар, нуғай, украин, итальян, белорус, ҡумыҡ, цахур, фарсы һәм башҡа телдәрҙә донъя күрҙе.
Тәржемәләрен үҙҙәренең милли баҫмаларында баҫтырып өлгөргән балалар яҙыусылары айырыуса әүҙемлек күрһәтте. Улар — «Тангчолпан» ҡумыҡ журналы, тәржемә авторы һәм баш мөхәррир Супиянат Мамаева, «Лачин» дарғын журналы, тәржемә авторы һәм баш мөхәррир Әминәт Абдулманапова.
Шуныһы иғтибарға лайыҡ: башҡорт шиғыры әҙәби телдә генә түгел, башҡорт теле диалекттарында ла бирелгән.
Рәми Ғарипов — талантлы шағир булыу менән бергә оҫта тәржемәсе лә. Донъяла танылған 50-нән ашыу авторҙың шиғри әҫәрҙәрен башҡортсаға тәржемә иткән.
Проект авторҙары — Лариса Абдуллина (Башҡортостан Республикаһы) һәм Светлана Быкова (Беларусь Республикаһы), рәссам — шағирҙың улы Азамат Ғарипов, дизайнер — Анатолий Корнеев.
 ","
	Йома, 16 декабрь 2022",Яңылыҡтар,Na
https://kulturarb.ru/ba/news/tamғa-halyҡ-ara-bashҡort-milli-kejeme-oҫtalary-konkursynyң-kүrgәҙmәһe-asyldy, «Тамға» халыҡ-ара башҡорт милли кейеме оҫталары конкурсының күргәҙмәһе асылды ,Na,"

Бөгөн, 14 декабрҙә, Башҡортостандың Милли музейында III «Тамға» халыҡ-ара башҡорт милли кейеме оҫталары конкурсының иң яҡшы эштәренән торған күргәҙмә асылды һәм ""Башҡорт халыҡ милли кейеме фотографияларҙа һәм реконструкцияларҙа"" китабының исем туйы уҙҙы. Сара  Рәсәй халыҡтарының мәҙәни мираҫы йылына һәм Башҡорт теле көнө арналды.
Музейҙағы экспозицияла Өфө, Мәскәү, Ишембай, Учалы ҡалаларынан, Силәбе, Ырымбур, Ҡурған өлкәләренән, Башҡортостан Республикаһының Әбйәлил, Бөрйән, Дыуан, Ҡырмыҫҡалы, Мәсетле, Ейәнсура, Учалы, Нуриман, Балаҡатай райондарынан финалға сығыусыларҙың, оҫталарҙың, костюмдар буйынса рәссамдарҙың һәм дизайнерҙарҙың эшен күрергә мөмкин.
Күргәҙмә 2023 йылдың ғинуар урталарына тиклем дауам итә. Уның сиктәрендә 15-25 декабрҙә «Тамға» конкурсы лауреаттарынан күкрәккә таға торған биҙәүестәр һәм башҡорт ир-егеттәренең баш кейемен эшләү, күлдәк һәм камзул тегеү буйынса буйынса оҫталыҡ дәрестәре ойошторола. Дәрестәр Башҡортостан Республикаһы Милли музейының йыйылыштар залында үтә.
Билеттарҙы Республика халыҡ ижады үҙәге сайтында һатып алырға мөмкин. «Пушкин картаһы» ғәмәлдә.
Ойоштороусылар: Башҡортостандың Мәҙәниәт министрлығы, Республика халыҡ ижады үҙәге, Башҡортостандың Милли музейы, «Ағиҙел» башҡорт художество кәсептәре, «Планетамолл-Өфө» яуаплылығы сикләнгән йәмғиәте.
 ","
	Шаршамбы, 14 декабрь 2022",Яңылыҡтар,Na
https://kulturarb.ru/ba/news/өfөlә-mәshһүr-kompozitor-zaһir-ismәғilev-iҫtәlegenә-koncert-үtte, Өфөлә мәшһүр композитор Заһир Исмәғилев иҫтәлегенә концерт үтте ,Na,"

14 декабрҙә Өфөлә «Театр. Музыка. Мөхәббәт» концерты Башҡорт теле көнөнә, Башҡорт опера һәм балет театрының тыуған көнөнә һәм күренекле композитор Заһир Исмәғилевтың тыуыуына 105 йыл тулыуға арналған.
1954-1978 йылдарҙа Заһир Ғариф улы Башҡорт АССР-ның Композиторҙар союзы рәйесе вазифаһын башҡара. Бөгөн композиторҙар ойошмаһына уның ҡыҙы Ләйлә Исмәғилева етәкселек итә.

- Заһир Исмәғилевтың 105 йыллығына арналған тәүге концерт февралдә «Башҡортостан» дәүләт концерт залында Башҡортостандың Милли симфоник оркестр менән берлектә уҙҙы, хәҙер инде опера театрында йыйылдыҡ. Бик яҡшы дирижер менән оркестр, иҫ киткес солистар, Заһир Ғарип улы ижад иткән бөтә операларҙан торған репертуар. Ул 6 опера, 2 балет, музыкаль комедия яҙған. Концерт программаһында хронологияның автор булдырған тәртиптә һаҡланыуын теләнем. Икенсе бүлектә комрозитор үҙе иҫән саҡта башҡарылып өлгөрмәгән әҫәр яңғыраны. Был һуңғы әҫәр - «Шоңҡар» балетынан сюита, - тип һөйләне Ләйлә Заһир ҡыҙы. - БР Композиторҙар союзы рәйесе, сәнғәт институтында кафедра мөдире булараҡ, мин үҙ яғымдан күп милләтле сәнғәтебеҙ сәскә атһын, иң яҡшы әҫәрҙәребеҙ яңғыраһын, композиторҙарыбыҙҙың әҫәрҙәре сәхнәлә йәшәһен өсөн барыһын да эшләйем. Заһир Исмәғилев – беҙҙең институтҡа нигеҙ һалыусы, уның һәм хөкүмәттең ярҙамы менән мәҙәниәтебеҙ бәҫе артты. Ҡайҙа ғына барһаң да, һәр ерҙә институтыбыҙҙы беләләр һәм ҡын күрәләр.

Кисә программаһында Башҡорт опера һәм балет театры солистары - Башҡортостан Республикаһының халыҡ артистары Светлана Арғынбаева, Артур Кәйепҡолов, Дилара Иҙрисова, халыҡ-ара, бөтә Рәсәй һәм республика конкурстары лауреаттары Регина Звегинцева, Иҙел Аралбаев, Рим Рәхимов, Эльвина Әхмәтханова, Айтуған Вәлмөхәмәтов башҡарыуында композиторҙың ариялары һәм әҫәрҙәре яңғыраны. Концертта театрҙың хоры һәм симфоник оркестры, дирижеры - Башҡортостандың халыҡ артисы, «Алтын битлек» театр премияһы лауреаты Артём Макаров ҡатнашты.
«Музыка. Театр. Мөхәббәт» концерты СССР-ҙың һәм РСФСР-ҙың халыҡ артисы, БАССР-ҙың халыҡ артисы, М.И. Глинка исемендәге дәүләт премияһы лауреаты, Башҡортостан Республикаһының Салауат Юлаев исемендәге дәүләт премияһы лауреаты Заһир Исмәғилевтың тыуыуына 105 йыл тулыуҙы билдәләү сиктәрендә һуңғы сара булды.
 ","
	Шаршамбы, 14 декабрь 2022",Яңылыҡтар,Na
https://kulturarb.ru/ba/news/өfөlә-bashҡort-halyҡ-kejeme-fotoһүrәttәrҙә-һәm-rekonstrukciyalarҙa-katalogynyң-isem-tujy-uҙҙy, Өфөлә “Башҡорт халыҡ кейеме фотоһүрәттәрҙә һәм реконструкцияларҙа” каталогының исем туйы уҙҙы ,Na,"

Өфөлә мәҙәниәт һәм сәнғәт өлкәһендә дөйөм милли әһәмиәттәге ижади проекттарға ярҙам итеү өсөн Рәсәй Федерацияһы Президенты гранты сиктәрендә тормошҡа ашырылған “Башҡорт халыҡ кейеме фотоһүрәттәрҙә һәм реконструкцияларҙа” каталогы менән таныштырҙылар.
Әлеге баҫма Рәсәй Фәндәр академияһы Өфө федераль тикшеренеү үҙәгенең тарих, тел һәм әҙәбиәт институты фондынан һәм ғаилә архивтарынан архив фотоһүрәттәрен, шулай уҡ «Тамға» халыҡ-ара башҡорт милли кейеме оҫталары конкурсы еңеүселәре һәм призерҙарының эштәренән фотоколлекцияны тәҡдим итә (2020-2022 йылдар). Архив фотодокументтарын баҫтырыу китапҡа ҙур әһәмиәт бирә, сөнки элекке фотоһүрәттәр традицион кейем-һалым тикшеренеүҙәрендә һәм реконструкцияларында мөһим сығанаҡ булып тора.
Баҫманы әҙерләүҙә Башҡортостан Республикаһының фән һәм мәҙәниәт эшмәкәрҙәре, биҙәү-ҡулланма сәнғәте оҫталары ҡатнашты.

– Каталогта архивтарҙан 130-ға яҡын ҡаралы-аҡлы фотоһүрәт (ТТӘИ һәм Г.Р. Вәхитованың шәхси йыйылмаһынан) һәм «Тамға» конкурсына тәҡдим ителгән башҡорт кейеме оҫталарының иң яҡшы эштәренән 200-ҙән ашыу төҫлө фотоһүрәт тәҡдим ителгән. Шулай итеп, беҙ әҙерләгән альбом-каталог уҡыусы алдында башҡорт кейеменең элек-электән байлығын һәм төрлөлөгөн, уның традицияларын хәҙергәсә һаҡлауҙы асып бирәсәк. Иллюстратив, альбом өлөштәре баҫмаға башҡорт милли кейемен өйрәнеү тарихы, ир-егеттәр, ҡатын-ҡыҙҙар һәм балалар кейеме үҙенсәлектәре асылған мәҡәләләр өҫтәлә, - тип билдәләй каталогты төҙөүселәр.

БР мәҙәниәт министрының беренсе урынбаҫары Наталья Лапшина каталог төҙөү буйынса башҡарылған эштең мөһимлеген билдәләне:

– Тарихи мираҫты һаҡлаусыларға - эҙләүселәр, тарихсыларға – ҙур рәхмәт. Баҫма киң аудиторияға иҫәпләнгән һәм ғалим-этнографтарға ғына түгел, башҡорт костюмы оҫталарына, дизайнерҙарға һәм башҡорт халҡының тарихы һәм мәҙәниәте менән ҡыҙыҡһыныусыларҙың барыһына ла ҡыҙыҡлы буласаҡ.

Республика халыҡ ижады үҙәгенең генераль директоры урынбаҫары Нәфисә Тулыбаева:
 - Был - этнография тарихында башҡорт милли кейеме тураһында тәүге альбом. Унда академия институттарының архив эштәре, ғаилә фотоһүрәттәре ингән. Күп оҫталар өләсәйҙәренең фотоларын тәҡдим итте, һәм беҙ уларҙы тергеҙҙек. Китаптың өсөнсө өлөшөндә – “Тамға” конкурсы еңеүселәре, беҙ уларҙы ла индерҙек. “Башҡорт халыҡ кейеме фотоһүрәттәрҙә һәм реконструкцияларҙа” каталогы – милли башҡорт кейемен өйрәнеү менән ҡыҙыҡһыныусылар өсөн яҡшы өҫтәл китабы ул.
Каталогтың исем туйы III “Тамға” халыҡ-ара башҡорт милли кейеме оҫталары конкурсының иң яҡшы эштәр күргәҙмәһен асыу сиктәрендә уҙҙы.
Фото: Рәмил Нафиҡов
 ","
	Шаршамбы, 14 декабрь 2022",Яңылыҡтар,Na
https://kulturarb.ru/ba/news/mineң-rәmi-konkursyna-jomғaҡ-yaһaldy," ""Минең Рәми"" конкурсына йомғаҡ яһалды ",Na,"

Бөгөн, 14 декабрҙә, ""Башҡортостан"" дәүләт концерт залында ""Минең Рәми"" төбәк-ара шиғриәт конкурсының гала-концерты уҙҙы.
Бәйге 12 февралдә, шағирҙың тыуған көнөндә, башланды һәм өс этапта уҙҙы. Ситтән тороп ҡатнашыу өлөшөнә 800-ҙән ашыу эш килде, уларҙың һәр береһен жюри ағзалары ҡараны. 26 августан 25 сентябргә тиклем барған телевизион конкурстың икенсе этабына 30 кеше үтте. Уларҙың эштәре ай дауамында Башҡортостан юлдаш телевидениеһы аша күрһәтелде, телеканалдың сайтында тамашасылар үҙенә оҡшаған сығыштар өсөн тауыш бирә алды. Тауыш биреү һөҙөмтәләре буйынса конкурс финалына 18 ҡатнашыусы үтте.
Гала-концерт театрлаштырылған тамашанан башланды, унда Рәми Ғарипов ролендә Артур Кәбиров сығыш яһаны һәм ""Көн етеп килә..."" шиғырын һөйләне. Уға яуап итеп өлкәндәр һәм балалар башҡорт теленең, халҡының хәле, шағир көтөп алған байрамдың етеүе һәм республиканың Башҡорт теле көнөн киң билдәләүе хаҡында һөйләп, яуап шиғырын уҡыны.
Артабан Башҡортостан Башлығы Хакимиәте етәксеһенең эске сәйәсәт буйынса беренсе урынбаҫары Урал Килсенбаевҡа һүҙ бирелде.

""Бөйөк башҡорт шағиры Рәми Ғариповҡа арналған конкурстың нәҡ бөгөн тамамланыуы юғары әһәмиәткә эйә. Рәми Йәғәфәр улы туған теле өсөн ғүмере буйы борсолоп йәшәгән, был уның ижадында сағылыш таба. Проекттың алдағы йылдарҙа ла дауам итәсәгенә ышанам"", - тине Урал Таһир улы һәм конкурста ҡатнашыусыларҙың барыһына ла уңыштар теләне.

Гала-концерт ике өлөштән торҙо: беренсе бүлектә ҡатнашыусылар Рәми Ғарипов тураһында төрлө авторҙарҙың шиғырҙарын һөйләне. Жюри баһаһы буйынса, финалдың икенсе этабына 13 ҡатнашыусы сыҡты. Уларға алдан Рәми Йәғәфәр улының ете шиғырын тараттылар. Тамашасылар һәм жюри алдында нимә һөйләргә тура киләсәген аҙаҡҡаса белмәне конкурсанттар: йәрәбә сәхнәлә үткәрелде.
Һөҙөмтәлә Хәйбулла районынан Тимур Сынбулатов Гран-при яуланы һәм 100 000 һумлыҡ сертификат менән бүләкләнде.
Беренсе урынды Мәләүез ҡалаһынан Самир Латипов, Рәми Ғарипов исемендәге 1-се башҡорт республика гимназия-интернаты уҡыусыһы Илназ Исхаҡов алды. Уларҙың икеһенә лә 70 000 һумлыҡ сертификаттар бирелде.
Икенсе урынды Күгәрсен районынан Илүзә Ҡыҙрасова, Эльза Үмәрғәлина, Гүзәл Саҙретдинова һәм Рәғиҙә Истәкова алды. Уларҙың һәр береһенә иллешәр мең һумлыҡ сертификат тапшырылды.
Өсөнсө урынға алты бәйгесе сыҡты: Нәркәс Ғайсарова, Даяна Нурисламова, Азалина Сафиуллина, Тәнзилә Малабаева, Әҡлимә Билалова һәм Илгизәр Ҡудашев. 
Конкурсты ойоштороусылар - Башҡорт телен һаҡлау һәм үҫтереү фонды, ""Башҡортостандың Сәсәндәр үҙәге"" коммерцияға ҡарамаған автономиялы ойошмаһы, Мәғариф һәм фән, Мәҙәниәт министрлыҡтары, Бөтә донъя башҡорттары ҡоролтайы, ""Башҡортостан"" телерадиотапшырыуҙар компанияһы дәүләт унитар предприятиеһы.
 ","
	Шаршамбы, 14 декабрь 2022",Яңылыҡтар,Na
https://kulturarb.ru/ba/news/krasnyj-yar-rus-tarihi-mәҙәni-үҙәge-bashҡort-mәғrifәtselәre-viktorinaһynda-ҡatnashyrғa-saҡyra, «Красный Яр» рус тарихи-мәҙәни үҙәге  «Башҡорт мәғрифәтселәре» викторинаһында ҡатнашырға саҡыра ,Na,"

14 декабрҙә, башҡорт шағиры һәм мәғрифәтсеһе Мифтахетдин Аҡмулланың тыуған көнөндә,  Башҡортостанда Башҡорт теле көнө билдәләнә. «Красный Яр» рус тарихи-мәҙәни үҙәге, ошо иҫтәлекле көнгә арнап, «Башҡорт мәғрифәтселәре» викторинаһын ойоштора.
Һорауҙары XIX – XX быуаттарҙа йәшәгән билдәле шәхестәргә, исемдәре күптәргә билдәле башҡорт мәғрифәтселәренә арналған.
Викторина 30 һорауҙан тора. Уларҙың барыһына ла яуап биргәндән һуң ҡатнашыусыға үҙ-үҙен тикшереү өсөн дөрөҫ яуаптар асыла. Викторинаны түбәндәге һылтанма буйынса табырға була: https://forms.gle/nzfm3ebtEUNmQbEq9.
 ","
	Шишәмбе, 13 декабрь 2022",Яңылыҡтар,Na
https://kulturarb.ru/ba/news/bashҡort-tele-kөnөndә-uҙasaҡ-saralar-haҡynda-bashҡortostandyң-mәҙәniәt-ministry-urynbaҫary-ilnur-mөhjәnov-һөjlәne, Башҡорт теле көнөндә уҙасаҡ саралар хаҡында Башҡортостандың мәҙәниәт министры урынбаҫары Илнур Мөхйәнов һөйләне ,Na,"

Был аҙнала, 14 декабрҙә шағир, мәғрифәтсе Мифтахетдин Аҡмулланың тыуған көнөндә республикала Башҡорт теле көнө билдәләнә. Ул башҡорт телен һәм милли башҡорт мәҙәниәтен һаҡлау, үҫтереү һәм популярлаштырыу маҡсатында үткәрелә. Был байрам уңайынан республикала ниндәй саралар көтөлә? Улар тураһында Хөкүмәттең аҙналыҡ кәңәшмәһендә мәҙәниәт министры урынбаҫары Илнур Мөхйәнов һөйләне.
Быйыл саралар аң-белем таратыуға йүнәлтелгән һәм улар халыҡтың бөтә төр  ҡатламдарына ярашлы киң билдәле майҙансыҡтарҙа үткәрелә. Муниципалитеттарҙа методик ҡулланмалар булдырылған, уларҙың барыһында ла планға ярашлы саралар уҙа, студенттар һәм уҡыусылар өсөн башҡорт теленә арналған дөйөм кисәләр үтәсәк. Саралар Башҡортостанда ғына түгел, Рәсәйҙең башҡорттар күпләп йәшәгән алты төбәгендә уҙасаҡ.

– Өфөлә саралар Башҡорт дәүләт педагогия университеты алдындағы майҙанда шағир-мәғрифәтсе Мифтахетдин Аҡмулланың һәйкәленә сәскә һалыуҙан башлана. Тантаналы шарттарҙа Мифтахетдин Аҡмулла исемендәге стипендияға танытмалар тапшырыласаҡ, – тине ул. – Башҡорт телен һәм әҙәбиәтен популярлаштырыу маҡсатында сараларҙа билдәле шәхестәр, блогерҙар, артистар, яҙыусылар һәм шағирҙар ҡатнашасаҡ. Район һәм ҡала башлыҡтарының башҡорт телендәге шиғри флешмобы традицияға әйләнер тигән өмөттәбеҙ. Өфө урамдарында туған башҡорт теле тураһында билдәле шағир һәм яҙыусыларҙың цитаталары менән баннерҙар урын аласаҡ.

Илнур Мөхйәнов әйтеүенсә, был көндө Өфөнөң төрлө майҙансыҡтарында Рәми Ғариповтың шиғырҙары яңғыраясаҡ. Сауҙа үҙәктәрендәге майҙансыҡтарҙа көндөҙгө сәғәт 1-ҙән 2-гә тиклем  “Шиғри аш” флешмобы ойоштороласаҡ, унда актерҙар, студенттар, мәктәп уҡыусылары, блогерҙар шиғырҙар уҡыясаҡ.
“Мега” сауҙа-күңел асыу үҙәгендә үтәсәк “Туған телем – башҡорт теле” концерт-акцияһы теләгән һәр кемде үҙенә саҡыра, ул үҙ эшен киске 6-ла башлаясаҡ. Милли музей Археология һәм этнография музейы менән берлектә күргәҙмәләр һәм интерактив майҙансыҡтар әҙерләй.
Төп сараларҙың береһе – Милли музейҙа III “Тамға” халыҡ-ара башҡорт милли кейеме оҫталарының күргәҙмәһен асыу. Күргәҙмәлә 50 оҫтаның эштәре төрлө номинацияла тәҡдим ителә. Шулай уҡ күргәҙмә эшләгән осорҙа оҫталар тарафынан мастер-класстар үткәрелә.

– Башҡорт теле көнөндә Халыҡтар дуҫлығы йортоноң  барлыҡ филиалдарында төрлө субъекттарҙа йәшәгән башҡорттарҙың аутентик костюмдарына арналған видео-презентация күрһәтеләсәк, унда башҡорт теленең төрлө диалекттары ла сағыласаҡ, – тине министр урынбаҫары. – Был көндө Бөтә донъя башҡорттары ҡоролтайы Башҡорт мәҙәниәте һәм рухи мираҫ йылына йомғаҡ яһаясаҡ. “Башҡортостан” дәүләт концерт залында “Ижади майҙан” ойошторасаҡ, ул биш мәҙәни-белем биреү майҙансыҡтарында барасаҡ.

Башҡорт телен һаҡлау һәм үҫтереү фонды үткәргән “Минең Рәми” төбәк-ара шиғыр конкурсы 14 декабрҙә Гала-концерт менән тамамлана. Конкурста 800 кеше ҡатнашҡан, еңеүселәрҙе жюри финалда һайлап ала.
Республиканың мәғариф учреждениеларында олимпиадалар, конференциялар, төрлө уҡыуҙар уҙҙы, 14 декабрҙә республиканың бөтә мәғариф ойошмаларында “Башҡорт телен яратам!” исемле берҙәм дәрес үтәсәк. Башҡорт дәүләт педагогия университетында онлайн режимда Халыҡ-ара “Аҡмулла диктанты” акцияһы, ”Аҡмулла һүҙе” республика конкурсы ойошторола. Башҡорт теле көнө программаһын Милли йәштәр театрында “Аҡмулла” спектакленең премьераһы дауам итәсәк.

– Башҡорт теле көнө барлыҡ киң мәғлүмәт сараларында  яҡтыртыласаҡ. Телевидение һәм радио тарафынан Башҡорт теле көнөнә арналған роликтар, программалар, конкурс һәм тура эфирҙар планлаштырылған. “Китап” нәшриәтендә “Автограф көнө” һәм балалар китаптарының презентацияһы буласаҡ, – тине Илнур Илдар улы.  

 ","
	Шишәмбе, 13 декабрь 2022",Яңылыҡтар,Na
https://kulturarb.ru/ba/news/әminә-shafiҡova-etәkselegendәge-bashҡortostan-delegaciyaһy-dүshәnbelә-rәsәj-tazhikstan-mәҙәni-forumynda-ҡatnashty, Әминә Шафиҡова етәкселегендәге Башҡортостан делегацияһы Дүшәнбелә Рәсәй-Тажикстан мәҙәни форумында ҡатнашты ,Na,"

Уҙған шәмбе Дүшәнбе ҡалаһында Тажикстандың Милли музейында ""Рәсәй-Тажикстан: мәҙәни-ара диалог һәм дөйөм гуманитар киңлек"" форумы үтте. Сараны асыу тантанаһында Тажикстандың һәм Рәсәйҙең мәҙәниәт министрлыҡтары, Рәсәй Федерацияһының республикалағы илселеге, Бойондороҡһоҙ Дәүләттәр Берләшмәһе, сит илдәрҙә йәшәгән ватандаштарыбыҙ эштәре һәм халыҡ-ара гуманитар хеҙмәттәшлек буйынса федераль агентлыҡ, музыка уҡыу йорттары, йәмәғәтселек вәкилдәре ҡатнашты.
Тажикстан-Рәсәй форумы ике ил араһында дипломатик мөнәсәбәттәр урынлаштырыуҙың 30 йыллығына арналған саралар сиктәрендә уҙҙы. Рәсәй мәҙәниәт министры урынбаҫары Надежда Преподобная етәкселегендәге Рәсәй делегацияһына Башҡортостандың, Бүрәт Республикаһының мәҙәниәт министрҙары, ГИТИС, мәҙәниәт институттары, консерватория ректорҙары, Рәсәй музыка уҡыу йорттары студенттары инде. Форум барышында мәҙәниәт өлкәһендә йәштәр сәйәсәтен тормошҡа ашырыу буйынса Рәсәй төбәктәрен презентациялау үткәрелде, төбәк-ара һәм халыҡ-ара хеҙмәттәшлек мәсьәләләре тикшерелде.
Әминә Шафиҡова етәкселегендәге Башҡортостан делегацияһы составына Әмир Абдразаҡов исемендәге «Башҡортостан» киностудияһы директоры Юнир Әминев, Хөсәйен Әхмәтов исемендәге Башҡорт дәүләт филармонияһы директоры Илшат Фәхертдинов, Заһир Исмәғилев исемендәге Өфө дәүләт сәнғәт институтының композиция кафедраһы мөдире, Башҡортостандың Композиторҙар союзы рәйесе Ләйлә Исмәғилева, «Хазина» этно-проекты етәксеһе Земфира Рәшитова инде.

- Форумда ҡатнашыусыларҙы Башҡортостандың мәҙәни ҡеүәте менән таныштырҙыҡ, хеҙмәттәшлек буйынса пландар тураһында фекер алыштыҡ. «Башҡортостан» киностудияһы, Башҡорт дәүләт филармонияһы, Башҡортостан Композиторҙар союзы Тажикстандандың киностудияһы, филармонияһы һәм Композиторҙар союзы менән хеҙмәттәшлек тураһында килешеүҙәргә ҡул ҡуйҙы. Кино менән алмашыу көндәре, тажик коллективтарының Өфөлә «Евразия йөрәге» халыҡ-ара фестивалендә ҡатнашыуы ҡаралған. Тажикстандан студенттарҙы Заһир Исмәғилев исемендәге Өфө дәүләт сәнғәт институтында уҡытыу тураһында һөйләшеп килештек, - тине Әминә Шафиҡова.

 ","
	Шишәмбе, 13 декабрь 2022",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatry-bashҡort-tele-kөnө-uңajynan-koncertҡa-saҡyra, Башҡорт дәүләт опера һәм балет театры Башҡорт теле көнө уңайынан концертҡа саҡыра ,Na,"

14 декабрҙә Башҡорт дәүләт опера һәм балет театрында Башҡорт теле көнө уңайынан «Театр. Музыка. Мөхәббәт» концерты уҙа.
Кисә республиканың музыкаль мәҙәниәте символына, башҡорт академия музыкаһына нигеҙ һалыусы Заһир Исмәғилевҡа арнала.
Композиторҙың тыуыуына 105 йыл тулыуға арналған байрам концертында уның театр әҫәрҙәре антологияһы – операларҙан өҙөктәр, балеттарҙан музыка, шулай ошоғаса бер ҡайҙа ла баҫылмаған «Шоңҡар» балетынан сюитаның (оркестр өсөн Валерий Скобёлкин эшкәртеүендә) премьераһы тәҡдим ителә.
Электрон билеттар – театр сайтында: https://bashopera.ru/repertoire/concert/14237/14238/.
Пушкин картаһы ғәмәлдә.
 ","
	Шишәмбе, 13 декабрь 2022",Яңылыҡтар,Na
https://kulturarb.ru/ba/news/bashҡort-tele-kөnөndә-өfөlә-tamғa-konkursynyң-kүrgәҙmәһe-asyla, Башҡорт теле көнөндә Өфөлә «Тамға» конкурсының күргәҙмәһе асыла ,Na,"

14 декабрҙә Өфөлә III «Тамға» халыҡ-ара башҡорт милли кейеме оҫталары конкурсының иң яҡшы эштәре күргәҙмәһе асыла. Сара Рәсәй халыҡтарының мәҙәни мираҫы йылына һәм Башҡорт теле көнөнә арнала.
Матур йола буйынса «Тамға» проекты башҡорт милли кейеме оҫталарының эштәрен бер майҙанға – Башҡортостан Республикаһы Милли музейына йыя. Өс йыл дауамында проектта меңгә яҡын кеше ҡатнашҡан, йәмғеһе 3 меңдән ашыу эш тәҡдим ителгән.
Быйыл күргәҙмәлә Мәскәү ҡалаһынан, Ҡурған, Силәбе, Ырымбур өлкәһенән, Башҡортостандың Өфө, Ишембай, Учалы ҡалаларынан, Әбйәлил, Бөрйән, Балаҡатай, Дыуан, Ейәнсура, Ҡырмыҫҡалы, Мәсетле, Нуриман, Учалы райондарынан ҡатнашҡан оҫталарҙың – зәргәрҙәр (ювелирҙар), костюмдар буйынса рәссамдар, дизайнерҙар һәм стилистарҙың эштәрен күрергә мөмкин.

- Өфө халҡының һәм ҡунаҡтарының ҡабатланмаҫ күргәҙмәне ҡарау мөмкинлеге бар. Экспозиция төрлө дәүерҙәге башҡорттарҙың үҙенсәлекле образын кәүҙәләндерә. Күргәҙмәгә килеүселәр реконструкцияланған тарихи костюмдарҙы ла, традицион милли кейем нигеҙендә эшләнгән заманса коллекцияларҙы ла күрәсәк. Шул иҫәптән башҡорттарҙың биҙәүестәре лә тәҡдим ителәсәк. Шулай уҡ конкурс еңеүселәре, жюри ағзалары, билдәле этнографтар, рәссамдар һәм дизайнерҙар менән аралашыу, оҫталыҡ дәрестәрендә ҡатнашыу мөмкинлеге буласаҡ. Беҙҙең яңы күргәҙмәгә йәше лә, олоһо ла, төрлө милләт вәкилдәре лә килер һәм башҡорт халҡының тарихына байҡау яһар тип ышанабыҙ, сөнки милли кейем – ул тарихтың сағылышы,- ти ойоштороусылар.

Күргәҙмә 2023 йылдың ғинуар урталарына тиклем Башҡортостан Республикаһының Милли музейында дауам итә.
Экспозицияның асылыуы уңайынан «Тамға» конкурсы лауреаттары оҫталыҡ дәрестәре ойошторасаҡ. Күргәҙмәне асыу тантанаһы 14 декабрҙә көндөҙгө сәғәт 3-тә уҙа.
Ойоштороусылар: Башҡортостандың Мәҙәниәт министрлығы, Республика халыҡ ижады үҙәге, Башҡортостандың Милли музейы, «Ағиҙел» башҡорт художество кәсептәре предприятиеһы, «Планетамолл-Өфө» яуаплылығы сикләнгән йәмғиәте.
 ","
	Шишәмбе, 13 декабрь 2022",Яңылыҡтар,Na
https://kulturarb.ru/ba/news/stәrletamaҡ-filarmoniyaһy-yrymbur-өlkәһenә-gastrolgә-yullana, Стәрлетамаҡ филармонияһы Ырымбур өлкәһенә гастролгә юллана ,Na,"

14-18 декабрҙә Ырымбурҙа һәм Ырымбур өлкәһендә Стәрлетамаҡ дәүләт театр-концерт берләшмәһе филармонияһының гастролдәре уҙа. Артистар «Урал легендалары» мюзиклын һәм «Нурлы-йырлы донъя» концерт программаһын тәҡдим итәсәк.
Тамашаларҙа башҡорт халҡының батырҙарын данлаған ҡобайырҙар, оҙон көйҙәр, тыуған ил һәм тәбиғәт тураһында әйтештәр, халыҡ йырҙары, героик марштар, оҙон көйҙәр, шаян бейеүҙәр башҡарыласаҡ.
Ырымбур районында «Ашҡаҙар» башҡорт эстрада-фольклор төркөмөнөң концерттары өлкәнең дүрт ҡала һәм ауылында уҙа:
14 декабрь – Һарыҡташ районының Һарыҡташ ауылы;
15 декабрь - Ҡыуандыҡ ҡалаһы;
16 декабрь – Ҡыуандыҡ районының Ҡороюл ауылы,
17 декабрь - Гай ҡала округының Яңы Воронеж ауылы.
18 декабрҙә киске сәғәт 6-ла Ырымбур ҡалаһында «Экспресс» мәҙәниәт һарайы сәхнәһендә башҡорт халҡының «Урал батыр» эпосына нигеҙләнгән сағыу, күләмле, эпик музыкаль проект - «Урал легендалары» мюзиклы күрһәтеләсәк. Мюзиклда 60-тан ашыу артист ҡатнаша. Спектаклдә сәхнә инсталляцияһының алдынғы технологиялары, ҡатмарлы декорация, үҙенсәлекле музыка һәм яҡтылыҡ менән оҙатыу, ғәҙәти булмаған сәхнә костюмдары һәм сағыу образдар ҡулланылған.
Төп партияларҙы Илдар Әбдрәшитов, Гүзәлиә Татлыбаева, Фәнил Толонғужин, Башҡортостандың атҡаҙанған артистары Ғафуан Фазуллин, Гөлназ Иҙрисова, Ришат Хәмитов башҡарҙы. Сценарий авторы - шағир, драматург Сәрүәр Сурина, ҡуйыусы режиссеры - филармонияның художество етәксеһе Лира Фәйзуллина, композиторы– Урал Иҙелбаев, балетмейстер – Рәмиҙә Мөхәмәтшина.
 ","
	Дүшәмбе, 12 декабрь 2022",Яңылыҡтар,Na
https://kulturarb.ru/ba/news/yaҙyusy-һәm-zhurnalist-mөҙәris-bagaev-vafat, Яҙыусы һәм журналист Мөҙәрис Багаев вафат ,Na,"

Кисә, 11 декабрҙә, журналист, яҙыусы, драматург, шағир Мөҙәрис Багаев вафат булды.
Мөҙәрис Басир улы Багаев 1951 йылда Федоровка районының Батыр ауылында тыуған. Башҡортостан ауыл хужалығы институтының иҡтисад факультетын тамамлаған. Юғары һөнәри белем алғас, республиканың колхоз һәм совхоздарында иҡтисадсы, агроном, прораб булып эшләй. Унан Ишембай ҡалаһына күсә.
Ҡатыны менән ике ул тәрбиәләй.
2011 йылда Мөҙәрис Багаевты Башҡортостандың Башҡорт йәштәре союзы етәксеһе итеп тәғәйенләйҙәр. Ул ""Торатау"" Ишембай район гәзитенең ауыл хужалығы бүлеге мөдире була.
Башҡортостан театрҙарында уның пьсалары буйынса спектаклдәр даими ҡуйыла.
Мәрхүмдең яҡындарының, туғандарының ауыр ҡайғыһын уртаҡлашабыҙ.
 ","
	Дүшәмбе, 12 декабрь 2022",Яңылыҡтар,Na
https://kulturarb.ru/ba/news/bashҡortostan-dәүlәt-koncert-zalynda-izhadi-telәktәr-shyrshyһy-2023-akciyaһy-uҙa, «Башҡортостан» дәүләт концерт залында «Ижади теләктәр шыршыһы-2023» акцияһы уҙа ,Na,"

«Берҙәм Рәсәй» партияһының төбәк бүлексәһе булышлығында «Башҡортостан» дәүләт концерт залы «Ижади теләктәр шыршыһы» Яңы йыл акцияһын иғлан итте.
Акцияла ҡатнашыу өсөн матди бүләк талап итмәгән ижади йүнәлештәге теләктәр ҡабул ителә:
- «Роль» тибындағы теләк («Мин спектаклдә, фильмда уйнарға, сәхнәлә танылған артист менән сығыш яһарға хыялланам»);
- «Осрашыу» тибындағы теләк («Билдәле артист, йырсы, спортсы һәм башҡалар менән осрашырға хыялланам»);
- «Маҡсат» тибындағы теләк («Мин сәхнә артындағы күренештәрҙе күрергә хыялланам», «Йондоҙ менән йырларға» һәм башҡалар),
- кинотеатрҙарға, концерттарға, спорт сараларына (хоккей) барыу.

«Быйыл беҙ ҡатнашыусыларҙың һәм балаларҙың теләктәрен башҡарыусыларҙың сиктәрен бер аҙ киңәйтергә ҡарар иттек. Акцияла ҡатнашыу өсөн Луганск Халыҡ Республикаһынан һәм Донецк Халыҡ Республикаһынан килгән балаларҙы, шулай уҡ махсус хәрби операцияла ҡатнашыусыларҙың балаларын саҡырабыҙ,- тип билдәләне партияның төбәк бүлексәһе секретары урынбаҫары, «Берҙәм Рәсәй»ҙең төбәк башҡарма комитеты етәксеһе Руслан Насретдинов.- Теләктәрҙе үтәүселәр сифатында йәмәғәт ойошмалары, министрлыҡтар, ведомстволар вәкилдәрен, депутаттар һәм теләгән һәр кемде йәлеп итергә теләйбеҙ. Яңы йыл байрамы һәм шатлыҡ бүләк итербеҙ, тип ышанабыҙ. Бөгөн беҙ бик күп акциялар үткәрәбеҙ, улар аҙ тәьмин ителгәндәргә һәм беҙҙең ярҙамға мохтаж кешеләргә, шул иҫәптән махсус хәрби акцияла ҡатнашыусыларҙың ғаиләләренә ярҙам итеүгә йүнәлтелгән».

Теләктәрҙе 15 декабрҙән 29 декабргә тиклем Этот адрес электронной почты защищён от спам-ботов. У вас должен быть включен JavaScript для просмотра. электрон адресына ебәрергә йәки ""Башҡортостан"" дәүләт концерт залы алдына Ленин урамы яғынан ҡуйылған йәшниккә һалырға кәрәк.
Проектҡа бәйле һорауҙарҙы ошо һандар буйынса шылтыратып асыҡларға мөмкин: 8 (347) 273-72-54.  .
Хатта ижади теләгегеҙҙе яҙығыҙ һәм исем-шәрифегеҙҙе, кеҫә телефоны номерын күрһәтегеҙ.
 ","
	Шәмбе, 10 декабрь 2022",Яңылыҡтар,Na
https://kulturarb.ru/ba/news/temәs-auylynda-telse-ғalim-ғәbbәs-dәүlәtshinғa-arnalғan-tүңәrәk-өҫtәl-uҙҙy, Темәс ауылында телсе ғалим Ғәббәс Дәүләтшинға арналған түңәрәк өҫтәл уҙҙы ,Na,"

Баймаҡ районының Темәс ауылында билдәле башҡорт ғалимы Ғәббәс Дәүләтшиндың тыуыуына 130 йыл тулыуға арналған түңәрәк өҫтәл үтте.
Ғәббәс Дәүләтшин башҡорт теленең орфографияһына, диалектологияһына, лексикографияһына, башҡорт фольклорын һаҡлауға ҙур өлөш индергән. Ул телдең төп диалектын һайлауҙа ҡатнаша; латиницала яҙылған тәүге башҡорт хәрефенең авторҙашы була; тәүге дәреслектәрҙең береһен һәм башҡорт теленең күләмле орфография һүҙлеген нәшер итә. Шулай уҡ юғары уҡыу йорттары өсөн тәүге башҡорт теле дәреслеге авторы.
Уның исеме оҙаҡ ваҡыт тарих күләгәһендә ҡала килә. Быға уның үҙ хеҙмәттәренә һәм хаттарына «Ғ.Дәүләтшин» тип ҡул ҡуйыу ғәҙәте сәбәпсе була. Был ҡултамғаны ғалимдар күп йылдар дауамында яҙыусы һәм дәүләт эшмәкәре Ғөбәй Дәүләтшиндыҡы тип ҡабул иткән. Ғәббәс Йәғәфәр улының исемен тәүгеләрҙән булып Нәжиб Буранғолов «Иҫтә ҡалырлыҡ ҡунаҡ» очеркында телгә ала.
Темәс урта мәктәбенең башҡорт теле һәм әҙәбиәте уҡытыусыһы Мөнирә Яхина үҙенең сығышында былай тине:

«Ғәббәс Дәүләтшиндың исеме әлегә тиклем билдәһеҙ ине, беҙ уның тураһында бер нәмә лә белмәй инек. Ә бит ул – башҡорт тел ғилеменә нигеҙ һалыусыларҙың береһе. Телсе ғалимыбыҙ күп ғилми хеҙмәттәр яҙып ҡалдырған. Ваҡыт уҙыу менән уның хаҡында һөйләй башлауҙары бик ҡыуаныслы».

1937 йылда Ғәббәс Дәүләтшин сәйәси репрессиялар ҡорбаны була. Ғәйепләү өс пункттан торған: контрреволюцион ойошмала ағза булыу, әҙәби башҡорт теленә аңлы рәүештә ғәрәп теленән өҙөктәр өҫтәү, ғилми һүҙлектә миҫалдар сифатында контрреволюцион яҙыусылар һәм шағирҙарҙың әҫәрҙәренән өҙөктәр ҡулланыу. 1956 йылда Ғәббәс Дәүләтшинды аҡлайҙар.

«Ғәббәс Дәүләтшин хаҡында мәғлүмәттәр бик аҙ. Уның туғаны Мәрғүбә Дәүләтшина 15 йыл дауамында архивтан мәғлүмәттәр йыйып, ғалим хаҡында китап сығарған», - тип һөйләне «Темәс» башҡорт тарихи-мәҙәни үҙәге методисы Йәмилә Баязитова.

Ғәббәс Дәүләтшиндың исемен оноторға теләнеләр, хатта туғандары араһында ла уның исемен телгә алыу тыйылды. Һуңғы йылдарҙа был данлыҡлы нәҫелдең вариҫы Мәрғүбә Дәүләтшина ғалим тураһында мәғлүмәт йыя, уның исемен мәңгеләштереүгә башланғыс бирә. Ғалимдың ейәнсәре Элла Дәүләтшина «Башҡортса әйт» тип аталған документаль фильм төшөргән. Үҙ ваҡытында Башҡорт дәүләт университетында бөйөк ғалим иҫтәлегенә мемориаль таҡтаташ асылды, ә уның тыуған ауылында һәйкәл ҡуйылды.
 ","
	Йома, 09 декабрь 2022",Яңылыҡтар,Na
https://kulturarb.ru/ba/news/hanty-mansijsk-ҡalaһynda-bashҡort-halҡynyң-mәҙәniәtenә-arnalғan-miraҫ-kүrgәҙmәһe-asyldy," Ханты-Мансийск ҡалаһында башҡорт халҡының мәҙәниәтенә арналған ""Мираҫ"" күргәҙмәһе асылды ",Na,"

Ханты – Манси автономия округының баш ҡалаһы Ханты-Мансийскиҙа Тәбиғәт һәм Кеше музейында Сибай ҡалаһының тарих һәм тыуған–яҡты өйрәнеү музейынан «Мираҫ» исемле күргәҙмә эшен башланы.
Был күргәҙмә Рәсәй халыҡтарының мәҙәни мираҫы йылын йомғаҡлау сиктәрендә һәм Бөтә донъя башҡорттары ҡоролтайы иғлан иткән Башҡорт мәҙәниәте Һәм рухи мираҫы йылына арнала. 115 музей экспонаты башҡорт халҡының этнографияһын, һынлы сәнғәтен, тарихын сағылдыра.
Музей менән берлектә Себер тарафтарына «Ағиҙел» башҡорт халыҡ кәсептәре дәүләт предприятиеһынан, Өфө фән һәм технологиялар университетының Сибай институты музейынан, К.Вәлиев исемендәге ҡаланың сәнғәт колледжы һәм балалар рәссам мәктәбенән әйберҙәр күрһәтелә.
""Мираҫ"" исемле күргәҙмә 10 ғинуарға тиклем Ханты-Мансийскиҙа эшләйәсәк, ә 18 ғинуарҙан 19 февралгә тиклем Ноябрьск ҡалаһындағы Музей ресурс үҙәгендә эшен дауам итәсәк.
Әйткәндәй, Себер ҡалаларында Сибай музейы күргәҙмәне дүртенсе тапҡыр ойоштора. Ямал-Ненец автономия округының Тарко-Сале, Яңы Уренгой, Ноябрьск ҡалаларында 2016, 2018, 2020 йылдарында булһалар, быйыл беренсе тапҡыр Ханты-Манси автономия округының музейында эшләй.
 ","
	Йома, 09 декабрь 2022",Яңылыҡтар,Na
https://kulturarb.ru/ba/news/ildeң-aldynғy-muzej-belgestәre-өfәlә-rәsәjҙeң-muzej-marshruttary-proektyna-jyjyldy," Илдең алдынғы музей белгестәре Өфәлә ""Рәсәйҙең музей маршруттары"" проектына йыйылды ",Na,"

Ошо көндәрҙә Өфөлә “Рәсәйҙең музей маршруттары” Бөтә Рәсәй проекты сиктәрендә проект-аналитика һәм презентация сараһының һуңғы этабы уҙғарыла. Сараның маҡсаты – Рәсәй граждандары араһында уникаль мәҙәни-тарихи мираҫты популярлаштырыу, мәҙәни әйләнешкә күберәк тарихи әһәмиәтле объекттарҙы йәлеп итеү.
Төп сессияларҙа Рәсәй Федерацияһы Федераль Йыйылышының Федерация Советы, РФ Мәҙәниәт министрлығы вәкилдәре, Рәсәйҙең федераль һәм төбәк музейҙары, Башҡортостан Республикаһының дәүләт һәм муниципаль музейҙары етәкселәре ҡатнаша. Программа сиктәрендә эшлекле осрашыуҙар, проект-аналитика сессияһы, пленар ултырыш, Башҡортостан музейҙарының презентацияһы, алдынғы музей белгестәре һәм туристик индустрия вәкилдәре ҡатнашлығында методик кәңәшмә, эксперт түңәрәк өҫтәле ҡаралған.
Тармаҡ профессионалдары яңы маршруттар булдырыуҙы, туристарҙы йәлеп итеү алымдарын, музейҙарҙың эш механизмын, берләшмәне ойоштороу һәм үҫтереү йүнәлештәрен тикшерәсәк, Рәсәйҙең мәҙәни, рухи, тарихи һәм патриотик мираҫын һаҡлау, музей туризмын системаға һалыу һәм үҫтереү мәсьәләләрен өйрәнәсәк.
Проектта ҡатнашыусылар һәм ҡунаҡтар Башҡортостандың бер нисә музейына, шул иҫәптән Өфөләге Милли музейға, В.И. Альбанов исемендәге ҡотопсолар музейына, ""Шүлгәнташ"" музей комплексына барасаҡ.

– Беҙҙең өсөн ""Музей маршруттары""н ҡабул итеү – ҙур хөрмәт һәм яуаплылыҡ менән бер рәттән һуңғы йылдарҙа башҡарылған эштәрҙе күрһәтеү мөмкинлеге лә. ""Музей маршруттары""н республика халҡын рухи-мәҙәни мираҫҡа ҡыҙыҡтырырлыҡ ҡорал булараҡ та күрәбеҙ. Рәсәйҙәрҙең эске туризмға ҡыҙыҡһыныуы йылдан-йыл арта, был музейҙар алдына яңы бурыстар ҡуя. Уларҙы хәл итеүҙә “Рәсәйҙең музей маршруттары” проекты мөһим роль уйнай – ул мәҙәни-танып белеү туризмын үҫтереү өсөн төрлө институттар йыйҙы, – тип билдәләне Башҡортостан Республикаһының мәҙәниәт министры Әминә Шафиҡова.

“Рәсәйҙең музей маршруттары"" проекты 2021 йылда эшләй башланы. Быйыл тематик саралар илдең 12 төбәгендә үтә. Проект киң аудиторияның иғтибарын уникаль мәҙәни-тарихи мираҫҡа йәлеп итергә, мәҙәни әйләнешкә әһәмиәтле объекттарҙы индерергә, шулай уҡ музейҙарҙы үҫтереү буйынса заманса алымдар табырға ярҙам итергә тейеш. 2022 йыл дауамында проектҡа Мәскәү, Ленинград, Ярославль, Кемеров, Төмән, Мурманск, Ростов өлкәләре, Краснодар крайы, Мари Иле Республикаһы һәм Башҡортостан Республикаһы ҡушылды. Йомғаҡ йыл аҙағында Санкт-Петербург халыҡ-ара мәҙәни форумы сиктәрендә яһала.
 ","
	Йома, 09 декабрь 2022",Яңылыҡтар,Na
https://kulturarb.ru/ba/news/shүlgәntash-үzbәktәrҙe-shaҡ-ҡatyrғan," ""Шүлгәнташ"" үзбәктәрҙе шаҡ ҡатырған ",Na,"

Ошо көндәрҙә Өфөлә “Урта быуат Евразияһының күсмә цивилизациялары” халыҡ-ара фәнни-ғәмәли конференцияһы үтте. Халыҡ-ара сараға сит илдәрҙән дә ғалимдар килде. Улар араһында тарих фәндәре кандидаты, әйҙәүсе ғилми белгес, Үзбәкстан Фәндәр академияһы Тарих институтының боронғо тарих бүлеге мөдире Фирүзә Шакир ҡыҙы Шәмүкәрәмова ла бар ине. Ул беҙҙең баҫмаға тәьҫораттары тураһында һөйләне.

– Мин Башҡортостанға беренсе тапҡыр килдем. Кисә Бөрйән районында урынлашҡан “Шүлгәнташ” археологик һәйкәленә барҙыҡ һәм шаҡ ҡаттыҡ. Беренсенән, мәмерйәнең үҙен күреп һоҡландыҡ. Икенсенән, быйыл йәй асылған музейҙы күреп иҫебеҙ китте. Уны асыу тантанаһында беҙҙең институт вәкилдәре лә ҡатнашҡайны, әле үҙем килеп күрҙем. Музейҙың идеяһы, материалды тәҡдим итеү һәр кемгә аңлашыла, бала ла, ғалим да аңлай ала, бер һорау ҙа ҡалмай. Ваҡыттар бәйләнеше, киңлек менән бәйләнеш, экспонаттарҙы күрһәтеү бик юғары кимәлдә башҡарылған. Мәмерйәгә инә алыу мөмкинлеге булыуы ла яҡшы. Һеҙ был тарихи әйберҙе туристик объект итеп эшләүегеҙ ҙә бик әһәмиәтле һәм маҡтауға лайыҡ.
Бөгөнгө күргәҙмә һәм ғилми конференция ла юғары кимәлдә ойошторолған. Беҙ бында Евразия киңлегендә күсмә һәм ултыраҡ мәҙәниәттәр тураһында фекер алышабыҙ.
Совет осоронда Башҡортостан менән Үзбәкстан араһында ғилми бәйләнештәр бар ине, 90-сы йылдарҙа өҙөлдө. Ә ике-өс йыл элек йәнә нығына башланды. Ғөмүмән, һуңғы йылдарҙа фундаменталь фән Евразия киңлегендә күсмә мәҙәниәттәр темаһы менән ҡыҙыҡһына башланы. Һәм был мәсьәләлә ике республиканың бәйләнеше кәрәк. Айырыуса күсмә мәҙәниәттәр үҫеше өлкәһендә. Шуға күрә тығыҙ хеҙмәттәшлек дауам итер тип өмөтләнәм, – тине ул.

 ","
	Шаршамбы, 07 декабрь 2022",Яңылыҡтар,Na
https://kulturarb.ru/ba/news/mostaj-kәrim-isemendәge-milli-jәshtәr-teatrynda-miftahetdin-aҡmulla-haҡynda-spektakl-әҙerlәnә, Мостай Кәрим исемендәге милли йәштәр театрында Мифтахетдин Аҡмулла хаҡында спектакль әҙерләнә ,Na,"

14 декабрь –Башҡорт теле көнөнә ҡарата Мостай Кәрим исемендәге милли йәштәр театрында XIX быуаттың иң атаҡлы һүҙ оҫтаһы Мифтахетдин Аҡмулла хаҡында спектакль әҙерләнә. Театрҙа әлеге мәлдә репетициялар бик әүҙем бара.
Хәтерегеҙгә төшөрәбеҙ, 2019 йылдан Башҡортостан Республикаһы Башлығы Указы менән 14 декабрҙә башҡорт телен һаҡлау, яҡлау һәм үҫтереү маҡсатында башҡорт теле Көнө билдәләнә. Байрам бөйөк шағир һәм мәғрифәтсе Мифтахетдин Аҡмулланың тыуған көнөнә арналған.
Милли йәштәр театры сығарасаҡ спектакль мәғрифәтсенең тормошо һәм ижадын, иҫкермәҫ идеяларын сағылдырмаҡсы.
Спектакль өҫтөндә автор, Салауат Юлаев исемендәге дәүләт премияһы лауреаты Зөһрә Бураҡаева, ҡуйыусы режиссер, Башҡортостан Республикаһының атҡаҙанған сәнғәт эшмәкәре Рөстәм Хәкимов, композитор Вәсил Ғафаров, балетмейстер – Татарстандың атҡаҙанған сәнғәт эшмәкәре Сәлимә Әминова, рәссам Рөстәм Баймөхәмәтов һәм ролдәрҙе башҡарасаҡ театр актерҙары эшләй.
Премьера – 14, 15 декабргә планлаштырылған.
 ","
	Йома, 02 декабрь 2022",Яңылыҡтар,Na
https://kulturarb.ru/ba/news/br-milli-muzejynda-jәsh-yaҙyusy-zaһiҙә-musinanyң-izhadyna-baғyshlanғan-әҙәbi-kisә-үtte, БР Милли музейында йәш яҙыусы Заһиҙә Мусинаның ижадына бағышланған әҙәби кисә үтте ,Na,"

Башҡортостан Республикаһының Милли музейында «Шоңҡар», «Һәнәк - Вилы» республика журналдарының бүлек мөхәррире, Мостай Кәрим фонды ойошторған йәш әҙәбиәтселәр конкурсының Гран-при лауреаты Заһиҙә Муснаның ижадына бағышланған Әҙәби кисә үтте. Әҙәби кисәлә Заһиҙә Мусинаның яңы ғына «Шоңҡар» республика йәштәре журналында баҫылып сыҡҡан «Килен» повесы хаҡында һүҙ барҙы.
Был сарала танылған яҙыусы, журналист, әҙәбиәт һәм сәнғәт өлкәһендәге ҡаҙаныштары өсөн Шәйехзада Бабич исемендәге дәүләт премияһы лауреаты, Башҡортостандың атҡаҙанған мәҙәниәт хеҙмәткәре, «Шоңҡар» республика йәштәр журналының баш мөхәррире Айгиз Баймөхәмәтов, танылған журналист һәм яҙыусы, «Шоңҡар» республика йәштәр журналының яуаплы сәркәтибе Венер Исхаҡов, «Шоңҡар» республика йәштәр журналының бүлек мөхәррире Рәзинә Урманшина ҡатнашты. Шулай уҡ сараға Өфө фән һәм технология университетының Башҡорт филологияһы, шәрҡиәт һәм журналистика факультеты студенттары саҡырылды.
Әҙәби кисәне Башҡортостан Республикаһының Милли музейы генераль директоры вазифаһын башҡарыусы Рөстәм Әхмәт улы Исхаҡов тәбрикләү һүҙе менән асып ебәрҙе. Ул йәш яҙыусыға ижади уңыштар, аҡ юл теләне, Башҡортостан Республикаһының Милли музей менән бәйләнеште өҙмәй ижади проекттар менән сығырға өндәне.
Заһиҙә Мусина үҙенең тормош юлын, әҙәбиәт һәм ижад донъяһына нисек килеүен һөйләне. Күптәрҙе ҡыҙыҡһындырған «Килен» повесының төп геройы үҙенең әсәһенең яҙмышы хаҡында икәнлеген әйтеп үтте. Әҙәби кисәлә Заһиҙә Мусинаның «Алтынҡайым», «Атай еҫе» тип аталған видеороликтары күрһәтелде. Студенттар, саҡырылған ҡунаҡтар йәш яҙыусыға һорауҙар бирҙе, үҙҙәренең фекерҙәрен еткерҙе.
«Шоңҡар» республика йәштәре журналының баш мөхәррире Айгиз Баймөхәмәтов Заһиҙә Мусинаның ижадына байҡау яһаны, «Килен» әҫәренең йәш яҙыусының тәүге күләмле әҫәре икәнен әйтеп үтте. Шулай уҡ яҙыусы бөгөнгө көндә ниндәй әҫәрҙәр кәрәклеге хаҡында Әҙәби кисә ҡунаҡтары менән әңгәмә алып барҙы. «Шоңҡар» республика йәштәре журналының яуаплы сәркәтибе Венер Исхаҡов «Килен» әҫәренең журналда баҫылыу тарихы менән таныштырҙы, Заһиҙәнең ижади уңыштарын барлап үтте һәм киләсәктә тағы ла ҙурыраҡ, күләмлерәк, рухлы әҫәрҙәр яҙыуына ышаныс белдерҙе. «Шоңҡар» республика йәштәр журналының бүлек мөхәррире Рәзинә Урманшина «Килен» әҫәрен тәүгеләрҙән уҡып сығыуы хаҡында бәйән итте, Заһиҙә менән ижадташлыҡ итеүе, төрлө жанрҙарҙа бергә ижад итеүҙәре хаҡында һөйләп үтте.
Милли музейҙың ғилми хеҙмәткәре Гөлемеш Ҡылысова башҡорт халыҡ йырын башҡарып Әҙәби кисәне музыкаль яҡтан биҙәне. Башҡортостан Республикаһының Милли музейында Әҙәби кисәһе йылы, ижади мөхиттә уҙҙы.
Осрашыуҙан һуң Әҙәби кисәлә ҡатнашыусылар яҙыусылар менән бергә фотоға төштө, Башҡортостан Республикаһының Милли музейының күргәҙмә залдарын ҡараны.
Бындай Әҙәби кисәләр, ижади осрашыуҙар йәш быуын өсөн файҙалы. Уҡыусылар авторҙар менән осраша, уҙ фекерҙәрен еткерә, ижади процеста ҡатнаша. Яҙыусылар ҙа үҙенең аудиторияһын күрә, йүнәлешен билдәләй, уҡыусыларҙы борсоған темаларҙы билдәләй.
 ","
	Йома, 02 декабрь 2022",Яңылыҡтар,Na
https://kulturarb.ru/ba/news/mғafuri-isemendәge-bashҡort-drama-teatry-serle-ҡysh-babaj-hәjriә-akciyaһyn-bashlaj, М.Ғафури исемендәге Башҡорт драма театры «Серле Ҡыш бабай» хәйриә акцияһын башлай ,Na,"

Мәжит Ғафури исемендәге Башҡорт дәүләт академия драма театры «Серле Ҡыш бабай» яңы йыл хәйриә акцияһын иғлан итте. Акция 1 декабрҙән 25-енә тиклем бара.
Театр «Серле Ҡыш бабай» ролен башҡарып, балаларға әкиәт бүләк итергә тәҡдим итә. Бының өсөн Башдрамтеатр кассаһында Яңы йыл әкиәттәренә билет һатып алып, уны махсус йәшниккә һалып ҡалдырырға кәрәк. Артабан театр етәкселеге мөғжизәле билеттарҙы етемдәргә, социаль-реабилитация үҙәктәрендә тәрбиәләнеүселәргә, аҙ тәьмин ителгән ғаиләләргә, мөмкинлектәре сикләнгән балаларға бүләк итәсәк.

«Бәхетле булыр өсөн, кемделер бәхетле итер кәрәк, – ти беҙҙең «Бәхет хаҡы» спектаклендәге герой. Әйҙәгеҙ, Яңы йыл мәлендә балаларға бәхет, шатлыҡ өләшәйек, уларҙа мөғжизәгә ышаныу көсөн арттырайыҡ. Серле Ҡыш бабай булайыҡ!», – тип белдерҙе театрҙың реклама һәм маркетинг бүлеге етәксеһе Ирина Захарова.

Башҡорт драма театрында Яңы йыл тамашалары 21 декабрҙә башлана һәм 8 ғинуарға тиклем дауам итә.
 ","
	Кесе йома, 01 декабрь 2022",Яңылыҡтар,Na
https://kulturarb.ru/ba/news/miraҫ-ansamble-yrymbur-өlkәһenәn-gastroldәrҙәn-ҡajtty, «Мираҫ» ансамбле Ырымбур өлкәһенән гастролдәрҙән ҡайтты ,Na,"

21 ноябрҙән 27-һенә тиклем Өфөнөң «Мираҫ» йыр һәм бейеү ансамбле Ырымбур өлкәһендә концерттар менән сығыш яһаны. Ырымбур, Орск, Медногорск, Татар Ҡарғалыһы, Һарыҡташ, Александровка һәм Плешаново тамашасыларына башҡорт коллективының үҙенсәлекле программаһы күрһәтелде.
«Мираҫ» икенсе тапҡыр Ырымбур өлкәһендә гастролдә булып ҡайтты, — тип белдерҙеләр коллективтың матбуғат хеҙмәтендә. — Ул саҡта концертҡа башҡа ауылдарҙан да килгәйнеләр. Был юлы концерттар тағы ла ҙурыраҡ уңыш һәм аншлаг менән үтте. Зал дәртле ҡурай моңона бейергә төштө, сағыу, онотолмаҫлыҡ арала ҡатнашыу мөмкинлеге өсөн аяғүрә баҫып алҡышланы».
Артистар тамашасыларҙы бейеүҙәр, ҡурай һәм ҡыл-ҡумыҙ моңо, төрлө халыҡтарҙың йырҙары менән хайран ҡалдырҙы. Коллектив программаһында «Сатыр эргәһендә», «Йыуаса» башҡорт вокал-хореография композициялары, «Оҫта ҡуллы ҡыҙҙар», «Маршрут» бейеүҙәре, «Байыҡ», «Ишбирҙе ҡасҡын», «Ҡурай бәйете» халыҡ йырҙары бар ине. Татар («Өлгөр», «Төймә», «Гармун»), казак («Матушка Россия», «Раз вечор»), үзбәк («Санамгина») халыҡ ижады темаларына композициялар ҙур уңыш ҡаҙанды. «Мираҫ» тамашасыларҙы башҡа милләттәрҙең ижады менән таныштырҙы. Юнир Һағынбаев ҡурайҙа заманса көйҙәргә попурри уйнап ишеттерҙе.

«Бик шәп булды! Бөтә хис-тойғоларҙы әйтеп бөтөрөрлөк түгел! Барыһы ла бик матур: костюмдар ҙа, артистар ҙа... «Мираҫ» беҙҙең кәйефте күтәрҙе, тамашасылар бик күп ине. Ҙур рәхмәт», — тине Ырымбур өлкәһендә йәшәүсе Ләйсән Бикйәнова концерттан һуң.

«Мираҫ» ансамбленең киләһе концерттары 2023 йылдың февралендә була.
 ","
	Шаршамбы, 30 ноябрь 2022",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһy-artistary-yaңy-proekt-menәn-respublika-bujlap-gastroldә-jөrөj, Башҡорт дәүләт филармонияһы артистары яңы проект менән республика буйлап гастролдә йөрөй ,Na,"

Борон-борондан халҡыбыҙҙа йыр жанрына ҙур иғтибар бирелгән. Кеше күңелендә булған бөтөн төрлө хистәрҙе лә йыр-моңға һала алған. Йыр йырлап бишек бәүелткәндәр, йыр аша һөйөү тойғоларын белгеткәндәр, йыр аша нәфрәт тә, әсе көлөү ҙә, шаяртыу ҙа мөмкин булған. Йыр менән оҙатыу-ҡаршы алыу ҙа, йыр саҡырғанда яуға күтәрелеү, йырлап еңеү менән ҡайтыу һәм башҡалар. Шундай оло көскә эйә булған ул йыр. Һәм был бөгөн дә шулай! Бөгөн ул үҙ ҡөҙрәтендә һәм тәьҫирендә. Быны беҙгә Хәсәйен Әхмәтов исемендәге Башҡорт дәүләт филармонияһы артистары иҫбатланы. “Йыр көсө” тип аталған өр-яңы проект менән Республиканың ҡала һәм райондары буйлап сәйәхәт итә улар.

“Илебеҙ еңел осор кисермәй, халыҡҡа рух ныҡлығы һәм берҙәм булыу зарур. Ә нимә беҙҙе бер залдарға йыя һәм бер тулҡында тирбәлтә ала? Әлбиттә, йыр! Әлбиттә, рухлы, хисле, илһамлы концерттар. Тамашасыларға йыр аша мөрәжәғәт итеү, улар менән йырҙар аша һөйләшеү һәм күңелдәрен үҫтереп ебәреү өсөн иң нескә һәм тетрәндергес йыр-моңдарыбыҙҙы барлап, халыҡ араһына сыҡтыҡ”, -- ти, был хаҡта филармонияның художество етәксеһе, Башҡортостандың атҡаҙанған артискаһы Сулпан Рауил ҡыҙы Асҡарова.

Был ҙур концерт программаһында филармония йырсыларының төпкөсө бергә тупланған. Нәзифә Ҡадырова, Әлфиә Юлсурина, Фәдис Ғаниев, Лилиә Биктимирова, Хәлит Фәтихов, Артур Туҡтағолов, Миңзифа Исҡужина, Рәфис Сирусин, «Арғымаҡ» кеүек һеҙ яратып тыңлаған, хөрмәт иткән моң эйәләре үҙ һүҙен әйтә.
“Йыр көсө”н иң беренсе булып ҡарау бәхете баш ҡала тамашасыһына тәтене. Ҡаланың төрлө ойошмаларына,уҡыу йорттарына ла барып етте коллектив. Был шәмбелә Стәрлетамаҡ ҡалаһында йәшәүселәрҙе һөйөндөрһә, киләһе көндәрҙә Күмертау, Мәләүез яҡтарында булмаҡсы өфөләр. Ғинуар айында иһә Сибай, Баймаҡ, Көйөргәҙе, Бишбүләк тарафтарында ла был тамашаны ҡарай аласаҡтар. Февралдә Белорет, Дүртөйлө, Борай, Кариҙел, Туймазы, Нефтекама, Ишембай халҡы был матур осрашыуҙы көтөп ҡаласаҡ. Һәм хатта май айына ҡәҙәр “Йыр көсө” Башҡортостан буйлап гастролдәрҙә йөрөй әле.

“Халыҡ концертты бик тә ихлас ҡабул итә, -- тип һөйләй филармонияның солисы, Башҡортостандың атҡаҙанған артисы Заһир Иҫәнсурин. – Илһөйәр, халыҡсан йырҙарға һыуһаған тамашасы күп йырҙарҙы күтәреп ала, ҡайһыларын хатта аяғүрә баҫып тыңлай. Бына ошондай сараларҙа беҙ үҙебеҙҙең бер маҡсат һәм бер теләк менән йәшәүсе бер ил балалары икәнлегебеҙҙе яҡшы тоябыҙ. Йыр көсө тыңлаусыларын батырыраҡ, рухлыраҡ, нығыраҡ итә.”

Өфө дәүләт филармонияһы коллективы бөгөнгө еңел булмаған көндәрҙә халыҡ күңелеге бөтөнлөгө өсөн бөтә көсөн һала. Артистар ниндәй ваҡытта ла йәмғиәт араһында, алғы һыҙыҡта һәм кешеләр өсөн ижад итә, эшләй һәм йән дауаһы бирә.
 ","
	Шаршамбы, 30 ноябрь 2022",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatrynda-sadko-operaһynyң-premeraһy-buldy, Башҡорт дәүләт опера һәм балет театрында «Садко» операһының премьераһы булды ,Na,"

Башҡорт дәүләт опера һәм балет театрында Николай Римский-Корсаков либреттоһы буйынса сәхнәгә сығарылған «Садко» опера-былинаһының премьераһы үтте. Спектакль ысын мәғәнәһендә уникаль: 4 сәғәтлек тамашаға театрҙың бөтә балет, опера труппалары, хор, симфоник оркестры һәм балалар хор студияһы йәлеп ителгән. Мәскәү ҡунаҡтары ла саҡырылған: премьерала «Геликон-Опера» театры артисы, халыҡ-ара һәм Бөтә Рәсәй конкурстары лауреаты Игорь Морозов Садко ролен башҡарһа, оркестр менән Станиславский һәм Немирович-Данченко исемендәге театрынан Феликс Коробов дирижерлыҡ итте.


Бынан тыш, тамашала илдең иң көслө кешеһе Эльбрус Ниғмәтуллин да ҡатнаша. Театр сәхнәһенә тәүгә сыҡҡан спортсы Баһадир ролен башҡарҙы.


Тамашаға 400-гә яҡын костюм тегелгән. Театр рәссамы әйтеүенсә, сәхнәлә төрлө халыҡ, шул иҫәптән, башҡорт милли кейеменә нигеҙләнеп тегелгән костюмдарҙы күрергә мөмкин. Өфө тамашасыһы премьераны аншлаг менән ҡабул итте. «Садко» операһы ҡабатлап 17 һәм 18 февралдә күрһәтелә.


 










 










 ","
	Шәмбе, 26 ноябрь 2022",Яңылыҡтар,Na
https://kulturarb.ru/ba/news/өfөlә-rim-hәsәnov-prizyna-akter-jyry-konkursy-uҙғaryla, Өфөлә Рим Хәсәнов призына актер йыры конкурсы уҙғарыла ,Na,"

«Башҡортостан» дәүләт концерт залы «Ҡышҡы романс» республика актер йыры конкурсында ҡатнашырға саҡыра. Конкурс Башҡортостан Республикаһының Мәҙәниәт министрлығы булышлығында билдәле башҡорт композиторы Рим Хәсәнов призына уҙғарыла.
Еңеүселәрҙе приздар, бүләктәр һәм аҡсалата гранттар көтә, тип хәбәр итә дәүләт концерт залының матбуғат хеҙмәте. Конкурста ҡатнашыу өсөн композитор Рим Хәсәнов спектаклдәренең репертуарынан йырҙар яҙҙырылған видеофайлдар ебәрергә кәрәк. Анкета 2022 йылдың 1 декабренә тиклем Этот адрес электронной почты защищён от спам-ботов. У вас должен быть включен JavaScript для просмотра. электрон почтаһына ҡабул ителә.
Жюри конкурстың икенсе этабына 20 ҡатнашыусыны һайлап ала. Икенсе этап һәм бүләкләү тантанаһы 12 декабрҙә «Башҡортостан» дәүләт концерт залында була, шунда уҡ конкурс еңеүселәре иғлан ителәсәк.
 ","
	Шишәмбе, 22 ноябрь 2022",Яңылыҡтар,Na
https://kulturarb.ru/ba/news/өfө-sәnғәt-instituty-studenttary-ike-bajҙyң-heҙmәtseһe-komediyaһyna-saҡyra, Өфө сәнғәт институты студенттары «Ике байҙың хеҙмәтсеһе» комедияһына саҡыра ,Na,"

25 ноябрҙә «Цюрупалағы театр» сәхнәһендә Карло Гольдониҙың «Ике әфәнденең хеҙмәте» пьесаһы буйынса комедия күрһәтелә.
«Ике әфәнденең хеҙмәте» - итальян халыҡ театры темаһына вариацияларҙан  барлыҡҡа килгән комедия. Сюжет нигеҙендә – үҙ һүҙле ата-әсәләре арҡаһында өйләнешә алмаған ғашиҡтар тураһында тарих. Ваҡиғалар үҙәгендә – Труффальдино исемле зирәк һәм тапҡыр хеҙмәтсе. Аҡса эшләр өсөн ул бер юлы ике хужаға хеҙмәт итергә һәм ярарға тырыша.
Режиссеры һәм художество етәксеһе - Рәсәйҙең һәм Башҡортостандың халыҡ артисы Таңсулпан Бабичева.
Спектакль башҡорт телендә ҡуйыла.
Билеттарҙы спектакль башланыр алдынан алырға мөмкин. Хаҡы: 200 һум.
Тамаша киске сәғәт 7-лә башлана.
Адресы: Өфө ҡалаһы, Цюрупа урамы, 9.
Белешмә өсөн:
«Цюрупалағы театр» - буласаҡ актерҙар һәм режиссерҙар ҙур сәнғәт донъяһына тәүге аҙымдар яһаған майҙансыҡ. Ижади берекмәнең тарихы 1971 йылдан башлана, уның сәхнәһендә йөҙләгән студент ҡанат нығытҡан һәм артабан Башҡортостандың, Рәсәйҙең иң яҡшы театрҙарында, кино һәм телевидение өлкәһендә эш башлаған. Бөгөнгө көнгә тиклем бында спектаклдәр ҡуйыла һәм яңы таланттар асыла. Уҡыу театры айына ике-өс тапҡыр Заһир Исмәғилев исемендәге Өфө дәүләт сәнғәт институтының театр факультетында актер һәм режиссер курстарының диплом алды һәм диплом спектаклдәрен күрһәтә, шулай уҡ күсмә концерттар һәм спектаклдәр ҡуя.
 ","
	Шишәмбе, 22 ноябрь 2022",Яңылыҡтар,Na
https://kulturarb.ru/ba/news/bash-ҡalala-ike-aҡҡosh-bөtә-rәsәj-muzykal-konkursynyң-gala-koncerty-uҙasaҡ, Баш ҡалала «Ике аҡҡош» Бөтә Рәсәй музыкаль конкурсының гала-концерты уҙасаҡ ,Na,"

1 декабрҙә Хөсәйен Әхмәтов исемендәге Башҡорт дәүләт филармонияһының ҙур залында Фәриҙә Ҡудашева һәм Бәхти Ғайсиндың ижадына арналған «Ике аҡҡош» Бөтә Рәсәй музыкаль конкурсының гала-концерты була.
Бәйгенең һайлап алыу туры 8-9 ноябрҙә үтте. Унда йәмғеһе 150-нән ашыу кеше ҡатнашырға теләк белдерҙе.
Жюри бәйгеселәрҙе ике номинацияла баһаланы. «Вокаль башҡарыу» номинацияһында 14 йәштән өлкән солистар ҡатнашты. Улар Фәриҙә Ҡудашева репертуарынан бер йыр, халыҡ йырҙарын йәки заманса музыкаль әҫәрҙәрҙе, шул иҫәптән автор йырын башҡарҙы. Бәхти Ғайсиндың репертуарынан музыкаль әҫәрҙәрҙе уйнауға йүнәлтелгән «Инструменталь башҡарыу» номинацияһында 5 йәштән өлкән башҡарыусылар ҡатнашты.
Һайлап алыу туры йомғаҡтары буйынса конкурс финалына 30 ҡатнашыусы, шул иҫәптән коллективтар һәм ансамблдәр саҡырылған.
Концерт программаһында шулай уҡ башҡорт һәм татар эстрадаһының билдәле йондоҙҙары - Айҙар Ғәлимов, Нәзифә Ҡадирова, Лилиә Ишемйәрова, Фәриҙә һәм Роберт Тимербаевтар, Алиса Йомағәлиева, Тимур Рамаҙанов, Айҙар һәм Алмаз Юнысовтар, Айҙар Ғәбдинов ҡатнаша.
Тамаша киске сәғәт 7-лә башлана.
Инеү ирекле.
 ","
	Шишәмбе, 22 ноябрь 2022",Яңылыҡтар,Na
https://kulturarb.ru/ba/news/premera-vilүrә-iҫәndәүlәtovanyң-ap-aҡ-ҡar-filmy-ҙur-ekranғa-syғa, Премьера: Вилүрә Иҫәндәүләтованың «Ап-аҡ ҡар» фильмы ҙур экранға сыға ,Na,"

25 ноябрҙә Өфөләге «Родина» кинотеатрында режиссер Вилүрә Иҫәндәүләтованың «Ап-аҡ ҡар» фильмы күрһәтелә. Һунарсылыҡ хужалығында йәшәгән бәләкәй башҡорт ҡыҙының дауаханаға эләгеү һәм унда балалар йортонда тәрбиәләнгән рус ҡыҙы менән танышыу тарихы бәйән ителә был фильмда.
Режиссер Вилүрә Иҫәндәүләтова - Башҡортостан Республикаһының атҡаҙанған сәнғәт эшмәкәре, Рәсәй Кинематографистар союзы ағзаһы, Рәсәй Кинорежиссерҙар гильдияһы ағзаһы, «ТЭФИ-төбәк» милли телевизион премияһы лауреаты.
Вилүрә Иҫәндәүләтова өсөн «Ап-аҡ ҡар» нәфис фильмы уйын фильмында тәүге аҙым булып тора. Быға тиклем ул документаль кино жанрында эшләне. Уның фильмографияһында 20-нән ашыу фильм иҫәпләнә, күптәре төрлө абруйлы халыҡ-ара кинофестивалдә ҡатнашып, призлы урындар яулаған.
Төп ролдәрҙе Камилә Кәбирова менән Кира Богодухова башҡара.
Фильмды Әмир Абдразаҡов исемендәге «Башҡортостан» киностудияһы төшөргән.
Фильм киске 7-лә башлана, йыйылыу ваҡыты киске сәғәт 6-ға билдәләнгән.
Кинотеатрҙың адресы: Өфө ҡалаһы, Ленин урамы, 42.
 
 ","
	Дүшәмбе, 21 ноябрь 2022",Яңылыҡтар,Na
https://kulturarb.ru/ba/news/өfөlә-bashҡort-shәle-2022-respublika-festival-konkursy-үtә, Өфөлә «Башҡорт шәле-2022» республика фестиваль-конкурсы үтә ,Na,"

1-3 декабрҙә Өфөлә «Өфө. Арт. Һөнәрҙәр. Сувенирҙар-2022» республика халыҡ художество кәсептәре һәм һөнәрҙәре күргәҙмәһе барышында  Х «Башҡорт шәле-2022» республика фестиваль-конкурсы уҙа.
Фестивалдә айырым оҫталар ҙа, Башҡортостандың һәм Рәсәйҙең халыҡ кәсептәре предприятиелары ла ҡатнаша ала.
Программала кәзә мамығынан бәйләнгән әйберҙәр: шәлдәр, палантиндар, косынкалар йәрминкәһе, кәзә мамығынан иң яҡшы әйбер оҫталары конкурсы, бәйләнгән һәм туҡылған башҡорт шәле буйынса оҫталыҡ дәрестәре, оҫталар тураһында «Башҡорт шәле тураһында реклама роликтары» видеоматериалдар конкурсы ҡаралған.
Башҡорт шәле оҫталарының беренсе республика фестивале Башҡортостан Республикаһының Мәҙәниәт министрлығы һәм Республика халыҡ ижады үҙәге тарафынан 1992 йылда Өфөлә ойошторолған. Артабанғы күргәҙмәләр Ейәнсура районында, Күмертау ҡалаһында, Стәрлебаш районында, бер нисә йыл дауамында Өфө ҡала Мәҙәниәт һарайында үтте. 2018 йылдан башҡорт шәле фестиваль-конкурсы «Өфө. Арт. Һөнәрҙәр. Сувенирҙар » күргәҙмәһе сиктәрендә уҙа.
Сара йәмғиәттә милли художество кәсебе – башҡорт дебет шәленә ҡыҙыҡһыныуҙы арттырыуға, «Башҡорт мамыҡ шәле» брендын булдырыуға йүнәлтелгән.
Фестиваль-конкурсты ойоштороусылар - Башҡортостан Республикаһының Мәҙәниәт министрлығы, Республика халыҡ ижады үҙәге, Башҡортостан күргәҙмә компанияһы, Башҡортостан Республикаһының ҡала округтары һәм муниципаль райондары хакимиәттәре.
Ғаризалар 2022 йылдың 24 ноябренә тиклем ҡабул ителә.
Адресы: 450000, Өфө ҡалаһы, Ленин урамы, 56.
e-mail: Этот адрес электронной почты защищён от спам-ботов. У вас должен быть включен JavaScript для просмотра.
Тел/факс: 8 (347) 272-53-25, 8 (347) 272-61-44, 8-960-388-74-82.
 ","
	Дүшәмбе, 21 ноябрь 2022",Яңылыҡтар,Na
https://kulturarb.ru/ba/news/tabyn-bashҡort-halyҡ-izhady-kollektivy-respublika-bujlap-gastroldәren-bashlaj, «Табын» башҡорт халыҡ ижады коллективы республика буйлап гастролдәрен башлай ,Na,"

Республика халыҡ ижады үҙәгенең «Табын» башҡорт халыҡ ижады коллективы республика буйлап гастроль турҙарын башлай. 21 ноябрҙә - Ҡыйғы районы, 22 ноябрҙә - Дыуан районы, 23 ноябрҙә - Салауат районы. Тамашасылар хөкөмөнә коллектив күренекле шағир һәм мәғрифәтсе Мифтахетдин Аҡмулла тураһында спектакль тәҡдим итә.
Сценарий авторы - «Табын» башҡорт халыҡ ижады коллективы режиссеры, Башҡортостандың атҡаҙанған артисы, Мостай Кәрим исемендәге БР Милли йәштәр театры актеры, йырсы Илнур Лоҡманов.
Спектакль аша тамашасылар уның олуғ шағир, дин әһеле, мәғрифәтсе, башҡорт халҡының данлыҡлы улы Мифтахетдин Аҡмулланың тормошо һәм ижадына байҡау яһай ала. Тормош юлында төрлө ҡаршылыҡтар һәм һынауҙар күп булыуға ҡарамаҫтан, Аҡмулла тарихта һәм әҙәбиәттә тәрән һәм яҡты эҙ ҡалдыра алған.
Билеттарҙы Республика халыҡ ижады үҙәге сайтында алырға мөмкин: https://rcntrb.com/ru/anons/meropriyatiya-po-pushkinskoj-karte .
«Пушкин картаһы» ғәмәлдә.
 ","
	Дүшәмбе, 21 ноябрь 2022",Яңылыҡтар,Na
https://kulturarb.ru/ba/news/neftekama-dәүlәt-filarmoniyaһy-solisy-ilnur-mөftәhovtyң-yaңғyҙ-koncerty-uҙa, Нефтекама дәүләт филармонияһы солисы Илнур Мөфтәховтың яңғыҙ концерты уҙа ,Na,"

24 ноябрҙә Нефтекама дәүләт филармонияһы солисы, халыҡ-ара, бөтә Рәсәй һәм республика конкурстары лауреаты Илнур Мөфтәхов үҙенең концертына саҡыра.
Илнур Мөфтәхов Нефтекама дәүләт филармонияһы сәхнәһендә 13 йыл сығыш яһай һәм йыл һайын тамашасыларҙы үҙенең концерттары менән ҡыуандыра. Яңы программаны артист «Бәхет» тип атаған.

- Һәр кем бәхетте үҙенсә аңлай: берәү өсөн ул - яҡындарының сәләмәтлеге, икенсегә - матди байлыҡ, ә кемгәлер бәхет өсөн бер кәнфит бүләк итеү ҙә етә. Минең үҙем ижад иткән «Бәхет» тигән йырым да бар. Бәхетте ситтән эҙләмә, ул үҙ ҡулыҡда, күрә белергә генә кәрәк, тигән мәғәнә һалынған ул йырға. Шәхсән минең өсөн бәхет - сәхнәлә сығыш яһау һәм тамашасылар менән аралашыу, - тине «Башҡортостандың мәҙәни донъяһы»на талантлы йырсы.

Шуны билдәләп үтергә кәрәк: Илнур Мөфтәхов коронавирус пандемияһы ваҡытында ла яңғыҙ концерт биреүҙән туҡтаманы һәм филармония артистары араһында тәүгеләрҙән булып онлайн-концерт тәҡдим итте.
Илнур Мөфтәховтың тағы бер үҙенсәлекле һыҙаты - төрлө телдәрҙә йыр башҡарыу. Рус, башҡорт, татар, мари, итальян һәм башҡа телдәрҙә йырҙар филармония тамашасыларының күңеленә хуш килде. Юғары профессионаллек, даими ижади эҙләнеү, репертуарының төрлөлөгө тамашасылар араһында киң танылыу яуларға рҙам итә.
«Бәхет» концерт программаһында сәхнәлә Илнур Мөфтәхов башҡарыуында өр-яңы һәм тамашасылар яратып өлгөргән йырҙар яңғырай. «Түңгәүер» бейеү ансамбле, йәш һәм талантлы балалайкасы Ильяс Гәрәев, сағыу солистар Нәфис Ниғәмәев, Арина Утепергенова һәм башҡалар дәртле сығыштар бүләк итәсәк.
Билеттарҙы кассала йәки сайтында һылтанма буйынса һатып алырға мөмкин: https://ufa.kassy.ru/events/koncerty-i-shou/2-15187/.
Пушкин картаһы ғәмәлдә.
 ","
	Дүшәмбе, 21 ноябрь 2022",Яңылыҡтар,Na
https://kulturarb.ru/ba/news/salauat-bashҡort-drama-teatry-gөlshat-zyyazetdinovanyң-yubilej-kisәһenә-saҡyra, Салауат башҡорт драма театры Гөлшат Зыязетдинованың юбилей кисәһенә саҡыра ,Na,"

23 ноябрҙә Салауат дәүләт башҡорт драма театрында Башҡортостан Республикаһының халыҡ артисы Гөлшат Зыязетдинованың юбилей кисәһе үтә. Был кисте актрисаның төрлө йылдарҙа уйнаған спектаклдәренән өҙөктәр, концерт номерҙары, коллегаларының сығыштары һәм йылы ҡотлауҙар йәмләйәсәк.
Гөлшат Ибраһим ҡыҙы ижади эшмәкәрлеген Салауат башҡорт драма театрында 1973 йылда, Өфө дәүләт сәнғәт институтының театр факультетын тамамлағандан һуң, башлай. Ул 100-ҙән ашыу роль башҡара. Актриса матур сәхнә тауышы, һөйкөмлөлөгө һәм актерлыҡ оҫталығы менән тамашасы күңелен арбай. Трагедия, драма, киҫкен комедия йә киҫкен сатира булһынмы – сәхнә оҫтаһы төрлө жанрҙа ла уңышлы ижад итә.  Образ өҫтөндә эшләгәндә актриса сағыулыҡҡа, тәрән мәғәнәгә, ижад азатлыҡҡа өҫтөнлөк бирә.
Гөлшат Зыязетдинованың сәхнәгә сығыуы һәр саҡ залда йәнлелек тыуҙыра, тамашасы уны ярата. Импровизация оҫтаһы үҙенең ижади эҙләнеүҙәрен туҡтатмай, ролдәре өҫтөндә арымай эшләй, уйнаған һайын уларҙы байыта бара.
Гөлшат Зыязетдинова үҙе хаҡында тәүге тапҡыр Хәбибулла Ибраһимовтың «Башмағым» спектаклендә Сәрби ролендә белдерҙе. Был образ тәрән һәм сағыу итеп башҡарылды.
Һуңғы йылдарҙа актрисаның репертуарында күңел йылыһы, тормош тәжрибәһе аша тыуҙырылған әсәләр образы мөһим урын биләй. Улар - Н.Асанбаевтың «Зәйтүнгөл» (Зәйтүнгөл), М.Кәримдең «Ай тотолған төндә» (Тәңкәбикә), Ә.Атнабаевтың «Ул ҡайтты» (Шәмсинур) спектаклдәрендәге ролдәр. Шәмсинур образы «Театр яҙы - 2009» республика фестивалендә юғары баһаланды.
1990 йылда ҙур ижади уңыштары өсөн Гөлшат Ибраһим ҡыҙына «Башҡортостан Республикаһының атҡаҙанған артисы», 2003 йылда «Башҡортостан Республикаһының халыҡ артисы» тигән маҡтаулы исемдәр бирелә.
Гөлшат Зыязетдинова - Салауат башҡорт дәүләт драма театрының хөрмәтле ветераны. Ауырғазы колхоз-совхоз театрын Салауат ҡалаһына күсереүҙе ойошторған, күп йылдар буйына театрҙы етәкләгән Ибраһим Әхмәров менән талантлы актриса, Башҡортостандың атҡаҙанған артисткаһы Зәкиә Әхмәрованың ҡыҙҙары ул. Сәхнә ветераны үҙ тәжрибәһен йәш актерҙарға тапшырыуҙы изге бурысы тип һанай.
Белешмәләр өсөн телефон: 8 (3476) 33-06-51.
 Билеттар театр кассаһында һатыуҙа.
 ","
	Дүшәмбе, 21 ноябрь 2022",Яңылыҡтар,Na
https://kulturarb.ru/ba/news/blagovar-erendә-rim-hәsәnovtyң-jyrҙaryn-bashҡaryusylarҙyң-sәskәlәr-uyanyr-respublika-asyҡ-konkursy-үtte, Благовар ерендә Рим Хәсәновтың йырҙарын башҡарыусыларҙың «Сәскәләр уяныр» республика асыҡ конкурсы үтте ,Na,"

Рим Хәсәновтың йырҙарын башҡарыусыларҙың «Сәскәләр уяныр» республика асыҡ конкурсы  Благовар районында 2015 йылдан алып үткәрелә. Маҡсаты - сығышы менән Благовар районынан булған билдәле башҡорт композиторы Рим Хәсәновтың йыр ижадын һаҡлау һәм киң танытыу.
Башҡортостандың һәм Татарстандың халыҡ артисы, Рәсәйҙең атҡаҙанған артисы, сәнғәт фәндәре кандидаты, Заһир Исмәғилев исемендәге Өфө дәүләт сәнғәт институтының вокал сәнғәте кафедраһы профессоры Иҙрис Ғәзиев жюри рәйесе булды. Бәйгеселәрҙең сығышын шулай уҡ  Рәсәйҙең атҡаҙанған артисы, Башҡортостан Республикаһының халыҡ артисы, Татарстан Республикаһының атҡаҙанған артисы, С.Юлаев исемендәге дәүләт премияһы лауреаты Нәзифә Ҡадирова һәм Башҡортостан Республикаһының атҡаҙанған уҡытыусыһы, Башҡортостан Республикаһының мәғариф отличнигы, З. Исмәғилев исемендәге Өфө дәүләт сәнғәт институтының эстрада-джаз башҡарыуы һәм тауыш режиссеры кафедраһы доценты Светлана Слягузова баһаланы.
Конкурста 16 йәштән өлкән үҙешмәкәр һәм профессиональ яңғыҙ башҡарыусылар һәм вокаль коллективтар ҡатнашты.
Быйыл бәйгелә ҡатнашыу өсөн республиканың 5 ҡалаһынан һәм 26 районынан 78 ғариза ҡабул ителгән, 250-гә яҡын кеше йыйылған.
Бәйгеселәр композитор Рим Мәхмүт улы Хәсәнов яҙған ике төрлө характерҙағы әҫәрҙе башҡарҙы.
Конкурстың гала-концертын ҡарарға легендар композитор үҙе лә килде. Благоварҙар данлыҡлы яҡташтарын йылы ҡаршы алды, уны быйыл март айында билдәләгән 75 йәшлек юбилейы менән ҡотланы.
Гран-приға Өфө ҡалаһының «Сулпан» халыҡ вокаль ансамбле лайыҡ булды.
Шулай уҡ был кистә район Мәҙәниәт һарайы сәхнәһендә Благовар районында тыуып үҫкән танылған эстрада йырсыһы Рөстәм Асаев сығыш яһаны.
Конкурсты ойоштороусылар - Башҡортостан Республикаһының Мәҙәниәт министрлығы, Республика халыҡ ижады үҙәге, Благовар районы хакимиәте.
 ","
	Дүшәмбе, 21 ноябрь 2022",Яңылыҡтар,Na
https://kulturarb.ru/ba/news/musa-gәrәev-turaһyndaғy-kitaptar-milli-kitaphana-fondyn-tulylandyrҙy, Муса Гәрәев тураһындағы китаптар Милли китапхана фондын тулыландырҙы ,Na,"

“Кызыл таң” гәзите хәбәрсеһе һәм “Муса Гәрәев. Бейеклектән бөйөклөккә” китабы авторы Зөһрә Исламова Башҡортостан Республикаһының Әхмәтзәки Вәлиди исемендәге Милли китапханаһы фондын яңы китаптар менән тулыландырҙы.
Билдәле летчик, ике тапҡыр Советтар Союзы Геройы Муса Ғайса улы Гәрәевтең тыуыуына 100 йыл тулыуға арналған китапты хәҙер Башҡортостан район һәм ҡалаларының үҙәк китапханалары ҡулланыусылары уҡый ала. Автор әйтеүенсә, ул китаптарҙы ике тапҡыр Советтар Союзы Геройы Муса Гәрәевтең тыуып үҫкән Илеш районының үҙәкләштерелгән китапхана системаһына һәм бөтә мәктәп китапханаларына тапшырған.
Китапҡа геройҙың яҙмышын сағылдырған мәҡәләләр, ауылдаштарының, туғандарының, дуҫтарының, таныштарының иҫтәлектәре, төрлө йылдарҙа гәзит һәм журналдарҙа баҫылған башҡорт, рус һәм татар телдәрендәге мәҡәләләр, очерктар, әңгәмәләр ингән.
Китапта Муса Гәрәев, уның ҡатыны Галина Александровна, улы Евгений Гәрәев менән интервьюлар айырым бүлеккә тупланған.
Муса Гәрәевҡа арналған шиғырҙар һәм йырҙар, Муса Гәрәев музейынан, Гәрәевтар ғаиләһе архивынан, интернеттан фотолар айырым бүлектә бирелгән. Автор Муса Гәрәевтең китаптарының һәм уның хаҡындағы баҫма сығанаҡтарҙың ҡыҫҡаса исемлеген дә тәҡдим иткән. Бындай библиография беренсегә донъя күрҙе.
Китап киң уҡыусылар даирәһенә - өлкән класс уҡыусыларына, тарихсыларға, тыуған яҡты өйрәнеүселәргә, юғары һәм махсус уҡыу йорттары студенттарына, Бөйөк Ватан һуғышы тарихы һәм бөйөк Еңеүгә ҙур өлөш индергән яҡташтарыбыҙҙың яҙмышы менән ҡыҙыҡһыныусыларға иҫәпләнгән.
 ","
	Йома, 18 ноябрь 2022",Яңылыҡтар,Na
https://kulturarb.ru/ba/news/bashҡortostandyң-sәnғәt-eshmәkәrҙәre-nagradalar-һәm-maҡtauly-isemdәr-aldy, Башҡортостандың сәнғәт эшмәкәрҙәре наградалар һәм маҡтаулы исемдәр алды ,Na,"

Кисә Өфөлә Башҡортостан Башлығы Хакимиәте етәксеһе Максим Забелин төбәктең иң яҡшы хеҙмәткәрҙәренә Рәсәйҙең һәм республиканың дәүләт наградаларын тапшырҙы.
Бүләкләнеүселәр араһында төрлө һөнәр эйәләре, шул иҫәптән республиканың сәнғәт эшмәкәрҙәре булды:
- ҡурайсы Азат Айытҡолов «Ватан алдындағы ҡаҙаныштары өсөн» II дәрәжә ордены миҙалы менән билдәләнде;
- «Рәсәй Федерацияһының атҡаҙанған рәссамы» исеме рәссам Сергей Игнатенкоға һәм график Тәлғәт Мәсәлимовҡа бирелде;
- «Рәсәй Федерацияһының атҡаҙанған мәҙәниәт хеҙмәткәре» исеменә Өфө ҡалаһының А. Кузнецов исемендәге 1-се балалар художество мәктәбе уҡытыусыһы Юрий Григорьев лайыҡ булды;
- РСФСР-ҙың халыҡ артисы, легендар актриса Нурия Ирсаева Салауат Юлаев орденын алды;
- М. Ғафури исемендәге Башҡорт дәүләт академия драма театры актрисаһы Гөлфиә Рафиҡоваға «Башҡортостандың халыҡ артисы» тигән юғары исем бирелде.
 ","
	Йома, 18 ноябрь 2022",Яңылыҡтар,Na
https://kulturarb.ru/ba/news/өfөlә-tabyn-bashҡort-halyҡ-izhady-kollektivy-ike-һajyҫҡan-әkiәteneң-premeraһyn-tәҡdim-itte, Өфөлә «Табын» башҡорт халыҡ ижады коллективы «Ике һайыҫҡан» әкиәтенең премьераһын тәҡдим итте ,Na,"

Бөгөн, 18 ноябрҙә, Республика халыҡ ижады үҙәгенең Мәҙәниәт йортонда «Табын» башҡорт халыҡ ижады коллективы Наил Ғәйетбаевтың «Ике һайыҫҡан» пьесаһы-әкиәте буйынса спектакль тәҡдим итте.

«Әкиәт ҙур тәрбиәүи әһәмиәткә эйә һәм йәш быуын өсөн мөһим. Ул йырҙар, мажаралар һәм изгелек менән һуғарылған. Маҡсатыбыҙ - тамашасыларға кеше ғүмеренең иң мөһим ҡиммәттәрен күрһәтеү. Әкиәт үҙ-үҙеңә ышанырға, алдамаҫҡа һәм урлашмаҫҡа өйрәтә», - тип уртаҡлашты ҡуйыусы режиссер, «Табын» башҡорт халыҡ ижады коллективы режиссеры, Башҡортостан Республикаһының атҡаҙанған артисы, Мостай Кәрим исемендәге БР Милли йәштәр театры актеры Илнур Лоҡманов.

Премьеранан һуң йәш тамашасылар үҙҙәрен ҡыҙыҡһындырған һорауҙарын бирҙе һәм театрҙың режиссеры, актерҙары менән аралашты.
Сара «Пушкин картаһы» проектына ярашлы уҙҙы.
""Табын"" коллективы артистары ике телдә уйнай. Бөгөнгө спектакль рус телендә күрһәтелде. 21-23 ноябрҙә ""табындар"" Ҡыйғы, Дыуан һәм Салауат райондары балалары өсөн спектаклде башҡорт телендә уйнаясаҡ.
 ","
	Йома, 18 ноябрь 2022",Яңылыҡтар,Na
https://kulturarb.ru/ba/news/amanat-halyҡ-bejeүҙәre-ansamble-өfөlәge-koncertyna-saҡyra,  «Аманат» халыҡ бейеүҙәре ансамбле Өфөләге концертына саҡыра ,Na,"

1 декабрҙә Республика халыҡ ижады үҙәгенең Мәҙәниәт йортонда «Аманат» халыҡ бейеүҙәре ансамбленең концерты уҙа. Коллектив тамашасыларға Башҡортостандың хореография сәнғәтенең алтын фондына ингән бейеүҙәрҙе тәҡдим итәсәк, улар араһында - «Зарифа», «Йәшлек», «Оҫта ҡуллы ҡатын-ҡыҙҙар», «Гөлнәзирә», «Ете ҡыҙ» һәм башҡалар.
Концерт программаһында Башҡортостандың атҡаҙанған артисы Марсель Ҡотоев, халыҡ-ара һәм бөтә Рәсәй конкурстары лауреаты Айгиз Хашимов (ҡурай) ҡатнаша. Тамашасылар ансамблдең ижады менән таныша һәм үҙҙәре өсөн халыҡ бейеүҙәре донъяһын аса аласаҡ.
Электрон билеттарҙы һылтанма буйынса алырға мөмкин: https://rcntrb.com/ru/anons/meropriyatiya-po-pushkinskoj-karte/7226-kontsert-ansamblya-narodnogo-tantsa-amanat.
Пушкин картаһы ғәмәлдә.
Белешмә:
Республика халыҡ ижады үҙәгенең Мәҙәниәт йортонда «Аманат» халыҡ бейеүҙәре ансамбле 2019 йылдан эшләй. Етәкселәре - Нәзифә Айтуған ҡыҙы һәм Әнфәр Әсхәт улы Нурмөхәмәтовтар. Ансамблдә Өфө ҡалаһының төрлө уҡыу йорттарынан студенттар шөғөлләнә. Коллективтың ижади тормошо бай һәм сағыу. 2022 йылда ""аманаттар"" «Рәсәй шишмәләре» (Чебоксар ҡалаһы) Бөтә Рәсәй халыҡ ижады фестивалендә һәм «Рәсәйҙең алтын ҡулсаһы» халыҡ-ара халыҡ ижады фестивалендә (Владимир ҡалаһы) ҡатнаша. Ансамбль шулай уҡ концерт программаһы менән республиканан ситкә сыға. 2022 йылда Ырымбур өлкәһенә һәм Ханты-Манси автономиялы округына гастролдәргә сығырға ниәтләйҙәр.
 ","
	Йома, 18 ноябрь 2022",Яңылыҡтар,Na
https://kulturarb.ru/ba/news/bash-ҡalala-tere-tauysh-jәshtәr-festivale-үtte,  Баш ҡалала «Тере тауыш» йәштәр фестивале үтте ,Na,"

17 ноябрҙә Өфөлә «Тере тауыш» йәнле тауыш йәштәр фестивале уҙҙы. Проект Башҡортостан Республикаһының билдәле ижади коллективтарын берләштерҙе.
Республика халыҡ ижады үҙәгенең Мәҙәниәт йорто сәхнәһендә легендар «Дәрүишхан» рок төркөмө, «Бишбармаҡ» оркестры һәм «ЕвроАзия» рок төркөмө берлектәге концерт менән сығыш яһаны. Башҡорт музыканттары тамашасыларҙы үҙҙәренең ижады менән ҡыуандырҙы. Сәхнәлә күптәр яратып тыңлаған хиттар, яңы йырҙар башҡарылды, уларҙа хис-тойғолар, драма һәм, шул уҡ ваҡытта, күңел йылылығы һәм лирика ла яңғыраны.
Сара «Пушкин картаһы» проектын ғәмәлгә ашырыу сиктәрендә уҙҙы.
 ","
	Йома, 18 ноябрь 2022",Яңылыҡтар,Na
https://kulturarb.ru/ba/news/shaғir-kөndәlege-filmyn-chernikovka-biҫtәһendә-kүrһәtәlәr, «Шағир көндәлеге» фильмын Черниковка биҫтәһендә күрһәтәләр ,Na,"

Башҡортостандың халыҡ шағиры Рәми Ғариповтың 90 йыллығына арналған баш ҡала марафоны барышында Черниковка биҫтәһендә «Шағир көндәлеге» фильмы күрһәтелде. 18 ноябрҙә Мәҙәниәт һәм халыҡ ижады үҙәгендә (Өфө ҡалаһы, Тыныслыҡ урамы, 12) кинотаҫманың режиссеры - Башҡортостан Республикаһының атҡаҙанған сәнғәт эшмәкәре, Башҡортостан Республикаһының Салауат Юлаев исемендәге дәүләт премияһы лауреаты Булат Йосопов менән дә аралашырға мөмкин булды.
Өфө ҡалаһы хакимиәтенең Мәҙәниәт һәм сәнғәт буйынса идаралығынан хәбәр итеүҙәренсә, киләһе фильмды ошонда уҡ, Мәҙәниәт һәм халыҡ ижады үҙәгендә, 21 ноябрҙә көндөҙгө сәғәт 12-лә ҡарарға мөмкин.
Шулай уҡ 21 ноябрҙә Һупайлы биҫтәһе халҡы ла ошондай ижади осрашыуға бара аласаҡ. Саралар Йәш тамашасы театрында (Гагарин урамы, 16/2) көндөҙгө сәғәт 12-лә һәм 3-тә башлана.
Хәтерегеҙгә төшөрәбеҙ, мәҙәни-танып белеү акцияһы Өфөлә 1 ноябрҙә башланды. Уның сиктәрендә баш ҡаланың төрлө өлөштәрендә йәшәүселәр премьера фильмын ҡарай һәм режиссер-ҡуйыусы төркөм һәм кинокартинаның актерҙар составы менән аралаша ала.
Билеттарҙы «Пушкин картаһы» буйынса ла, ҡулаҡса менән дә алырға мөмкин.
Белешмә өсөн:
«Шағир көндәлеге» (12+) фильмы Башҡортостан Башлығы, республиканың Мәҙәниәт министрлығы һәм Бөтә донъя башҡорттары ҡоролтайы булышлығында төшөрөлдө.
 ","
	Йома, 18 ноябрь 2022",Яңылыҡтар,Na
https://kulturarb.ru/ba/news/өfөlә-bashҡort-blogerҙarynyң-berense-koncerty-uҙa, Өфөлә башҡорт блогерҙарының беренсе концерты уҙа ,Na,"

3 декабрҙә Хөсәйен Әхмәтов исемендәге Башҡорт дәүләт филармонияһы беренсе блогерҙар концертына саҡыра. Филармония артистары һәм интернет йондоҙҙары бәйләнештә бер сәхнәлә осрашасаҡ. Ойоштороусылар вәғәҙә итеүенсә, был майҙандан осҡондар сәсрәп торасаҡ: билдәле хиттар һәм яңы йырҙар, яңы дуэттар яңғыраясаҡ.
Һәр ҡатнашыусының меңәрләгән фанаты һәм интернет аша күҙәтеүселәре бар. Был йәштәр һәләтле һәм ижади ҡарашлы, әүҙем һәм эҙләнеүсән булғанға ошондай уңыштарға өлгәшә алған.
Концертҡа килеүселәр рәхәтләнеп йырҙар тыңлау менән бер рәттән шаярыу, төрттөрөү кеүек юмор жанрынан да ""ауыҙ итер"". Кәйефтәрҙе күтәрер, көлдөрөр, дәртләндерер сәбәптәр күп буласаҡ.
Был матур сараны алып барыуҙы юмор оҫтаһы Азамат нөктә.ру менән һылыуҡай Дилара Мусинаға ышанып тапшырғандар. Һәм тағы ла бер серле мәғлүмәт:  бар республикаға билдәле булған билдәһеҙ блогер СЕРЛЕ киләсәк. Уның кем булыуын белеп ҡалырға теләһәгеҙ, концертҡа рәхим итегеҙ.
Билеттарҙы филармония кассаһында һәм сайтында алырға мөмкин.
Тамаша киске сәғәт 6-ла башлана.
 ","
	Шишәмбе, 15 ноябрь 2022",Яңылыҡтар,Na
https://kulturarb.ru/ba/news/bashҡortostanda-folklor-ineshtәn-alyp-bөgөngәsә-onlajn-konferenciyaһy-uҙҙy, Башҡортостанда «Фольклор: инештән алып бөгөнгәсә» онлайн-конференцияһы уҙҙы ,Na,"

К.Ә. Вәлиев исемендәге Сибай сәнғәт колледжында Рәсәй халыҡтарының мәҙәни мираҫы йылына арналған «Фольклор: инештән алып бөгөнгәсә» фольклор ижадын һаҡлау һәм үҫтереү мәсьәләләре буйынса төбәк асыҡ ғилми-ғәмәли онлайн-семинар уҙҙы.
Конференция-семинарҙа 40-тан ашыу кеше – республиканың мәҙәниәт өлкәһендәге һөнәри белем биреү ойошмалары етәкселәре, педагогтары һәм студенттары ҡатнашты, шуларҙың 16-һы доклад менән сығыш яһаны.
К.Ә. Вәлиев исемендәге Сибай сәнғәт колледжы уҡытыусыһы, «Урал батыр» сәсәндәр мәктәбе, «Ағинәйҙәр ҡоро» йәмәғәт ойошмалары етәксеһе, Башҡортостандың атҡаҙанған мәҙәниәт хеҙмәткәре Асия Ғәйнуллинаның «Аҡһаҡ ҡола» башҡорт халыҡ эпосының перспективалы төрҙәре» темаһына доклады айырыуса ҙур ҡыҙыҡһыныу тыуҙырҙы.
Конференция-семинар программаһында фото һәм видеопрезентациялар күрһәтелде, халыҡ художество ижадын һаҡлау һәм тапшырыу ысулы булараҡ этнохудожестволы белем биреү мәсьәләләре ҡаралды, шулай уҡ Иван Купала көнөн билдәләгәндә славян халыҡ ижадын файҙаланыу буйынса методик тәҡдимдәр яңғыраны.
Семинар Башҡортостан Мәҙәниәт министрлығының, Мәҙәниәт министрлығының мәғариф буйынса республика уҡыу-методик үҙәгенең һәм К.Ә. Вәлиев исемендәге Сибай сәнғәт колледжының төп саралар планына ярашлы ойошторолдо.
 ","
	Шишәмбе, 15 ноябрь 2022",Яңылыҡтар,Na
https://kulturarb.ru/ba/news/mәskәүҙә-bashҡort-halyҡ-әkiәttәre-jyjyntyғy-donya-kүrҙe, Мәскәүҙә башҡорт халыҡ әкиәттәре йыйынтығы донъя күрҙе ,Na,"

""Балалар һәм үҫмерҙәр китабы"" нәшриәтенең ""Әкиәттәр әйлән-бәйләне"" серияһында башҡорт халыҡ әкиәттәренән торған ""Тылсымлы өйрәк"" китабы донъя күрҙе. Был серияла төрлө йылдарҙа коми-пермяк, тыва, татар, яҡут әкиәттәре, шулай уҡ Төньяҡ халыҡтары әкиәттәре баҫылған.
Йыйынтыҡты педагогик хеҙмәт ветераны, тыуған яҡты өйрәнеүсе Рәйзә Әхмәтрәхимова һәм фольклорсы, филология фәндәре кандидаты, Өфө фән һәм технологиялар университетының өлкән уҡытыусыһы Олеся Әхмәтрәхимова төҙөгән.  Башҡортостанда тыуып үҫкән рәссам Яна Пчелкина әҫәрҙәргә сағыу йөкмәткеле һүрәттәр әҙерләгән.

- Шуныһы иғтибарға лайыҡ: китап Халыҡтар берҙәмлеге көнө алдынан һәм Рәсәй халыҡтарының мәҙәни мираҫы йылында донъя күрҙе. Беҙ башҡорт халҡының көнкүрешен, йолаларын, тарихын сағылдырған әкиәттәрҙе, республиканың географик объекттары тураһында әҫәрҙәрҙе һайланыҡ. Уны ҡысҡырып уҡыу, һуңынан геройҙарҙың ҡылыҡтары тураһында бергәләп фекер алышыу яҡшы булыр. Бер әкиәткә 10-15 минут ваҡыт китәсәк, - тип һөйләне ""Башҡортостандың мәҙәни донъяһы"" интернет-порталына Олеся Әхмәтрәхимова.

""Әкиәттәр әйлән-бәйләне"" серияһының төп маҡсаты - Рәсәй халыҡтарының фольклорын киңерәк танытыу һәм илебеҙҙең төрлө халыҡтар, мәҙәниәттәр йәшәгән сағыу, дуҫтарса образын тыуҙырыу.
Китапты һылтанма буйынса ""Балалар һәм үҫмерҙәр китабы"" нәшриәте сайтында һатып алырға мөмкин: https://book-team.ru/wolshebnaia-utka-bashkirskie-skazki_s414.html
 ","
	Шишәмбе, 15 ноябрь 2022",Яңылыҡтар,Na
https://kulturarb.ru/ba/news/uchaly-flarmoniyaһynyң-uraltau-balalar-studiyaһy-bөtә-rәsәj-sәnғәt-festivalendә-gran-pri-yaulany," Учалы флармонияһының ""Уралтау"" балалар студияһы Бөтә Рәсәй сәнғәт фестивалендә Гран-при яуланы ",Na,"

Учалы филармонияһының «Уралтау» балалар вокал-хореография студияһының өлкәндәр төркөмө 14-16 ноябрҙә Мәскәүҙә уҙған «Бөйөк Русь»-2022 Бөтә Рәсәй сәнғәт фестивалендә Гран-при яуланы.
Фестиваль халыҡ мәҙәниәтен һаҡлау, үҫтереү һәм пропагандалау, Рәсәй Федерацияһы биләмәһендә йәшәгән халыҡтар араһында дуҫтарса һәм мәҙәни бәйләнештәрҙе нығытыу, милләт-ара аралашыуҙы яйға һалыу маҡсатында ойошторолдо. Ойоштороусылары - Мәҙәниәт эшмәкәрҙәре федерацияһы, ""ДЖАГЛ"" ойошмаһы, «Рәсәй терәге» йәмәғәт ойошмаһы.
Учалы филармонияһының «Уралтау» йыр-бейеү студияһы донъя халыҡтарының бейеү мәҙәниәтен сағылдыра. Азат һәм Фәнилә Буранбаевтар етәкселегендә төрлө йәштәге балалар дүрт төркөмдә шөғөлләнә. Фестивалдә коллектив тамашасыларҙың һәм жюри вәкилдәренең йөрәген яулаған «Беҙҙең байрам» тигән дәртле бейеүҙе башҡарҙы.
Хәтерегеҙгә төшөрәбеҙ, октябрҙә «Уралтау» Силәбелә «Олимпия кубогы-2022» ижади коллективтар конкурсында Гран-при яуланы, был еңеү уларға Мәскәүҙә «Бөйөк Русь» бөтә Рәсәй сәнғәт фестивалендә сығыш яһарға мөмкинлек бирҙе.
«Уралтау» студияһын еңеүе менән ҡотлайбыҙ һәм артабанғы ижади уңыштар теләйбеҙ!
 ","
	Шишәмбе, 15 ноябрь 2022",Яңылыҡтар,Na
https://kulturarb.ru/ba/news/өfөlә-tere-tauysh-jәshtәr-festivale-үtәsәk," Өфөлә ""Тере тауыш"" йәштәр фестивале үтәсәк ",Na,"

Өфөлә ""Тере тауыш"" йәштәр фестивале үтә. Сарала “Бишбармаҡ” оркестры, “Дәрүиш-Хан” һәм “ЕвроАзия” рок төркөмдәре ҡатнаша. Фестиваль Башҡортостандың дәүләт телдәрен һаҡлау һәм үҫтереү программаһына ярашлы ойошторола.
Сара 17 ноябрҙә, киске 7-лә Республика халыҡ ижады үҙәге мәҙәниәт йортонда була. 
Билеттарҙы Республика халыҡ ижады үҙәге сайтында алырға мөмкин. Пушкин картаһы эшләй. 
Адрес: Өфө ҡалаһы, Кустарная урамы 17. Телефон: 8-927-336-13-13.
 ","
	Дүшәмбе, 14 ноябрь 2022",Яңылыҡтар,Na
https://kulturarb.ru/ba/news/pavel-bazhovtyң-әkiәte-sverdlovsk-өlkәһe-muzejynda-bashҡort-һәm-rus-teldәrendә-yaңғyrany, Павел Бажовтың әкиәте Свердловск өлкәһе музейында башҡорт һәм рус телдәрендә яңғыраны ,Na,"

Свердловск өлкәһе Полевский ҡалаһының тарихи музейында “ББ: Бажов һәм башҡорттар” проекты сиктәрендә башҡорт һәм рус телдәрендә “Алтынсәс” әкиәтен уҡынылар. Проект Президенттың мәҙәни башланғыстар фонды, “Бажов” хәйриә фонды ярҙамында тормошҡа ашырыла.
Проекттың маҡсаты - башҡорт теленә һәм мәҙәниәтенә ҡыҙыҡһыныу уятыу.
 
Светлана Ҡолмырҙина, шәхси эшҡыуар, Башҡортостан Республикаһының Халыҡтар дуҫлығы йорто филиалы - Свердловск өлкәһендәге башҡорт тарихи-мәҙәни үҙәге етәксеһе, «Беҙ бергә» мәҙәни проекттар һәм башланғыстар үҙәге директоры:
 

“ББ: Бажов һәм башҡорттар“ проекты барлыҡҡа килгәс, үҙебеҙҙең китапты фәҡәт Полевскийға – Бажов әкиәттәре еренә алып килтергә хыялландыҡ. Оло быуын ҡунаҡтарын махсус рәүештә осрашыуға саҡырҙыҡ. Йыш ҡына өләсәй-олатайҙар үҙ ейәндәрендә әкиәттәр аша тыуған иленә һөйөү тәрбиәләй. Ә бында – Урал яҙыусыһының рухы менән һуғарылған мөхит. Осрашыуҙа башҡорттар ҙа, татарҙар ҙа, мариҙар ҙа, башҡа халыҡтар ҙа булды. Сарала ҡатнашыусыларҙың ҡайһы берҙәре  әкиәттәрҙе шул тиклем оҫта итеп уҡыны, хатта яңы проект тураһында уйлап ҡуйҙыҡ"". 

Шуны ла билдәләп үтәйек, һәр дүшәмбе Свердловск өлкәһенең Башҡорт тарихи-мәҙәни үҙәгендә «Башҡорт һөйләшеүе» клубының осрашыуҙары үтә, улар башҡорт телен өйрәнергә мөмкинлек бирә. Осрашыу киске сәғәт 7-лә башлана. Адресы: Екатеринбург ҡалаһы, Чернышевский урамы, 7-607, эш үҙәге Дубровин эш үҙәге, 6-сы ҡат.
 ","
	Дүшәмбе, 14 ноябрь 2022",Яңылыҡтар,Na
https://kulturarb.ru/ba/news/bashҡortostanda-kүrenekle-kompozitor-rim-hәsәnovtyң-yubilejyna-arnalғan-saralar-uҙa, Башҡортостанда күренекле композитор Рим Хәсәновтың юбилейына арналған саралар уҙа ,Na,"

18 ноябрҙә Благовар районында Рим Хәсәновтың йырҙарын башҡарыусыларҙың «Сәскәләр уяныр» III асыҡ район фестиваль-конкурсы уҙа. Билдәле булыуынса, Башҡортостан Башлығы Радий Хәбировтың Указына ярашлы, Башҡортостанда легендар композитор Рим Хәсәновтың 75 йәшлек юбилейы билдәләнә.
Ноябрҙә шулай уҡ йәнә бер нисә күләмле сара үтәсәк:
30 ноябрь – «Башҡортостан» дәүләт концерт залында композиторҙың юбилей кисәһе;
30 ноябрь – «Мираҫ» йыр һәм бейеү фольклор ансамбле башҡарыуында «Өфө» вокал-хореографик композицияһы.
Декабрҙә Өфөлә Рим Хәсәнов призына «Ҡышҡы романс» актер йыры конкурсы һәм Стәрлетамаҡта «Йөрәк моңдары» ижад кисәһе үтәсәк.
2023 йылға ла юбилей саралары ҡаралған, шулар иҫәбендә Башҡортостан Республикаһының Милли симфоник оркестры менән концерт һәм Рим Хәсәновтың «Көҙ 41» («Осень 41») пьесаһының сәхнәлә ҡуйылыуы көтөлә.
 ","
	Йома, 11 ноябрь 2022",Яңылыҡтар,Na
https://kulturarb.ru/ba/news/ekaterinburgta-ҙur-etnografik-diktantty-bashҡort-milli-kejemendә-yaҙҙylar, Екатеринбургта Ҙур этнографик диктантты башҡорт милли кейемендә яҙҙылар ,Na,"

Урал дәүләт иҡтисад университетында «Ҙур этнографик диктант» халыҡ-ара акцияһы уҙҙы. Акцияла ҡатнашыусылар араһында башҡорт милли кейемендәге студенттарҙы күрергә мөмкин ине.
Башҡортостан Республикаһы Халыҡтар дуҫлығы йортоноң Свердловск өлкәһендәге филиалы етәксеһе, “Беҙ бергә” мәҙәни проекттар һәм башланғыстар үҙәге директоры Светлана Ҡолмырҙина билдәләүенсә, бындай диктант тестар аша илдә йәшәгән халыҡтарҙы өйрәнеүгә йәлеп итә.

«Башҡорттар - Уралдың төп халҡы. Беҙ студенттарҙың башҡорт милли кейеменең ниндәй икәнлеген белеүен теләйбеҙ. Айҙар менән Ксюша диктант геройҙары булды, күптәр улар менән ошо көн иҫтәлегенә фотоға төшөргә теләне. Һәр халыҡтың мәҙәниәтен аңлап, тыныслыҡты һәм дуҫтарса мөнәсәбәттәрҙе аңлауҙа байыйбыҙ»,- тип билдәләне Светлана Ҡолмырҙина.

Ҙур этнографик диктант 2016 йылдан Халыҡтар берҙәмлеге көнө алдынан уҙғарыла. Ойоштороусыһы - Милли масьәләләр буйынса федераль агентлыҡ.
 ","
	Шишәмбе, 08 ноябрь 2022",Яңылыҡтар,Na
https://kulturarb.ru/ba/news/bashҡortostandyң-halyҡ-artisy-gүzәl-malikova-bөgөn-yubilejyn-bildәlәj, Башҡортостандың халыҡ артисы Гүзәл Маликова бөгөн юбилейын билдәләй  ,Na,"

Маликова Гүзәл Хәсән ҡыҙы - башҡорт театр актёры, «Театр яҙы-2003» Республика фестивалендә «Иң яҡшы ҡатын-ҡыҙ роле»н башҡарыусы.
Гүзәл Хәсән ҡыҙы 1962 йылдың 8 ноябрендә Баймаҡ ҡалаһында тыуған.  1987 йылда Заһир Исмәғилев исемендәге Өфө дәүләт сәнғәт институтын тамамлай һәм М. Ғафури исемендәге Башҡорт дәүләт академия драма театры труппаһына ҡабул ителә, әлеге көнгә тиклем шунда эшләй.
Актриса бөгөн театр сәхнәһендә барған барлыҡ спектаклдәрҙә лә тиерлек ҡатнаша. Ул уйнаған ролдәрҙең бер өлөшө:
Мәбрүрә («Аҫылйәр» музыкаль драмаһы, М. Фәйзи пьесаһы буйынса),
Октябрина («Мөхәббәткә кәртә юҡ», Н. Ғәйетбаев),
Мадам Труабаль («Минең ҡатынымдың исеме Морис», Раффи Шарт),
Ырыу башлығы («Ай тотолған төндә», М. Кәрим),
Әсә («Артур+Нэнси», Ә. Дилмөхәмәтова),
Шатмантамаҡ ҡарсыҡ («Алтын йөрәк», С. Сурин),
Аҡһылыу («Дала ҡыҙы», А. Йәғәфәров),
Әсә («Ҡыҙыл яулыҡлы тирәк», Сыңғыҙ Айытматов),
Әбей (ҡырғыҙ режиссеры һәм авторы Нурлан Абдыкадыровтың «Теләк бишеге» мәҫәле),
Элеонора Моратовна (“Һинһеҙ килгән яҙҙар”, З. Ҡадирова),
Катерина (“Йәш йөрәктәр”, Ф. Бурнаш), Шәмсиә (“Әсмә” Р. Фахретдин, Ш. Шәкүрова инсценировкаһы) һәм башҡалар.
Кинолағы роле:
«Ай ҡыҙы» нәфис фильмында Йәмилә роле (Ф. Бүләков сценарийы буйынса, режиссеры Ә. Нурмөхәмәтов).
""Башҡортостандың мәҙәни донъяһы"" интернет-порталы Гүзәл Хәсән ҡыҙын күркәм юбилейы менән ихлас ҡотлай һәм ныҡлы һаулыҡ, тағы ла бик күп сағыу ролдәр, күңел тыныслығы теләй.
 ","
	Шишәмбе, 08 ноябрь 2022",Яңылыҡтар,Na
https://kulturarb.ru/ba/news/bashҡortostanda-sәnғәt-tөnө-akciyaһynda-22-meңdәn-ashyu-keshe-ҡatnashҡan," Башҡортостанда ""Сәнғәт төнө"" акцияһында 22 меңдән ашыу кеше ҡатнашҡан ",Na,"

4 ноябрҙә, Халыҡтар берҙәмлеге көнөндә, ""Сәнғәт төнө"" Бөтә Рәсәй мәҙәни акцияһы ойошторолдо. Йолаға әүерелгән сараның быйылғы девизы “Сәнғәт берләштерә” тип аталды.
Акцияның иң әүҙем ҡатнашыусылары – республика музейҙары. Республика, ҡала һәм район музейҙарында был кистә төрлө күргәҙмә, оҫталыҡ дәресе, осрашыу, йәрминкәләр уҙҙы.
Башҡортостандың Милли музейы һәм уның филиалдары бай йөкмәткеле саралар әҙерләгәйне. Нестеров исемендәге художество музейы, Әҙәбиәт музейы, Хәрби Дан музейы ла халыҡҡа үҙ программаһын тәҡдим итте.
Театрҙар, концерт ойошмалары ла саранан ситтә ҡалманы - онлайн һәм оффлайн форматта эшләне.
Башҡортостандың мәҙәниәт учреждениеларында акцияла ҡатнашыусылар һаны 22 мең кешенән ашты.
 
 ","
	Шәмбе, 05 ноябрь 2022",Яңылыҡтар,Na
https://kulturarb.ru/ba/news/eңeү-rubezhdary-tөbәk-ara-marafonynyң-yabylyu-tantanaһy-өfөlә-uҙҙy," ""Еңеү рубеждары"" төбәк-ара марафонының ябылыу тантанаһы Өфөлә уҙҙы ",Na,"

Өфөнөң Ҡала мәҙәниәт һарайында ""Еңеү рубеждары"" төбәк-ара патриотик марафонының ябылыу тантанаһы уҙҙы. Ошо сараның Халыҡтар берҙәмлеге көнө алдынан ойошторолоуы ҙур мәғәнәғә эйә. Башҡортостанда йөҙҙән ашыу милләт дуҫлыҡта һәм татыулыҡта ғүмер кисерә, шул иҫәптән, сыуаштар ҙа бүтән милләттәр менән ҡулға-ҡул тотоношоп йәшәй.
Әйткәндәй, Башҡортостан “Рубежи победы” төбәк-ара патриотик марафонды ҡабул итеп алды. Марафон Бөйөк Ватан һуғышы (1941–1945 йй.) осорондағы тыл хеҙмәткәрҙәренең, шул уҡ ваҡытта сик буйындағы төҙөүселәрҙең яҡты иҫтәлегенә арналған. Ошо марафон илебеҙҙең бер нисә төбәген – Башҡортостанды, Сыуаш Республикаһын һәм Ульянов өлкәһен үҙенең эсенә ала. Уның илһөйәрлек тәрбиәләү, ватаныңа тоғро булыу тәңгәлендә әһәмиәте баһалап бөткөһөҙ ҙур.
Башҡортостан мәҙәниәт министры Әминә Шафиҡова билдәләүенсә, төбәк-ара марафон барыбыҙҙы ла рухи һәм мәҙәни йәһәттән байыта, тамашалар залының халыҡ менән шығырым тулы булыуы ҡыуаныслы.

– Бындай мәҙәни саралар халыҡтар араһындағы берҙәмлекте арттыра, рухи ныҡлыҡ бирә, – тине министр Әминә Шафиҡова. – Сыуаш Республикаһының йыр-бейеү ансамблдәренең сығышын тамаша ҡылды олоһо ла, кесеһе лә, рухи күтәренкелек менән һуғарылған бик бай программа алып килгәндәр. Киләсәктә лә дуҫлыҡҡа ҡоролған ошондай саралар дауам итәсәк.

Әминә Ивний ҡыҙы Сыуаш Республикаһынан килгән патриотик марафонда әүҙемлек күрһәткән бер нисә сәнғәт әһеленә Башҡортостан Башлығы Радий Хәбировтың Рәхмәт хатын тапшырҙы.
Тантаналы сара уңайынан Сыуаш Республикаһының сәнғәт оҫталары республикабыҙҙың йырсылары һәм бейеүселәре менән берлектә концерт күрһәтте.
 ","
	Йома, 04 ноябрь 2022",Яңылыҡтар,Na
https://kulturarb.ru/ba/news/respublika-halҡyn-ҙur-etnografik-diktantta-ҡatnashyrғa-saҡyralar, Республика халҡын “Ҙур этнографик диктант”та ҡатнашырға саҡыралар ,Na,"

Белем биреү акцияһы “Халыҡтар күп – ил берәү” тигән баш аҫтында ойошторола. Ул йыл һайын Халыҡтар берҙәмлеге көнө уңайынан уҙғарыла.
Акция 3 ноябрҙән 8-нә тиклем miretno.ru сайтында үтә. Диктантта 45 минут дауамында 30 һорауға яуап бирергә кәрәк.
Былтыр Башҡортостан этнографик диктантта ҡатнашыусылар һаны буйынса илдә беренсе урынға сыҡты. Беҙҙең республиканан 341 меңдән ашыу кеше белемен һынап ҡараны.
 ","
	Кесе йома, 03 ноябрь 2022",Яңылыҡтар,Na
https://kulturarb.ru/ba/news/bashҡortostan-rәssamy-artur-mөzhipov-volga-bujy-federal-okrugy-formart-festivale-eңeүseһe," Башҡортостан рәссамы Артур Мөжипов – Волга буйы федераль округы ""ФормART"" фестивале еңеүсеһе ",Na,"

Бөгөн Волга буйы федераль округының ""ФормART"" стрит-арт фестивале еңеүселәре билдәле булды. Улар округтың бөтә төбәктәре менән онлайн форматта уҙған тантаналы сара барышында асыҡланды. Башҡортостандан Артур Мөжиповтың «Күскенселәр ҡурсалаусыһы» эше еңеүсе булды. Монументаль рәсем Белорет ҡалаһы йорттарының береһен биҙәй.
Финал этабында, ғәҙәттәгесә, йәмәғәт тауыш биреүе уҙғарылды, унда Рәсәйҙең һәр кешеһе, шул иҫәптән төбәк һәм федераль кимәлдәге эксперттар ҡатнаша алды. Тауыш биреүҙә бөтәһе 111 меңдән ашыу кеше һәм 90-ға яҡын эксперт ҡатнашты.
Башҡортостандың мәҙәниәт министры урынбаҫары Илнур Мөхйәнов онлайн-концертта ҡатнашыусыларҙы республика халҡы исеменән сәләмләне.

“Беҙҙең төбәк Европа менән Азия тоташҡан ерҙә урынлашҡан, шуға ла Башҡортостанды “Евразия йөрәге” тиҙәр. Быйылғы фестивалдең төп темаһы ""Ваҡыт аша"" тип атала һәм Рәсәй халыҡтары һәм төбәктәренең мәҙәни мираҫын сағылдыра. Тема беҙҙең өсөн бик яҡын. Республикабыҙҙа 160-тан ашыу халыҡ вәкиле дуҫ һәм татыу йәшәй. Быуаттарға һуҙылған мәҙәни традициялар быуындан быуынға тапшырыла килә һәм һаҡлана”, - тип һыҙыҡ өҫтөнә алды Илнур Мөхйәнов.

Еңеүсе Артур Мөжипов һүҙҙәренсә, рәсемдең героиняһы Һомай башҡорт ҡыҙы образында милли кейемдә һүрәтләнә.

""Һуңғы йылдарҙа мине башҡорт халҡының тарихы һәм мәҙәниәте ҡыҙыҡһындыра. Ярым күсмә тормош, климат үҙенсәлектәре, халыҡтың көнкүреше, рухи мәҙәниәте һәм ғөрөф-ғәҙәттәре милли кейемдең бестегелешенд    һәм биҙәлешендә сағылыш тапҡан. Башҡорт халҡының боронғо кейеме, минеңсә, Волга буйы халыҡтары араһында иң матурҙарҙың береһе. Өлкән быуын костюм ярҙамында киләсәк быуынға халҡының мираҫын тапшыра, үҙенең тарихын һөйләй”, - тип ижади эшенең йөкмәткеһен аңлатты Артур Мөжипов.

Йәш рәссамға 28 йәш. Өфө дәүләт нефть техник университетының Архитектура-төҙөлөш институтын тамамлаған, ләкин артабан үҙен художество сәнғәтендә тапҡан.

""Фестиваль йылдан-йыл үҫешә. Ул ике йыл элек Рәсәй Президентының Волга буйы федераль округындағы тулы хоҡуҡлы вәкиле Игорь Комаровтың тәҡдиме менән башланды һәм, эпидемиологик хәлде иҫәпкә алып, алыҫтан тороп уҙғарылды. Бөгөн яңы формалар, фекерҙәштәр менән аралашыу, тәжрибә уртаҡлашыу талап ителә. Беҙ бының өҫтөндә әүҙем эшләйбеҙ. Киләсәктә ул иң яҡшы тәжрибәләрҙе өйрәнеү өсөн генә түгел, ә йәштәрҙә яңы йүнәлештәр, креатив фекерләү, сәләмәт мәҙәни ҡиммәттәр формалаштырыу өсөн дә етди майҙансыҡҡа әүерелер тип ышанам"", - тине тулы хоҡуҡлы вәкил урынбаҫары Олег Машковцев.

Икенсе урынды Һамар өлкәһенән Семён Ефентьев, өсөнсөнө ""Ижад"" атамалы граффити менән Сыуаш Республикаһынан Алексей Чернев алды.
Хәтерегеҙгә төшөрәбеҙ, 2021 йылда ""ФормART"" фестивалендә Башҡортостан Республикаһынан Ләйсән Билалова сығыш яһаны. Нефтекама ҡалаһындағы йортҡа төшөрөлгән рәсеме өсөнсө урынға лайыҡ булды.
Нурзиә Хәсәнова.
 ","
	Шаршамбы, 02 ноябрь 2022",Яңылыҡтар,Na
https://kulturarb.ru/ba/news/өfө-nur-tatar-dәүlәt-teatrynda-kreditҡa-alynғan-ҡatyn-komediyaһynyң-premeraһy-uҙa, Өфө «Нур» татар дәүләт театрында «Кредитҡа алынған ҡатын» комедияһының премьераһы  уҙа ,Na,"

3 һәм 4 ноябрҙә Өфө «Нур» татар дәүләт театрының Кесе залында йәш башҡорт яҙыусыһы Айгиз Баймөхәмәтовтың пьесаһы буйынса «Кредитҡа алынған ҡатын» спектакленең премьераһы була. Был – яҙыусының беренсе драматургик әҫәре.
Спектаклдең режиссеры - Башҡортостандың халыҡ артисы Азат Йыһаншин, ҡуйыусы рәссамы - Башҡортостандың атҡаҙанған рәссамы Нурия Ғәбиҙуллина, композиторы - Башҡортостандың атҡаҙанған сәнғәт эшмәкәре Юлай Үҙәнбаев, хореографы - Андрей Сорокин.
Бөгөн, һанлы технологиялар үҫешкән заманда, роботтар  кешеләрҙең эшен ябайлаштырып һәм йәшәйеште уңайлыраҡ яһап ҡына ҡалмай, ихтыярһыҙҙан тормошобоҙҙоң бер өлөшөнә әүерелә бара. Улар көнкүрешкә генә түгел, хатта һөйөү хистәренә йоғонто яһай башланы. Бындай ҡатмарлы хәл менән спектаклдең төп геройы осраша. Хәләл ефете менән икһеҙ-сикһеҙ ыҙғыштарҙан арып, ул «тыңлаусан» ҡатын һатып алырға хәл итә. Мажаралы комедия көлдөрә лә, уйға ла һала.
Спектакль киске сәғәт 7-лә башлана. 
 ","
	Шаршамбы, 02 ноябрь 2022",Яңылыҡтар,Na
https://kulturarb.ru/ba/news/tүңgәүer-bejeү-ansamble-yubilej-miҙgelen-ҙur-koncert-menәn-bildәlәj, «Түңгәүер» бейеү ансамбле юбилей миҙгелен ҙур концерт менән билдәләй ,Na,"

10 ноябрҙә Нефтекама дәүләт филармонияһының «Түңгәүер» бейеү ансамбле яңы концерт программаһын тәҡдим итә, унда Башҡортостан Республикаһында йәшәгән халыҡтарҙың, шулай уҡ туғандаш халыҡтарҙың бейеүҙәре ингән.
            
«Түңгәүер» ансамбле Нефтекама дәүләт филармонияһы ойошторолғандан алып эшләй һәм бөгөн үҙенең 25-се ижад миҙгелен ҡаршылай. Ансамблдең ойоштороусыһы һәм тәүге балетмейстеры - Башҡортостандың атҡаҙанған артисы, Рәсәйҙең һәм Башҡортостандың атҡаҙанған мәҙәниәт хеҙмәткәре Рифҡәт Саттаров. Нәҡ ул оҙаҡ йылдар дауамында ансамблдең төп составын  йыйған һәм бер төркөм балет артистарын тәрбиәләгән. Иң мөһиме, ҡыҫҡа ваҡыт эсендә коллектив репертуарының нигеҙен тәшкил иткән байтаҡ бейеү сәхнәләштерергә өлгөрә.
Бөгөн коллективтың художество етәксеһе - Башҡортостан Республикаһының атҡаҙанған артисы Гөлнара Сәфәрова.

- Ансамбль филармонияның бөтә концерттарында ла ҡатнаша, «Пушкин картаһы» буйынса әүҙем эшләй, йыш ҡына башҡа ҡала һәм райондарға сыға. 30 октябрҙә Свердловск өлкә Халыҡ ижады һарайының ҙур концерт залында Рәсәйҙең 1812 йылғы Ватан һуғышында еңеүенә 210 йыл тулыуға арналған Төбәк-ара башҡорт мәҙәниәте фестивале үтте. «Түңгәүерҙәр»ҙең бейеүҙәре тотош концерт программаһының нигеҙен тәшкил итте. Бик күп ыңғай фекер, юғары баһа ишеттек. 3 ноябрҙә Халыҡтар берҙәмлеге көнөнә арналған концерт программаһында ҡатнашыу өсөн Өфөгә барабыҙ, - тип һөйләне Гөлнара Сәфәрова.

Данлыҡлы коллективтың юбилей концертында тамашасылар шулай уҡ филармония солистары башҡарыуында йырҙар ишетәсәк һәм «Түңгәүер» бейеү ансамбле балалар студияһының сағыу сығышын ҡараясаҡ.
Электрон билетты филармония сайтында алырға мөмкин.
""Пушкин картаһы"" ғәмәлдә.
Нурзиә Хәсәнова.
 ","
	Шаршамбы, 02 ноябрь 2022",Яңылыҡтар,Na
https://kulturarb.ru/ba/news/fәjzi-ғәskәrov-isemendәge-dәүlәt-ansamble-udmurt-respublikaһyna-yullana, Фәйзи Ғәскәров исемендәге дәүләт ансамбле Удмурт Республикаһына юллана ,Na,"

8 ноябрҙән 11-енә тиклем Удмурт Республикаһында Фәйзи Ғәскәров исемендәге дәүләт академия халыҡ бейеүҙәре ансамбленең «Ҙур гастролдәр»е үтәсәк. Концерттар Рәсәй Мәҙәниәт министрлығының Бөтә Рәсәй гастроль-концерт планына ярашлы «Беҙ – Рәсәй» федераль программаһы сиктәрендә уҙа. Программаны РОСКОНЦЕРТ бойомға ашыра.
Коллектив 8 ноябрҙә – Ижевск, 9 ноябрҙә – Сарапул, 10 ноябрҙә – Можка, 11 ноябрҙә Воткинск ҡалаларында сығыш яһаясаҡ.
Гастроль программаһында башҡорт хореографияһы классикаһы: «Зарифа» бейеүе, «Ете ҡыҙ» легенда-бейеүе, «Гөлнәзирә» тау-башҡорт бейеүе һәм ансамбль репертуарынан башҡа бейеү өлгөләре тәҡдим ителәсәк. Ғәскәровсылар шулай уҡ Рәсәй халыҡтары – татар, ҡалмыҡ, алтай, мордва, рус – бейеүҙәрен башҡарасаҡ.
Ансамбль 1939 йылда барлыҡҡа килә. Уның нигеҙ һалыусыһы – бөйөк хореограф һәм балетмейстер Игорь Моисеевтың уҡыусыһы Фәйзи Ғәскәров. 82 йыл эсендә коллектив 60 илдә булған.
Фәйзи Ғәскәров исемендәге дәүләт академия халыҡ бейеүҙәре ансамбле – Рәсәйҙең алдынғы профессиональ хореография коллективтарының береһе, Башҡортостан хореография ижадының йөҙөк ҡашы.
 ","
	Шишәмбе, 01 ноябрь 2022",Яңылыҡтар,Na
https://kulturarb.ru/ba/news/үrge-etҡol-auyly-modelle-kitaphanaһynda-jәsh-blogerҙarҙy-әҙerlәjҙәr, Үрге Этҡол ауылы моделле китапханаһында йәш блогерҙарҙы әҙерләйҙәр ,Na,"

Ишембай районы Үрге Этҡол ауылының «Мәҙәниәт» милли проекты сиктәрендә булдырылған моделле китапханаһында «Йәш блогерҙар мәктәбе»нең сираттағы ултырышы үтте. Сарала профессиональ телевидение хеҙмәткәрҙәре ҡатнашты.
Ишембай телевидениеһы тележурналисы Милә Мәзитова һәм оператор Владислав Сорокин балаларға нисек интервью алырға, сюжеттар төшөрөргә һәм әңгәмә алып барырға өйрәтте. Балаларға үҙҙәрен хәбәрсе сифатында һынап ҡарау һәм әңгәмәсегә һорауҙар биреү бик ҡыҙыҡлы булды. Оператор Владислав Сорокин видеоға төшөрөү нескәлектәрен аңлатты.
Класс етәксеһе Зилә Баһауетдинова бындай сараларҙың әһәмиәтен баһаланы һәм түбәндәгеләрҙе билдәләне:

«Тележурналистика дәрестәре телмәрҙе үҫтерә, ҡыйыулыҡ өҫтәй һәм аралашыусан булырға өйрәтә. Класыбыҙҙы Ишембай телевидениеһына экскурсияға саҡырҙылар, һәм беҙ унда ҙур теләк менән барырбыҙ».

Хәтерегеҙгә төшөрәбеҙ, 2019 йылда моделле муниципаль китапханалар булдырыу буйынса «Мәҙәниәт» милли проектының «Мәҙәни мөхит» федераль проекты эшләй башланы. Милли проекттың төп бурыстары араһында - ҙур ҡалаларҙа, шулай уҡ ҙур булмаған тораҡ пункттарҙа йәшәү сифатын яҡшыртыу һәм мәҙәни хеҙмәттәр менән файҙаланыу мөмкинлеген арттырыу. Яңы быуын китапханалары йәшәү урынынан алыҫ китмәйенсә мәғлүмәт һәм яңы белем эстәү, юғары тиҙлектәге Интернеттан файҙаланыу һәм уңайлы мөхиттә ял итеү мөмкинлеген бирә. Башҡортостанда әлегә 14 яңы быуын китапханаһы эшләй, 2023 йылда йәнә ике моделле китапхананың асылыуы көтөлә.
 ","
	Шишәмбе, 01 ноябрь 2022",Яңылыҡтар,Na
https://kulturarb.ru/ba/news/өfөlә-elkәn-jәsh-bashҡaryusylar-konkursynyң-gala-koncerty-uҙҙy, Өфөлә “Елкән” йәш башҡарыусылар конкурсының гала-концерты уҙҙы  ,Na,"

“Елкән"" башҡорт классик музыкаһын башҡарыусы балаларҙың икенсе телевизион конкурсы еңеүселәре билдәләнде. ""Мәҙәниәт” милли проектына ярашлы үткәрелгән сараны республиканың Мәҙәниәт министрлығы ярҙамы менән ""Тамыр"" балалар һәм үҫмерҙәр телеканалы ойошторҙо. Конкурс ""Башҡортостан"" дәүләт концерт залында гала-концерт менән тамамланды. 12 финалсы Башҡортостан Республикаһының Милли симфоник оркестры оҙатыуында башҡорт композиторҙарының әҫәрҙәрен башҡарҙы.
Оркестрҙың баш дирижеры – Башҡортостандың атҡаҙанған артисы, С.Юлаев исемендәге дәүләт премияһы лауреаты Дмитрий Крюков. Гала-концертта конкурстың тәүге еңеүселәре лә ҡатнашты.
Йәш конкурсанттарҙы Башҡортостан Башлығы исеменән мәҙәниәт министры Әминә Шафиҡова ҡотланы.

- Конкурсҡа үткән 44 баланың барыһы ла еңеүсе, ә бөгөн был сәхнәлә сығыш яһаған 12 бала өсөн был уларҙың ижади тормошонда ҙур еңеү. Барығыҙға ла уңыштар һәм артабанғы еңеүҙәр теләйем,- тине министр.

“Елкән”дә ҡатнашырға 186 ғариза бирелгән, шуларҙың 44-е һайлау аша үтеп, 12-һе финалға сыҡҡан. Балаларҙың сығышын мәртәбәле баһалама ағзалары – республикала һәм унан ситтә билдәле булған музыканттар, педагогтар ҡараны.
“Елкән”дең төп бүләге – Гран-приға йәш пианист Самира Әлиуллина лайыҡ булды. Ул Урта махсус музыка колледжында билдәле педагог Валентина Стариковала уҡый. Самира З.Исмәғилевтең “Фортепиано менән оркестр өсөн концерт”ын башҡарҙы.

- ""Елкән"" башҡорт классик музыкаһын йәш башҡарыусыларҙың телевизион конкурсын башлағанда, башҡорт композиторҙары әҫәрҙәренә яңы һулыш бирергә, тигән маҡсат ҡуйҙыҡ, — ти «Тамыр» телеканалы директоры Гөлназ Ҡолһарина. — Икенсе ярыш һөҙөмтәләрен йомғаҡлап, беҙ маҡсатҡа өлгәштек тип намыҫ менән әйтә алабыҙ. Композиторҙарыбыҙҙың әҫәрҙәре Башҡортостан тарихындағы мөһим ваҡиғаларҙы, халҡыбыҙҙың милли рухын һәм донъяға ҡарашын сағылдыра. Балалар тыуған музыка аша тарихты киләсәккә алып барыусы ваҡыт елкәне булһын!

                                                                                  
 ","
	Дүшәмбе, 31 октябрь 2022",Яңылыҡтар,Na
https://kulturarb.ru/ba/news/stәrletamaҡta-bildәle-bejeүse-rәil-loҡmanovtyң-yubilej-koncerty-үtte, Стәрлетамаҡта билдәле бейеүсе  Рәил Лоҡмановтың юбилей концерты үтте ,Na,"

28 октябрҙә Стәрлетамаҡ дәүләт театр-концерт берекмәһендә Башҡортостан Республикаһының халыҡ артисы Рәил Лоҡмановтың «Бейеп үтәм тормош юлдарын» тигән юбилей кисәһе ҙур уңыш менән үтте. Билдәле бейеүсе — Бейеү театрына нишеҙ һалыусыларҙың береһе.
Был байрам кисәһендә юбилейҙы ҡотлау өсөн хеҙмәттәштәре, ижади коллективтары, дуҫтары, туғандары, туғандары һәм башҡа табыныусылар йыйылды. Сараның рәсми өлөшөндә бүләкләү тантанаһы үтте. Стәрлетамаҡ ҡала хакимиәтенең мәҙәниәт кафедраһы мөдире Зөфәр Зиннәтуллин, Стәрлетамаҡ дәүләт театр-концерт берекмәһе директоры Харис Әбдрәхимов, Бөтә донъя башҡорттары ҡоролтайының (конгресының) Стәрлетамаҡ бүлексәһе рәйесе Ләйсән Йосопова, Рәсәй мәҙәниәт хеҙмәткәрҙәре профсоюзының Стәрлетамаҡ ҡала ойошмаһы рәйесе Наталья Клочкова юбилярҙы 50 йәше менән ҡотланы һәм наградалар тапшырҙы. Оҙайлы, намыҫлы хеҙмәте һәм Башҡортостан Республикаһының профессиональ сәнғәтен үҫтереүгә ҙур өлөш индергәне өсөн Рәил Лоҡманов Башҡортостан Республикаһы Мәҙәниәт министрлығының, Стәрлетамаҡ ҡалаһы хакимиәте һәм Бөтә Рәсәй мәҙәниәт хеҙмәткәрҙәре профсоюзының Почет грамоталары менән бүләкләнде.

«Рәил Рәйес улы Башҡортостан Республикаһында һәм унан ситтә хореография сәнғәте үҫешенә ҙур өлөш индерҙе. Ул башҡорт халыҡ бейеүе традицияларының лайыҡлы һәм сағыу вариҫы», — тине берекмә директоры Харис Әбдрәхимов.

Байрам кисәһенең концерт программаһы бейеү театрының сағыу хореографик номерҙарынан һәм «Торатау» балалар өлгөлө халыҡ бейеүҙәре ансамбленән торҙо. Кисәнең ҡунаҡтары булараҡ Фәйзи Ғәскәров исемендәге дәүләт академия халыҡ бейеүҙәре ансамбле, ""Карауан-сарай"" башҡорт эстрада-фольклор төркөмө, Башҡортостандың халыҡ артистары Рәсүл Ҡарабулатов, Миңзифа Исҡужина, Артур Туҡтағолов, Башҡортостандың атҡаҙанған артисы Заһир Зәйнетдинов һәм популяр йырсы Ильяс Киняғолов сығыш яһаны.
 ","
	Йәкшәмбе, 30 октябрь 2022",Яңылыҡтар,Na
https://kulturarb.ru/ba/news/sibaj-sәnғәt-kolledzhy-studenttary-өfө-үҙәgendә-fleshmob-үtkәrҙe, Сибай сәнғәт колледжы студенттары Өфө үҙәгендә флешмоб үткәрҙе ,Na,"

Башҡортостан Республикаһының атҡаҙанған мәҙәниәт хеҙмәткәре Ирек Мырҙабулатов етәкселегендә Камил Вәлиев исемендәге Сибай сәнғәт колледжының тынлы оркестры Өфөнөң Совет майҙанында уйнаны.
Рәсәй Федерацияһы Геройы генерал-майор Миңлеғәле Шәйморатовтың һәйкәле алдында Сибай студенттары Борис Диевтың ""Тыныслыҡ һағында"" маршын башҡарҙы. Улар үҙ сығыштары менән мобилизацияланған ватандаштарға, шул иҫәптән колледж директоры Замир Йәнтуринға теләктәшлек белдерҙе.
Студенттар Өфөгә уҡыу йортоноң 25 йыллығына бағышланған концерт алып килгән, шулай уҡ Заһир Исмәғилев исемендәгеӨфө дәүләт сәнғәт институты уҡытыусыларының оҫталыҡ дәрестәрендә ҡатнашҡан.
Шул уҡ көндә Сибай студенттары Архангел районы үҙәгендә сығыш яһаны.
 ","
	Шәмбе, 29 октябрь 2022",Яңылыҡтар,Na
https://kulturarb.ru/ba/news/өfөlә-legendar-aktrisa-nuriya-irsaevany-yubilejy-menәn-tәbriklәnelәr, Өфөлә легендар актриса Нурия Ирсаеваны юбилейы менән тәбрикләнеләр ,Na,"

Кисә башҡорт сәхнәһенең иң сағыу йондоҙо Нурия Ирсаеваны юбилейы менән ҡотлар өсөн Мәжит Ғафури исемендәге Башҡорт дәүләт академия драма театрында зал тулы тамашасы йыйылды. Легендар актрисаның ижадын һөйөүселәр билеттарҙы бер ай элек һатып алып бөткәйне. Улар кисә дауамында юбилярға сәскәләр һәм алҡыштар яуҙырҙы.
Юбилей кисәһе ике өлөштән торҙо. Тәүгеһендә  сәхнә оҫтаһының бала саҡ хәтирәләренән күренештәр, уның ҡатнашлығындағы спектаклдәрҙән өҙөктәр һәм халыҡ яратып тыңлаған йырҙар инде.  Нурия Ирсаева менән уның сәхнәләге алыштырғыһыҙ партнеры— легендар башҡорт актеры Фидан Ғафаров башҡарыуындағы Заһир менән Ғәлиә дуэтын тамашасылар айырыуса ҙур тулҡынланыу менән ҡабул итте.

“Нурия Исхаҡ ҡыҙы ябай тормошта үҙе уйнаған яҡты күңелле, эскерһеҙ Әсғәткә оҡшаған, шуға ла сценарий бер тынала яҙылды, актрисаның тыуған яғында съемкалар булды, артистар ҙа ихлас күңелдән уйнаны. Беҙҙең театр был кисәгә бар күңелен биреп әҙерләнде, тамашасыларыбыҙ ҙа яратып ҡарағандыр тип өмөтләнәбеҙ”,- тине сценарий авторы Динара Кәримова “Башҡортостандың мәҙәни мөхите” интернет-порталына.

Икенсе өлөштә ҡотлау һүҙҙәре йыр-бейеү менән үрелеп барҙы. Башҡортостан Республикаһының мәҙәниәт министры Әминә Шафиҡова билдәләүенсә, Нурия Ирсаеваның юбилейы — тотош республика халҡының, уның сәхнә образдарын һәм ҡабатланмаҫ моңло тауышын яратҡан тамашасыларҙың дөйөм байрамы. Министр Башҡортостан Республикаһы Башлығы Радий Хәбировтың ҡотлау мөрәжәғәтнамәһен уҡып ишеттерҙе.

“Хөрмәтле Нурия Исхаҡ ҡыҙы, күркәм юбилейығыҙ менән ихлас ҡотлайым! Башҡорт милли театрының оло үҫеш дәүере тап һеҙҙең исем менән бәйле. Ҡабатланмаҫ образдарығыҙ тамашасыларҙың ысын һөйөүен бүләк итте. Тормошоғоҙҙо Мәжит Ғафури исемендәге Башҡорт дәүләт академия драма театрына бағышлап, һеҙ бөтә көсөгөҙҙө биреп, намыҫлы хеҙмәт итәһегеҙ. Йәш актерҙарға оло өлгө биреп, театр сәнғәтенең юғары үрнәктәренә тоғро булып ҡалаһығыҙ. Һең тыуҙырға героиниялар образы театр һөйөүселәр күңелендә мәңге йәшәй, яҡты тойғолар һәм фекерҙәр уята. Сағыу, күп ҡырлы ижадығыҙ республиканың милли мәҙәниәтенең алтын фондына ингән. Оло хеҙмәтегеҙ, мәҙәниәт өлкәһен үҫтереүгә индергән баһалап бөткөһөҙ ҙур өлөшөгөҙ бөтә ил тарафынан лайыҡлы баһаланды. Һеҙ – Рәсәйҙең, Башҡортостандың һәм Татарстандың халыҡ артисы. Башҡортостан һеҙҙең менән һоҡлана, ғорурлана, һеҙҙе ныҡ ярата. Был матур көндә һеҙгә ныҡлы һаулыҡ, именлек һәм изгелектәр теләйем”,- тиелә хатта.

Кисә аҙағында сәхнәгә театр коллективы сыҡты һәм юбиляр менән бергә Назар Нәжмиҙең һүҙҙәренә Рим Хәсәнов яҙған «Юҡҡа түгел, юҡҡа түгелдер» йырын башҡарҙы, уларға тамашасылар ҙа ҡушылды.

“Ҡаты күңелле кешеләр театрға йөрөмәй бит ул. Ә бына һеҙ, беҙҙе яратып ҡараған, спектаклдәребеҙгә йөрөгән кешеләр, беҙгә һәр ваҡытта ла ҡул сабып торҙоғоҙ, һәр ваҡытта ла беҙҙе иркәләттегеҙ. Ә хәҙер һеҙ алҡышламағыҙ, мин һеҙгә бөгөн ҡул сабам”,- тип тамашасыһына рәхмәт белдерҙе Нурия Ирсаева.
Нурзиә Хәсәнова.

 ","
	Шәмбе, 29 октябрь 2022",Яңылыҡтар,Na
https://kulturarb.ru/ba/news/neftekama-dәүlәt-filarmoniyaһy-rәsәjҙeң-1812-jylғy-vatan-һuғyshynda-eңeүenә-210-jyl-tulyuғa-arnalғan-tamasha-ҡuya, Нефтекама дәүләт филармонияһы Рәсәйҙең 1812 йылғы Ватан һуғышында еңеүенә 210 йыл тулыуға арналған тамаша ҡуя ,Na,"

16 ноябрҙә Нефтекама дәүләт филармонияһы сәхнәһендә Рәсәйҙең 1812 йылғы Ватан һуғышында еңеүенә 210 йыл тулыуға арналған “Күп нәмә онотола, бындайы – бер ҡасан да!” тигән музыкаль-театрлаштырылған тамаша үтәсәк.
Сараның маҡсаты – Тыуған илебеҙҙең данлы үткәне тураһында тарихи хәтерҙе һаҡлау һәм үҙ илең өсөн ғорурлыҡ, үҫеп килгән быуында ата-бабалар ҡаһарманлығына ихтирам тойғоһо тәрбиәләү.
Мауыҡтырғыс программа тамашасыны Рәсәй тарихындағы шанлы дәүергә күсерәсәк. Музыкаль-театрлаштырылған кисә ҡунаҡтары шулай уҡ XIX быуат башындағы ваҡиғалар тураһында белемен арттыра, илдең мәҙәни ҡиммәттәре менән таныша аласаҡ.
Программаға 1812 йылғы һуғыш тураһында йырҙар һәм марштар, филармония артистары башҡарыуында хәрби-патриотик бейеүҙәр һәм музыкаль композициялар ингән.
Алып барыусылар тамашасыларҙы хәрби йырҙарҙың тарихы менән таныштыра. Улар араһында – «Ҡаһым түрә», «Наполеон Бонапарт», «Ирәмәл», «Байыҡ», «Любизар», «Урал», «Боронғо һалдат маршы» һәм башҡалар.
Сара көндөҙгө сәғәт 2-лә башлана.
 «Пушкин картаһы» ғәмәлдә.
 ","
	Йома, 28 октябрь 2022",Яңылыҡтар,Na
https://kulturarb.ru/ba/news/bishbүlәk-rajonynyң-siҙәkbash-auylynda-yaңyrtylғan-mәҙәniәt-jorto-asyldy, Бишбүләк районының Сиҙәкбаш ауылында яңыртылған Мәҙәниәт йорто асылды ,Na,"

21 октябрҙә Бишбүләк районының Сиҙәкбаш ауылында капиталь ремонттан һуң урындағы Мәҙәниәт йорто асылды. Ремонт эштәре «Мәҙәниәт» милли проектының «Мәҙәни мөхит» федераль программаһы сиктәрендә башҡарылды. Иҫегеҙгә төшөрәбеҙ, 2021 йылдың 8 сентябрендә Башҡортостан Башлығы Радий Хәбировҡа мәҙәниәт йортонда ремонт эштәрен тамамлау тураһында үтенес менән ижади коллектив етәксеһе Инна Никифорова мөрәжәғәт итте.
Башҡортостан Республикаһының мәҙәниәт министры урынбаҫары Илнур Мөхйәнов ауыл халҡын ҡотлап, әүҙем тормош позицияһы өсөн рәхмәт белдерҙе.

- Мәҙәниәт йәшәргә тейеш! Клуб ишеге бер ҡасан да ябылмаһын, һәм ул ошо ауылдың тартылыу һәм илһөйәрлек үҙәгенә әүерелер, тип ышанам, - тип билдәләне Илнур Мөхьянов.

2021 йылда «Мәҙәниәт» милли проектын тормошҡа ашырыуға бюджеттан 3 658 200 һум аҡса бүленгән. Был аҡсаға ҡыйыҡ, йылытыу системаһы ремонтланған, шулай уҡ тәҙрәләр өлөшләтә алмаштырылған.
2022 йылда бүленгән бюджет аҡсаһының суммаһы 7 268 250 һум тәшкил иткән. Шул аҡсаға бинаның фасады көпләнгән, нигеҙе нығытылған, тупһаһы ремонтланған, бинаның тышында металл конструкцияларын буяу эштәре башҡарылған. Эске биҙәкләү буйынса ҙур эш башҡарылған, электр системаһы үткәрелгән, санузел йыһазландырылған. Төҙөлөш эштәре исемлеге киң, ауыл клубы тамашасыларҙы яҡты тигеҙ стеналар, яңы түшәм һәм иҙән, тәҙрәләр һәм ишектәр менән ҡаршылаясаҡ. Бынан тыш, коляскала йөрөүсе инвалидтар өсөн электр күтәргесе ҡуйҙылар.
2023 йылда Берҙәм Рәсәй партияһының ""Кесе Ватан мәҙәниәте"" проекты сиктәрендә махсус ҡорамалдар (тауыш, яҡтылыҡ, видеопроекция ҡорамалдары), костюмдар һәм йорт йыһаздары һатып алыу планлаштырыла.
баҫҡысы ул. «Мәҙәниәт» милли проектын ғәмәлгә ашырыу һөҙөмтәһендә Рәсәйҙең төпкөл төбәгендә йәшәүселәрҙең илдең мәҙәни тормошонда ҡатнашыу мөмкинлеге киңәйҙе. Хәҙер уларҙың уңайлы мәҙәни ялы һәм аралашыу, ижади һәләттәрен үҫтереү, йәш һәләттәрҙе асыҡлау, оҙон ғүмерле булыу өсөн яңы мөмкинлектәре барлыҡҡа килде. Яңыртылған ауыл китапханаһы ла ауыл халҡы өсөн ваҡытты файҙалы уҙғарыу урынына әүереләсәк.
 ","
	Шишәмбе, 25 октябрь 2022",Яңылыҡтар,Na
https://kulturarb.ru/ba/news/bashҡortostandyң-halyҡ-artisy-rәil-loҡmanovtyң-yubilej-koncerty-stәrletamaҡta-uҙa, Башҡортостандың халыҡ артисы Рәил Лоҡмановтың юбилей концерты Стәрлетамаҡта уҙа ,Na,"

28 октябрҙә Стәрлетамаҡ дәүләт театр-концерт берләшмәһе филармонияһында Башҡортостандың халыҡ артисы Рәил Лоҡмановтың юбилей кисәһе уҙа. Ул 30 йылдан ашыу сәхнәлә ижад итә.
Рәил Лоҡманов Стәрлетамаҡ дәүләт театр-концерт берләшмәһенең Бейеү театрын ойоштороуҙа ҡатнашты һәм бөгөн коллективтың тәүге ир-егеттәр составынан берҙән-бер вәкил булып тора. Башҡорт халҡының бейеү традицияларын йәш быуынға тапшырыуҙы үҙенең бурысы тип иҫәпләй. Артистың визит карточкаһы – ҙур уңыш яулаған «Ҡара тауыҡ», «Башҡорт казачийы», «Дала сыңы» яңғыҙ бейеүҙәре. Бейеүҙәге образдарға инеү һәләте Рәил Рәйес улына геройҙың характерын сағыу һәм ышаныслы итеп сағылдырырға мөмкинлек бирә.
«Бейеп үтәм тормош юлдарын!» концерт программаһында юбиляр ҡатнашлығындағы билдәле хореографик композициялар тәҡдим ителәсәк. Байрам концертында Стәрлетамаҡ дәүләт театр-концерт берләшмәһенең Бейеү театры коллективы һәм «Торатау» балалар өлгөлө халыҡ бейеүҙәре ансамбле ҡатнаша. Рәил Рәйес улын ҡотларға Өфөнән коллегалары - Башҡортостандың халыҡ артистары Рәсүл Ҡарабулатов, Миңзифа Исҡужина, Артур Туҡтағолов, республиканың атҡаҙанған артистары Диана Ишниязова, Заһир Иҫәнсурин, Заһир Зәйнетдинов, шулай уҡ «Ҡаруанһарай» башҡорт эстрада-фольклор төркөмө һәм Фәйзи Ғәскәров исемендәге дәүләт академия халыҡ бейеүҙәре ансамбле киләсәк.
Филармонияның художество етәксеһе – Башҡортостандың атҡаҙанған сәнғәт эшмәкәре Лира Фәйзуллина. Бейеү театрының баш балетмейстеры - Башҡортостандың атҡаҙанған артисы Эльвира Дауытова.
Концерт 19:00 сәғәттә башлана.
Билеттарҙы кассала һәм СГТКО сайтында һатып алырға мөмкин.
Пушкин картаһы ғәмәлдә.
 ","
	Шишәмбе, 25 октябрь 2022",Яңылыҡтар,Na
https://kulturarb.ru/ba/news/өfөlә-kamil-vәliev-isemendәge-sibaj-sәnғәt-kolledzhynyң-tynly-orkestry-syғysh-yaһayasaҡ, Өфөлә Камил Вәлиев исемендәге Сибай сәнғәт колледжының тынлы оркестры сығыш яһаясаҡ ,Na,"

27 октябрҙә Өфөлә, Ф.И.Шаляпин исемендәге концерт залында, К.А.Вәлиев исемендәге Сибай сәнғәт колледжының Тынлы оркестры ойошторолоуға 25 йыл тулыуға арналған концерт үтәсәк.
Сибай сәнғәт колледжы 1997 йылда Урал аръяғы халыҡтарының мәҙәни мираҫын, традицияларын һаҡлау, классик һәм традицион сәнғәтте үҫтереү, һәләтле балаларҙы уҡытыу, шулай уҡ был яҡтың райондарында мәҙәниәт өлкәһендә белгестәр етешмәүе менән бәйле ойошторолған.
Колледждға нигеҙ һалыусы һәм уның тәүге директоры – Башҡортостандың халыҡ артисы, «Дуҫлыҡ» ордены, «Салауат Юлаев» ордены кавалеры Камил Вәлиев.
Колледжда төп дөйөм һәм тулы урта белем биреү нигеҙендә Инструменталь башҡарыу (Фортепиано, Оркестр ҡыллы уйын ҡоралдары, Оркестр тынлы һәм һуҡма уйын ҡоралдары, Халыҡ оркестры уйын ҡоралдары, Рәсәй(башҡорт) халыҡтары уйын ҡоралдары), Вокал сәнғәте, Һынлы сәнғәт, Актерлыҡ сәнғәте, Халыҡ художество ижады (Хореография ижады, Этнографика) һөнәрҙәре буйынса уҡытыу алып барыла. Уҡыу йортонда халыҡ музыка ижадының иң яҡшы традициялары һаҡлана һәм үҫешә.

- Теүәл 25 йыл элек Сибайҙа Өфө сәнғәт училищеһының филиалы асылды. Камил Вәлиев етәкселегендәге музыка бүлегенә 10 студент уҡырға инде. Ошо йылдар эсендә колледж 200-ҙән ашыу белгес әҙерләп сығарған. Быйыл юбилей уңайынан бик күп сара ҡаралған. Шуларҙың береһе – Өфө сәнғәт училищеһының Федор Шаляпин исемендәге Концерт залында беҙҙең Тынлы оркестрҙың концерт,– тине Сибай сәнғәт колледжы директоры вазифаһын башҡарыусы, директорҙың уҡыу-уҡытыу эштәре буйынса урынбаҫары Дилә Фәттәхова.

Сибай колледжы юбилейына арналған кисә сиктәрендә шулай уҡ уҡытыусыларҙың белемен арттырыу курстары, лекциялар, студенттар өсөн оҫталыҡ дәрестәре үткәреләсәк. Фойела художество бүлеге студенттарының эштәре күргәҙмәһе эшләйәсәк.
Концертты ойоштороуҙы башлап ебәреүселәр – З. Исмәғилев исемендәге Өфө дәүләт сәнғәт институтының Тынлы һәм һуҡма инструменттар кафедраһы мөдире, профессор Лидия Фоменко һәм Сибай колледжы директоры Замир Йәнтүрин (әлеге ваҡытта мобилизация буйынса хәрби хеҙмәткә саҡырылған).
Программа киске сәғәт 6-ла башлана, инеү бушлай.
 ","
	Шишәмбе, 25 октябрь 2022",Яңылыҡтар,Na
https://kulturarb.ru/ba/news/bashҡortostandyң-milli-muzejy-ural-һulyshy-kүrgәҙmәһen-asyu-tantanaһyna-saҡyra, Башҡортостандың Милли музейы “Урал һулышы” күргәҙмәһен асыу тантанаһына саҡыра ,Na,"

27 октябрҙә Башҡортостан Республикаһының Милли музейында рәссам, график, Рәсәйҙең рәссамдар Союзы ағзаһы Илдар Ғәниевтең Рәсәй халыҡтарының мәҙәни мираҫы йылына арналған күргәҙмәһе асыла.
 Рәссамдың тәҡдим иткән эштәренең төп фекере – йәш быуынды халҡыбыҙҙың бай әҙәби мираҫы, тәү сиратта, башҡорт эпосының уникаль ҡомартҡылары менән таныштырыу. Халыҡ сәсәндәре аша беҙгә «Ҡуңыр буға», «Алпамыша», «Ҡуҙыйкүрпәс менән Маянһылыу» кеүек билдәле әҫәрҙәр килеп еткән. Был эпостарҙа башҡорт халҡының аҡылы, мәҙәниәте, ғөрөф-ғәҙәттәре күрһәтелгән, мөхәббәт һәм тоғролоҡ төшөнсәләре асылған.
 Илдар Ғәниевтең әҫәрҙәре тамашасыға халыҡ риүәйәттәренең йөкмәткеһен асырға булышлыҡ иткән үҙенсәлекле шиғри мөхит тыуҙыра. Художестволы саралар ярҙамында ул геройҙарҙың яҙмышы тураһында фәлсәфәүи уйланыуҙарҙы еткерә, уларҙың дөйөмләштерелгән образдарын тыуҙыра.
Халыҡ мәҙәниәтенең үҙенсәлеген рәссам башҡорт орнаментының традицион варианттарын, төрлө форма һәм материалдар ҡулланып ижад ителгән «Уҡсы тамғаһы», «Орсоҡ» композицияларында сағылдыра.
 Бынан тыш, күргәҙмәлә «Урал таштары» серияһынан әҫәрҙәр тәҡдим ителә. Был картиналар рәссамдың ижади табыштары менән һоҡландыра, романтик һәм эпик характерын тәрәнәйтә.
 Музейҙың эш ваҡыты: шишәмбе-йома : 11:00 - 18:00 (касса 17:00 тиклем); шәмбе-йәкшәмбе: 11:00 - 17:30 (касса 16:30 тиклем); дүшәмбе – ял көнө.
 Рәсми сайт: museumrb.ru Белешмәләр өсөн телефон: 8 (347) 272-00-31.
 «Пушкин картаһы» ғәмәлдә.
 ","
	Шишәмбе, 25 октябрь 2022",Яңылыҡтар,Na
https://kulturarb.ru/ba/news/fәjzi-ғәskәrovtyң-tyuyuyna-110jyl, Фәйзи Ғәскәровтың тыуыуына — 110йыл ,Na,"

Фәйзи Әҙеһәм улы Ғәскәров — беренсе башҡорт профессиональ бейеүсеһе, хореографы һәм балетмейстеры. БАССР-ҙың  һәм РСФСР-ҙың  атҡаҙанған сәнғәт эшмәкәре, Салауат Юлаев исемендәге дәүләт премияһы лауреаты.
Ғәскәров Фәйзи Әҙеһәм улы 1912 йылдың 21 октябрендә тыуған. Бөрөләге, Смоленск өлкәһендәге балалар йорттарында тәрбиәләнә, үҙенең ата-әсәһен хәтерләмәй. Балалар йортонда тәрбиәсе Гөлсөм апай уны тальян гармунда уйнарға өйрәтә.
1924 йылда уны Бөрө педагогия техникумына уҡырға урынлаштыралар. Бейеүгә һөйөү Фәйзи Әҙеһәм улын сәнғәт техникумына алып килә. Өфөлә театр техникумы асылғас, балалар йортонан һәләтле балаларҙы ошо һөнәргә өйрәтергә алалар. Фәйзи фортепиано буйынса дәрестәр ала. Техникумда ул Башҡорт күсмә театры директоры менән таныша. Актерҙар коллективында ҙур булмаған бейеү төркөмө эшләй. Буласаҡ бейеүсе был театр менән бик күп башҡорт ауылдарын, Силәбе, Һамар, Ульяновск өлкәләрен, күрше республиканы урап сыға. Театрҙа барлыҡ уйын ҡоралдарында уйнарға өйрәнә. Иң яратҡан музыка ҡоралы — һуҡма инструменттар.
Опера театры коллективы Өфөгә гастролгә килгәс, ул классик бейеү дәресенә йөрөй. Театрҙың балетмейстры уның тырышлығын, тәбиғи һәләтен күреп, балет мәктәбенә уҡырға инергә кәңәш итә. Уны бейеүҙәр генә түгел, халыҡ костюмдары, көнкүреше, йолалары, риүәйәттәре, бейеүҙең музыкаль биҙәлеше ҡыҙыҡһындыра. Шүға бәйле бер нимә лә уның иғтибарынан ҡалмай.
Бейеү Фәйзи Ғәскәровтың йәшәү рәүешенә әүерелә. Режиссер Мортазин-Иманскийҙың кәңәше буйынса 16 йәшлек Фәйзи СССР-ҙың Ҙур театры ҡарамағындағы хореография техникумына уҡырға бара. 1928—1932 йылдарҙа данлыҡлы балетмейстер Игорь Моисеев класында һабаҡ ала, артабан Ленинград хореография училищеһында уҡыта.
Училищела Башҡортостандың һәләтле балаларына милли бүлек асыу өсөн Мәскәү түрәләре тупһаһын Фәйзи Әҙеһәм улы йыш тапай. Йөрөй торғас, ул Надежда Крупскаяның үҙенә барып етә һәм мәсьәлә ыңғай хәл ителә.
1934 йылда Фәйзи Ғәскәров иң талантлы балаларҙы һайлап, Ленинградҡа алып бара. Улар араһында Зәйтүнә Насретдинова, Хәләф Сафиуллин, Фәүзи Саттаров, Майя Таһирова кеүек киләсәктә балҡыясаҡ сәхнә йондоҙҙары була.
Башҡорт бейеү сәнғәтен үҫтереү теләге Фәйзи Ғәскәровҡа тынғылыҡ бирмәй. Остазы Игорь Моисеев был ынтылыуҙы хуплай, һәм егеткә ауылдарға йөрөп халҡының йолаларын, көнкүрешен, милли музыкаһын яҡындан өйрәнергә кәңәш итә. Башҡортостанға ҡайтып, ауылдар буйлап этнографик экспедицияларға сығыу бәхетенә өлгәшә Ғәскәров. Яңы бейеүҙәр һалыу өсөн материалдар туплай, шул уҡ ваҡытта һәләтле йәштәрҙе йыя. 1939 йылдан алып Фәйзи Ғәскәров яңы ғына ойошторолған бейеү ансамбленең художество етәксеһе булып китә. Ансамблдең маҡсаты һәм бурыстары — милли сәнғәтте пропагандалаусы профессиональ труппа төҙөү, халыҡ ижадының бөйөклөгөн һәм үҙенсәлеген һаҡлау, халыҡ бейеүҙәренең үҙенә генә хас формаларын ҡулланыу. Фәйзи Ғәскәров тамашасы һөйөүен яулаған «Гөлнәзирә», «Зарифа», «Ете ҡыҙ», «Байыҡ» исемле беренсе бейеүҙәрен ҡуя.
1941 йылдың йәйендә Мәскәүҙә башҡорт сәнғәте декадаһы үтергә тейеш була, әммә быға ҡәһәрле һуғыш ҡамасаулай. Фәйзи Ғәскәров 1942 йыл башында үҙе теләп һуғышҡа китә. Фронтта Башҡорт атлы дивизияһы яугирҙәренән бейеү ансамбле төҙөй һәм яугирҙар өсөн концерт эшмәкәрлеген башлай. Илгә афәт килгән осорҙа яугирҙәрҙең рухын күтәреп, Башҡорт дәүләт халыҡ бейеүҙәре ансамбле ҡыҙыу фронттарҙа сығыш яһай.
1943 йылдың аҙағында бейеү сәнғәтенең киләсәге хаҡына Ғәскәров Өфөгә ҡайтарыла.
1944 йылда төрлө етәкселәр менән килеп сыҡҡан низағтар һәм хәл ителмәгән тораҡ мәсьәләһе уны республиканан китергә мәжбүр итә. Ҡазанда ойошторолған Татар бейеү һәм йыр ансамблендә эшләй, уның өсөн бик күп бейеүҙәр ҡуя. Улыр араһында: «Шыма баҫ», «Кейәү», «Салғысы егет», «Шишмә буйында», «Башҡорт егете бейеүе», һ.б. 1945 йылда Горький ҡалаһында үткәрелгән бәйгелә ансамбль беренсе урын ала.
1950 йылдың аҙағында Башҡорт бейеү ансамблен етәкләү өсөн Өфөгә саҡырыла.
Йылдар үтеү менән Фәйзи Ғәскәров ойошторған ижади коллективтың даны ҡитғаларҙы урап сыға. Африка, Азия, Европа илдәре милли бейеүҙәрҙе ҡарап һоҡлана.
Фәйзи Ғәскәров оҙаҡ сирләгәндән һүң, 1984 йылдың 18 июнендә вафат була.
Арҙаҡлы хореограф-балетмейстерҙың башҡорт сәнғәтенә индергән өлөшө баһалап бөткөһөҙ. Шуға ла уның исеме бер ваҡытта лад халыҡ теленән төшмәй.
Бөгөн, Фәйзи Ғәскәровтың 110 йыллығына бағышлап, уның исемен йөрөткән Халыҡ бейеүҙәре ансамбле ""Башҡортостан"" дәүләт концерт залында Гала-концерт ҡуясаҡ. Тамаша 19 сәғәттә башлана. 
 ","
	Йома, 21 октябрь 2022",Яңылыҡтар,Na
https://kulturarb.ru/ba/news/vladimir-putin-әminә-shafiҡovany-mәҙәniәttә-һәm-sәnғәttәge-heҙmәte-өsөn-miҙaly-menәn-nagradlany, Владимир Путин Әминә Шафиҡованы «Мәҙәниәттә һәм сәнғәттәге хеҙмәте өсөн» миҙалы менән наградланы ,Na,"

Рәсәй Президенты Владимир Путин Башҡортостандың мәҙәниәт министры Әминә Шафиҡованы «Мәҙәниәттә һәм сәнғәттәге хеҙмәте өсөн» миҙалы менән наградланы. Бының туралағы указ хоҡуҡи мәғлүмәттең рәсми интернет-порталына һалынған.
2022 йылдың 5 октябрендә Башҡортостандың атҡаҙанған артисы, Шәйехзада Бабич исемендәге йәштәр дәүләт премияһы һәм халыҡ-ара конкурстар лауреаты Әминә Шафиҡова республиканың мәҙәниәт министры вазифаһында 10 йыл эшләүен билдәләне. 
 ","
	Йома, 21 октябрь 2022",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-shaғiry-mostaj-kәrimdeң-һәjkәlenә-sәskә-һalyu-tantanaһy-uҙҙy, Өфөлә Башҡортостандың халыҡ шағиры Мостай Кәримдең һәйкәленә сәскә һалыу тантанаһы уҙҙы ,Na,"

20 октябрҙә Өфөлә Башҡортостандың халыҡ шағиры Мостай Кәримдең тыуыуына 103 йыл тулыуға арналған тантаналы митинг уҙҙы. Сарала ҡатнашыусылар Башҡортостандың Профсоюздар йорто алдындағы скверҙа урынлашҡан күренекле йәмәғәт һәм мәҙәниәт эшмәкәре һәйкәленә сәскәләр һалды, шағирҙың әҫәрҙәрен һәм уның хаҡында шиғырҙарҙы уҡып ишеттерҙе. Мостай Кәримдең һәйкәленә сәскәләр һалыу тантанаһы Башҡортостандың халыҡ шағирының тыуған көнө хөрмәтенә, Мостай Кәримдең яҡындарын, дуҫтарын, уның ижадын һөйөүселәрҙе берләштереп, йыл һайын уҙғарыла.
Башҡортостандың халыҡ шағиры Ҡәҙим Аралбай 1947 йылда нәшер ителгән «Кире ҡайтыу» шиғри йыйынтығын алып килгәйне. Унда Мостай Кәримдең фронттан ҡайтҡас яҙылған шиғырҙары тупланған. Был китап еңеүсе шағирҙың тыуған яғына, һөйгәненә ҡайтыуы хаҡында бәйән итә. Кәҙим Аралбай митингыла уҡыу өсөн Мостафа Сафа улының 1943 йылда яҙылған «Украинаға» шиғырын һайлаған.
Митингты Өфө ҡалаһы хакимиәте башлығы Ратмир Мәүлиев дауам итте.

- Мостай Кәримдең тормошо - ул Ватанға һөйөү өлгөһө. Бөгөн Ватанды һаҡлаусы меңдәрсә егетебеҙ кеүек үк, мин дә уның әҫәрҙәрендә үҫтем. Бөгөнгө беҙҙең бурыс - башҡорт халҡының лайыҡлы улдары булыу, Ватаныбыҙҙы яратыу һәм яҡлау, уның үҫеше менән шөғөлләнеү һәм геройыбыҙ Мостай Кәримде һәр саҡ хөрмәтләү, - тип билдәләне баш ҡала мэры.

Башҡортостан Республикаһы мәҙәниәт министрының беренсе урынбаҫары Наталья Лапшина бөгөнгө көндө символик һәм иҫтәлекле тип атаны.

- Бөгөн бөйөк шағирыбыҙҙы һәм яҙыусыбыҙҙы иҫкә алғанда, беҙҙе эштә лә, көрәштә лә илһамландырған, тормошта ярҙам иткән тәрбиәләүсе бөйөк мираҫыбыҙ булыуы менән ғорурланырға тейешбеҙ. Башҡортостан Республикаһының Мәҙәниәт министрлығы исеменән ошо мираҫты һаҡлап ҡалған һәм балаларға тапшырған кешеләргә рәхмәт әйткем килә. Иң элек, һеҙгә, Әлфиә Мостай ҡыҙы, командағыҙға, фондҡа ҙур рәхмәт. Ошо мираҫ нигеҙендә иҫ киткес әҫәрҙәр, фильмдар, спектаклдәр ижад иткән бөтә мәҙәниәт учреждениеларына рәхмәт. Мостай Кәрим Бөйөк Ватан һуғышын үтә. “70 йылдан ашыу ваҡыт үткәс, беҙҙең быуынға фашизмға ҡаршы көрәшергә тура киләсәген ата-бабаларыбыҙ белдеме икән?” тигән һорау һәр кемдең уйында барҙыр, моғайын. Мостафа Сафа улының әҫәрҙәре ҙур көс бирә. Ошо китаптар, ошо юлдар, уй-фекерҙәр, хис-тойғолар ярҙамында беҙ иҫән,- тине Наталья Михайловна.


- Мостай Кәримдең ижады - яҡтылыҡҡа, изгелеккә ышаныс ул. Кешеләр, халыҡтар, дәүләттәр араһында бөйөк дуҫлыҡ көсө. Мостай Кәримдең һәр шиғыр юлы, уның әҫәрҙәре – ул ватансылыҡҡа, гражданлыҡҡа, мөхәббәткә саҡырыу. Бөгөн улар айырыуса көнүҙәк яңғырай,- тип билдәләне Рәсәй Фәндәр академияһы Өфө федераль тикшеренеү үҙәгенең Тарих, тел һәм әҙәбиәт институты директоры Зөһрә Рәхмәтуллина.

Бөгөн һәләтле йәштәргә ярҙам итеү мөһим, тип иҫәпләй халыҡ шағирының ҡыҙы Әлфиә Кәримова. Мостай Кәрим исемендәге фондтың грант ярҙамы тап ошоға йүнәлтелгән дә инде.

- Атайым барыһын да – өфөләрҙе, яҡташтарын, Башҡортостан, Рәсәй халҡын яратты. Ул кешене яратты. Шуға күрә, минең уйлауымса, уның ижады һәр кемгә аңлашыла, сөнки ул, милләтенә, йәшенә, диненә ҡарамаҫтан, кеше өсөн яҙған. Ул яҙыусы ине. Яҙғанында алдында һәр саҡ уҡыусыны күрҙе. Мин уның әҫәрҙәрен уҡығандарға, театр залдарын туҡтауһыҙ тултырған тамашасыға, киноға рәхмәтлемен. Улар беҙҙе Мостай Кәрим менән яҡынданыраҡ таныштырҙы. Атайым киләсәкте йәш быуында күрҙе, уларҙы тиң күреп һөйләште һәм өмөт бағланы,- тине Әлфиә Мостай ҡыҙы.

Митингты Мостай Кәрим исемендәге фонд стипендиаттарына исемле дипломдар һәм гранттар тапшырыу тантанаһы дауам итте. Уларҙы Мостай Кәрим исемендәге фондты ойоштороусы, шағирҙың ҡыҙы Әлфиә Кәримова тапшырҙы.
Быйыл Башҡорт дәүләт университетының башҡорт филологияһы, шәрҡиәт һәм журналистика факультеты студенты Наҙгөл Исхаҡова, 3 курс студенты Нурия Ғилмуллина, Рәсәй Фәндәр академияһы Өфө федераль тикшеренеү үҙәгенең Тарих, тел һәм әҙәбиәт институты аспиранты Азат Ғәлиуллин грантҡа лайыҡ булды. Стипендиаттар йәнә башҡорт классигының бер быуатлыҡ юбилейына Рәсәй Үҙәк банкының Монет һарайы сығарған көмөш тәңкәләр менән бүләкләнде.
 ","
	Кесе йома, 20 октябрь 2022",Яңылыҡтар,Na
https://kulturarb.ru/ba/news/neftekama-dәүlәt-filarmoniyaһy-solisy-sүriә-ғimalovanyң-izhad-kisәһe-uҙҙy, Нефтекама дәүләт филармонияһы солисы Сүриә Ғималованың ижад кисәһе уҙҙы ,Na,"

18 октябрҙә Нефтекама дәүләт филармонияһы сәхнәһендә һәләтле йырсы, бөтә Рәсәй һәм республика конкурстары лауреаты Сүриә Ғималова өр-яңы концерт программаһы менән сығыш яһаны. Кисә  артистың ижади эшмәкәрлегенә 25 йыл тулыуға арналды.
«Өмөт» тип аталған сағыу концерт программаһында филармонияның алдынғы солистары һәм ижади төркөмдәре ҡатнашты. Сүриә Ғималова һәм башҡа артистар башҡарыуында башҡорт, рус, татар, мари, француз телдәрендә йырҙары яңғыраны. Йырҙар «Түңгәүер» бейеү ансамбленең дәртле бейеүҙәре менән үрелеп барҙы.
 
Был кистә Сүриә Әнүәр ҡыҙының ижади дуҫтары - Фәйрүзә Нуриева (Нефтекама филармонияһында оҙаҡ йылдар эшләгән), Өфөнән махсус ҡунаҡтар - Башҡортостан Республикаһының халыҡ артистары Лилиә һәм Хәлит Фәтиховтар ҙа тамашасыларҙы үҙҙәренең сағыу сығыштары менән шатландырҙы.
 
Концерт программаһы дауамында залда йылы һәм күңелле мөхит хакимлыҡ итте, матур кәйефте алып барыусылар Розалия Иҙелбаева һәм Тамерлан Хәлитов булдырҙы. Бер тынла үткән ижади кисә тамашасыларға дәрт һәм сағыу тәьҫораттар бүләк итте.
 
Сүриә Әнүәр ҡыҙы Ғималова 1968 йылдың 4 ноябрендә Силәбе өлкәһендә тыуған. 1988 йылда Силәбе мәҙәни-ағартыу училищеһының хор-дирижер бүлеген тамамлаған. Уҡыуын тамамлағас, Ҡонашаҡ районының Дружный ҡасабаһында клуб хеҙмәткәре булып эшләй. 1990 йылда Силәбе ҡалаһының ""Металлург"" мәҙәниәт йортоноң ""Айгөл"" халыҡ коллективына саҡырыла.
 
1994-1997 йылдарҙа Өфө сәнғәт училищеһының вокал бүлегендә Башҡортостандың һәм Татарстандың халыҡ, Рәсәйҙең атҡаҙанған артисы Иҙрис Ғәзиевта уҡый. 1997-2012 йылдарҙа Өфө ҡалаһында Башҡорт дәүләт филармонияһында эшләй. 2005 йылда ""Гәлсәр һандуғас"" телевизион конкурсында ҡатнаша, унда Надежда Кадышеваның репертуарынан ""Широка река"" йырының „Өмөт"" тигән тәржемәһен башҡара.
 
Хәҙерге ваҡытта хеҙмәт эшмәкәрлеген Нефтекама дәүләт филармонияһында ""Ҡәрҙәштәр"" коллективында дауам итә. Сүриә Ғималова башҡорт йырҙарын ғына түгел, татар һәм рус композиторҙары йырҙарын, шулай уҡ романстарҙы, казак халыҡ һәм рус халыҡ йырҙарын да оҫта башҡара.
 ","
	Шаршамбы, 19 октябрь 2022",Яңылыҡтар,Na
https://kulturarb.ru/ba/news/bashҡortostanda-halyҡ-shaғiry-mostaj-kәrimdeң-tyuyuyna-103-jyl-tulyuҙy-bildәlәjҙәr, Башҡортостанда халыҡ шағиры Мостай Кәримдең тыуыуына 103 йыл тулыуҙы билдәләйҙәр ,Na,"

Ошо көндәрҙә Өфөлә һәм республикала Башҡортостандың халыҡ шағиры Мостай Кәримдең тыуған көнө уңайынан мәҙәни һәм әҙәби саралар уҙғарыла.
20 октябрҙә иртәнге сәғәт 11-ҙә Башҡортостандың халыҡ шағиры һәйкәле янында тантаналы митинг була, унда Мостай Кәримдең шиғырҙары яңғырай һәм Мостай Кәрим исемендәге Милли йәштәр театры актерҙары ҡатнашлығында әҙәби-музыкаль композиция күрһәтелә. Артабан башҡорт әҙәбиәте классигы һәйкәленә сәскәләр һалыу һәм Башҡорт дәүләт университетының иң яҡшы студенттарына Мостай Кәрим исемендәге гранттар тапшырыу тантанаһы була. 
 
Көндөҙгө сәғәт 12-лә Өфө тарихы музейында Галина Ишмөхәмәтованың «Мостай янында» китабының исем туйы уҙа. 
 
Киске 7-лә Өфө «Нур» татар дәүләт театры сәхнәһендә тантаналы кисә планлаштырылған, уның сиктәрендә Башҡорт дәүләт ҡурсаҡ театрының «Яҡын офоҡ» спектакле күрһәтеләсәк.
 
Сәғәттә 11-ҙә Башҡортостандың халыҡ шағирының «Әтәс тирмәне» пьесаһы буйынса ""Тылсымлы тирмән"" әкиәте БР М.Кәрим исемендәге Милли йәштәр театрында күрһәтеләсәк. Шулай уҡ артистар шағирҙың шиғырҙары һәм йырҙары менән видеороликтар әҙерләгән. Уларҙы социаль селтәрҙә лә күрергә мөмкин. 
 
М.Ғафури исемендәге Башҡорт дәүләт академия драма театры ""Ҡыҙ урлау"" комедияһын ҡарарға саҡыра. Сара киске 7-лә башлана. 
 
Мостафа Сафа улының тыуған көнөндә Башҡортостандың Рус дәүләт академия драма театры сәхнәһендә ғәҙәттәгесә ""Ярлыҡау"" повесы буйынса лирик драма күрһәтеләсәк. 
 
М. Төхвәтшин исемендәге һуҡырҙар өсөн республика махсус китапханаһы «Изгелек һәм тыныслыҡ йырсыһы» тип аталған китап күргәҙмәһе әҙерләгән, унда махсус форматтағы китаптар тәҡдим ителгән. 
 
Хөсәйен Әхмәтов исемендәге Башҡорт дәүләт филармонияһының музыкаль лекторийы октябрь дауамында Өфө ҡалаһы мәктәптәрендә һәм урта махсус белем биреү йорттарында «Мостайҙың сағыу ҡояшы» программаһы менән сығыш яһай.
 
Салауат дәүләт башҡорт театры үҙенең Бәйләнештә социаль селтәрендәге төркөмөндә М.Кәримдең повесы буйынса ""Беҙҙең өйҙөң йәме"" спектаклен онлайн ҡарарға саҡыра. Театр ҡарамағындағы ""Арлекин"" өлгөлө балалар театр студияһы ла ""Өс таған"" спектаклен онлайн күрһәтәсәк. 
 
""Ҡурай"" телеканалы 20 октябрҙе Мостай Кәрим көнө тип иғлан итте. Программала: шағир һүҙҙәренә яҙылған йырҙар, ""Беҙҙең өйҙөң йәме"", ""Оҙон-оҙаҡ бала саҡ"", ""Мостай Кәрим"" фильмдары, шулай уҡ Башҡортостандың халыҡ шағирының драматургияһына, шиғриәтенә һәм прозаһына арналған тапшырыуҙар. 
 
22 октябрҙә Стәрлетамаҡтың Рус драма театры ""Айгөл иле"" спектаклен уйнай.
 ","
	Шаршамбы, 19 октябрь 2022",Яңылыҡтар,Na
https://kulturarb.ru/ba/news/salauat-drama-teatry-yaңy-izhad-miҙgelen-asty, Салауат драма театры яңы ижад миҙгелен асты ,Na,"

Салауат башҡорт дәүләт драма театры үҙенең 90-йыллыҡ юбилей миҙгеленә аяҡ баҫты. Тамашасы иғтибарына үткән миҙгелдең премьераһы - Мөнир Ҡунафиндың “Тоғролоҡ” драмаһы тәҡдим ителде. Режиссеры - Лиана Ниғмәтуллина.
Спектакль алдынан театрҙы һуғыш йылдарында ябылыуҙан һаҡлап алып ҡалған ете ҡыҙҙы иҫкә алып, ""Ете ҡыҙ"" мемориаль ташына сәскәләр һалынды. Һуңынан тамашасылар тулы зал менән ""Тоғролоҡ"" спектаклен ҡаранылар.
 ","
	Шәмбе, 15 октябрь 2022",Яңылыҡтар,Na
https://kulturarb.ru/ba/news/өfөlә-fidan-ғafarovtyң-benefisy-үtte, Өфөлә Фидан Ғафаровтың бенефисы үтте ,Na,"

14 октябрҙә М.Ғафури исемендәге Башҡорт академия драма театрының Ҙур сәхнәһендә театрыбыҙҙың алдынғы актерҙарының береһе, Рәсәйҙең, Башҡортостандың һәм Татарстандың халыҡ артисы, С.Юлаев исемендәге дәүләт премияһы лауреаты, Салауат Юлаев һәм Халыҡтар Дуҫлығы ордендары кавалеры, Өфө ҡалаһының Почетлы гражданы Фидан Ғафаров үҙенең юбилейын билдәләне.
Был көндө юбиляр адресына бик күп телеграмалар килде, матур теләктәр һәм йылы һүҙҙәр әйтелде. Улар араһында Башҡортостан башлығы Радий Хәбировтың телеграммаһы ла бар ине: 

“Хөрмәтле Фидан Сафа улы! Һеҙҙе ысын күңелдән күркәм юбилейығыҙ менән ҡотлайым! Һеҙҙең ижади биографияғыҙ республиканың театр һәм музыкаль сәнғәтенә күп йыллыҡ хеҙмәтегеҙҙең сағыу өлгөһө булараҡ тәрән ихтирам уята. Һеҙгә ныҡлы һаулыҡ, именлек, әүҙем оҙон ғүмер һәм иң изге теләктәр теләйем. Ихтирам менән, Башҡортостан Республикаһы башлығы Радий Хәбиров”.

Шулай уҡ ҡотлау телеграммалары Башҡортостандың Дәүләт Йыйылышы — Ҡоролтай Рәйесе Константин Толкачевтан, Башҡортостан Республикаһы Башлығы Хакимиәте Етәксеһенең эске сәйәсәт буйынса урынбаҫары Урал Килсенбаевтан, Өфө ҡала хакимиәте башлығы Ратмир Мәүлиевтан, Балтас районы хакимиәте башлығы Илгиз Субушевтан һәм башҡа бик күп ойошмалар, театрҙар һәм күренекле шәхестәрҙән килде.
Көндөҙ юбилярҙы ҡотларға тип Башҡортостан Республикаһының мәҙәниәт министры Әминә Шафиҡова, Башҡортостан Республикаһы Башлығы Хакимиәте етәксеһе Максим Забелин, Башҡортостан Дәүләт Йыйылышы – Ҡоролтай рәйес урынбаҫары Тамара Танһыҡҡужина, Өфө ҡалаһы Хакимиәте башлығы урынбаҫары Гөлләриә Ялсыҡаева, Дүртөйлө районы Хакимиәте башлығы Риф Йосопов килде. Шулай уҡ Ғәлиәскәр Камал исемендәге Татар дәүләт академия театрынан коллегалары Рәсәйҙең атҡаҙанған, Татарстандың халыҡ артисткаһы Рузия Мотиғуллина һәм Татарстандың халыҡ артисткаһы Венера Шакирова, яҡын дуҫтары, яҡташтары һәм туғандары ҡотлау һүҙҙәрен еткерҙеләр.
Кискеһен «Бәхет хаҡы» бенефис спектакле үтте, унда юбиляр Зариф ролен башҡарҙы. Тамаша залында оҙаҡ ҡына алҡыштар тынманы, зал йылмайыуҙар һәм йылы һүҙҙәр менән тулы ине. Тамашасылар юбилярҙы ебәрергә лә уйламаны! Туған коллективы исеменән театр директоры Иршат Фәйзуллин һәм баш режиссер Айрат Әбушахманов Фидан Сафа улына оҙон ғүмер, ныҡлы һаулыҡ, яңы ролдәр теләне.
 ","
	Шәмбе, 15 октябрь 2022",Яңылыҡтар,Na
https://kulturarb.ru/ba/news/bashopera-artistary-onegin-opera-premiyaһy-ҡyҫҡa-isemlegenә-ingәn, Башопера артистары «Онегин» опера премияһы ҡыҫҡа исемлегенә ингән ,Na,"

Ошо көндәрҙә «Онегин» VII Милли опера премияһы эксперттары номинанттарҙың ҡыҫҡа исемлеген күрһәтте. Уға Башҡорт опера һәм балет театрының ике артисы: Эльвина Әхмәтханова һәм Илһам Вәлиев ингән, тип хәбәр итә театрҙың матбуғат хеҙмәте.
«Опера Оскары» тип йөрөтөлгән «Онегин» премияһы 2016 йылдан алып бөтә Рәсәйҙең опера йырсыларына, режиссёрҙарына, дирижёрҙарына, театр директорҙарына тапшырыла. Тантанала донъяның иң сағыу опера йондоҙҙары ҡатнаша. 
Быйыл шөһрәтле бүләкте алыуға 103 ғариза бирелгән, эксперт советы уларҙың 27-һен һайлап алған. Ҡыҫҡа исемлеккә Эльвина Әхмәтханова «Дебют» номинацияһында (Джакомо Пуччиниҙың «Виллисы» операһында Анна партияһы) һәм Илһам Вәлиев «Сәхнә оҫтаһы» номинацияһында (Пьетро Масканьиның «Сельская честь» операһында Туридду партияһы) ингән. Был бер актлы операларҙы Илмар Әлмөхәмәтов Башоперала былтыр декабрь айында ҡуйҙы.
«Онегин» премияһын тапшырыу тантанаһы 20 ноябрҙә Мариин театрының тарихи сәхнәһендә уҙасаҡ.
 ","
	Йома, 14 октябрь 2022",Яңылыҡтар,Na
https://kulturarb.ru/ba/news/mәskәүҙә-shaғir-kөndәlege-filmy-premeraһy-uҙҙy, Мәскәүҙә “Шағир көндәлеге” фильмы премьераһы уҙҙы ,Na,"

Мәскәүҙә Үҙәк кинематографсылар йортоноң ҙур залында “Шағир көндәлеге” фильмының премьераһы уҙҙы. Фильмдың сценарий авторы Гөлсәсәк Саламатова әйтеүенсә, Рәми Ғариповҡа арналған кино “Бабич” һәм “Беренсе республика” филмдарының дауамы булып тора.
Уны ҡарарға сәнғәт һәм мәҙәниәт өлкәһе вәкилдәре, яҡташтарыбыҙ килде. Илдең баш ҡалаһы тамашасыһы менән картина өҫтөндә эшләүселәр – Рәми ролен башҡарыусы Артур Ҡунаҡбаев, ҡуйыусы оператор Станислав Амбарцумов һәм ижади төркөм ағзалары осрашты.
 ","
	Йома, 14 октябрь 2022",Яңылыҡтар,Na
https://kulturarb.ru/ba/news/2022-jylda-salauat-yulaev-isemendәge-dәүlәt-premiyaһy-laureattary-bildәle-buldy, 2022 йылда Салауат Юлаев исемендәге дәүләт премияһы лауреаттары билдәле булды ,Na,"

Башҡортостан Республикаһы Башлығы Указы менән әҙәбиәт, сәнғәт һәм архитектура өлкәһендә Салауат Юлаев исемендәге дәүләт премиялары лауреаттары билдәләнде.
Быйыл ошо абрйлы наградаға Бөрйән районында «Шүлгәнташ» тарихи-мәҙәни музей комплексы проекты өсөн «Архтамға» эксперт-проект бюроһы» яуаплылығы сикләнгән йәмғиәте хеҙмәткәрҙәре: генераль директор Рөстәм Әлибаев, баш инженер Илфат Аҡтуғанов, баш архитектор Гөлфиә Тажетдинова;
«Заһир Исмәғилев мираҫының алтын биттәре» проекты өсөн Башҡортостандың Милли симфоник оркестры хеҙмәткәрҙәре: генераль директор Артур Нәзиуллин, баш дирижер Дмитрий Крюков;
«Ат уйнатып алдан бара... » спектакле өсөн Башҡортостандың Кинематографистар союзы рәйесе Зөһрә Бураҡаева, Мәжит Ғафури исемендәге Башҡорт академия драма театры артисы Артур Кәбиров, Рәми Ғарипов исемендәге 1-се Башҡорт республика гимназия-интернаты уҡытыусыһы Рәис Низаметдинов лайыҡ булды.
 ","
	Шаршамбы, 12 октябрь 2022",Яңылыҡтар,Na
https://kulturarb.ru/ba/news/өfөlә-tamғa-halyҡ-ara-bashҡort-milli-kejeme-oҫtalary-bәjgeһenә-jomғaҡ-yaһaldy, Өфөлә «Тамға» халыҡ-ара башҡорт милли кейеме оҫталары бәйгеһенә йомғаҡ яһалды ,Na,"

Республика көнөндә Өфөлә «Тамға» халыҡ-ара башҡорт милли кейеме оҫталары бәйгеһенә йомғаҡ яһалды, быйыл биш номинацияла еңеүселәр билдәләнде. Гран-приҙы Башҡортостандың халыҡ артисы Рафаэль Амантаев яуланы. 

«Тамға» конкурсына старт быйыл июлдә бирелгәйне. Өсөнсөгә ойошторолған сарала ҡатнашырға теләүселәр күп булған, өс йөҙҙән ашыу заявка ҡабул ителә. Һайлап алыу этаптарын уңышлы үткән илле автор йомғаҡлау турына саҡырыла. Улар араһында халыҡ оҫталарынан тыш, профессиональ дизайнер, стилистар ҙа бар.


Сараға Үзбәкстан һәм Ҡырғыҙстан республикаларынан билдәле дизайнерҙар саҡырылғайны.  Ҡунаҡтар конкурс кимәлен юғары баһалап, хеҙмәттәшлек итеү тәҡдиме менән сыҡты.

 ","
	Шишәмбе, 11 октябрь 2022",Яңылыҡтар,Na
https://kulturarb.ru/ba/news/sibaj-halyҡ-bejeүҙәre-ansamble-bashҡortostan-bujlap-gastroldәrgә-syғa, «Сибай» халыҡ бейеүҙәре ансамбле Башҡортостан буйлап гастролдәргә сыға ,Na,"

Сибай концерт-театр берләшмәһенең «Сибай» халыҡ бейеүҙәре ансамбле Башҡортостан Республикаһы ҡалалары буйлап гастролдәргә сыға.
Тамашасылар өсөн бейеүҙәрҙән торған уникаль концерт программаһы тәҡдим ителәсәк.
Концерт программаһының режиссеры һәм балетмейстеры - Башҡортостандың атҡаҙанған артисы Гөлназ Аҡназарова.
Бөтә донъя башҡорттары ҡоролтайы 2022 йылды Башҡорт мәҙәниәте һәм рухи мираҫы йылы тип иғлан итте. «Мәҙәниәт - киләсәк образы» концепцияһын тормошҡа ашырыу өсөн программаға 60-70-се йылдарҙа йыш башҡарылған бейеүҙәр, йырҙар һәм уйындар индерелгән. Ул заман костюмдары, музыка, сәхнә кәүҙәләнеше аша һағыш тойғоһо хәҙерге заман профессиональ эшкәртеүендә сәхнәгә кире ҡайта. Программа халыҡ музыка ҡоралдары оркестрын башҡарыу менән оҙатыла.
Республика ҡалаларында концерттар теҙмәһе:
12 октябрь - Күмертау,
13 октябрь - Ишембай,
14 октябрь - Дәүләкән, 
15 октябрь - Стәрлетамаҡ,
16 октябрь - Өфө,
17 октябрь - Мәләүез,
18 октябрь - Дүртөйлө,
19 октябрь - Нефтекама,
20 октябрь - Туймазы.
 
Электрон билеттарҙы Сибай концерт-театр берләшмәһе сайтында һатып алырға мөмкин: https://sibay-concert.ru/%d0%bd%d0%be%d0%b2%d0%b0%d1%8f-%d0%b0%d1%84%d0%b8%d1%88%d0%b0/
 ","
	Дүшәмбе, 10 октябрь 2022",Яңылыҡтар,Na
https://kulturarb.ru/ba/news/әminә-shafiҡova-respublikala-uҙasaҡ-tөp-mәҙәni-vaҡiғalar-turaһynda-һөjlәne, Әминә Шафиҡова республикала уҙасаҡ төп мәҙәни ваҡиғалар тураһында һөйләне ,Na,"

Башҡортостандың мәҙәниәт министры Әминә Шафиҡова Башҡортостан Республикаһы Хөкүмәтенең оператив кәңәшмәһендә «Мәҙәниәт өлкәһендә халыҡ-ара һәм төбәк-ара хеҙмәттәшлек тураһында» темаһына доклад менән сығыш яһаны. Әминә Ивний ҡыҙы яҡын арала Башҡортостанда уҙасаҡ халыҡ-ара һәм төбәк-ара мәҙәни ваҡиғалар тураһында һөйләне һәм 2021-2022 йылдарҙа мәҙәниәт өлкәһендәге уңыштарҙы билдәләне.
- Бөгөн Башҡортостан Республикаһы Мәҙәниәт министрлығының эшмәкәрлеге мөһим әхлаҡи-рухи ҡиммәттәрҙе һаҡлап ҡалыуҙа һәм алға этәреүҙә айырым мәғәнәгә эйә. Беҙҙең тарафтан булдырылған Артистар агитбригадалары хәрби уҡыуҙар үткәрелгән урындарҙа сығыш яһай, ә 11 октябрҙә Республика көнө уңайынан биш ҡалала концерттар уҙасаҡ. 26-сы сентябрҙә Фәйзи Ғәскәров исемендәге дәүләт халыҡ бейеүҙәре ансамбле 83-сө ижад миҙгелен Луганск ҡалаһында асты,- тине Әминә Шафиҡова.
11 октябрҙә Өфө ҡалаһының Совет майҙанында «Геройҙар ваҡыты» Беренсе Бөтә Рәсәй патриотик йырҙар фестиваленең финалы уҙа.
- Патриотик йырҙар фестивале илебеҙҙең 28 төбәгенән 425 ҡатнашыусыны берләштерҙе. Был фестиваль мотлаҡ рәүештә Республиканың брендына әйләнәсәк,- тине мәҙәниәт министры.
25 октябрҙә Башҡортостан “Еңеү сиктәре” Төбәк-ара патриотик фестивален ҡабул итәсәк. Сара программаһында фәнни-ғәмәли конференция һәм Башҡортостан һәм Сыуаш Республикаһы сәнғәт оҫталарының концерты ҡаралған.
24 һәм 26 октябрҙә Мәскәүҙә һәм Өфөлә Таджикистан менән Рәсәй араһында дипломатик мөнәсәбәттәрҙе булдырыуҙың 30 йыллығы уңайынан Таджикистан мәҙәниәте көндәре үтәсәк.
26 октябрҙә “Башҡортостан” Дәүләт концерт залында Таджикистан сәнғәт оҫталаларының концерты уҙасаҡ. Шулай уҡ йыл аҙағына тиклем Өфөлә Донецк дәүләт опера һәм балет театрының сығыштары көтөлә.
- Гастролдәр халыҡ-ара һәм төбәк-ара хеҙмәттәшлектә төп йүнәлештәрҙең береһе булып тора, - тип билдәләне Әминә Ивний ҡыҙы һәм иң сағыу гастролдәр хаҡында һөйләне.
Былтыр Фәйзи Ғәскәров исемендәге дәүләт академия халыҡ бейеүҙәре ансамбле Рәсәйҙең 50 ҡалаһында һәм биш сит илдә сығыш яһаны. Быйыл Рәсәйҙең биш төбәгендә гастроль турҙары үтте. Шулай уҡ ансамбль Белоруссияла “Славян баҙары” халыҡ-ара фестивалендә ҡатнашты.
2022 йылдың апрелендә Өфөлә “Донбасс” Дәүләт йыр һәм бейеү академия һәм Ф.Ғәскәров ансамблдәре берлегендә дөйөм концерт үтте.
2021 йылда Мәскәү ҡалаһындағы П.И. Чайковский исемендәге Концерт залында беренсе тапҡыр Башҡортостандың Милли симфоник оркестрының концерты уҙҙы. Оркестр шулай уҡ Екатеринбургта һәм Татарстан Республикаһы ҡалаларында сығыш яһаны. 18 сентябрҙә Башҡортостан Республикаһының Милли халыҡ ҡоралдары оркестры шулай уҡ беренсе тапҡыр илдең төп концерт майҙаны – Кремль һарайында сығыш яһаны. Туймазы дәүләт татар драма театры Ҡаҙағстандың Аҡтау ҡалаһында үткән «Abish Alemi» халыҡ-ара театр фестивалендә 2-се урынды яуланы һәм “Иң яҡшы ир-егет роле өсөн” дипломға лайыҡ булды.
- Ике йыл эсендә Рәсәй төбәктәрендә Башҡортостан Республикаһының мәҙәниәт ойошмалары үткәргән сараларҙы 553 мең самаһы, ә сит илдәрҙә 140 меңдән ашыу тамашасы ҡараған,- тип билдәләне Әминә Ивний ҡыҙы.
Башҡортостандағы мәҙәни ойошмаларҙың Яҡын сит илдәр менән хеҙмәттәшлек ептәре лә нығый. 2021 йылдың декабрендә Башҡортостан делегацияһының Белоруссияға рәсми эш сәфәрендә хеҙмәттәшлек хаҡында дүрт килешеүгә ҡул ҡуйылды. Шундай уҡ килешеүҙәр быйыл Үзбәкстандың мәҙәни ойошмалары менән төҙөлдө.
2022 йылда музейҙар хеҙмәттәшлеге өлкәһендә Башҡортостандың Милли музейы Донецк Халыҡ Республикаһының Г.Я. Седов исемендәге музейы һәм Ҡаҙағстан Республикаһының Милли музейы менән килешеү төҙөнө. Был килешеүҙең һөҙөмтәһе булып Өфөлә Ҡаҙағстан Милли музейы фондының “Алтын кешенең донъя музейҙары буйлап сәйәхәте” тип исемләнгән күргәҙмәһе ойошторолдо. Луганск крайҙы өйрәнеү музейы һәм Миңлеғәле Шайморатов исемендәге 22-се һанлы Петровск белем биреү мәктәбе БР-ҙың Милли музейынан 112-се Башҡорт авалерия дивизияһы командирының наградалары күсермәһен алды, шулай уҡ әлеге ваҡытта генерал-майор М.М. Шайморатовҡа арналған күргәҙмә комплексы Луганск Халыҡ Республикаһының Красный Луч ҡалаһына оҙатыуға әҙерләнгән.
Апрелдә Башҡортостандың, Беларусь һәм Донецк Халыҡ Республикаларының фәнни берләшмәләре ҡатнашлығында “Нацизмһыҙ донъя өсөн” (“За мир без нацизма”) тип исемләнгән Халыҡ-ара коференция үтте. Рәсәйҙең төрлө төбәктәрендә һәм сит илдәрҙә йәшәүсе ватандаштарыбыҙҙы мәҙәни ихтыяждарын тәьмин итеү маҡсатынан башҡорт мәҙәниәтен һаҡлау һәм популярлаштырыу буйынса күп эштәр алып барыла. 2022 йылда төрлө төбәктән килгән башҡорт ғаиләләре “Өлгөлө ғаилә” асыҡ республика конкурсында ҡатнашты.
Быйыл Рәсәйҙең алты төбәгенән: Ханты-Манси автономия округы – Югранан, Силәбе, Ырымбур, Свердловск, Ҡурған өлкәләренән, Пермь крайынан 60 бала “Тамырым – башҡорт” төбәк-ара балалар һәм үҫмерҙәр форумында ҡатнашты. Форум һөҙөмтәһендә дүрт уҡыусы Республика инженер лицей-интернатына һәм Рәми Ғарипов исемендәге 1-се башҡорт республика гимназия-интернатына уҡырға ингән.
2022 йылда Һамар өлкәһенең Большеглушицкий районы Большая Глушица ауылында башҡорт тел ғилеменә нигеҙ һалыусыларҙың береһе, билдәле ғалим Ғәббәс Дәүләтшинға һәйкәл асылды. Быйыл Һабантуйҙар Рәсәйҙең 12 төбәгендә, шулай уҡ Белоруссия Республикаһының Гродно ҡалаһында һәм Үзбәкстандың баш ҡалаһы Ташкентта үтте. Байрамдарҙа бөтәһе 700 мең кеше ҡатнашҡан. Шулай уҡ Мәскәүҙә һәм Санкт-Петербург ҡалаларында ла һабантуйҙар үтте, сараларҙа 350 меңдән ашыу кеше ҡатнашҡан.
 ","
	Дүшәмбе, 10 октябрь 2022",Яңылыҡтар,Na
https://kulturarb.ru/ba/news/ҡәrҙәshtәr-estrada-tөrkөmө-dәүlәkәn-һәm-bәlәbәj-yaҡtaryna-gastrolgә-yullana, «Ҡәрҙәштәр» эстрада төркөмө Дәүләкән һәм Бәләбәй яҡтарына гастролгә юллана ,Na,"

 
22-27 октябрҙә Нефтекама дәүләт филармонияһының «Ҡәрҙәштәр» башҡорт эстрада төркөмө Дәүләкән районы ауылдарында һәм Бәләбәй ҡалаһында сығыш яһаясаҡ.
 
Коллектив тамашасыларға «Алтындарҙан аҫыл моңдарым» тигән  күңелле, йыр-моңға бай концерт программаһын тәҡдим итә. 
 
Концерттар киләһе тәртиптә уҙа:
 
22 октябрь – Дәүләкән районының Мәкәш ауылы;
23 октябрь – Дәүләкән районының Исмәғил һәм Соколовка ауылдары;    
24 октябрь – Дәүләкән районының Иҫке Мерәҫ ауылы;  
25 октябрь – Дәүләкән районының Сапай ауылы; 
26-27 октябрь – Бәләбәй ҡалаһы.
 
Белешмә өсөн телефондар: 8 (34783) 4-69-51, 4-32-77, 4-49-45.
 ","
	Дүшәмбе, 10 октябрь 2022",Яңылыҡтар,Na
https://kulturarb.ru/ba/news/bash-ҡalala-shaғir-kөndәlege-filmynyң-premeraһy-үtte, Баш ҡалала «Шағир көндәлеге» фильмының премьераһы үтте ,Na,"

Өфөлә Башҡортостандың халыҡ шағиры Рәми Ғариповтың тормошона һәм ижадына арналған «Шағир көндәлеге» фильмының премьераһы үтте. «Беренсе республика» трилогияһына ингән кинокартина шағирҙың 90 йыллыҡ юбилейы уңайынан төшөрөлгән.

Фильмда Рәми Ғариповты төрлө йәштә Арыҫлан Ҡырымсурин, Линар Бәйетов һәм Артур Ҡунаҡбаев уйнай. Төп ролде башҡарыусыларҙың береһе өсөн был кино сәнғәтендәге тәүге роль булһа, икенселәргә сираттағы тәжрибә.


Фильмды БР Башлығы, республиканың мәҙәниәт министрлығы һәм Бөтә донъя башҡорттары Ҡоролтайы ярҙамында Әмир Абдазаҡов исемендәге «Башҡортостан» киностудияһы һәм «Йәнле таҫма» кинокомпанияһы төшөргән. Был башҡорт кинематографияһында халыҡ, меценаттар, дәүләт менән берлектә ижад ителгән тәүге кинотаҫма. 2019 йылда йәмғеһе ике миллионға яҡын аҡса йыйылған. Картиналар Өфө, Һамар ҡалаларында һәм Шишмә районында төшөрөлгән. Ул ҙур экрандарға 22 октябрҙән сыға.

 ","
	Дүшәмбе, 10 октябрь 2022",Яңылыҡтар,Na
https://kulturarb.ru/ba/news/өfөlә-shajmoratov-һәjkәle-asylyuғa-arnalғan-fleshmob-үtte, Өфөлә Шайморатов һәйкәле асылыуға арналған флешмоб үтте ,Na,"

Шәмбе көнөндә башҡаланың төрлө райондарында музыкаль флешмоб ойошторолдо. Ижади коллективтар урамдарға сығып «Шайморатов Генерал» йырын башҡарҙы.

«Артквадрат» майҙансығында Хөсәйен Әхмәтов исемендәге Башҡорт дәүләт филармонияһы сығыш артистары яһаны. Улар ҡурай һәм баянмоңо оҙатыуында данлыҡлы композицияны бер нисә тапҡыр йырланы. Илһөйәрлек флешмобын улар республика көнөнә һәм әлеге ваҡытта махсус хәрби операцияла ҡатнашыусы яҡташтарыбыҙға арнаны.


«Планета» сауҙа үҙәге эргәһендә ҡала мәҙәниәт һарайы һәм «Мирас» ансамбле сығыш яһаны. Ә «Ҡунаҡһарай» майҙанында тамашасылар Фәйзи Ғәскәров исемендәге дәүләт академия халыҡ бейеүҙәре ансамблен, Мәжит Ғафури исемендәге Башҡорт дәүләт академия драма театрын, Башҡорт үләт опера һәм балет театрын алҡышланы.

 ","
	Шәмбе, 08 октябрь 2022",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-akademiya-drama-teatry-103-sө-izhad-miҙgelen-asty, Мәжит Ғафури исемендәге Башҡорт академия драма театры 103-сө ижад миҙгелен асты ,Na,"

 
Кисә Мәжит Ғафури исемендәге Башҡорт академия драма театрының 103-сө ижад миҙгелен асыу тантанаһы үтте. Йола буйынса был көндә артистар һәм театр хеҙмәткәрҙәре СССР-ҙың халыҡ артисы Арыҫлан Мөбәрәковтың, Башҡортостандың халыҡ шағирҙары Мәжит Ғафури һәм Мостай Кәримдең һәйкәлдәренә сәскәләр һалды.
 
«Билдәле шәхестәребеҙ һәйкәлдәренә сәскә һалыу - ул йола, ғәҙәт кенә түгел, ә мәҙәниәтебеҙҙе, туған телебеҙҙе һаҡлау һәм популярлаштырыу буйынса үҙенсәлекле акция. Сөнки беҙҙең театрҙың төп бурыстарының береһе - башҡорт әҙәби телен һаҡлап ҡалыу»,- тип билдәләне Башҡортостан Республикаһының халыҡ артисы Илдар Ғүмәров.
 
Рәсәйҙең, Башҡортостандың һәм Татарстандың халыҡ артисткаһы, Салауат Юлаев исемендәге дәүләт премияһы лауреаты Нурия Ирсаева Башҡорт академия драма театрының данлы йолаларын дауам иткән йәш актерҙарға  матур премьералар һәм уңыштар теләне.
 
Шул уҡ кистә «Һинһеҙ килгән яҙҙар» спектакле күрһәтелде, уны Айрат Абушахманов ҡуйған. Спектаклде ҡарарға РФ Федераль Йыйылышы Дәүләт Думаһы депутаты Эльвира Айытҡолова һәм БР мәҙәниәт министры урынбаҫары Гөлдәр Хәмитова килде. Кисә аҙағында абруйлы ҡунаҡтар театр коллективы менән осрашты һәм миҙгелдең уңышлы тамамланыуын теләне.
 
Яңы миҙгел сағыу һәм мауыҡтырғыс булырға вәғәҙәләй. 14 октябрҙә Рәсәйҙең, Башҡортостандың һәм Татарстандың халыҡ артисы, Салауат Юлаев исемендәге дәүләт премияһы лауреаты, Салауат Юлаев ордены кавалеры, Өфөнөң почетлы гражданы Фидан Ғафаров юбилейын «Бәхет хаҡы» спектакле (Хәлисә Мөҙәрисова, режиссеры - Айрат Абушахманов) менән билдәләй.
 
28 октябрҙә Рәсәйҙең, Башҡортостандың, Татарстандың халыҡ артисы, С.Юлаев исемендәге дәүләт премияһы лауреаты Нурия Ирсаеваның юбилей кисәһе була.
 
Ноябрҙә яңы миҙгелдең премьераһы -  Нәжиб Асанбаевтың «Ҡыҙыл паша» спектакле көтөлә, уны режиссёр Айрат Абушахманов ҡуйған.
 
Декабрҙә - Хәбибулла Ибраһимовтың «Еҙнәкәй» спектакленең премьераһы тәҡдим ителәсәк, режиссёры - Илсур Ҡаҙаҡбаев.
 
Ноябрь башында театр Ырымбур һәм Силәбе ҡалаларына гастролгә юллана.
 ","
	Йома, 07 октябрь 2022",Яңылыҡтар,Na
https://kulturarb.ru/ba/news/stәrletamaҡta-bashҡort-drama-teatryna-ilshat-jomaғolovtyң-iseme-birelde, Стәрлетамаҡта Башҡорт драма театрына Илшат Йомағоловтың исеме бирелде  ,Na,"

6 октябрҙә Стәрлетамаҡта Стәрлетамаҡ дәүләт театр-концерт берләшмәһенең Башҡорт драма театрына башҡорт театр эшмәкәре Илшат Йомағоловтың исемен биреү тантанаһы уҙҙы.
Илшат Йомағоловтың исеме Стәрлетамаҡ ҡалаһы өсөн һәр ваҡыт әһәмиәтле булды. Илшат Хәлил улы Башҡорт драма театрының, хәҙерге Стәрлетамаҡ дәүләт театр-концерт берләшмәһенең ижади коллективын ойоштороуға нигеҙ һалды.
Илшат Йомағолов бюсын асыу тантанаһында Башҡортостандың мәҙәниәт министры урынбаҫары Алмаз Сәйетов, Стәрлетамаҡ ҡалаһы ҡала округы хакимиәте башлығының беренсе урынбаҫары Артур Ғафаров, Көйөргәҙе районы ҡоролтайының район башҡарма комитеты рәйесе Юлай Ишмөхәмәтов, республиканың Театр эшмәкәрҙәре союзы рәйесе Әхтәм Абушахманов, Башҡортостандың атҡаҙанған сәнғәт эшмәкәре, Салауат Юлаев премияһы лауреаты Гөлдәр Ильясова һәм Илшат Хәлил улының хәләл ефете - Башҡортостандың халыҡ артисы Рәмзиә Хисамова ҡатнашты.
Башҡортостан Республикаһы Мәҙәниәт министрлығы исеменән министр урынбаҫары Алмаз Сәйетов сығыш яһаны. Уның һүҙҙәренсә, Илшат Йомағоловтың ижад һәм тормош юлы бөтәһе өсөн дә өлгө булып тора.

- Илшат Хәлил улы - ошо театрға нигеҙ һалыусыларҙың береһе. Уның театрҙы үҫтереүгә индергән өлөшө баһалап бөткөһөҙ. Илшат Хәлил улы бөтә ғүмерен башҡорт театр сәнғәтенә хеҙмәт итеүгә арнаны. Оло ижади таһыллыҡ, тәбиғи актерлыҡ һәләтенә эйә булып, ул республиканың театр сәнғәтенең алтын фондына ингән байтаҡ ролдәр ижад итте, бер төркөм актерҙар тәрбиәләне, улар педагог һалған традицияларҙы лайыҡлы дауам итә. 60-сы йылдарҙа билдәле артистың яңы һәләте асыла, уның икенсе булмышы - драматургия. Илшат Йомағолов 1967 йылда тарихи темаға яҙған ""Нәркәс"" трагедияһы абруйлы театр фестивалдәре бүләктәрен һәм премияларын алды. Уның пьесалары буйынса спектаклдәр республика театрҙарында ла, унан ситтә лә ҡуйылды. Бөгөн Илшат Йомағоловтың исемен театрға биреп, уның талантына, яҡты хәтеренә хөрмәт күрһәтәбеҙ, - тине Алмаз Сәйетов.

Тантаналы саранан һуң ҡунаҡтар актер, режиссер, педагог һәм драматургтың биографияһына һәм ижадына арналған күргәҙмәне ҡараны. Илшат Хәлил улының туғандары театрға тапшырған шәхси әйберҙәр коллекцияһы күптәрҙе хайран ҡалдырҙы. Кисә һуңында Илшат Йомағоловтың «Мөхәббәт ҡоштары» исемле пьесаһы буйынса ҡуйылған «Һөйәрҙәргә ҡапҡан» спектакле күрһәтелде.
 ","
	Йома, 07 октябрь 2022",Яңылыҡтар,Na
https://kulturarb.ru/ba/news/өfөlә-shaғir-kөndәlege-filmynyң-premeraһy-bula, Өфөлә «Шағир көндәлеге» фильмының премьераһы була ,Na,"

9 октябрҙә Өфөнөң «Родина» кинотеатрында Булат Йосоповтың «Шағир көндәлеге» фильмының ябыҡ премьераһы күрһәтелә. «Бабич» һәм «Беренсе Республика» фильмдары ингән «Беренсе Республика» милли трилогияһының һуңғы картинаһы Башҡортостандың халыҡ шағиры Рәми Ғариповтың тормошона һәм ижадына бағышланған.
Фильмдағы хәл-ваҡиғалар Хрущев осоронда бара. Йәш шағир Рәми Ғарипов Мәскәү әҙәбиәт институтында белем алып, ғаиләһе менән Өфөгә ҡайта. Өлкән коллегалары уға ҙур өмөттәр бағлай, ләкин көнкүрештә килеп тыуған проблемалар шағирҙың көсөн юғалта. Ғаиләһендәге юғалтыу ҙур һынау була. Рәми хәләл ефетен үҙе менән тыуған ауылына ҡайтырға күндерә.
Рәми Ғарипов ролен актерҙар Артур Ҡунаҡбаев, Линар Байытов һәм Арыҫлан Ҡырымсурин башҡарҙы. Картинала шулай уҡ Олеся Шибко, Елена Пухова, Вадим Ҡылысов, Таңсулпан Бабичева, Нәркәс Йомағужина, Айнур Ситдиҡов, Морат Рафиҡов, Салауат Юлдашбаев һәм башҡалар уйнаны.
Картинаның режиссеры – Башҡортостан Республикаһының атҡаҙанған сәнғәт эшмәкәре, Рәсәйҙең Кинематографистар союзы ағзаһы, Рәсәй Федерацияһының Кинорежиссёрҙар гильдияһы ағзаһы, Ш.Бабич исемендәге республика дәүләт премияһы, Башҡортостан Республикаһының Салауат Юлаев исемендәге дәүләт премияһы лауреаты Булат Йосопов.
Фильмды Башҡортостан Республикаһы Башлығы, р Мәҙәниәт миистрлығы һәм Бөтә донъя башҡорттары ҡоролтайы булышлығында Әмир Абдразаҡов исемендәге «Башҡортостан» киностудияһы һәм «Йәнле таҫма» кинокомпанияһы төшөргән. Сценарий авторҙары – Булат Йосопов, Гөлсәсәк Саламатова. Продюсерҙар – Леонид Филинов, Юнир Әминев.
«Шағир көндәлеге» фильмын тамашасылар ҙур экранда 2022 йылдың 20 октябренән үк ҡарай ала.
 ","
	Кесе йома, 06 октябрь 2022",Яңылыҡтар,Na
https://kulturarb.ru/ba/news/өfөlә-kүrenekle-shaғir-һәm-mәғrifәtse-miftahetdin-aҡmulla-turaһynda-spektakldeң-premeraһy-bula, Өфөлә күренекле шағир һәм мәғрифәтсе Мифтахетдин Аҡмулла тураһында спектаклдең премьераһы була ,Na,"

13 октябрҙә Республика халыҡ ижады үҙәгенең Мәҙәниәт йортонда «Аҡмулла» спектакленең премьераһы була. Сценарий авторы - «Табын» башҡорт халыҡ ижады коллективы режиссеры, Башҡортостан Республикаһының атҡаҙанған артисы, М.Кәрим исемендәге Милли йәштәр театры актеры, йырсы Илнур Лоҡманов.
Был спектакль аша тамашасылар бөйөк шағир, дин белгесе, мәғрифәтсе, башҡорт халҡының бөйөк улы Мифтахетдин Аҡмулланың тормош юлы менән таныша аласаҡ. Уның тормошо ауырлыҡтар, ҡыйынлыҡтар менән тулы булған, әммә был уға тарихта эҙ ҡалдырырға ҡамасауламаған.
Материалдар йыйыу менән яҙыусы, М.Аҡмулла исемендәге премия лауреаты, «Аҡмулла аманаты» китабы авторы Фәнис Янышев шөғөлләнгән. Шулай уҡ филология фәндәре кандидаты, М. Аҡмулла исемендәге Башҡорт дәүләт педагогия университетының башҡорт филологияһы факультеты башҡорт теле һәм әҙәбиәте кафедраһы доценты, Башҡортостан Республикаһы Дәүләт Йыйылышы - Ҡоролтай депутаты, Башҡортостан Яҙыусылар союзы рәйесе Зәки Әлибаев һәм М. Аҡмулла исемендәге Башҡорт дәүләт педагогия университетының башҡорт филологияһы кафедраһының өлкән уҡытыусыһы Айтуған Ҡолансин ярҙам иткән.

«Мифтахетдин Аҡмулла - иҫ киткес талантлы шәхес. Ул ҡурайҙа, думбырала уйнаған, көслө көрәшсе булараҡ дан ҡаҙанған, бер нисә телде белгән. Һис шикһеҙ, тамашасылар олуғ шәхесебеҙҙең бығаса билдәле булмаған яңы һыҙаттарын күрәсәк», - тип билдәләй Илнур Лоҡманов.

Төп ролдәрҙе башҡаралар: Мифтахетдин Аҡмулла (өлкәндәр) - Айса Ейәнбаев, Мифтахетдин Аҡмулла (бала саҡта) - Илнар Мөхәмәтйәнов, Камалетдин хәҙрәт - Илмир Аҡбашев, Өмөгөлсөм - Зөлфирә Баймырҙина, Сәлимә - Гөлсәсәк Ғәйнуллина, Талип - Әлфинә Әйепова, Ян де Фонише - Фәдис Ғәниев, Ғөбәйҙулла Солтан Йәнгиров - Инйәр Ишмырҙин.
Тамаша киске сәғәт 6-ла башлана. 
Адресы: Өфө ҡалаһы, Һөнәрселек урамы, 17.
Билеттарҙы ошо һылтанма буйынса алырға мөмкин.
Пушкин картаһы ғәмәлдә.
 ","
	Кесе йома, 06 октябрь 2022",Яңылыҡтар,Na
https://kulturarb.ru/ba/news/өfөlә-tamғa-halyҡ-ara-konkursy-eңeүselәren-bildәlәjәsәktәr, Өфөлә «Тамға» халыҡ-ара конкурсы еңеүселәрен билдәләйәсәктәр ,Na,"

11 октябрҙә Өфө ҡалаһының «Планета» сауҙа-күңел асыу үҙәгендә «Тамға» халыҡ-ара башҡорт милли кейеме оҫталары конкурсын ябыу тантанаһы уҙа. Башҡортостан Республикаһы көнөнә арналған проект иң яҡшы этно-дизайнерҙар коллекцияһын күрһәтеү менән тамамлана.
«Тамға» халыҡ-ара башҡорт милли кейеме оҫталары конкурсы өсөнсө йыл рәттән ерҙең бөтә мөйөштәренән башҡорттарҙың уникаль ҡиммәттәренә - традицион милли кейемгә иғтибар йәлеп итеү өсөн оҫталарҙы, костюмдар буйынса рәссамдарҙы, дизайнерҙарҙы һәм стилистарҙы бер майҙанға йыя. Өс йыл дауамында проектта меңгә яҡын конкурсант ҡатнашты һәм 3000-дән ашыу эш тәҡдим итте.

«Ошо йылдар эсендә ғаризалар ҡабул итеп, конкурстар ойоштороп, һәләтле оҫталарҙы асыҡлап ҡына ҡалманыҡ, уларға ошо йүнәлештә башҡорт милли кейемен тегеүҙә һәм башҡа яңы ижади эштәр башҡарыуҙа ярҙам күрһәттек. Костюмдар буйынса иң яҡшы белгестәрҙе, оҫталарҙы, форсайт-сессиялар, конференциялар үткәреү өсөн Өфөлә генә түгел, сит илдә лә башҡорт ювелир биҙәүестәрен эшләү оҫталарын йәлеп итә алдыҡ. Башҡортостан Республикаһы райондарында һәм Рәсәй Федерацияһының башҡорттар күпләп йәшәгән субъекттарында тиҫтәләгән оҫталыҡ дәрестәре ойошторолдо. Шул рәүешле беҙ республика халҡының, айырыуса йәштәрҙең башҡорттарҙың милли кейеме йолаларын өйрәнеүгә, һаҡлауға һәм үҫтереүгә ҡыҙыҡһыныуын арттырҙыҡ. Конкурсанттар араһында традицион милли мәҙәниәт нигеҙендә яңы башҡорт кейеме брендтарын эшләгән йәш дизайнерҙар байтаҡ.  
Айырыуса быйыл тәүгә уҙған стилистар конкурсын билдәләп үтке килә. Заманса мода тенденциялары менән берлектә бик яҡшы эштәрҙе тәҡдим итә алдыҡ», - тип билдәләнеләр проектты ойоштороусылар.

Быйыл конкурс июлдә башланды. 12 сентябрҙән 14-нә тиклем онлайн форматта проекттың һайлап алыу туры уҙҙы. Өс көн дауамында жюри 300-ләгән ҡатнашыусының эшен баһаланы. Һуңғы турҙа 50 автор ҡатнашты. 16 сентябрҙә Өфөлә «Торатау» конгресс-холында жюри ағзалары алдында эштәрҙең презентацияһы булды.
Конкурста ҡатнашыусылар эштәрен биш номинацияла тәҡдим итте: «Башҡорттарҙың халыҡ кейеме - реконструкция», «Башҡорттарҙың заманса авторлыҡ образы», «Балалар кейеме - реконструкция», «Башҡорт милли ювелир биҙәүестәре», «Башҡорт кейеме аксессуарҙары».
Жюри составына Башҡортостан, Рәсәй Федерацияһы, яҡын һәм алыҫ сит илдәрҙең танылған сәнғәт оҫталары, ғалим-этнографтары, дизайнерҙары, стилистары, танылған мәҙәниәт эшмәкәрҙәре һәм оҫталары инде. Жюри рәйесе - БР Милли әҙәбиәт музейы директоры, БР атҡаҙанған мәҙәниәт хеҙмәткәре, Салауат Юлаев ордены кавалеры Гөлдәр Моратова.
Конкурсҡа йомғаҡ яһау, еңеүселәрҙе һәм призерҙарҙы бүләкләү 2022 йылдың 11 октябренә билдәләнгән. Конкурс йомғаҡтары буйынса биш номинацияла еңеүселәр һәм Гран-при яулаусылар тәбрикләнәсәк. Гран-при яулаусы 300 000 һумлыҡ аҡсалата сертификат аласаҡ. Бынан тыш, конкурстан тыш башҡорт кейемен һаҡлауға һәм популярлаштырыуға индергән айырым өлөшө өсөн махсус бүләктәр һәм дипломдар тапшырыла.
Проект шуныһы менән үҙенсәлекле: быйыл Башҡортостандың ғына түгел, Үзбәкстандың һәм Ҡырғыҙстандың иң яҡшы этно-дизайнерҙары күрһәтелә. Үзбәкстан Республикаһы исеменән ошо галереяның ижади директоры, халыҡ-ара фестивалдәрҙе һәм дефилеларҙы ойоштороусы, уларҙың кураторы, Лол Сайфи сығыш яһай. Ҡырғыҙстандан дизайнер һәм арт-менеджер, SHERDEN кейеме брендына нигеҙ һалыусы һәм «7 НЕБО» интеллектуаль-ижади союзын ойоштороусы Миррахим Опош тамашасыларға үҙенең кейем коллекцияһын тәҡдим итәсәк. Шулай уҡ быйыл «Тамға» халыҡ-ара башҡорт милли кейеме оҫталары конкурсы барышында тәүге тапҡыр Свердловск өлкәһенән «Байрамлы Русь» исемле рус костюмдары коллекцияһы күрһәтелә. Сара барышында теләгән һәр кем «Тамға» конкурсы лауреаттарынан башҡорт кейеме аксессуарҙарын әҙерләү буйынса оҫталыҡ дәрестәрендә ҡатнаша ала. Шулай уҡ халыҡ художество кәсептәре изделиелары күргәҙмә-йәрминкәһе үтәсәк.
Ойоштороусылар - БРМәҙәниәт министрлығы, Республика халыҡ ижады үҙәге, Башҡортостандың Милли музейы, «Ағиҙел» Башҡортостан художество кәсептәре дәүләт унитар предприятиеһы, «Планетамолл-Өфө» яуаплылығы сикләнгән йәмғиәте.
 ","
	Кесе йома, 06 октябрь 2022",Яңылыҡтар,Na
https://kulturarb.ru/ba/news/stәrletamaҡta-bashҡort-teatryna-nigeҙ-һalғan-ilshat-jomaғolovҡa-byust-asyla, Стәрлетамаҡта башҡорт театрына нигеҙ һалған Илшат Йомағоловҡа бюст асыла ,Na,"

Бөгөн, 6 октябрҙә Стәрлетамаҡта Башҡорт драма театрына Илшат Йомағоловтың исемен биреү тантанаһы була.
Башҡорт актеры, драматург һәм педагог, Рәсәйҙең һәм Башҡортостандың атҡаҙанған артисы, театрға нигеҙ һалған Илшат Хәлил улының 90 йәше уңайынан Стәрлетамаҡ дәүләт театр-концерт берләшмәһенда бюст ҡуйыласаҡ.
Шулай уҡ был кистә драматургтың «Һөйәрҙәргә ҡапҡан» спектакле сәхнәләштерелә.
 ","
	Кесе йома, 06 октябрь 2022",Яңылыҡтар,Na
https://kulturarb.ru/ba/news/ғәskәrovsylar-lugansk-ҡalaһynda-syғysh-yaһany, Ғәскәровсылар Луганск ҡалаһында сығыш яһаны ,Na,"

Фәйзи Ғәскәров исемендәге дәүләт академия халыҡ бейеүҙәре ансамбле сираттағы ижад миҙгелен Луганск филармонияһында асты. Бейеүселәр «Беҙҙең йортобоҙ – Рәсәй» тип аталған программа менән урындағы филармония сәхнәһендә сығыш яһаны.

Донбасс тамашасыһына улар үҙҙәренең иң сағыу бейеүҙәрен тәҡдим итте. Программа һуңында Луганск халҡын ансамбль етәксеһе, Башҡортостандың атҡаҙанған артисы Нәзир Байегетов сәләмләне.


Тамашасыға рәхмәт белдереп ул Башҡортостан вәкилдәренең Донбасс ерендә хеҙмәт фронтында ла ең һыҙғанып эшләүен билдәләне. Донбастсы Бөйөк Ватан һуғышы йылдарында немец-фашист илбаҫарҙарынан азат иткән данлыҡлы 112-се Башҡорт атлы дивизияһы һәм уның ҡаһарман командиры генераль-майор Миңлеғәле Шайморатов тураһында һөйләне.

 ","
	Кесе йома, 29 сентябрь 2022",Яңылыҡтар,Na
https://kulturarb.ru/ba/news/ғafuri-rajonynan-ilһam-bajbuldinғa-rәsәj-kүңele-premiyaһy-tapshyryldy, Ғафури районынан Илһам Байбулдинға “Рәсәй күңеле” премияһы тапшырылды ,Na,"

Башҡорт эпостарын башҡарыусы сәсән, Ғафури районы хакимиәтенең мәҙәниәт бүлегенең Красноусол ауылындағы халыҡ театры режиссеры Илһам Байбулдинға “Рәсәй күңеле” премияһы тапшырылды. Тантаналы сара ошо көндәрҙә Дәүләт Кремль һарайында уҙҙы.
Илһам Байбулдин – Ғафури районындағы сағыу исемдәргә бай нәҫел вәкиле. Ул  шулай уҡ ҡурай, думбыра, ҡумыҙ, дөңгөр кеүек музыка ҡоралдарын эшләү оҫтаһы булараҡ билдәле.
Әйткәндәй, был премия 2006 йылда Рәсәй Федерацияһы Хөкүмәте ҡарары менән барлыҡҡа килә һәм халыҡ йолаларын һаҡлау, уларҙың үҫтереү йүнәлешендәге оҙайлы, уңышлы хеҙмәт өсөн биш номинация – халыҡ музыкаһы, халыҡ йыры, халыҡ бейеүе, йолаға әүерелгән халыҡ мәҙәниәте, халыҡ оҫтаһы – буйынса тапшырыла. Ошо йылдар эсендә 200-ләгән кеше премияға лайыҡ булған. 2020 йылдан күләме 500-әр мең һум булған биш премия тапшырылып килә.
Лауреаттарға лайыҡлы наградаларҙы Рәсәй Халыҡ ижады йорто директоры В.Д. Поленова, Рәсәй халыҡтарының  мәҙәни мираҫы йылының ойоштороу комитеты ағзаһы Тамара Пуртова тапшырҙы.
Сара беренсе тапҡыр үткәрелгән Милли оркестрҙар фестивале сиктәрендә ойошторолдо. Кремль сәхнәһендә илебеҙҙең 15 төбәгенән иң шәп музыкаль коллективтар ҡатнашты. Улар араһында Башҡортостандың Халыҡ уйын ҡоралдары милли оркестры ла бар ине.
 ","
	Шаршамбы, 21 сентябрь 2022",Яңылыҡтар,Na
https://kulturarb.ru/ba/news/at-ujnatyp-aldan-bara-spektakleneң-izhadi-tөrkөmө-salauat-yulaev-isemendәge-dәүlәt-premiyaһyna-dәғүә-itә,"  ""Ат уйнатып алдан бара..."" спектакленең ижади төркөмө Салауат Юлаев исемендәге дәүләт премияһына дәғүә итә ",Na,"

М.Ғафури исемендәге Башҡорт академия драма театрының ""Ат уйнатып алдан бара..."" спектакленең ижади төркөмө Салауат Юлаев исемендәге дәүләт премияһына тәҡдим ителде:
АРТУР КӘБИРОВ - легендар генерал-майор, Рәсәй Геройы Миңлеғәле Шайморатов ролен башҡарыусы актер;
ЗӨҺРӘ БУРАҠАЕВА - сәхнә әҫәре авторы;
РӘИС НИЗАМЕТДИНОВ - спектаклдең хореографы. 
19 сентябрь театрҙың ҙур сәхнәһендә “…Ат уйнатып алдан бара…” (З.Бураҡаева) спектакле күрһәтелде. Уны Башҡортостан Республикаһы Башлығы ҡарамағындағы әҙәбиәт, сәнғәт һәм архитектура өлкәһендә Салауат Юлаев исемендәге дәүләт премиялары буйынса комиссия ҡараны.
Спектакль БР Милли һәм Хәрби-тарихи музейҙар, БР Милли тарих архивы һәм Ә.Абдразаҡов исемендәге «Башҡортостан» киностудияһы фондтарында һаҡланған документтарға нигеҙләнеп яҙылған.
Иҫегеҙгә төшөрәбеҙ, Салауат Юлаев исемендәге дәүләт премияһы 11 октябрҙә тапшырыласаҡ. 
 ","
	Шишәмбе, 20 сентябрь 2022",Яңылыҡтар,Na
https://kulturarb.ru/ba/news/bashҡortostandyң-halyҡ-ujyn-ҡoraldary-milli-orkestry-kreml-һarajynda-syғysh-yaһany, Башҡортостандың Халыҡ уйын ҡоралдары милли оркестры Кремль һарайында  сығыш яһаны ,Na,"

Башҡортостандың атҡаҙанған артисы Линар Дәүләтбаев етәкселегендәге БР Халыҡ уйын ҡоралдары милли оркестры Рәсәйҙең милли оркестрҙары фестивалендә ҡатнашты һәм тәүге тапҡыр илдең төп концерт сәхнәһендә – Кремль һарайында  сығыш яһаны.
Фестивалгә илдең 15 оркестры саҡырылғайны. Сара Рәсәй халыҡтары мәҙәни мираҫы йылының төп ваҡиғаларының береһенә әүерелде.

""Ғинуар айынан программа һайлай башланыҡ. Фестивалдең художество советы менән бик күп материал ҡараныҡ, тыңланыҡ. Башҡортостандың Халыҡ уйын ҡоралдары милли оркестры башҡарыуындағы Евгений Чугаев ижад иткән ""Эжен батыр"" көйөн һайлап хаталанманыҡ. Был музыка башҡорт халҡының бар матурлығын күрһәтте"", - тине фестивалдең художество етәксеһе, Людмила Зыкина исемендәге “Рәсәй” рус халыҡ ансамбленең художество етәксеһе, Рәсәйҙең атҡаҙанған артисы Дмитрий Дмитриенко.

Был фестивалдә ҡатнашыу – һәр коллектив өсөн ҙур мәртәбә һәм яуаплылыҡ. Яҡташтарыбыҙ башҡорт халыҡ уйын ҡоралдарының киң мөмкинлеген, башҡорт моңоноң тәрәнлеген күрһәтте.

""Бөгөн халыҡ уйын ҡоралдары милли оркестры Башҡортостандың алдынғы коллективтарының береһе иҫәпләнә, ул юғары профессиональ кимәлгә эйә. Был сәхнәлә сығыштары һуңғыһы булмаҫ. Оркестрыбыҙға Рәсәйҙең һәм донъяның иң яҡшы залдарын яулауҙарын теләйем"", - тине Башҡортостандың мәҙәниәт министры урынбаҫары Алмас Сәйетов.

 ","
	Шишәмбе, 20 сентябрь 2022",Яңылыҡтар,Na
https://kulturarb.ru/ba/news/shaғir-kөndәlege-nәfis-filmy-өҫtөndә-esh-tamamlandy, «Шағир көндәлеге» нәфис фильмы өҫтөндә эш тамамланды ,Na,"

Башҡортостанда халыҡ шағиры Рәми Ғариповтың тормошона һәм ижадына арналған «Шағир көндәлеге» тулы метражлы нәфис фильмының премьераһына әҙерләнәләр. Булат Йосоповтың фильмы — Башҡортостан тарихына һәм мәҙәниәтен үҫтереүгә арналған трилогияның («Бабич» һәм «Беренсе республика») һуңғы өлөшө.
Проект Башҡортостан Башлығы Радий Хәбиров, республиканың Мәҙәниәт министрлығы һәм Бөтә донъя башҡорттары ҡоролтайы булышлығында тормошҡа ашырылған. Фильмды Әмир Абдразаҡов исемендәге «Башҡортостан» киностудияһы һәм «Йәнле таҫма» кинокомпанияһы төшөргән.
Кинотаҫманы төшөрөү хроникаһы түбәндәгесә:
2019 йылда проект тураһында иғлан ителде, аҡса йыйыу башланды (республикала йәшәүселәр 1 миллион һум йыйҙы).
Фильмға дәүләт ярҙамы — 16 миллион һум.
2020 йылдың башында фильмдың ролигы күрһәтелде.
2021 йылдың 29 мартында фильм төшөрөүгә старт бирелде.
2022 йылдың февралендә Башҡортостандың халыҡ шағиры Рәми Ғариповтың тыуыуына 90 йыл тулыу уңайынан фильм авторҙары картинаның тәүге тизерын күрһәтте.
2022 йылдың авгусында фильмды монтажлау эштәре тамамланды.
2022 йылдың сентябрендә көтөп алынған премьераға постер сыға.
«Шағир көндәлеге» фильмының премьераһы тиҙҙән билдәле була.
 ","
	Шишәмбе, 20 сентябрь 2022",Яңылыҡтар,Na
https://kulturarb.ru/ba/news/sibaj-dәүlәt-bashҡort-drama-teatry-92-se-izhad-miҙgelen-asty, Сибай дәүләт башҡорт драма театры 92-се ижад миҙгелен асты ,Na,"

Арыҫлан Мөбәрәков исемендәге Сибай дәүләт башҡорт драма театры 19 сентябрҙә үҙенең 92-се ижад миҙгелен асты. Тамашасылар хөкөмөнә театр был көндө Я. Пулиновичтың “Һағыштарым тулы ғазаптарым...” мелодрамаһын тәҡдим ителде.
Быйылғы миҙгелдең тәүге премьераһы - Нәжиб Асанбаевтың “Өҙөлгән өмөт” драмаһы. Әҫәрҙе сәхнәгә режиссер Башҡортостандың атҡаҙанған сәнғәт эшмәкәре Сәлихйән Әфләтүнов сәхнәләштерә. Тамашасылар тарафынан ҙур ҡыҙыҡһыныу уятҡан был драма Сибай театры сәхнәһендә беренсе тапҡыр 2001 йылдың декабрендә ҡуйылғайны. Бөгөн дә үҙ актуаллеген юғалтмаған был әҫәр ҡабат театр сәхнәһенә ҡайтырға хаҡлы. Әҫәрҙә атай һәм ул араһындағы мөнәсәбәттәр, эшһеҙлек һәм наркомания кеүек проблемалар үҙәк урынды биләп тора. Тап ошо әҫәрҙә тамашасылар “Нимә ул ысын мөхәббәт?” һәм “Ғаилә ҡиммәттәре нимә ул?” тигән мәңгелек һорауҙарға яуап табыр, тигән ышаныста театр коллективы.
Сентябрь айында театр Ханты-Манси автономиялы округы – Юграға оҙайлы гастролдәргә сығасаҡ. 26 сентябрҙән 2 октябргә хәтлем Федоровский ҡасабаһында, Лангепас, Нефтеюганск, Когалым, Түбәнге Варта, Сорғот, Лянтор ҡалаларында йәшәгән милләттәштәребеҙ Талха Ғиниәтуллин әҫәрҙәре буйынса Наил Ғәйетбай инсценировкаһындағы “Тау артында ниҙәр бар?” кеше һәм заман тураһында хикәйәтте ҡарай аласаҡ.
Был миҙгелдә театр сәхнәһендә Заһир Исмәғилев исемендәге Өфө дәүләт сәнғәт институты студенттарының сығышы ла көтөлә. “Ауыл уҡытыусыһы” тип аталған документаль драма (вербатим) уҡытыусылар тормошоноң ысынбарлығы хаҡында бәйән итәсәк. Яҙмышын мәктәп тормошо менән бәйләгән һәр кем студенттар сәхнәлә сағылдырған образдарҙа үҙҙәрен дә таныр, моғайын. Ә киләсәктә уҡытыусы һөнәрен һайларға уйлаған тамашасы иһә, беҙҙең йәмғиәттә был һөнәрҙең ни тиклем кәрәкле икәнен аңлар. 
Бынан тыш, октябрҙә Арыҫлан Мөбәрәков исемендәге Сибай дәүләт башҡорт драма театры “Һағыштарым тулы ғазаптарым...” мелодрамаһы һәм Флорид Бүләковтың “Их, күгәрсенкәйҙәрем! лирик комедияһы менән Өфө тамашасыларын ҡыуандырасаҡ. Бынан тыш, театр күрше Татарстан Республикаһы тамашасылары менән дә осрашмаҡсы.
2022 йылдың аҙағында иһә бәләкәс тамашасыларға ҙур бүләк әҙерләнә - балалар өсөн сағыу тамаша көтөлә. Ғөмүмән, был миҙгел премьераларға бик бай булмаҡсы.
Сибай театрының тағы ла бер яңылығы – ул да булһа, был миҙгелдә билдәле режиссер Булат Йосоповтың командаһы театрҙа өр-яңы проект башлаясаҡ. 
Театр үҙенең 92-се миҙгелендә тағы ла бер тарихи битте асасаҡ - Башҡортостандың халыҡ артисткаһы Зифа Баязитова менән Рәсәйҙең атҡаҙанған артисы Риф Сәйфуллин Сибай сәхнәһендә үҙҙәренең ярты быуатлыҡ хеҙмәтен - сәхнәләге 50 йыллыҡ юбилейҙарын ҡаршылаясаҡтар. Әйтергә кәрәк, бындай бай һәм күп йыллыҡ ижади дәүерҙе ҡаршылаған актерҙар республика театрҙары араһында бары өсәү генә һәм уларҙың икәүһе Арыҫлан Мөбәрәков исемендәге Сибай дәүләт башҡорт драма театрында хеҙмәт итә. Йәнә лә Риф Ғәле улы был миҙгелде юғары исем - Рәсәйҙең атҡаҙанған артисы дәрәжәһендә башлаясаҡ. Театрҙың уңыштары хаҡында һөйләгәндә, Салауат Вәлиев менән Резида Сәфиуллина уҙған осорҙа Башҡортостандың атҡаҙанған артисы исеме, ә Венер Сөнәғәтов Башҡортостандың халыҡ артисы исеменә лайыҡ булыуҙарын да әйтеп үтергә кәрәк. 
Шулай уҡ коллектив был миҙгелдә яңы актерҙар менән дә тулыланды. Камил Вәлиев исемендәге Сибай сәнғәт колледжын тамамлаған Юлиә Солтангәрәева, Айгөл Ғөбәйҙуллина һәм Юлиә Иҫәндәүләтова  театрҙа эш башланылар. 
Гөлсәсәк СаламатоваАрыҫлан Мөбәрәков исемендәге Сибай дәүләт башҡорт драма театрының әҙәби - драматик бүлеге етәксеһе
 ","
	Шишәмбе, 20 сентябрь 2022",Яңылыҡтар,Na
https://kulturarb.ru/ba/news/bashҡortostandyң-әhmәtzәki-vәlidi-isemendәge-milli-kitaphanaһynda-asyҡ-ishektәr-aҙnaһy," Башҡортостандың Әхмәтзәки Вәлиди исемендәге Милли китапханаһында – ""Асыҡ ишектәр аҙнаһы"" ",Na,"

19 сентябрҙә Башҡортостан Республикаһының Әхмәтзәки Вәлиди исемендәге Милли китапханаһында урта махсус һәм юғары уҡыу йорттары студенттары өсөн Асыҡ ишектәр көнө уҙғарыла.
Сара сиктәрендә студенттар Милли китапхана бүлектәре һәм фондтары менән танышасаҡ, электрон һәм традицион каталогтарҙа, шулай уҡ һанлы белем биреү ресурстарында мәғлүмәт эҙләү буйынса оҫталыҡ дәрестәрендә ҡатнашасаҡ, китапхана-ара абонемент хеҙмәтенең эше һәм документтарҙы электрон әйләнеше тураһында беләсәк. Килгән ҡунаҡтар өсөн һирәк осрай торған һәм ҡулъяҙма матбуғат күргәҙмәһе ойошторолған.
Акция 24 сентябргә тиклем дауам итә.
Һорауҙар буйынса (347) 287-13-10 телефоны аша мөрәжәғәт итергә.
Адресы: Өфө ҡалаһы, Ленин урамы, 4.
Үткәреү ваҡыты: иртәнге сәғәт 10-дан киске 6-ға тиклем.
 ","
	Дүшәмбе, 19 сентябрь 2022",Яңылыҡтар,Na
https://kulturarb.ru/ba/news/өfөlә-jәjlәү-hudozhestvoly-kejeҙ-festival-konkursy-asyla,  Өфөлә «Йәйләү» художестволы кейеҙ фестиваль-конкурсы асыла ,Na,"

20 сентябрҙә Республика халыҡ ижады үҙәгенең «Урал» халыҡ сәнғәте галереяһында «Йәйләү» республика художестволы кейеҙ фестиваль-конкурсы асыла. Проект биҙәү-ҡулланма сәнғәтенең халыҡ традицияларын тергеҙеүгә һәм һаҡлауға йүнәлтелгән.
 
Быйыл фестивалгә ҡалаларҙан 40-тан ашыу ғариза килгән. Өфө, Нефтекама, Октябрьский, Учалы, Белорет, Сибай, Салауат, Күмертау ҡалалары, Ейәнсура, Иглин, Кушнаренко, Краснокама, Дүртөйлө, Шишмә, Илеш, Бишбүләк райондары, Силәбе өлкәһе һәм Ҡырғыҙстан Республикаһы.
 

«Беҙ 70-тән ашыу ижади эш, шул иҫәптән панно, костюмдар, костюмдарға аксессуарҙар алдыҡ. Оҫталар заманса кейеҙ баҫыу алымдары файҙаланған, шул уҡ ваҡытта традицион алымдар ҙа онотолмаған. 2002 йылда Республика халыҡ ижады үҙәгенең “Урал” галереяһы тарафынан ойошторолған «Аҡ кейеҙгә баҫып...» республика фольклор-хеҙмәт байрамы мөһим һәм көнүҙәк тип табылды. Үҫешеүгә йүнәлеш алып, проект бөгөн яңы ижади асыштар, техник яңылыҡтар, сағыу исемдәр менән ҡыуандыра» - тип билдәләне Республика халыҡ ижады үҙәгенең «Урал» халыҡ сәнғәте галереяһы мөдире Кәримә Кайдалова.

 
Күргәҙмә сәғәт 4-тә асыла. Шул уҡ көндә жюри эшләйәсәк, уның рәйесе - М.Аҡмулла исемендәге БДПУ профессоры, Рәсәйҙең һәм Башҡортостандың атҡаҙанған рәссамы, М.Аҡмулла исемендәге БДПУ ҡарамағындағы Рәсәйҙәге тәүге “Кейеҙ үҙәге”нә нигеҙ һалыусы Тәлғәт Мәсәлимов.
 
Конкурс-фестивалде асыу программаһының сағыу өлөшө – кейеҙ костюмдарҙа дефиле. Шулай уҡ үҙ эшен - “Дала көйө” кейеҙ костюмдар коллекцияһын – Ейәнсура районының йәш рәссамдары тәҡдим итәсәк.
 
Хәтерегеҙгә төшөрәбеҙ, проекттың беренсе (һайлап алыу) туры 2022 йылдың июленән авгусына тиклем республиканың ҡала округтарында һәм муниципаль райондарында уҙғарылды.
 
Фестиваль-конкурстың ойоштороусылары - Башҡортостан Республикаһының Мәҙәниәт министрлығы, Республика халыҡ ижады үҙәге.
 ","
	Дүшәмбе, 19 сентябрь 2022",Яңылыҡтар,Na
https://kulturarb.ru/ba/news/өfөlә-tamғa-halyҡ-ara-bashҡort-milli-kejeme-oҫtalary-konkursynyң-yarymfinaly-uҙҙy, Өфөлә «Тамға» халыҡ-ара башҡорт милли кейеме оҫталары конкурсының ярымфиналы уҙҙы ,Na,"

16 сентябрҙә Өфөлә «Тамға» халыҡ-ара башҡорт милли кейеме оҫталары конкурсының икенсе туры уҙҙы. Аҙаҡҡы турҙа 46 автор - талантлы әҙерләүсе оҫталар, костюмдар буйынса рәссамдар, дизайнерҙар, стилистар, кейем тегеү буйынса ателье, профилле вуз студенттары ҡатнашты. Эштәрҙең презентацияһы «Торатау» конгресс-холында үтте.
Авторҙар эштәрен биш номинацияла тәҡдим итте: «Башҡорттарҙың халыҡ кейеме - реконструкция», «Башҡорттарҙың заманса авторлыҡ образы», «Балалар кейеме - реконструкция», «Башҡорт милли ювелир биҙәүестәре», «Башҡорт кейеме аксессуарҙары».
 
Быйыл конкурс июлдә башланды.  12 сентябрҙән 14-нә тиклем онлайн форматта проекттың һайлап алыу туры уҙҙы. Өс көн дауамында жюри 300-ләгән ҡатнашыусының эшен баһаланы.
 
Конкуренттың икенсе туры йомғаҡтары буйынса финалға түбәндәге ҡатнашыусылар үтте:
 
 
«Башҡорт халҡының милли кейеме - реконструкция»:
 
 
1.Аллағолова Фәнүзә (Өфө)
 
 
2.Әбүбәкирова Ғәшүрә (Әбйәлил районы)
 
 
3.Әхтәмова Сәйҙә (Балаҡатай районы)
 
 
4.Амантаев Рафаэль (Өфө)
 
 
5.Вәлиева Ғәбиҙә (Ҡурған өлкәһе)
 
 
6.Ғилажева Нәйрә (Учалы районы)
 
 
7.Ғәбитова Сәриә (Ишембай ҡалаһы)
 
 
8.Искәндәрова Гүзәл (Ҡырмыҫҡалы районы)
 
 
9.Нуриманова Резида (Нуриман районы)
 
 
10.Хөсәйенова Гөлсөм (Бөрйән районы)
 
«Балалар кейеме - реконструкция»:
 
 
11.Кинйәбаева Алһыу (Өфө)
 
 
12.Миңғәлимова Фәниҙә (Өфө)
 
 
13.Шафиҡова Роза (Дыуан районы)
 
 
«Башҡорт кейеме аксессуарҙары»
 
 
14.Вәлиева Айгөл (Өфө)
 
 
15.Вәхитова Гөлнара (Силәбе өлкәһе)
 
 
16.Ғәбиҙуллина Әлфинә (Бөрйән районы)
 
 
17.Ғиниәтуллина Регина (Балаҡатай районы)
 
 
18.Исҡаҡова Элеонора (Учалы)
 
 
19.Солтанова Финзирә (Учалы районы)
 
 
«Башҡорт милли ювелир биҙәүестәре».
 
20.Вәлиев Рушан (Учалы)
 
 
21.Дәүләтов Рөстәм (Өфө)
 
 
22.Махнева-Метусова Мария (Өфө)
 
 
«Башҡорттарҙың заманса авторлыҡ образы һәм стилистар конкурсы номинацияһында яңы йүнәлеш»:
 
 
23.Моталова Ильмира (Мәскәү)
 
 
24.Ручкина Светлана (Өфө)
 
 
25.Хисаметдинова Ҡояш, Данилова Анна (Өфө)
 
 
26.Бастанова Гөлназ (Өфө)
 
 
27.Ғәлинурова Руфина (Өфө)
 
 
28.Ғарифуллина Динара (Өфө ҡалаһы). 
 
Конкурстың финалы 2022 йылдың 11 октябрендә «Планета» сауҙа үҙәгендә уҙа.  Проект сиктәрендә шулай уҡ Рәсәйҙең генә түгел, Үзбәкстандың һәм Ҡырғыҙстандың иң яҡшы этно-дизайнерҙарының эштәре күрһәтеләсәк. 
 
«Тамға» халыҡ-ара башҡорт милли кейеме оҫталары конкурсы  тәүге тапҡыр 2020 йылда уҙғарылды. Проект боронғо милли кейемгә, уның этник үҙенсәлектәренә иғтибарҙы йәлеп итеүгә йүнәлтелгән.
 
Ойоштороусылар - Башҡортостандың Мәҙәниәт министрлығы, Республика халыҡ ижады үҙәге, Башҡортостандың Милли музейы, «Ағиҙел» Башҡортостан художество кәсептәре дәүләт унитар предприятиеһы, «Планетамолл-Өфө» яуаплылығы сикләнгән йәмғиәте.
 ","
	Дүшәмбе, 19 сентябрь 2022",Яңылыҡтар,Na
https://kulturarb.ru/ba/news/bash-ҡalala-hәrbi-bejeklek-respublika-avtor-patriotik-jyrҙar-festivale-үtte, Баш ҡалала «Хәрби бейеклек» республика автор патриотик йырҙар фестивале үтте ,Na,"

 
18 сентябрҙә «Торатау» конгресс-холының амфитеатрында «Хәрби бейеклек» республика автор патриотик йырҙар фестивале уҙҙы. Үҙенсәлекле ваҡиға Рәсәйҙең төрлө ҡалаларынан хәрби хәрәкәт ветерандарын һәм башҡарыусыларҙы берләштерҙе.
 
Фестивалде асыу тантанаһында сараға йыйылыусыларҙы Башҡортостан Республикаһы Хөкүмәте Премьер-министры урынбаҫары Ирек Сәғитов сәләмләне.
 

– Башҡортостан Республикаһы Хөкүмәте исеменән һәм шәхсән үҙемдән Һеҙҙе Украинала махсус хәрби операцияла ҡатнашыусы батыр яугирҙарға рухи ярҙам йөҙөнән үткәрелгән «Хәрби бейеклек» республика автор патриотик йырҙар фестивалендә сәләмләйем.

 

Бер аҙ тәнәфестән һуң был фестиваль йәнә ҡунаҡтарҙы ҡабул итә. Тәү сиратта, ҡунаҡсыл Башҡортостан ерендә беҙҙе бергә йыйырға мөмкинлек биргән был сараның мөһимлеген билдәләргә кәрәк.  Бөгөн, илебеҙ Көнбайыш яғынан агрессия шарттарында заманса нацизмға ҡаршы көрәш алып барғанда, беҙ һеҙҙең менән берләшергә һәм күп михнәт кисергән  Донбасҡа теләктәшлек күрһәтергә, ошо ауыр минутта уларға ярҙам ҡулы һуҙырға тейешбеҙ, сөнки беҙ үҙебеҙҙекеләрҙе ташламайбыҙ,– тине Ирек Сәғитов. 

 
Фестиваль программаһы бер нисә өлөшкә бүленде. Тамашасыларға йыйылма тынлы оркестр, кадет кластары һәм хәрби-патриотик клубтар, Юнармия, Тхэквондо федерацияһының үҙенсәлекле программаһы тәҡдим ителде, Башҡортостан Республикаһының көс структуралары ансамбле сығыш яһаны. Концертты балалар һәм йәштәр ижади коллективтары һәм солистары, ҡала Мәҙәниәт һарайы һәм Өфө Йәш тамашасы театры артистарының һәм, әлбиттә, Рәсәй һәм Башҡортостан ҡалаларының легендар патриотик йыр автор-башҡарыусыларының сығыштары биҙәне. Музыкаль әҫәрҙәрен Игорь Дрягилев (Ярославль ҡалаһы), Валерий Петряев (Ярославль ҡалаһы), Артур Саянов (Севастополь ҡалаһы), Владимир Воронов (Череповец ҡалаһы), «Десант туғанлығы» төркөмө (Ульяновск ҡалаһы), «Блокпост» төркөмө (Димитровград ҡалаһы) һәм «Контингент» төркөмө (Ырымбур) тәҡдим итте.
Концерт хедлайнерҙары булараҡ Рәсәйҙең атҡаҙанған сәнғәт эшмәкәре Александр Павлов етәкселегендәге Екатеринбургтың «Уралбэнд» тынлы оркестры һәм Рәсәйҙең атҡаҙанған артисы, йырсы һәм композитор Денис Майданов сығыш яһаны. 
 
Башҡортостандың визит карточкаларының береһенә әүерелгән «Хәрби бейеклек» патриотик йыр фестивале бөгөн тотош Рәсәйҙә билдәле. Проект йәш быуында Ватанға һөйөү, хәрби бурысҡа тоғролоҡ тәрбиәләүгә һәм Ватан геройҙары хаҡында халыҡ хәтерен һаҡлауға йүнәлтелгән. 
 
2014 йылда Рәсәй Афғанстан ветерандары союзының Башҡортостан бүлексәһе һәм БР «Ветеран» төбәк йәмәғәт ойошмаһы әүҙемселәре илһөйәрлек идеяһы тирәләй төрлө йәштәге күмәк кешене берләштерерлек фестиваль ойоштороу тәҡдиме менән сыҡты. 2014 йылдың 19 июнендә республиканың баш ҡалаһында, «Биатлон» стадионының асыҡ концерт майҙансығында, «Хәрби бейеклек» ветеран йыры фестивале үтте.
 
Фестивалдең ойоштороусылары - Башҡортостандың Мәҙәниәт министрлығы, Республика халыҡ ижады үҙәге, «Рәсәйҙең Афғанстан ветерандары союзы» дөйөм Рәсәй йәмәғәт ойошмаһының Башҡортостан төбәк бүлексәһе, «Ветеран» төбәк йәмәғәт ойошмаһы, Өфө ҡалаһы ҡала округы хакимиәте.
 
Фотоһүрәттәр авторы: Рәмил Нафиҡов. 
 ","
	Дүшәмбе, 19 сентябрь 2022",Яңылыҡтар,Na
https://kulturarb.ru/ba/news/bashҡortostandyң-milli-simfonik-orkestry-ural-aryaғy-bujlap-gastroldәren-tamamlany, Башҡортостандың Милли симфоник оркестры Урал аръяғы буйлап гастролдәрен тамамланы ,Na,"

 
Белорет, Магнитогорск, Сибай һәм Межгорье тамашасылары композитор-романтиктарҙың сағыу әҫәрҙәрен Башҡортостан Республикаһының Милли симфоник оркестры башҡарыуында тыңлап һөйөндө. Баш дирижер, Башҡортостандың атҡаҙанған артисы Дмитрий Крюков дирижёрлыҡ итте. Программала Карл Мария фон Вебер, Феликс Мендельсон һәм  Людвиг ван Бетховендың әҫәрҙәре яңғыраны. 
 
Солист сифатында Башҡортостан Дәүләт оркестрының генераль директоры, республиканың халыҡ артисы Артур Нәзиуллин сығыш яһаны.
 
Тыңлаусылар оркестрҙы тулы залдар һәм оҙайлы алҡыштар менән ҡаршы алды - республиканың алыҫ ҡалалары өсөн Башҡортостан Дәүләт оркестры концерттары һәр саҡ ҙур һәм күптән көтөлгән ваҡиға. Сибайҙар Башҡортостан Милли симфоник оркестрының концертын былтыр реставрацияланған филармонияла тыңланы, ә Межгорье ҡалаһы республиканың төп оркестрын һуңғы тапҡыр ун йыл элек ҡабул иткәйне. 
 
Башҡортостан Республикаһының мәҙәниәт министры, Башҡортостандың атҡаҙанған артисы Әминә Шафиҡова:
 

«Бәләкәй ҡалаларҙа мәҙәни тормоштоң сифатын һәм төрлөлөгөн арттырыу - «Мәҙәниәт» милли проектының мөһим йүнәлештәренең береһе. Беҙҙең Милли симфоник оркестрының үҙәктән алыҫ урынлашҡан ҡала һәм райондарҙы үҙ концерттары менән ҡыуандырыуын беренсе йыл ғына күҙәтмәйбеҙ, халыҡтан бик күп ыңғай фекер ишетәбеҙ. Башҡортостандың ҡала һәм райондарында йәшәүселәрҙе юғары мәҙәниәт даирәһенә йәлеп итеп, коллективтың гастроль графигына яңынан-яңы концерт майҙансыҡтарын индерәбеҙ».

 ","
	Йәкшәмбе, 18 сентябрь 2022",Яңылыҡтар,Na
https://kulturarb.ru/ba/news/jomabaj-iҫәnbaev-isemendәge-respublika-ҡurajsylar-konkursynyң-eңeүselәre-bildәlәnde, Йомабай Иҫәнбаев исемендәге республика ҡурайсылар конкурсының еңеүселәре билдәләнде ,Na,"

Хәйбулла районында 16-17 сентябрҙә үткән Йомабай Иҫәнбаев исемендәге республика ҡурайсылар конкурсында 320-нән ашыу кеше ҡатнашты. Бәйге Аҡъяр ауылында ике көн дауамында барҙы. Йомабай Иҫәнбаевтың ейәне Миңнулла Бикҡолов сараның хөрмәтле ҡунағы булды.
Фестивалде ябыу тантанаһында БР мәҙәниәт министры урынбаҫары Илнур Мөхйәнов мәҙәниәт министры Әминә Шафиҡованың сәләмләү адресын уҡып ишеттерҙе.

""Ҡәҙерле дуҫтар! Башҡортостан Республикаһының Мәҙәниәт министрлығы һәм үҙемдең исемдән Йомабай Иҫәнбаев исемендәге республика ҡурайсылар бәйгеһендә ҡатнашыусыларҙы, ойоштороусыларҙы һәм ҡунаҡтарҙы ихлас сәләмләйем. Халыҡтың музыкаль традицияларын һаҡлауғаһаҡлауға, тергеҙеүгә һәм йәштәрҙе башҡорт инструменталь фольклорына йәлеп итеүгә һйүнәлтелгән бәйге әлеге көндә Хәйбулла районының визит карточкаһына әүерелде. Был конкурстың ҡурай моңон беренсе булып сит ил сәхнәһенән яңғыратҡан, тәүгеләрҙән булып ҡурай сәнғәтен профессиональ сәхнәгә алып сыҡҡан ҡурайсы Йомабай Иҫәнбаевтың яҡты иҫтәлегенә арналыуы оло ихтирамға лайыҡ. Ул сәнғәт донъяһында яҡты эҙ ҡалдырған күренекле шәхес. Ҡурайсылар араһында был конкурстың лауреаты булыу улар өсөн ҙур дәрәжәгә эйә. Ғөмүмән, йылдан-йыл конкурста ҡатнашыусыларҙың һаны, ҡурайҙа уйнау оҫталығы кимәле лә арта ара. Быйылғы конкурста Мари ИлеИле Республикаһынан, Ырымбур, Силәбе өлкәләренән, Красноярск крайынан ҡатнашыусыларҙың булыуы сараның мәртәбәһен күтәрҙе. Байрамды ойоштороуға ҙур көс һалған өсөн Хәйбулла районы хакимиәтенә оло рәхмәтемде белдерә. Хөрмәтле дуҫтар! Һеҙҙе бөгөнгө байрам менән ҡотланы, барығыҙға ла ижади уңыштар теләйем. Бәйгеселәр киләсәктә Башҡортостаныбыҙҙың биҙәге булып, беҙҙе рухландырып йәшәһен!”- тиелгән сәләмләү хатында.

Конкурс йомғаҡтары буйынса Гран-приҙы Хәйбулла районынан Рәдиф Бохарбаев яуланы. 16 йәшкә тиклемге ҡурайсылар ансамблдәре араһында беренсе урынға Әҙеһәм Исҡужин исемендәге ҡурайсылар ансамбле (Өфө ҡалаһы) лайыҡ булды (етәксеһе – Вәсил Баймырҙин). 16 йәштән өлкән ҡурайсылар ансамбле номинацияһында Буранбай сәсән исемендәге халыҡ ҡурайсылар ансамбле (Баймаҡ районы) иң яҡшыһы булды (етәксеһе – Илнур Аслаев). 12 йәшкә тиклемге солистар араһында беренсе дәрәжә диплом Илһам Юлгилдинға (Йылайыр районы) тапшырылды. 12-16 йәшлек солистар номинацияһында - Динислам Утарбаев (Сибай ҡалаһы), 16 йәштән өлкән башҡарыусылар араһында Ринат Нурмөхәмәтов (Салауат районы) һәм Ыласын Мәғәфүров (Белорет районы) беренсе урынға лайыҡ булды.
Иң өлкән ҡатнашыусы - Мари Иле Республикаһынан 80 йәшлек Муса Нурдәүләтов, ә иң йәше - 8 йәше тулған Сибай ҡалаһынан Арыҫлан Хәсәнов. Ишемғоловтар (Хәйбулла районы), Ғайсиндар (Ауырғазы районы), Сөңгөровтар (Хәйбулла районы), Дәүләтшиндар (Баймаҡ районы) ғаиләләре лә дипломдар менән билдәләнде. Программа сиктәрендә конкурста ҡатнашыусылар һәм уларҙың остаздары өсөн Башҡортостандың халыҡ артисы, Рәсәйҙең атҡаҙанған мәҙәниәт хеҙмәткәре, конкурс жюрийы рәйесе Юлай Ғәйнетдинов ҡурайҙа уйнауҙы һаҡлау һәм үҫтереү буйынса оҫталыҡ дәресе үткәрҙе.
Ойоштороусылар - Башҡортостан Республикаһының Мәҙәниәт министрлығы, Республика халыҡ ижады үҙәге, Хәйбулла районы муниципаль район хакимиәте, Башҡортостан Республикаһының ҡурайсылар союзы йәмәғәт ойошмаһы.
Белешмә:Йомабай Иҫәнбаев (1891-1943) - ҡурайҙа профессиональ башҡарыу сәнғәтенә нигеҙ һалыусыларҙың береһе. Ул сит ил сәхнәләрендә (Франция, Германия, Швеция, Бельгия, Голландия) милли сәнғәтте танытҡан тәүге башҡорт музыканттарының береһе булды. 1991 йылда Йомабай Иҫәнбаевҡа (вафатынан һуң) «Башҡортостан Республикаһының халыҡ артисы» тигән маҡтаулы исем бирелә.
 ","
	Йәкшәмбе, 18 сентябрь 2022",Яңылыҡтар,Na
https://kulturarb.ru/ba/news/hәjbulla-rajonynda-jomabaj-iҫәnbaev-isemendәge-respublika-ҡurajsylar-konkursy-asyldy, Хәйбулла районында Йомабай Иҫәнбаев исемендәге Республика ҡурайсылар конкурсы асылды ,Na,"

Хәйбулла районында Йомабай Иҫәнбаев исемендәге Республика ҡурайсылар конкурсы асылды. Был сара ҡурайҙа уйнау йолаларын һаҡлауға, тергеҙеүгә һәм артабан үҫтереүгә, һәләтле башҡарыусыларҙы асыҡлауға ҡурайҙа уйнау сәнғәтен йәйелдереүгә йүнәлтелгән.

«Бөгөн Хәйбулла районында башҡорт халҡының милли уйын ҡоралына арналған сағыу байрамдарҙың береһе уҙа. Йомабай Иҫәнбаев ҡурайҙа профессиональ башҡарыу сәнғәтенә нигеҙ һалыусыларҙан иҫәпләнә. Ул сит ил сәхнәһендә милли сәнғәтте күрһәткән тәүге башҡорт музыканттарының береһе булды», - тип билдәләне Республика халыҡ ижады үҙәгенең генераль директоры урынбаҫары Нәфисә Тулыбаева һәм ҡатнашыусыларҙы Башҡортостан Республикаһының Мәҙәниәт министрлығы исеменән сәләмләне.

Тантаналы сарала Хәйбулла районы Советы рәйесе Тимур Рәмов, Рәсәйҙең һәм Башҡортостандың атҡаҙанған мәҙәниәт хеҙмәткәре, Башҡортостандың халыҡ артисы, Башҡортостандың Салауат Юлаев исемендәге дәүләт премияһы лауреаты Юлай Ғәйнетдинов ҡатнашты.
 
Быйыл конкурс 1812 йылғы Ватан һуғышында еңеүҙең 210 йыллығына арналды. Тантаналы өлөштән һуң Туймазы, Ауырғазы, Күгәрсен, Йылайыр, Учалы, Хәйбулла, Белорет, Әбйәлил, Баймаҡ райондарынан, Күмертау, Сибай һәм Өфө ҡалаларынан ансамблдәр ошо тарихи ваҡиғаға арналған көйҙәрҙе башҡарҙы. Улар араһында башҡорт халыҡ йыры «Кутузов», «Аллаяр батыр», «Наполеон Бонапарт», «Маршрут» һәм башҡалар яңғыраны. Башҡорт халыҡ йыры «Ҡаһым түрә»не Башҡортостандың атҡаҙанған мәҙәниәт хеҙмәткәре Ғәзим Ильясов башҡарҙы.
 
Ҡурайсылар бәйгеһе Башҡортостан, Марий Иле республикаларынан, Красноярск крайынан 300-ҙән ашыу ҡатнашыусыны йыйҙы.
 
Сара барышында алдағы конкурстар лауреаттары, халыҡ йырсылары, бейеүселәр һәм быйылғы конкурс еңеүселәре ҡатнашлығында концерттар, ҡурайсылар ансамблдәре етәкселәре өсөн түңәрәк өҫтәл күҙалланған.
 
Иртәгә, 17 сентябрҙә, Аҡъяр ауылының Үҙәк мәҙәниәт һәм ял паркында Йомабай Иҫәнбаев исемендәге Республика ҡурайсылар конкурсын ябыу тантанаһы һәм Гала-концерт үтәсәк. Сара көндөҙгө сәғәт 3-тә башлана.
 
Конкурстың йоштороусылары - Башҡортостан Республикаһының Мәҙәниәт министрлығы, Республика халыҡ ижады үҙәге, Хәйбулла районы хакимиәте, Башҡортостан Республикаһының ҡурайсылар союзы йәмәғәт ойошмаһы.
 
 ","
	Йома, 16 сентябрь 2022",Яңылыҡтар,Na
https://kulturarb.ru/ba/news/premera-stәrletamaҡ-bashҡort-drama-teatry-ҡoros-ҡushamatly-yau-aty-turaһynda-bәjәn-itә, Премьера: Стәрлетамаҡ башҡорт драма театры Ҡорос ҡушаматлы яу аты тураһында бәйән итә  ,Na,"

Стәрлетамаҡ дәүләт театр-концерт берләшмәһенең Башҡорт драма театрында Мөнир Ҡунафиндың пьесаһы буйынса «Ҡорос. Яугир ат яҙмышы» спектаклен тапшырҙы. Премьера 14 октябргә билдәләнгән. 
Миәкә районының Илсеғол ауылынан Керчь ҡушаматлы хәрби аттың тарихы тамашасыларҙы битараф ҡалдырмаясаҡ. Ул 112-се Башҡорт кавалерия дивизияһы составында фронтҡа оҙатыла, Бөйөк Ватан һуғышын үтә, ике тапҡыр яралана. 1947 йылда маршал Семен Буденныйҙың ҡушыуы буйынса тыуған ауылына ҡайтарыла. Керчь112-се Башҡорт кавалерия дивизияһының  Бөйөк Ватан һуғышынан әйләнеп ҡайтҡан берҙән-бер аты була. Тыныс ваҡытта колхозда тир түккән. 23 йәшкәсә йәшәй. Илсеғол ауылында яу аты хөрмәтенә иҫтәлекле таҡтаташ ҡуйылған.
 

- Спектакль сәхнә биҙәлеше, декорация буйынса билдәле бер ваҡытҡа һәм урынға бәйле түгел. Ул мәңгелек тураһында. Спектаклдә егермегә яҡын актер ҡатнаша. Улар атҡа, һалдатҡа һәм эшсегә әүерелә. Бында уларға костюмдар һәм шарттар ярҙам итә. Төп ролде Фәнил Ҡарасурин уйнай. Ул атты ғына түгел, тарихтың үҙен һынландыра. Спектаклдең төрлө йәштәге тамашасыға аңлайышлы булыуы беҙҙең өсөн бик мөһим ине. Тәүге тамашасыларыбыҙ мәктәп уҡыусылары ине. Уларҙың тәьҫораты буйынса, беҙ маҡсатыбыҙға өлгәшә алғабыҙ,– тигеҙ ҡуйыусы режиссёр Айҙар Зарипов. 

Билеттар берләшмә кассаһында һәм сайтында  https://sgtko.ru/
 
12 йәштән өлкәндәр өсөн. 
 
""Пушкин картаһы"" ғәмәлдә. 
 ","
	Йома, 16 сентябрь 2022",Яңылыҡтар,Na
https://kulturarb.ru/ba/news/өfөlә-bildәle-bashҡort-kompozitory-rafiҡ-sәlmәnovty-iҫkә-aldylar, Өфөлә билдәле башҡорт композиторы Рафиҡ Сәлмәновты иҫкә алдылар ,Na,"

Бөгөн күренекле башҡорт композиторы, йәмәғәт эшмәкәре, СССР-ҙың Композиторҙар союзы ағзаһы, РСФСР-ҙың һәм БАССР-ҙың атҡаҙанған сәнғәт эшмәкәре, башҡорт профессиональ музыкаһына нигеҙ һалыусыларҙың береһе Рафиҡ Сәлмәновтың тыуыуының 105 йыл тула. Күренекле композиторҙың тыуған көнөндә БР Мәҙәниәт министрлығы һәм Бөтә донъя башҡорттары ҡоролтайы ҡасандыр композитор үҙ ғаиләһе менән йәшәгән йорт алдында иҫкә алыу сараһын ойошторҙо.  Ленин урамындағы был йортта Рафиҡ Сәлмәновҡа таҡтаташ ҡуйылған. 
Бөгөн күренекле башҡорт композиторы, йәмәғәт эшмәкәре, СССР-ҙың Композиторҙар союзы ағзаһы, РСФСР-ҙың һәм БАССР-ҙың атҡаҙанған сәнғәт эшмәкәре, башҡорт профессиональ музыкаһына нигеҙ һалыусыларҙың береһе Рафиҡ Сәлмәновтың тыуыуының 105 йыл тула. Күренекле композиторҙың тыуған көнөндә БР Мәҙәниәт министрлығы һәм Бөтә донъя башҡорттары ҡоролтайы ҡасандыр композитор үҙ ғаиләһе менән йәшәгән йорт алдында иҫкә алыу сараһын ойошторҙо.  Ленин урамындағы был йортта Рафиҡ Сәлмәновҡа таҡтаташ ҡуйылған.
 
– Быйыл Хөсәйен Әхмәтов исемендәге Башҡорт дәүләт филармонияһында Рафиҡ Сәлмәновтың ижади мираҫына арналған концерт буласаҡ. Тиҙҙән көнө билдәле буласаҡ,– тине БР Мәҙәниәт министрлығының бүлек етәксеһе Зиннур Сөләймәнов. 
 
 
Рафиҡ Вафа улы Сәлмәнов 1917 йылдың 15 сентябрендә Ырымбур губернаһы Верхнеурал өйәҙе Әбйәлил районы Асҡар ауылында тыуған. Музыкаль белемде П. И. Чайковский исемендәге Мәскәү консерваторияһы ҡарамағындағы башҡорт студияһында ала. «Йәш дуҫтар йырлай», «Илемә сәскә бүләк итәм» тигән вокаль йыйынтыҡтары балаларға ғына тәғәйенләнгән. Уның баян һәм фортепьяно өсөн инструменталь пьесалары музыка мәктәптәре, училищелар һәм башҡарыусы музыканттар өсөн тәғәйенләнгән.
 
Рафиҡ Сәлмәновтың иң кескәйҙәр өсөн яҙылған «Тышта ҡар яуа» (Ҡадир Даян), уҡыусылар өсөн «Хеҙмәт йыры» (Әхтәм Ихсан), «Игенселәр йыры» (Шәриф Бикҡол), «Һалдат моңдары» (Зәйни Рафиҡов), «Әбйәлил» (Шәкир Бикҡолов) йырҙарынан башлап Рәми Ғарипов һүҙҙәренә яҙылған «Минең йондоҙом», «Юл йыры», «Дан һиңә, дан, Башҡортостан», «Именлек һөнәре», «Хушлашыу», Ҡадир Даян шиғырына яҙылған «Дуҫлыҡ йыры», «Беҙҙең ауыл ҡыҙҙары», «Таң йыры», «Ҡарасәс», Нәжип Иҙелбай һүҙҙәренә «Сирень сәскәләре», Абдулхаҡ Игебаев һүҙҙәренә «Күңел һағышына йәшлек эҙҙәренән», «Дилбәр», Ғилемдар Рамаҙанов һүҙҙәренә «Эҙләйем һине» йырҙарына тиклем кесеһе лә, олоһо ла, һәр кем белә.
 
Бынан тыш, Рафиҡ Сәлмәнов халыҡ музыкаһына таянып байтаҡ әҫәрҙәр ижад итә. Уның тынлы ағас инструменттар өсөн «Турат тауы» тигән музыкаль легендаһы, скрипка һәм фортепьяно өсөн «Яҙғы вальс» әҫәре киң билдәле.
 
Композитор ғүмеренең һуңғы йылдарында ҡатыны менән тыуған ауылы Асҡарҙа йәшәй. 2003 йылда композиторҙың йөрәге тибеүҙән туҡтай. Асҡар ауылындағы яңы урамдарҙың береһе уның исемен йөрөтә. 
 ","
	Кесе йома, 15 сентябрь 2022",Яңылыҡтар,Na
https://kulturarb.ru/ba/news/өfөlә-fidan-ғafarovtyң-yubilej-benefisy-bula, Өфөлә Фидан Ғафаровтың юбилей бенефисы була ,Na,"


 




Күренекле актер һәм йырсы Фидан Ғафаров үҙенең 75 йәшлек юбилейын 14 октябрҙә Мәжит Ғафури исемендәге Башҡорт дәүләт академия драма театры сәхнәһендә билдәләй. Театрҙың матбуғат хеҙмәтенән хәбәр итеүҙәренсә, был көндө театр Хәлисә Мөҙәрисованың пьесаһы буйынса «Бәхет хаҡы» музыкаль мелодрамаһын (режиссеры Айрат Абушахманов) күрһәтә.
Фидан Сафа улы Ғафаров 1947 йылдың 12 октябрендә Башҡорт АССР-ының Дүртөйлө районы Яңы Уртай ауылында тыуған. 1966 йылда Илшат Йомағолов класы буйынса Өфө сәнғәт училищеһын уңышлы тамамлағас, М.Ғафури исемендәге Башҡорт академия драма театрына актер булып эшкә урынлаша. Фидан Ғафаров ижадының тәүге йылдарынан уҡ театрҙың иң төп темаһын — мөхәббәт темаһын кәүҙәләндерә. Хәлил  («Ғәлиәбаныу», М. Фәйзи), Зөлҡәрнәй («Тиле йәшлек», И. Абдуллин), Лиола («Лиола», Л. Пиранделло), Булат («Зәңгәр шәл», К. Тинсурин), Заһир («Ғәлиә», Т.Таһиров, Р. Исрафилов), Фәйзи («Рәйсә +Файзи», Н. Асанбаев) һәм башҡа ролдәре быға дәлил булып тора.
Фидан Ғафаров актер ғына түгел, ҡабатланмаҫ тауышлы йырсы булараҡ та билдәле. Уның башҡарыуындағы композитор Рим Хәсәновтың шағир Назар Нәжми һүҙҙәренә яҙған «Өфө йүкәләре» йыры башҡорт телендәге иң популяр хитҡа һәм республикабыҙҙың баш ҡалаһының рәсми булмаған гимнына әүерелде. Актер ярты быуаттан ашыу Өфөлә йәшәй һәм эшләй. Хәҙер инде Фидан Ғафаровты Маэстро, театр легендаһы, башҡорт эстрадаһы феномены тип йөрөтәләр, ул — миллиондарҙың яратҡан йырсыһы.
Өфөнөң почетлы гражданы Фидан Ғафаров Өфө ҡалаһы халҡының рухи-мәҙәни үҫешенә баһалап бөткөһөҙ өлөш индерә, республика, ил кимәлендәге концерттарҙа әүҙем ҡатнаша. Ижади осрашыуҙарҙа, концерттарҙа һәм башҡа сараларҙа көтөп алынған ҡунаҡ ул.



 ","
	Кесе йома, 15 сентябрь 2022",Яңылыҡтар,Na
https://kulturarb.ru/ba/news/өfөlә-taңsulpan-ғaripovanyң-milli-әҙәbiәtte-һәm-mәҙәniәtte-үҫtereүgә-indergәn-өlөshөnә-arnalғan-bөtөn-rәsәj-ғilmi-ғәmәli-konferenciya-үtte, Өфөлә Таңсулпан Ғарипованың милли әҙәбиәтте һәм мәҙәниәтте үҫтереүгә индергән өлөшөнә арналған Бөтөн Рәсәй ғилми-ғәмәли конференция үтте ,Na,"



«Торатау» конгресс-холында Башҡортостан Республикаһының халыҡ яҙыусыһы Таңсулпан Ғарипованың милли әҙәбиәтте һәм мәҙәниәтте үҫтереүгә индергән өлөшөнә арналған Бөтөн Рәсәй ғилми-ғәмәли конференция үтте. Таңсулпан Ғарипова — күренекле прозаик, драматург, Башҡортостандың халыҡ яҙыусыһы, Салауат Юлаев исемендәге дәүләт премияһы лауреаты, Башҡортостандың атҡаҙанған мәҙәниәт хеҙмәткәре, әүҙем йәмәғәт эшмәкәре.





«Таңсулпан Ғарипова — ысын халыҡ яҙыусыһы, уҡыусыларҙың һөйөүе һәм ихтирамы быны дәлилләй, — тип билдәләне Башҡортостан Республикаһы хөкүмәте премьер-министрының беренсе урынбаҫары Азат Бадранов. — Белеүегеҙсә, «Бөйрәкәй» романы хәҙерге башҡорт әҙәбитендә иң уҡымлы әҫәр булып тора. Әлбиттә, яҙыусының иғтибарға лайыҡ әҫәрҙәре байтаҡ. Уның китаптары һүҙ оҫталығы өлгөһө генә түгел, уларҙы табип, социолог менән сағыштырырға мөмкин, сөнки улар кешенең күңелен тоя. Тап шуға ла йәмғиәттә киң сағылыш таба. Таңсулпан Хизбулла ҡыҙына хеҙмәте һәм ижады өсөн ихлас рәхмәтлебеҙ».





Азат Шамил улы яҙыусыға ныҡлы һаулыҡ һәм яңы ижади уңыштар теләп, күп йыллыҡ намыҫлы хеҙмәте һәм башҡорт әҙәбиәте үҫешенә тос өлөш индергәне өсөн Башҡортостан Республикаһы Башлығы Радий Хәбировтың рәхмәт хатын тапшырҙы.
Башҡортостандың халыҡ яҙыусыһы Таңсулпан Ғарипованың тыуыуына 75 йыл тулыуға арналған конференцияға республиканың юғары уҡыу йорттары вәкилдәре, музейҙары, китапханалары, театрҙары етәкселәре һәм белгестәре, журналистар, яҙыусылар, шулай уҡ Мәскәү, Силәбе, Чечен Республикаһы, Тыва, Удмуртия, Алтай, Чехия һәм АҠШ-тан вәкилдәр килгәйне.





— Был конференция минең ижадымды ғына түгел, ә башҡорт әҙәбиәтен, Башҡортостан халҡын, китапты данлай тип иҫәпләйем. Шуға күрә яҙыусыларға халыҡтың рухын күтәргән һәм кешеләрҙе бөйөк ҡаҙаныштарға илһамландырған әҫәрҙәр ижад итергә кәрәк. Әгәр миңә 25 йәш булһа, яңы әҫәрҙәр өҫтөндә эшләй башлар инем. Ләкин миңә 75, алда бөтә томдарҙы сығарыу бурысы тора, — тине Башҡортостандың халыҡ яҙыусыһы Таңсулпан Ғарипова.





Конференция аҙағында резолюция ҡабул ителде. Ойоштороусылар Таңсулпан Хизбулла ҡыҙына «Өфөнөң почетлы гражданы» исемен биреүҙе юллай. Уның «Бөйрәкәй» китабы буйынса спектаклдәрҙе республика театрҙары репертуарына индереү, киносериал төшөрөү, авторҙың һайланма әҫәрҙәрен рус телендә баҫтырып сығарыу һәм яҙыусының тыуған яғында — Баймаҡ районында Таңсулпан Ғарипованың кабинет-музейын асыу күҙаллана.  Башҡортостандың Милли әҙәбиәт музейына айырым бина биреү мөһим пункттарҙың береһе булды, әлеге ваҡытта Әҙәбиәт музейы Достоевский урамындағы 160-сы йорттоң беренсе ҡатында урынлашҡан.
Сараны ойоштороусылар — Башҡортостандың Мәҙәниәт министрлығы, Милли әҙәбиәт музейы, Мәжит Ғафуриҙың мемориаль йорт-музейы, Яҙыусылар союзы, «Әҙәбиәт. Музей. Мәҙәниәт» ойошмаһы.


 ","
	Шаршамбы, 14 сентябрь 2022",Яңылыҡтар,Na
https://kulturarb.ru/ba/news/salauat-drama-teatry-groznyj-ҡalaһyna-sәfәrgә-syҡty, Салауат драма театры Грозный ҡалаһына сәфәргә сыҡты ,Na,"

Бөгөн Салауат башҡорт дәүләт драма театры коллективы оҙон юлға сыҡты. Ул Чечен Республикаһының Грозный ҡалаһында үтәсәк ""Федерация"" Бөтә Рәсәй милли театрҙар фестивалендә ҡатнаша. 
16 сентябрҙә салауаттар Х.Нурадилов исемендәге Чечен дәүләт драма театры сәхнәһендә А. Житковскийҙың ""Һырғалаҡ"" спектаклен күрһәтәсәк. Спектаклдең ҡуйыусы режиссеры - Ш.Бабич исемендәге дәүләт йәштәр премияһы лауреаты Илсур Ҡаҙаҡбаев. 
 ","
	Шишәмбе, 13 сентябрь 2022",Яңылыҡтар,Na
https://kulturarb.ru/ba/news/bashҡortostandyң-milli-halyҡ-ujyn-ҡoraldary-orkestry-rәsәj-ҡalalary-bujlap-sәfәrgә-syғa, Башҡортостандың Милли халыҡ уйын ҡоралдары оркестры Рәсәй ҡалалары буйлап сәфәргә сыға ,Na,"

18 сентябрҙә Башҡортостандың Милли халыҡ уйын ҡоралдары оркестры Рәсәй буйлап гастролдәргә сығырға йыйына. Сәфәр “Беҙ – Рәсәй” федераль программаһы сиктәрендә ойошторола. Оркестрҙың художество етәксеһе һәм баш дирижеры  – Башҡортостандың атҡаҙанған артисы, БР-ҙың Ш. Бабич исемендәге Дәүләт йәштәр премияһы лауреаты, халыҡ-ара конкурстар лауреаты Линар Дәүләтбаев.
Гастролдәр Ҡурған өлкәһендә башлана, артабан Төмән тарафтарына юллана, ундағы филармонияла ҙур концерттар көтөлә. Милли оркестрҙың туры Чебоксар, Ҡазан, Яр Саллыла дауам итә һәм Ижевск ҡалаһында тамамлана.
 
Иҫегеҙгә төшөрәбеҙ, 29-30 сентябрҙә Башҡорт дәүләт филармонияһында «Ел тыуҙырған моң...» II Халыҡ-ара этник музыка фестивале уҙа. Унда Башҡортостандың Милли халыҡ уйын ҡоралдары оркестры проекттың музыкаль нигеҙен тәшкил итә.
 
18 октябрҙә коллектив Мәскәү халыҡ-ара музыка йортонда концерт бирәсәк. Башҡорт оркестры менән бергә Рәсәйҙең алдынғы музыканттары Константин Захарато/балалайка, Ольга Васильева/гусли һәм башҡалар сығыш яһай. Ноябрҙә Башҡортостан Республикаһының Милли халыҡ уйын ҡоралдары оркестры Красноярскиҙа «Тауыштар стихияһы» милли оркестрҙар фестивалендә ҡатнашасаҡ.
 ","
	Шишәмбе, 13 сентябрь 2022",Яңылыҡтар,Na
https://kulturarb.ru/ba/news/el-tyuҙyrғan-moң-ii-halyҡ-ara-etnik-muzyka-festivale-өfөlә-duҫtaryn-jyya," ""Ел тыуҙырған моң"" II Халыҡ-ара этник музыка фестивале Өфөлә дуҫтарын йыя ",Na,"

29-30 сентябрҙә Х. Әхмәтов исемендәге Башҡорт дәүләт филармонияһында ""Ел тыуҙырған моң"" II Халыҡ-ара этник музыка фестивале уҙа. Филармонияның матбуғат бүлегендә белдереүҙәренсә, фестивалдең төп символы - ҡурай. Уның эмблемаһында ла төрлө тынлы музыка ҡоралы ярҙамында ҡурай һынландырылған.
Йола буйынса Башҡортостандың Милли халыҡ уйын ҡоралдары оркестры фестивалдең нигеҙен тәшкил итә, барлыҡ ҡатнашыусылар республикабыҙ брендына әүерелгән коллектив менән берлектә уйнаясаҡ. Оркестрҙың художество етәксеһе һәм баш дирижеры  – Башҡортостандың атҡаҙанған артисы, Ш. Бабич исемендәге Дәүләт йәштәр премияһы лауреаты, халыҡ-ара конкурстар лауреаты Линар Дәүләтбаев.
Фестивалдең бересе көнөндә Башҡортостанда һәм унан ситтә билдәлелек яулаған башҡарыусылар һәм коллективтар сығыш яһай: Марат Фәйзуллин - Taturas, ""Zainetdin"" этно проекты, ""Uzoritsa"" этно төркөмө, Башҡортостандың атҡаҙанған артистары Илнур Хәйруллин һәм Азат Биксурин, Башҡортостандың атҡаҙанған мәҙәниәт хеҙмәткәре Артур Ғайсаров һәм филармония солистары. 30 сентябрҙә донъя кимәлендә танылыу яулаған артистар ҡатнашлығында Гала-концерт була: Мәскәү һорнайсылар оркестры етәксеһе Артемий Воробьев, Санкт-Петербургтан беҙҙең тамашасыларға күптән таныш Аргишти (дудук), Ҡалмыҡ Республикаһынан Баир (лимба), Ирандан күп төрлө музыка ҡоралдарында уйнаусы оҫта Хамид Реза Даду.
Билеттарҙы филармония кассаһында һәм сайтында һатып алырға мөмкин.
“Пушкин картаһы” ғәмәлдә.
 ","
	Шишәмбе, 13 сентябрь 2022",Яңылыҡтар,Na
https://kulturarb.ru/ba/news/kursk-ҡalaһynda-aj-totolғan-tөndә-spektakleneң-premeraһy-uҙҙy," Курск ҡалаһында ""Ай тотолған төндә"" спектакленең премьераһы уҙҙы ",Na,"

9 сентябрҙә А.С.Пушкин исемендәге Курск дәүләт драма театры 231-се театр миҙгелен башҡорт әҙәбиәте классигы Мостай Кәримдең пьесаһы буйынса «Ай тотолған төндә» спектакле менән асты. Премьера спектаклен Башҡортостан Республикаһының мәҙәниәт министры урынбаҫары Илнур Мөхйәнов та тамаша ҡылды.

- Беҙҙең милли классиктың әҫәрен һайлауығыҙ өсөн рәхмәт. Беҙ быны оло хөрмәт билдәһе тип ҡабул итәбеҙ. Театрығыҙ Мостай Кәримдең үлемһеҙ трагедияһына үҙ ҡарашын белдерҙе. Тамашасылар алдында мөхәббәт һәм тоғролоҡ, азатлыҡ һәм бурыс, нәфсе һәм көсһөҙлек, нәфрәт һәм сабырлыҡ кеүек мәңгелек темалар асыла,- тине Илнур Мөхйәнов.


- Спектакль тамашасыларға көслө тәьҫир итте. Башҡортостандың мәҙәниәт министры урынбаҫары Илнур Мөхйәновҡа беҙҙең төбәккә килгәне өсөн рәхмәт белдерәм. Рәсәйҙең һәм Башҡортостандың уртаҡ тарихи дуҫлыҡ тамырҙары, ныҡлы рухи бәйләнеше бар, һәм был, һис шикһеҙ, заманса мәҙәниәтте формалаштырыуҙа мөһим әһәмиәткә эйә, - тип аңлатма бирҙе Курск өлкәһенең мәҙәниәт буйынса комитет рәйесе Юлия Полетыкина.

Мостай Кәрим «Ай тотолған төндә» трагедияһын 1963 йылда ижад иткән. Пьеса беренсе тапҡыр 1964 йылда М. Ғафури исемендәге Башҡорт дәүләт академия драма театры сәхнәһендә ҡуйыла һәм һуңынан уны А. Мөбәрәков исемендәге Сибай башҡорт дәүләт драма театры, Салауат башҡорт дәүләт драма театры, Туймазы дәүләт татар драма театры, Стәрлетамаҡ рус дәүләт драма театры, Ғ.Камал исемендәге Татар дәүләт театры, Моссовет исемендәге театр, А.С.Пушкин исемендәге Мәскәү театры, Үзбәк дәүләт драма театры һәм башҡалар сәхнәгә сығара. Шулай уҡ «Ай тотолған төндә» трагедияһы буйынса балет һәм опера ҡуйылған. Ә 1978 йылда Свердловск киностудияһында Бүрәт Республикаһының атҡаҙанған сәнғәт эшмәкәре, режиссёр Барас Халзанов был әҫәр нигеҙендә фильм төшөрә, һәм унда Тәңкәбикә ролен СССР-ҙың халыҡ артисы Гөлли Мөбәрәкова башҡара.
Башҡорт классигының әҫәренең Курск драма театрында ҡуйылыуы Рәсәй халыҡтарының мәҙәни мираҫы йылында айырыуса әһәмиәтле. «Ай тотолған төндә» спектаклен театрҙың художество етәксеһе, Рәсәйҙең халыҡ артисы, Рәсәйҙең дәүләт премияһы лауреаты, «Алтын битлек» милли театр премияһы лауреаты Юрий Бурэ сәхнәләштерҙе.
«Ай тотолған төндә» Курск театрында йәнә сентябрь аҙағында күрһәтеләсәк.
 ","
	Шишәмбе, 13 сентябрь 2022",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-yaҙyusyһy-taңsulpan-ғaripovanyң-izhadyna-arnalғan-konferenciya-uҙa, Өфөлә Башҡортостандың халыҡ яҙыусыһы Таңсулпан Ғарипованың ижадына арналған конференция уҙа ,Na,"

13 сентябрҙә Өфөлә «Башҡортостандың халыҡ яҙыусыһы Таңсулпан Ғарипованың милли әҙәбиәтте һәм мәҙәниәтте үҫтереүгә индергән өлөшө» тип аталған Бөтә Рәсәй конференцияһы үтә. Сара әҙибәнең 75 йәшлек юбилейына арнала.
«Торатау» конгресс-холында үтәсәк сарала республика етәкселеге, ғалимдар, музейҙар, китапхана һәм театр белгестәре, Рәсәй төбәктәренән вәкилдәр ҡатнаша.
Конференцияла фекер алышыуҙың төп темаһы –  яҙыусының тормошон һәм ижадын өйрәнеү, әҫәрҙәренең художестволы, жанрлы, лексик-стилистик үҙенсәлектәре, шулай уҡ һүҙ оҫталарының тормошон һәм эшмәкәрлеген өйрәнеү буйынса музейҙарҙың традициялары һәм инновациялары. Конференция эше пленар өлөштән һәм ике тематик секциянан торасаҡ: «Т.Ғарипованың тормошо һәм ижады. Уның әҫәрҙәренең художество үҙенсәлектәре», «Һүҙ оҫталарының тормошон һәм эшмәкәрлеген өйрәнеү буйынса музейҙарҙың һәм белем биреү учреждениеларының традициялары һәм инновациялары». Унда ҡатнашыусыларҙың докладтары йыйынтыҡта баҫылған.
Сараны Башҡортостан Республикаһының Мәҙәниәт министрлығы, Милли әҙәбиәт музейы, Мәжит Ғафуриҙың мемориаль йорт-музейы, Яҙыусылар союзы, «Әҙәбиәт. Музей. Мәҙәниәт» автономлы коммерцияға ҡарамаған ойошма ойоштора.
Таңсулпан Ғарипова - күренекле прозаик, драматург, әүҙем йәмәғәт эшмәкәре, ул бөтә ғүмерен халҡына, республикаһына хеҙмәт итеүгә арнаны. Уның әҫәрҙәре стиль үҙенсәлеге, һутлы халыҡ теле, һынлы сәнғәт сараларының байлығы менән айырылып тора. Яҙыусы үҙенең «Бөйрәкәй» китабы өҫтөндә ете йыл самаһы эшләне, һуңыраҡ ул пенталогияға әүерелде. Ул башҡорт әҙәбиәтендә сағыу һәм үҙенсәлекле күренеш булды. Романда башҡорт халҡының йөҙ йыллыҡ тарихы һүрәтләнә, изгелек менән яманлыҡ араһындағы мәңгелек көрәш яҡтыртыла, башҡорттарҙың иҫтә ҡалырлыҡ, сағыу образдары булдырыла.
 ","
	Шәмбе, 10 сентябрь 2022",Яңылыҡтар,Na
https://kulturarb.ru/ba/news/bashҡortostanda-milli-kejemgә-arnalғan-balalar-ujynyn-syғarҙylar-2, Башҡортостанда милли кейемгә арналған балалар уйынын сығарҙылар ,Na,"

Башҡортостан Республикаһы халыҡтары милли кейеме көнөнә ҡарата  БР Халыҡтар дуҫлығы йорто ҡыҙыҡлы проект – «Башҡортостан халыҡтарының милли кейеме миниатюрала» балалар уйынын әҙерләне.
Уйын Башҡортостан Республикаһындә йәшәгән ете халыҡ – башҡорт, рус, татар, сыуаш, мари, мордва һәм удмурттарҙың милли кейемдәре төшөрөлгән ҡағыҙ ҡурсаҡтар йыйылмаһынан тора. Уйындың төп геройҙары - малай һәм ҡыҙ. Ҡурсаҡтарҙың матур кейемдәре генә түгел, исемдәре лә бар. Мәҫәлән, башҡорт милли кейемендәге ҡурсаҡтың исеме - Батыр һәм Алтынай, удмурт костюмы - Донай һәм Юбера.

«Уйын кескәйҙәрҙе Башҡортостанда йәшәгән халыҡтарҙың милли мәҙәниәте менән таныштырыуға йүнәлтелгән. Башҡа халыҡтарҙы өйрәнгәндә баланың үҙенә ошо өлгөләр буйынса костюмдар төшөрөргә тәҡдим итергә мөмкин», - тип билдәләне Башҡортостандың Халыҡтар дуҫлығы йорто методистары Шәүрә Йомағужина һәм Ида Айсыуакова.

Уйын өсөн һүрәттәрҙе ошо һылтанма буйынса күсереп алырға мөмөкин: https://addnrb.ru/novosti/v-dome-druzhby-narodov-rb-sozdali-bumazhnyh-kukol-v-nacionalnyh-kostjumah/ .
 ","
	Шәмбе, 10 сентябрь 2022",Яңылыҡтар,Na
https://kulturarb.ru/ba/news/sibajҙaғy-sulpan-balalar-teatrynda-nasretdindyң-altyn-ishәge-spektakleneң-premeraһy-үtte, Сибайҙағы «Сулпан» балалар театрында «Насретдиндың алтын ишәге» спектакленең премьераһы үтте ,Na,"

Бөгөн Сибай концерт-театр берләшмәһенең «Сулпан» балалар театрында Шапи Казиевтың «Насретдиндың алтын ишәге» әкиәте буйынса яңы спектаклдең премьераһы уҙҙы.
Барыһына ла билдәле Хужа Насретдин (Илнур Сәфәров) кәләшен - бик сибәр Фатиманы (Башҡортостандың атҡаҙанған артисы Гөлназ Исламғолова) тотҡонлоҡтан ҡотҡара һәм ғәҙеллек өсөн көрәштә еңә.
«Насретдиндың алтын ишәге» спектакле - изгелек яуызлыҡты еңгә торған тылсымлы әкиәт донъяһы ул.
Спектакль «Кесе Ватан мәҙәниәте» - «Театрҙар - балаларға» проекты сиктәрендә ҡуйылды. Ижади төркөмгә ситтән саҡырлған белгестәр ингән: спектаклдең ҡуйыусы режиссеры –  Булат Хәйбуллин, ҡуйыусы рәссамы – Карина Имамова, балетмейстеры – Алина Мостаева.
 ","
	Шәмбе, 10 сентябрь 2022",Яңылыҡтар,Na
https://kulturarb.ru/ba/news/ғәskәrovsylarҙa-yaңy-direktor, Ғәскәровсыларҙа - яңы директор ,Na,"

Фәйзи Ғәскәров исемендәге Дәүләт академия халыҡ бейеүҙәре ансамбленең етәксеһе үҙгәрҙе. 5 сентябрҙә Башҡортостан Республикаһының мәҙәниәт министры Әминә Шафиҡова ижади коллективтың яңы етәксе менән таныштырҙы. Ул - Башҡортостандың атҡаҙанған артисы Нәзир Байегетов.
Нәзир Нияз улы Байегетов Баймаҡ районының Таулыҡай ауылында тыуған, Сибай ҡалаһында үҫкән. Учалы сәнғәт училищеһын, Мәскәү дәүләт мәҙәниәт интитутын тамамлаған. Быға тиклем ул Фәйзи Ғәскәров исемендәге ансамблдең ижади эштәр буйынса директор урынбаҫары булған. Былтыр ""Йәш йөрәктәр"" башҡорт бейеүен ҡуйған.
Ансамблдең элекке директоры Алмас Сәйетов күптән түгел БР мәҙәниәт министры урынбаҫары тип тәғәйенләнде.
 ","
	Шәмбе, 10 сентябрь 2022",Яңылыҡтар,Na
https://kulturarb.ru/ba/news/bashҡortostan-bashlyғy-radij-hәbirov-milli-kejem-tegeү-oҫtaһy-menәn-tanyshtyrҙy, Башҡортостан Башлығы Радий Хәбиров милли кейем тегеү оҫтаһы менән таныштырҙы ,Na,"


Бөгөн, Башҡортостан Республикаһы халыҡтары милли кейемдәре көнөндә, Башҡортостан Башлығы Радий Хәбиров милли кейем тегеү оҫталарының береһе менән таныштырҙы.
""Бөгөн, Милли кейем көнөндә, һеҙҙе үҙ эшендә иң яҡшыларҙың береһе булған һоҡланғыс оҫта менән таныштырғым килә. Салауат районының Комсомол ауылынан Гөлдәр Шәрәфетдин ҡыҙы Шәбиева бына инде күп йылдар башҡорт кейемдәре тегә һәм биҙәүестәр эшләй.




Үҙ эшендә оҫтабикә аутентик материалдарҙы ғына ҡуллана. Мәҫәлән, уның бер түшелдереге - Эрмитаж коллекцияһынан XVIII быуат биҙәүесе күсермәһе - 1718 йылда әйләнештән алынған тәңкәләр менән биҙәлгән. Тағы ла Гөлдәр Шәрәфетдин ҡыҙы – торҡа һымаҡ ҡатын-ҡыҙ баш кейеме кәләбаш етештерә белгән кешеләрҙең береһе.
Оҫтабикә кейемдәрҙең һәм биҙәүестәрҙең барыһын да өйөндә эшләй. Ә быйыл йәй Гөлдәр Шәбиева үҙенең ихатаһында, махсус төҙөлгән бинала, этнографик музей асты. Экспозиция бай - кейемдәрҙән тыш, унда йорт йыһаздары һәм кәрәк-яраҡтары ла бар. Салауат районында булһағыҙ, ошо музейға мотлаҡ инеп сығығыҙ.
Бөтәгеҙҙе лә Милли кейем байрамы менән!""- тип яҙҙы республика Башлығы социаль селтәрҙәге сәхифәһендә.



 ","
	Йома, 09 сентябрь 2022",Яңылыҡтар,Na
https://kulturarb.ru/ba/news/salauat-yulaev-isemendәge-premiyaғa-dәғүәselәr-bildәle, Салауат Юлаев исемендәге премияға дәғүәселәр билдәле ,Na,"

Бөгөн Башҡортостан Башлығы ҡарамағында комиссияның беренсе ултырышы үтте. Сарала 2022 йылда Башҡортостан Республикаһының Салауат Юлаев исемендәге әҙәбиәт, сәнғәт һәм архитектура өлкәһендәге дәүләт премияларын биреү мәсьәләһе ҡаралды.
Комиссия ағзалары беренсе этапты үткән конкурсанттарҙы билдәләне. Ғәҙәттә, уны ""документтар конкурсы"" тип атайҙар, сөнки ҡайһы бер ғаризалар билдәләнгән ҡағиҙәләрҙең формаль талаптарына яуап бирмәй. Ҡыҙғанысҡа ҡаршы, был юлы ла ғаризаларҙың барыһы ла был этапты үтә алманы, һөҙөмтәлә ике конкурсант уҙыштан сыҡты.
Артабан, 8 сентябрҙән 25 сентябргә тиклем, йәмәғәт тыңлауҙары этабы үтә. Премияға тәҡдим ителгән әҫәрҙәр йәмғиәткә билдәле һәм таныш булырға, йәмәғәт әһәмиәтенә эйә булырға тейеш. 
2022 йылда Салауат Юлаев исемендәге дәүләт премияһына дәғүә итеүселәр:
1. Юлдашева Тамара Ишбулды ҡыҙы ""Тимер быуат"", ""Рух көмбәҙе: поэма, шиғырҙар, тәржемәләр"", ""Һайланма әҫәрҙәр: шиғырҙар, поэмалар"" тигән йыйынтыҡтары өсөн.
2. Бәширов Йәдкәр Әхәт улы ""Урал һәм Волга буйы халыҡтары тарихына яңы ҡараш"", ""Бөйөк Башҡортостан. Халыҡтар: этник тамырҙар, формалашыу һәм үҫеш"", ""Боронғо башҡорттар. Тарихи мәғлүмәттәр"", ""Ҡол Ғәле һәм башҡорт халҡы мәҙәниәте тураһында"", ""Башҡорт хан. Урта быуат хандары"" тигән китаптары өсөн.
3. Ғәлимов Флүр Миңшәриф улы ""Генерал Шайморатов"" тип аталған тарихи романы өсөн.
4. Сәфәрғолова Наилә Абдулхай ҡыҙы “Йөрәк һүҙе” проекты өсөн.
5. Әлибаев Рөстәм Илдар улы, Аҡтуғанов Илфат Рәүеф улы, Тажетдинова Гөлфиә Нур ҡыҙы Башҡортостан Республикаһының Бөрйән районында ""Шүлгәнташ"" тарихи-мәҙәни музей комплексы экспозицияһы проекты өсөн.
6. Батталова Гәүһәр Тимерхан ҡыҙы, Ғатауллин Урал Миңнизар улы, Арыҫланова Әлфиә Басир ҡыҙы илдең күренекле шәхестәре тураһындағы ""Минең исемем — Салауат"", ""Һайланған яҙмыш"" документаль фильмдар серияһы өсөн.
7. Бураҡаева Зөһрә Диҡҡәт ҡыҙы, Кәбиров Артур Зиннур улы, Низаметдинов Рәйес Йәүҙәт улы ""Салауат вариҫтары сигенмәйәсәк"" пьесаһы өсөн.
8. Нәзиуллин Артур Искәндәр улы, Крюков Дмитрий Сергеевич ""Заһир Исмәғилев мираҫының алтын биттәре"" проекты өсөн. 
 ","
	Шаршамбы, 07 сентябрь 2022",Яңылыҡтар,Na
https://kulturarb.ru/ba/news/mәskәүҙә-bashҡortostandyң-dәүlәt-orkestrynyң-gastroldәre-uҙҙy, Мәскәүҙә Башҡортостандың Дәүләт оркестрының гастролдәре уҙҙы ,Na,"

Башҡортостандың Милли симфоник оркестры донъялағы иң билдәле концерт залдарында уңышлы сығыш яһаны һәм талапсан Мәскәү тамашасыһының да, илдең билдәле музыка белгестәренең дә юғары баһаһына лайыҡ булды.
2 сентябрҙә оркестр Мәскәү конвсерваторияһының Ҙур залында Илдар Абдразаҡовтың V юбилей фестивален асыуҙа ҡатнашты.
– Быйыл фестиваль программаһы ете ҡаланы үҙ эсенә ала, уларҙа беҙҙең менән концерттарҙа ҡатнашасаҡ балаларҙы һайлап алабыҙ, – тине проект авторы, Рәсәйҙең атҡаҙанған артисы, Башҡортостандың халыҡ артисы Илдар Абдразаҡов.
– Был мөһабәт залда беренсе тапҡыр ғына түгелбеҙ, әммә был юлы ике тапҡыр яуаплылыҡ тоябыҙ, сөнки хөрмәтле яҡташыбыҙ Илдар Абдразаҡов менән бер сәхнәләбеҙ, – тип тәьҫораттары менән уртаҡлашты концерт алдынан оркестрҙың генераль директоры, Башҡортостандың халыҡ артисы Артур Нәзиуллин.
Тамашасы сәхнәне һәр биш-алты минут һайын алҡыштарға күмде: донъяның иң билдәле опера йырсыларының береһе Илдар Абразаҡов танылған операларҙан ариялар башҡарҙы. Шулай уҡ Мариинка солисы Владислав Сулимский, Лилит Давтян, Алексей Кулагин, Ульяна Бирюкова, Ольга Привалова сығыш яһаны. Башҡортостандың Милли симфоник оркестры музыканттары Моцарт, Гендел, Вебер, Беллини, Леонкавалло, Бойто, Бизе, Оффенбах, Верди, Римского-Корсаков, Бородин и Чайковский кеүек бөйөк сәнғәт әһелдәренең әҫәрҙәрен башҡарҙы.  
Илебеҙҙең сәнғәт элитаһынан, билдәле сәйәсмәндәренән һәм эшҡыуарҙарынан торған тамашасы концерттан һоҡланып таралышты. Фестивалдең беренсе концертын музыкаль тәнҡитсе, “Музыкальная жизнь” журналының баш мөхәррире Евгения Кривицкая юғары баһаланы. Татьяна Веденеева Илдар Абдразаҡовтың һәм Милли симфоник оркестрҙың оҫталығына һоҡланыуын белдерҙе.  
– Бик шәп, һәр яҡлап килгән шәп оркестр! Консерваторияла йыш булам һәм хәҙер үҙем өсөн Башҡортостандың Милли симфоник оркестрын асыуыма бик шатмын, – тине алып барыусы.
Фестиваль Илдар Абразаҡовтың тыуған ерендә – Өфөлә 19 октябрҙә Мусоргскиҙың “Борис Годунов” операһын концерт башҡарыуы менән тамамлансаҡ. Унда һәләтле балалар баш дирижер, Башҡортостандың атҡаҙанған артисы Дмитрий Крюков идаралығында Башҡортостандың Милли симфоник оркестры менән бергә сығыш яһаясаҡ.
Был концертты 18 сентябрҙә “Мәҙәниәт” телеканалында ҡарай алаһығыҙ.
3 сентябрҙә иһә  Башҡортостандың Милли симфоник оркестры Мәскәү филармонияһының П.И. Чайковский исемендәге концерт залында сығыш яһаны - донъяның билдәле пианисы Денис Мацуев менән бергә Рәсәйҙең төп мәҙәниәт учреждениеларының береһенең 101-се концерт миҙгелен асты.
Рәсәйҙең халыҡ артисы Денис Мацуев былтыр Өфөлә оркестр менән сығыш яһағайны инде.
- Былтыр Григтың концертын бергәләп уйнағайныҡ һәм уның бик етди коллектив икәнлеген аңланым. Әле Прокофьевтың өсөнсө концертына репетиция үткәргәндә оркестр был әҫәрҙе күп тапҡырҙар уйнағандай тойолдо. Улар минең яҙмаларымды алдан тыңлап әҙерләнгән тигән тәьҫорат ҡалды, сөнки минең темпты яҡшы белә - оркестр әҙерлек кимәле бик юғары, - тип билдәләне Денис Мацуев.
Мәскәү филармонияһының П.И. Чайковский исемендәге концерт залында Прокофьевтың өсөнсө концерты һәм Римский-Корсаковтың «Шехеразада»һы яңғыраны.

- Ижади миҙгел Мәскәү консерваторияһының Илдар Абдразаҡов һәм Чайковскийҙың концерт залында Денис Мацуев менән башланып китте һәм 7 сентябрҙә Өфөлә һоҡланғыс программа менән дауам итәсәк. Концертта Густав Малерҙың Етенсе симфонияһы Дмитрий Маслеев менән башҡарыласаҡ һәм артабан Башҡортостан буйлап гастролдәр башланасаҡ, - тип пландары менән уртаҡлашты оркестрҙың генераль директоры Артур Нәзиуллин.

 ","
	Дүшәмбе, 05 сентябрь 2022",Яңылыҡтар,Na
https://kulturarb.ru/ba/news/ғafuri-rajonynda-bal-bajramy-respublika-festivale-uҙҙy, Ғафури районында «Бал байрамы» республика фестивале уҙҙы ,Na,"

Уҙған шәмбе Ғафури районының Сәйетбаба мәҙәниәт йорто алдында күркәм «Бал байрамы» республика фестивале үтте. БР Халыҡтар дуҫлығы йорто филиалы –  “Сәйетбаба” башҡорт тарихи-мәҙәни үҙәгенең брендына әүерелгән сара 2011 йылдан алып уҙғарыла.
Башҡортостан Республикаһының  Халыҡтар дуҫлығы йорто директоры Флүзә Ғайсина, уның урынбаҫары, Башҡортостандың халыҡ артисы Эльмира Саматова,  БР Умартасылыҡ һәм апитерапия үҙәге белгесе Руслан Ҡәйепҡолов, Ғафури районы хакимиәте башлығы урынбаҫары Зөһрә Әхтәмова умартасыларҙы һәм район халҡын быйылғы уңыш менән ҡотланы .
Сәләмләү һүҙҙәре Район мәҙәниәт һарайы коллективы әҙерләгән театрлаштырылған тамаша, моңло йырҙар, дәртле бейеүҙәр менән үрелеп барҙы.

– Быйылғы “Бал байрамы” фестивале үткән йылдарҙыҡынан айырылып торҙо – тәүге тапҡыр умартасылар өсөн белем үҫтереү майҙансығы ойошторҙоҡ. Был майҙансыҡтың эшен киләһе йыл киңәйтергә теләйбеҙ, сөнки умартасылыҡ өлкәһендә хәл итәһе мәсьәләләр күп.  Бал – тотош башҡорт милләтенең бренды, уның баһаһын төшөрмәү – барыбыҙҙың да уртаҡ бурысы,– ти БР Халыҡтар дуҫлығы йорто филиалы –  “Сәйетбаба” башҡорт тарихи-мәҙәни үҙәге методисы Рәйлә Сабитова.

Ғафури районының алдынғы умартасыһы Рәдиф Халиҡовтың фаразлауынса, быйыл ҡыш бал ҡорттары өсөн ауыр булмаҡсы. Шуға күрә ул ҡорттарҙы һыуыҡтан һаҡлау буйынса төплө һәм ентекле дәрес үткәрҙе. Башҡортостан Республикаһының Умартасылыҡ һәм апитерапия үҙәге белгесе Руслан Ҡәйепҡолов республикала умартасылыҡты үҫтереүгә бәйле мәсьәләләргә туҡталды.
Йола буйынса фестиваль дауамында бал йәрминкәһе эшләне. Байрамға килеүселәр, татлы ризыҡты тәмләп, оҡшағанын ҡышҡылыҡҡа һатып алды. Бүтән төрлө умартасылыҡ продукцияһына ла ихтыж ҙур булды.
Ғафури районының Сәйетбаба, Еҙемҡаран, Ҡауарҙы, Имәндәш, Бельский ауыл советтары коллективтары, Еҙемҡаран, Сәйетбаба, Имәндәш, Мораҡ мәҙәниәт йорто, Ҡаранйылға, Ҡолҡан ауыл клубтары коллективтары, Сәйетбаба дөйөм белем биреү мәктәбе, мәктәпкәсә белем биреү төркөмдәре, почта, Күп функциялы үҙәк  коллективтары төрлө бал һәм көҙгө уңыш хазиналарынан композиция ҡороп, сағыу күргәҙмә ойошторҙо.
 ","
	Дүшәмбе, 05 сентябрь 2022",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatry-yaңy-spektakl-өҫtөndә-esh-bashlany, Салауат башҡорт дәүләт драма театры яңы спектакль өҫтөндә эш башланы ,Na,"

Ошо көндәрҙә Салауат башҡорт дәүләт драма театры коллективы Хәбибулла Ғәбитовтың “Ынйыҡай һәм Юлдыҡай” әҫәре буйынса эш башланы. Инсценировканың авторы - филологик фәндәр кандидаты, З. Исмәғилев исемендәге Өфө дәүләт сәнғәт институты доценты, Салауат Юлаев исемендәге дәүләт премияһы лауреаты Гөлсәсәк Саламатова. Ҡуйыусы-режиссеры - Башҡортостан Республикаһының атҡаҙанған сәнғәт эшмәкәре Рөстәм Хәкимов. 
Спектакль “Берҙәм Рәсәй” партияһының “Кесе Ватан мәҙәниәте” проекты сиктәрендә тормошҡа ашырыла.
Премьера октябрь айына тәғәйенләнгән.
 ","
	Дүшәмбе, 05 сентябрь 2022",Яңылыҡтар,Na
https://kulturarb.ru/ba/news/sibajҙyң-sulpan-balalar-teatrynda-huzha-nasretdin-turaһynda-spektakl-ҡuyalar, Сибайҙың «Сулпан» балалар театрында Хужа Насретдин тураһында спектакль ҡуялар ,Na,"

Сибай концерт-театр берләшмәһенең «Сулпан» балалар театрында «Насретдиндың алтын ишәге» спектакле өҫтөндә эш бара. Шапи Казиевтың пьеса-әкиәте Хужаның мажараларын бәйән итә.
Тыуған яғына ҡайтҡас, Насретдин яуыз, ҡомһоҙ хандың ҡала халҡын сикһеҙ һалымдар менән интектереүен, етмәһә, кәләше Фатимаға өйләнергә самалауын белә. Ә Насретдиндың нимәһе бар? Бөтөн булған байлығы – тоғро ишәге лә алтын тәңкәһе. Шулай ҙа Насретдин бирешергә уйламай – мәкерле ханды һәм уның ҡуштандарын хәйлә менән еңергә тырыша, сөнки уның төп байлығы – үткер аҡылы, изге йөрәге һәм ғәҙелһеҙлеккә ҡаршы көрәшерлек ҡыйыулығы бар.
Режиссер-ҡуйыусы - Л. һәм М. Ростроповичей исемендәге Ырымбур дәүләт сәнғәт институты профессоры, Рәсәй Театр эшмәкәрҙәре союзы ағзаһы Булат Хәйбуллин.
Спектаклдең премьераһы 10 сентябрҙә иртәнге сәғәт 11-ҙә була.
Билет хаҡы: 150 һум.
Билеттарҙы Сибай концерт-театр берләшмәһе кассаһында һәм sibay-concert.ru. сайтында һатып алырға мөмкин.
Пушкин картаһын ҡулланырға мөмкин.
Белешмәләр өсөн телефон: +7 917-49-37-529.
 ","
	Шәмбе, 03 сентябрь 2022",Яңылыҡтар,Na
https://kulturarb.ru/ba/news/bashҡortostanda-muzykal-etnomozaika-akciyaһy-iғlan-itelde, Башҡортостанда «Музыкаль этномозаика» акцияһы башланды ,Na,"

Республика халыҡ ижады үҙәге Милли кейем көнөнә арналған «Музыкаль этномозаика» акцияһында ҡатнашырға саҡыра. Билдәле булыуынса, республика Башлығы Радий Хәбировтың Указына ярашлы, Башҡортостан Республикаһында  2020 йылдан алып Милли кейем көнө йылына ике тапҡыр уҙғарыла: апрелдең өсөнсө йомаһында һәм сентябрҙең икенсе йомаһында. Быйыл байрам 9 сентябргә тура килә.
Милли кейем көнө халыҡтарҙың йолаларына, тарихына һәм мәҙәниәтенә ҡабат мөрәжәғәт итеүгә сәбәп бирә. Акция ҡағиҙәләре буйынса, унда теләгән һәр кем ҡатнаша ала. Сараға ҡушылыу өсөн ниндәй ҙә булһа милли кейем кейеп, боронғо халыҡ музыка ҡоралында 2-3 минутлыҡ композиция башҡарырға кәрәк.
Музыкаль әҫәр үҙаллы һайлана. Видеороликты #МузыкальнаяЭтноМозаикаБашкортостана #ДеньНациональногоКостюма #УфаМКРБ #УфаРЦНТРБ #МКРБ хэштегтары менән  социаль селтәргә ҡуйырға кәрәк.Акцияны 2022 йылдың 9 сентябренә тиклем дауам итә. Иң үҙенсәлекле видеороликтар Республика халыҡ ижады үҙәгенең социаль селтәрҙәге сәхифәһенә ҡуйыла.
 ","
	Шәмбе, 03 сентябрь 2022",Яңылыҡтар,Na
https://kulturarb.ru/ba/news/tөrkiәlә-kәmһetelgәndәr-romany-donya-kүrgәn, Төркиәлә «Кәмһетелгәндәр» романы донъя күргән  ,Na,"


Бөтә доъя башҡорттары ҡоролтайында хәбәр итеүҙәренсә, билдәле башҡорт яҙыусыһы Зәйнәб Биишеваның «Яҡтыға» трилогияһының тәүге романы Төркиәлә баҫылып сыҡҡан һәм Евразия яҙыусылар берләшмәһе (Avrasya Yazarlar Birliği) тарафынан уҡыусыларға тәҡдим ителгән. Романдың тәржемәсеһе – филология фәндәре докторы Фатма Эртюрк.

– Зәйнәб Биишева – башҡорт ҡатын-ҡыҙҙары әҙәбиәтендә айырым урын биләүсе шәхес. Ҡеүәтле текст, ябай тел уның әҫәрҙәрен аңлайышлы итә. Зәйнәб ханымдың романдары башҡорт әҙәби теле өлгөләре исемлегенә ингән. Төрөк телендә нәшер ителгән «Кәмһетелгәндәр» романы – хеҙмәттәштәребеҙ менән «Яҡтыға» трилогияһын тәржемә итеүҙең беренсе этабы. Зәйнәб Биишева ХХ быуат башындағы ваҡиғалар хронологияһында башҡорт ауылының тормошон, төп герой Емеште һүрәтләп, йәмғиәттең, кешеләрҙең нисек үҙгәреүен, үҫешен сағылдыра алған, — тигән фекерҙә Фатма ханым.

Филология фәндәре докторы Фатма Эртюрк студент йылдарында башҡорт телен ҡыпсаҡ телдәре төркөмөндәге берәмек булараҡ өйрәнә. Магистратурала «Башҡорт телендә сифат ҡылым һәм уның функциялары» темаһы буйынса диплом яҡлаған. «Башҡорт һәм төрөк телдәре синтаксисын сағыштырма анализлау» темаһына докторлыҡ диссертацияһы өҫтөндә эшләү өсөн Фатма ханым күпмелер ваҡыт Өфөлә йәшәгән. Әлеге ваҡытта Төркиә Республикаһының Нигде ҡалаһында Омер Хәлисдемир исемендәге университеттың Хәҙерге төрки телдәр бүлегендә башҡорт һәм татар телдәрен уҡыта.

 ","
	Шәмбе, 03 сентябрь 2022",Яңылыҡтар,Na
https://kulturarb.ru/ba/news/jәshәj-әle-bashҡort-moңdary-tөbәk-ara-bashҡort-jyry-onlajn-konkursy-iғlan-itelde, «Йәшәй әле башҡорт моңдары» төбәк-ара башҡорт йыры онлайн-конкурсы иғлан ителде ,Na,"

БР Халыҡтар дуҫлығы йортоноң Ырымбур өлкәһендәге башҡорт тарихи-мәҙәни үҙәге «Йәшәй әле башҡорт моңдары» төбәк-ара башҡорт йыры онлайн-конкурсын үткәрә. Сараның маҡсаты - башҡорт эстрада һәм халыҡ йырын пропагандалау, милли ғөрөф-ғәҙәттәрҙе, йолаларҙы һәм мәҙәниәтте һаҡлау, шулай уҡ халыҡсан башҡарыу традицияларын үҫтереү. Унда ҡатнашыуға яңғыҙ һәм күмәк башҡарыусылар саҡырыла, йәш сикләүе юҡ.
Конкурста ҡатнашыу өсөн 2022 йылдың 20 октябренә тиклем «Йәшәй әле башҡорт моңдары» тигән яҙыу эргәһендә башҡорт телендә йыр башҡарырға һәм видеояҙманы   Этот адрес электронной почты защищён от спам-ботов. У вас должен быть включен JavaScript для просмотра. адресы буйынса электрон почтаға  ебәрергә кәрәк. Электрон хатта башҡарыусының йә коллективтың исемен, бәйләнеш өсөн телефон һандарын һәм йырҙың атамаһын яҙырға кәрәк.
Конкурс эштәре Ырымбур өлкәһендәге Башҡорт тарихи-мәҙәни үҙәгенең социаль селтәрҙәренә урынлаштырыла. Онлайн-конкурс еңеүселәрен Башҡортостан Республикаһының һәм Ырымбур өлкәһенең билдәле эстрада башҡарыусылары һәм мәҙәниәт эшмәкәрҙәренән торған жюри билдәләйәсәк. Халыҡ, үҙешмәкәр коллективтар, солистар, дуэттар, трио һәм квартеттар айырым баһалана. Бәйгеселәр 18 йәшкә тиклем һәм 18 йәштән өлкәндәр төркөмөнә бүленә.
Жюри башҡарыу үҙенсәлеклегенә һәм оҫталыҡ кимәленә иғтибар итәсәк.
Бәйгеселәрҙең барыһына ла ҡатнашыусы сертификаты тапшырыласаҡ.
Конкурс һөҙөмтәләре 2022 йылдың 30 октябрендә иғлан ителә.
Ойоштороу мәсьәләләре буйынса 8-922-555-09-02телефонына шылтыратырға.
 ","
	Шәмбе, 03 сентябрь 2022",Яңылыҡтар,Na
https://kulturarb.ru/ba/news/2023-jylғa-bashҡortostan-kalendary-һatyuғa-syҡty," 2023 йылға ""Башҡортостан календары"" һатыуға сыҡты ",Na,"

2023 йылға төҙөлгән ""Башҡортостан календары""нда төрлө иҫтәлекле дата, Рәсәй, республика байрамдары, һөнәри, дини байрамдар, күренекле шәхестәрҙең юбилейҙары хаҡында мәғлүмәт урын алған.
Календарҙа шулай уҡ Ҡояш менән Айҙың ҡалҡыу һәм байыу ваҡыттары, Айҙың фазалары күрһәтелгән. Һәр бер бите тарих, сәнғәт, мәғариф, медицина, спорт буйынса ҡыҫҡа мәҡәләләр, көндәлек тормошта кәрәкле файҙалы кәңәштәр, башватҡыстар, шиғырҙар, мәҡәл-әйтемдәр, тәмле аш-һыу рецептары, ҡыҙыҡлы мәғлүмәттәр менән байытылған.
""Башҡортостан календары""н Зәйнәп Биишева исемендәге  Башҡортостан ""Китап"" нәшриәте магазиндарында һатып алырға мөмкин. 
Белешмә өсөн телефон: 8(347)-246-09-55.
 ","
	Шәмбе, 03 сентябрь 2022",Яңылыҡтар,Na
https://kulturarb.ru/ba/news/stәrletamaҡta-izhadi-industriya-mәktәbe-asyldy, Стәрлетамаҡта ижади индустрия мәктәбе асылды ,Na,"

1 сентябрҙә Стәрлетамаҡтың Башҡорт мәҙәниәт һәм сәнғәт колледжында Башҡортостан Республикаһындағы беренсе ижади индустрия мәктәбе асылды. Тантаналы сарала Башҡортостандың мәҙәниәт министры Әминә Шафиҡова, Стәрлетамаҡ ҡалаһы хакимиәте башлығы Рөстәм Ғәзизов һәм башҡа абруйлы ҡунаҡтар ҡатнашты.

- Рәсәй Мәҙәниәт министрлығы ижади индустрия мәктәбенең уңышлы форматын уйлап тапты. Быйыл республикабыҙҙа ошондай ижади майҙансыҡ булдырыу өсөн федераль ҡаҙнанан аҡса бүленде. Тәүге мәктәп баш ҡалала түгел, ә Стәрлетамаҡта асыла, - тип билдәләне үҙенең сәләмләү һүҙендә Әминә Шафиҡова. - Заманса ҡорамалдар һеҙгә сикһеҙ мөмкинлектәр аса. Бөгөн күптәр заманса йүнәлештәрҙә ситтән тороп эшләй, ләкин барыһы ла юғары кимәлдәге профессионалдар түгел. Был мәктәптә бирелгән белем юғары сифат билдәһе буласаҡ.

Тантаналы саранан һуң ҡунаҡтарға уҡыу кабинеттары буйлап экскурсия ойошторолдо. Стәрлетамаҡ ҡалаһы мэры Рөстәм Ғәзизов беренселәрҙән булып ди-джеинг буйынса дәрес алды. Стәрлетамаҡта ижади индустрия мәктәбе «Мәҙәниәт» милли проекты сиктәрендә «Рәсәйҙә уйлап табылған» федераль проекты ярҙамында барлыҡҡа килде. Уны булдырыуға 46 миллион һумдан ашыу аҡса бүленгән, шуларҙың 39 миллион һумы –  федераль бюджеттан.

- Былтыр беҙҙең колледж Ленин проспектындағы ҙур матур бинаға күсте, һәм октябрҙә беҙ федераль конкурста ҡатнаштыҡ та инде, - тине колледж директоры Римма Йәнтурина. - Федераль бюджеттан бүленгән аҡсаға беҙ иң сифатлы ҡорамалдар һатып алдыҡ. Проект республиканан өҫтәмә финанслау алды. Өсөнсө быуын ҡорамалдары менән эшләйәсәкбеҙ. Ижади индустрия мәктәбе – ул өҫтәмә белем биреү урыны. Бында төрлө балалар: мәктәп уҡыусылары, бәлиғ булмаған студенттар, шулай уҡ 25-се мәктәптән һәм сәләмәтлек буйынса мөмкинлектәре сикләнгән бер нисә бала – уҡыясаҡ. Креатив – ул көнүҙәк, заманса һәм йәштәргә бик кәрәкле төшөнсә. Мәктәпте тамамлаусылар үҙ һәләттәре ярҙамында аҡса эшләй аласаҡ. Быйыл беҙ конкурсҡа тағы бер проект менән сығасаҡбыҙ: театр оҫталығы студияһын асырға теләйбеҙ.

Мәктәптә дүрт студия эшләйәсәк: анимация һәм 3D-графика, тауыш режиссураһы һәм тауыш дизайны, заманса электрон музыка, фото һәм видео төшөрөү. Уларҙа тауыш режиссеры, электрон музыка, анимация һәм 3D-графика, дизайн, интерактив һанлы технологиялар һәм башҡа төп йүнәлештәр буласаҡ. Ижади индустрия мәктәптәренең үҙенсәлеге шунда: элек колледж һәм юғары уҡыу йорттары студенттары ғына был йүнәлештәр буйынса бушлай уҡый ала ине, ә бында 12-17 йәштәрҙәге үҫмерҙәр белем ала. Йәмғеһе 80 бюджет урыны ҡаралған. Беренсе йылда уҡыусылар бөтә йүнәлештәр буйынса уҡыясаҡ, ә икенсеһендә – тәрән өйрәнеү өсөн фәндәрҙең береһен һайлаясаҡ. Уҡытыуҙы колледж уҡытыусылары ла, саҡырылған педагогтар ҙа алып барасаҡ.
 ","
	Йома, 02 сентябрь 2022",Яңылыҡтар,Na
https://kulturarb.ru/ba/news/ҡariҙel-modelle-kitaphanaһy-mәktәp-uҡyusylaryn-bajramғa-jyjҙy, Ҡариҙел моделле китапханаһы мәктәп уҡыусыларын байрамға йыйҙы ,Na,"

1 сентябрҙә «Мәҙәниәт» милли проектын тормошҡа ашырыу сиктәрендә булдырылған Ҡариҙел үҙәк район моделле китапханаһында «Бир биште!» тип аталған уйын программаһы үтте.
Белем көнөнә арналған сарала уйындар, конкурстар һәм викториналар мәктәптәге дәрестәргә бәйле булды. Бай йөкмәткеле уйын программаһы аҙағында ҡатнашыусылар һорауҙарға яуап бирҙе һәм табылған һүҙҙәрҙән кроссворд төҙөнө.

«Байрам шәп килеп сыҡты. Математика һәм рус теле буйынса турҙар айырыуса ҡыҙыҡлы булды, шулай уҡ кроссворд сисеп, конкурстарҙа ҡатнашыу оҡшаны»,- тип тәьҫораттары менән уртаҡлашты Ҡариҙел ауылының 1-се урта мәктәбе уҡыусыһы Алина Зәйнетдинова.

 ","
	Йома, 02 сентябрь 2022",Яңылыҡтар,Na
https://kulturarb.ru/ba/news/salauat-nizametdinov-isemendәge-uchaly-sәnғәt-һәm-mәҙәniәt-kolledzhy-byjyl-40-studentty-ҡabul-itte, Салауат Низаметдинов исемендәге Учалы сәнғәт һәм мәҙәниәт колледжы быйыл 40 студентты ҡабул итте ,Na,"

1 сентябрҙә Салауат Низаметдинов исемендәге Учалы сәнғәт һәм мәҙәниәт колледжы беренсе курсҡа 40 егет һәм ҡыҙҙы ҡабул итте. Студенттарҙы, уҡытыусыларҙы һәм хеҙмәткәрҙәрҙе яңы уҡыу йылы башланыуы менән Мәҙәниәт министрлығының Мәғариф буйынса республика уҡытыу-методик үҙәге директоры, Башҡортостандың атҡаҙанған мәҙәниәт хеҙмәткәре, мәғариф отличнигы, техник фәндәр кандидаты Лариса Марешова ҡотланы.
Белем көнөнә арналған тантаналы сара Рәсәй Федерацияһының һәм Башҡортостан Республикаһының дәүләт флагтарын күтәреүҙән башланды. Был мөһим эш иң тырыш студенттарға – Башҡортостан Республикаһы Башлығы стипендиаттары Әлиә Заһиҙуллина менән Эльвира Ғибәҙуллинаға йөкмәтелде.

«Беҙҙең колледжда 165 талантлы студент белем ала. Һәммәһенә лә яҡшы билдәләр, маҡсатҡа ынтылыш, ныҡлы һаулыҡ, күтәренке кәйеф теләйбеҙ»,- тине учреждение директоры, Башҡортостандың атҡаҙанған мәҙәниәт хеҙмәткәре Айгөл Ғимазетдинова.

Өлкән курстар һәм беренсе курс студенттары сағыу ижади номерҙар менән сығыш яһаны.
 ","
	Кесе йома, 01 сентябрь 2022",Яңылыҡтар,Na
https://kulturarb.ru/ba/news/tamғa-iii-halyҡ-ara-bashҡort-milli-kejeme-oҫtalary-konkursyna-ғarizalar-ҡabul-iteү-oҙajtyldy," ""Тамға"" III халыҡ-ара башҡорт милли кейеме оҫталары конкурсына ғаризалар ҡабул итеү оҙайтылды ",Na,"

""Тамға"" III халыҡ-ара башҡорт милли кейеме оҫталары конкурсына ғаризалар ҡабул итеү 2022 йылдың 10 сентябренә тиклем оҙайтылды.
Конкурста гран-при яулаусыға 300 мең һумлыҡ сертификат тапшырыласаҡ.
Сарала ҡатнашыуға 16 йәштән өлкән оҫталар, костюм буйынса рәссамдар, дизайнерҙар, профилле юғары уҡыу йорттары студенттары саҡырыла. Конкурс биш номинацияла үткәрелә:
* Башҡорт халыҡ кейеме – реконструкция;
* Заманса автор костюмы;
* Балалар кейеме;
* Башҡорт милли биҙәүестәре;
* Башҡорт традицион костюм аксессуарҙары.
Конкурс быйыл өсөнсө тапҡыр һәләтле оҫталарҙы асыҡлау һәм уларға башҡорт милли кейемен булдырыуҙа ярҙам итеү, мәҙәниәт йүнәлешендәге башҡа яңы ижади эштәрҙе күрһәтеү маҡсатында уҙғарыла. Ул тәүге тапҡыр 2020 йылда үткәрелгәйне.
Проектты ойоштороусылар – Башҡортостан Республикаһының Мәҙәниәт министрлығы, Республика халыҡ ижады үҙәге, Башҡортостан Республикаһының Милли музейы, Башҡортостан Республикаһының «Ағиҙел» башҡорт халыҡ кәсептәре дәүләт унитар предприятиеһы, «Планетамолл-Уфа» яуаплылығы сикләнгән ойошмаһы.
Белешмәләр өсөн телефон: 8(347)289-66-47, 8-927-337-04-96.
 ","
	Шаршамбы, 31 август 2022",Яңылыҡтар,Na
https://kulturarb.ru/ba/news/hәjbulla-rajonynda-jomabaj-iҫәnbaev-isemendәge-respublika-ҡurajsylar-konkursy-үtәsәk, Хәйбулла районында Йомабай Иҫәнбаев исемендәге Республика ҡурайсылар конкурсы үтәсәк ,Na,"

16-17 сентябрҙә Хәйбулла районында Йомабай Иҫәнбаев исемендәге республика ҡурайсылар конкурсы ойошторола. Проект ҡурайҙа уйнау традицияларын һаҡлауға, тергеҙеүгә һәм артабан үҫтереүгә, һәләтле башҡарыусыларҙы асыҡлауға, йәштәрҙе башҡорт инструменталь фольклорына йәлеп итеүгә, ҡурайҙа уйнау сәнғәтен пропагандалауға йүнәлтелгән.
Сараны асыу тантанаһы 16 сентябрҙә 11.00 сәғәттә Район мәҙәниәт һарайында үтәсәк. Конкурс программаһында үҙешмәкәр һәм профессиональ ҡурайсылар, ансамблдәр ҡатнаша. Сара барышында алдағы конкурстар лауреаттары, халыҡ йырсылары, бейеүселәр һәм быйылғы конкурс еңеүселәре ҡатнашлығында концерттар, ҡурайсылар ансамблдәре етәкселәре өсөн түңәрәк өҫтәл була.
Йомабай Иҫәнбаев исемендәге Республика ҡурайсылар конкурсын ябыу тантанаһы һәм гала-концерт 17 сентябрҙә Үҙәк мәҙәниәт һәм ял паркында үтәсәк. Көндөҙгө сәғәт 3-тә башлана.
Ойоштороусылар - Башҡортостан Республикаһының Мәҙәниәт министрлығы, Республика халыҡ ижады үҙәге, Хәйбулла районы муниципаль район хакимиәте, Башҡортостан Республикаһының ҡурайсылар союзы йәмәғәт ойошмаһы.
Йомабай Иҫәнбаев (1891-1943) - ҡурайҙа профессиональ башҡарыу сәнғәтенә нигеҙ һалыусыларҙың береһе. Ул сит ил сәхнәләрендә (Франция, Германия, Швеция, Бельгия, Голландия) милли сәнғәтте күрһәткән тәүге башҡорт музыканттарының береһе. 1991 йылда Йомабай Иҫәнбаевҡа (вафатынан һуң) «Башҡортостан Республикаһының халыҡ артисы» тигән маҡтаулы исем бирелә.

 

 ","
	Шаршамбы, 31 август 2022",Яңылыҡтар,Na
https://kulturarb.ru/ba/news/bashҡortostandyң-mәҙәniәt-ministrlyғynda-yaңy-ministr-urynbaҫary, Башҡортостандың Мәҙәниәт министрлығында — яңы министр урынбаҫары ,Na,"

Башҡортостандың Мәҙәниәт министрының яңы урынбаҫары Алмаз Рәсих улы Сәйетов итеп тәғәйенләнде. Хөкүмәттең тейешле бойороғона 2022 йылдың 26 авгусында ҡул ҡуйылған.
Алмаз Сәйетов профессиональ сәнғәт — театр-концерт ойошмалары һәм кино тармағы өсөн яуаплы.
Алмаз Рәсих улы Сәйетов — Башҡортостандың атҡаҙанған мәҙәниәт хеҙмәткәре. 1966 йылда Башҡортостандың Илеш районында тыуған, 1991 йылда Заһир Исмәғилев исемендәге Өфө дәүләт сәнғәт институтының театр факультетын тамамлаған. Башҡортостан Республикаһы Президенты ҡарамағындағы Башҡортостан дәүләт хеҙмәте һәм идара итеү академияһында һөнәри әҙерлек үткән.
Тәжрибәле идарасы, быға тиклем Башҡорт дәүләт ҡурсаҡ театры, Мәжит Ғафури исемендәге Башҡорт академия драма театры һәм «Башҡортостан» дәүләт концерт залы, Фәйзи Ғәскәров исемендәге дәүләт халыҡ бейеүҙәре ансамбле етәксеһе булып эшләгән.
 
 ","
	Шишәмбе, 30 август 2022",Яңылыҡтар,Na
https://kulturarb.ru/ba/news/kursk-teatrynda-mostaj-kәrimdeң-aj-totolғan-tөndә-tragediyaһy-bujynsa-spektakl-ҡujylasaҡ, Курск театрында Мостай Кәримдең «Ай тотолған төндә» трагедияһы буйынса спектакль ҡуйыласаҡ ,Na,"

А.С.Пушкин исемендәге Курск дәүләт драма театры 231-се театр миҙгелен башҡорт шағиры, яҙыусыһы һәм драматургы Мостай Кәримдең трагедияһы буйынса «Ай тотолған төндә» спектакле менән асырға йыйына. Мәҙәниәт министрлығының матбуғат хеҙмәте хәбәр итеүенсә, спектаклдең режиссеры — театрҙың художество етәксеһе, Рәсәйҙең халыҡ артисы, Рәсәйҙең дәүләт премияһы лауреаты, «Алтын битлек» милли театр премияһы лауреаты Юрий Бурэ.

- Театр Мостай Кәримдең шиғриәте һәм темаһы менән илһамланып, уның драма әҫәрҙәренә мөрәжәғәт итте. Пьесаның үҙенсәлекле булыуы быйыл — Рәсәй халыҡтарының мәҙәни мираҫы йылында айырыуса көнүҙәк. Режиссер һәм ижади төркөм, артистар Башҡортостандың — бай тарихлы һәм бөйөк мираҫлы республиканың милли авторының текстары менән эшләү мөмкинлеге өсөн бик рәхмәтле. Берҙәм икәнлегебеҙҙе онотмаҫҡа, күп быуатлыҡ традицияларыбыҙҙы бергәләп һаҡларға, тарихҡа һаҡсыл ҡарарға тейешбеҙ, — тип хәбәр итте Курск драма театры етәкселеге.

«Ай тотолған төндә» спектакленең премьераһы 9 сентябрҙә була.
 ","
	Шишәмбе, 30 август 2022",Яңылыҡтар,Na
https://kulturarb.ru/ba/news/өfө-aktyory-shәһitulla-hammatov-rәsәj-serialynda-ҡatnasha, Өфө актёры Шәһитулла Хамматов Рәсәй сериалында ҡатнаша ,Na,"

Әмир Абдразаҡов исемендәге “Башҡортостан” киностудияһы павильонында “Саня, газуй!” фильмын төшөрәләр. Серияларҙың береһендә Башҡортостандың атҡаҙанған артисы, БР-ҙың М. Кәрим исемендәге Милли йәштәр театры артисы Шәһитулла Хамматов ҡатнаша.
Күп сериялы комедиялы фильмдың ҡуйыусы режисеры - Филипп Абрютин.

-  Мәскәү командаһының тәртип яратыуы һәм эшкә ҡарашы оҡшаны. Бында һәр кем үҙ эше менән мәшғүл. Мәҫәлән, шәхсән үҙем төп бурысым – съемка майҙанында уйынау тураһында ғына уйлайым. Ҡалған мәсьәләләрҙе ассистент хәл итә. Башта актерҙар мине үҙ итеп ҡабул итмәне тип уйлаһам, эш көнөнән һуң иһә барыһы ла ҡосаҡлай, таныша башланы, - тип һөйләне Шәһитулла Хамматов ""Башҡортостандың мәҙәни донъяһы"" интернет-порталына.

Башҡорт актеры сериалда Сәрхәт исемле бер ҡатлыраҡ һәм тормошто һөйөүсән автослесарь булып уйнай.

- Үҙемде уйнаған кеүекмен, тик тағы ла ышандырырлыҡ булһын өсөн, минең ипотекам юҡ икән, тип хис иттем. Һөҙөмтәлә бәхетлерәк күренә башланым. Фильмға мине кастинг аша һайлап алдылар. Машинаны нисек йөрөтөүем тураһында видео ебәрергә кәрәк ине. Ғәҙәттәгесә йырлай-йырлай руль артында барғанымды төшөрҙөм  Тап өҫтөнә баҫтың, тип әйттеләр, - тине актер.

Ял минуттарында Шәһитулла Хамматов мәскәүҙәрҙе башҡорт мәҙәниәте, аш-һыуы менән таныштырырға ла өлгөргән. Улар беҙҙең ҡоротто, башҡорт балын оҡшатҡан. Актер шулай уҡ Мәскәүҙән килгән  ҡунаҡтарҙы М. Кәрим исемендәге Милли йәштәр театрына спектаклгә саҡырырға йыйына.
Нурзиә Хәсәнова.
 ","
	Дүшәмбе, 29 август 2022",Яңылыҡтар,Na
https://kulturarb.ru/ba/news/өfөlә-kүrenekle-balet-bejeүseһe-shamil-tereғolovҡa-taҡtatash-asyldy, Өфөлә күренекле балет бейеүсеһе Шамил Тереғоловҡа таҡтаташ асылды ,Na,"

29 августа Өфөлә күренекле бейеүсе, балетмейстер һәм педагог, Рәсәйҙең атҡаҙанған артисы, Башҡортостандың халыҡ артисы Шамил Тереғоловҡа (1947-2008) иҫтәлегенә таҡтаташ асыу тантанаһы булды. Сарала Шамил Әхмәт улының туғандары һәм яҡындары, хеҙмәттәштәре, уҡыусылары, мәҙәни йәмәғәтселек вәкилдәре ҡатнашты.
Таҡтаташты асыу хоҡуғы Шамил Тереғоловтың ҡатыны, башҡорт опера һәм балет театры балет труппаһының баш балетмейстеры һәм сәнғәт етәксеһе, Рәсәйҙең һәм Башҡортостандың халыҡ артисткаһы, С.Юлаев исемендәге дәүләт премияһы лауреаты Леонора Ҡыуатоваға тапшырылды.
“Шамил Әхмәт улы иҫ киткес һәләтле шәхес, аралашыусан, изге күңелле, энциклопедик белемле кеше булды,– тип иҫкә алды сараға килеүселәр.– Ул бейеү сәнғәтен үҫтереүҙәге ҡаҙаныштары Рәсәй һәм Башҡортостан мәҙәниәте тарихына алтын хәрефтәр менән яҙылған”.
Шамил Әхмәт улы Тереғолов Өфөлә тыуып үҫкән. Балет сәнғәтендәге тәүге  аҙымдарын ул Башҡорт дәүләт опера һәм балет театры студияһында яһай. 1967 йылда Пермь хореография училищеһын тамамлағандан һуң Өфөгә ҡайта һәм балет труппаһының төп солисы булып эш башлай.
Студент йылдарында уҡ Шамил Әхмәт улы үҙен Пермдең үҙешмәкәр ижади коллективтары педагогы булараҡ һынай. Оло быуын хеҙмәттәштәре уның ғәҙәти булмаған педагогик һәләтен, балет хәрәкәтен аныҡ һәм образлы аса белеү оҫталығын билдәләй.
Шамил Тереғолов 23 йыл Өфө сәхнәһендә бейей. Балет сәнғәтен һөйөүселәр уны классик һәм милли балеттарҙа үҙенсәлекле һәм лирик партияларҙы башҡарған сағыу, төрлө яҡлап һәләтле бейеүсе булараҡ хәтерендә ҡалдыра: Яуыз Гений («Аҡҡош күле», Петр Чайковский), Ганс («Жизель», Адольф Адан), Шүрәле («Шүрәле», Фәрит Яруллин), Базиль һәм Эспада («Дон Кихот», Людвиг Минкус), Принц («Щелкунчик», Петр Чайковский) һәм башҡалар.
Сәхнәлә уңышлы ижад итеү менән бер рәттән Шамил Әхмәт улы театрҙа, Өфө сәнғәт училищеһының хореография бүлегендә һәм Фәйзи Ғәскәров исемендәге дәүләт академия халыҡ бейеүҙәре ансамблендә, Р.Нуриев исемендәге Башҡорт хореография училищеһында уҡытыусы-репетитор булып эшләй. Уның уҡыусылары араһынан халыҡ-ара конкурс лауреаттары, дипломанттары һәм призерҙары, донъяның төрлө театрҙарының балет труппалары бейеүселәре үҫеп сыға.
1990 йылда Шамил Тереғолов Башҡорт дәүләт опера һәм балет театры балет труппаһының художество етәксеһе итеп тәғәйенләнә. Республикала ғына түгел, Рәсәй һәм халыҡ-ара сәхнәләрҙә лә башҡорт балетының абруйы уның исеме менән бәйле. Ул төп ролдәргә талантлы йәштәрҙе ҡыйыу тәҡдим итә, балет артистарында юғары хореографик мәҙәниәт, мөхәббәт һәм сәхнәгә тоғролоҡ тәрбиәләй.
Тереғолов Рудольф Нуриев исемендәге Халыҡ-ара балет сәнғәте фестивален ойоштороусыларҙың береһе булды. Был сара йыл һайын Өфө сәхнәһендә Рәсәйҙең төрлө театрҙарынан һәм сит илдәрҙән танылған бейеүселәрҙе йыйыуын дауам итә.
Күп йылдар Шамил Әхмәт улы хореограф һәм ҡуйыусы балетмейстер булараҡ уңышлы эшләй. Опера сәхнәһендә ул Людвиг Минкустың «Пахита», Нариман Сабитовтың «Шопениана», «Алтын асҡыс сере», Лев Степанов менән Заһир Исмәғилевтең «Сыңрау торна», Петр Чайковскийҙың «Йоҡоға талған һылыуҡай» балеттарын һәм башҡа спектаклдәрҙе ҡуйҙы.
Төрлө йылдарҙа Шамил Тереғолов Японияла, Бүрәт Республикаһында, Астана ҡалаһының Милли опера һәм балет театрында (Ҡаҙағстан), Мерсин ҡалаһының Дәүләт опера һәм балет театрында (Төркиә) эшләй. Хореографтың һуңғы спектаклдәре – Бүрәт академия опера һәм балет театрында ҡуйылған «Аҡҡош күле» (2005) һәм «Ромео һәм Джульетта» (2006). Шамил Әхмәт улы тәрбиәләнеүселәре менән бергә Америка Ҡушма Штаттарына, Голландияға, Францияға, Италияға, Бельгияға, Мысырға, Португалияға, Таиландҡа гастролдәргә сыға.

- Бөгөнгө сара - балетмейстерыбыҙ, хореографыбыҙ, педагогыбыҙға хөрмәт белдереү ул. Был беҙҙең кешелеклелек бурысыбыҙ. Бөгөн, Шамил Әхмәт улының тыуған көнөндә, беҙ театрыбыҙ Өфө ҡалаһына бүләк итәсәк иҫтәлекле таҡтаташтарҙы асыу сараларын башлайбыҙ,– тине Башҡорт дәүләт опера һәм балет театры директоры Илмар Әлмөхәмәтов.

Тиҙҙән Өфөлә тағы ла ике легендар шәхескә – балет бейеүсеһе Зәйтүнә Насретдиноваға һәм йырсы Мәғәфүрә Сәлиғәскәроваға иҫтәлекле таҡтаташтар ҡуйыласаҡ.
 ","
	Дүшәмбе, 29 август 2022",Яңылыҡтар,Na
https://kulturarb.ru/ba/news/sssr-ҙyң-halyҡ-artisy-gөlli-mөbәrәkovanyң-hәtere-mәңgelәshterelә, СССР-ҙың халыҡ артисы Гөлли Мөбәрәкованың хәтере мәңгеләштерелә ,Na,"

9 сентябрҙә көндөҙгө сәғәт 12-лә сәхнә оҫтаһы, СССР-ҙың халыҡ артисы, Салауат Юлаев исемендәге дәүләт премияһы лауреаты, Өфөнөң почетлы гражданы, З.Исмәғилев исемендәге Өфө дәүләт сәнғәт институты профессоры Гөлли Мөбәрәковаға (1936 - 2019) мемориаль таҡтаташ асыу тантанаһы була. Иҫтәлекле таҡтаташ Энгельс урамындағы 5-се йортҡа ҡуйыла.
Гөлли Арыҫлан ҡыҙы Мөбәрәкова  — башҡорт театр актёры, СССР-ҙың һәм РСФСР-ҙың халыҡ, БАССР-ҙың атҡаҙанған артисы, Башҡортостандың Салауат Юлаев исемендәге дәүләт премияһы лауреаты, театр педагогы һәм режиссёр.
Мөбәрәкова Гөлли Арыҫлан ҡыҙы 1936 йылдың 9 сентябрендә Өфөлә театр актерҙары ғаиләһендә тыуған (атаһы — СССР-ҙың халыҡ артисы Арыҫлан Мөбәрәков (1908—1977), әсәһе — РСФСР-ҙың атҡаҙанған, БАССР-ҙың халыҡ артисы, шағир һәм драматург, СССР Яҙыусылар союзы ағзаһы Рәғиҙә Янбулатова.
Буласаҡ актрисаның бала сағы һәм үҫмер йылдары театрҙа үтә. Урта мәктәпте тамамлағас, ата-әсәһе бигүк риза булмаһа ла, Мәскәүҙәге А. В. Луначарский исемендәге театр сәнғәте институтына уҡырға инә. 1959 йылда институттың башҡорт студияһын (О. И. Пыжова һәм Б. В. Бибиков класы) уңышлы тамамлап ҡайтҡас, үҙенең ярты быуатҡа һуҙыласаҡ ижад юлын Башҡорт дәүләт академия драма театрында башлай. Театрҙың Әҙәби советы ағзаһы. 1991—1997 йылдарҙа баш режиссер була. Өфө сәнғәт институтының (2003—2015 йылдарҙа Заһир Исмәғилев исемендәге Өфө дәүләт сәнғәт академияһы) режиссура һәм актер оҫталығы кафедраһы уҡытыусыһы, профессор.
 ","
	Йәкшәмбе, 28 август 2022",Яңылыҡтар,Na
https://kulturarb.ru/ba/news/mәskәү-үҙәgendә-bashҡortostan-respublikaһy-kөnө-uҙҙy, Мәскәү үҙәгендә Башҡортостан Республикаһы көнө уҙҙы  ,Na,"

Мәскәүҙәге Башҡортостан Республикаһы көнө Рәсәй география йәмғиәтенең V Бөтә Рәсәй фестивале сиктәрендә уҙҙы. Байрамдың төп сәхнәһендә ""Мираҫ"" йыр һәм бейеү фольклор ансамбле, Хөсәйен Әхмәтов исемендәге Башҡорт дәүләт филармонияһы солистары - Башҡортостандың атҡаҙанған артистары Дияна Ишниязова, Илнур Хәйруллин (ҡурай, ҡумыҙ), халыҡ-ара конкурстар лауреаттары Тимур Рамаҙанов, Илдар Абдуллин, Алиса Йомағәлиева, Әлфиә Ниғмәтуллина, ""Хазина"" этно-төркөмө, ""Бишбармаҡ"" оркестры сығыш яһаны.

- Бөгөн Мәскәүҙең Ҡыҙыл майҙанында беҙ Башҡортостан Республикаһының бай мәҙәни мираҫын күрһәттек, халыҡты төбәгебеҙ менән таныштырҙыҡ. Көн дауамында ""Зарядье"" паркының төп сәхнәһендә башҡорт артистары туғыҙ сәғәтлек концерт күрһәтте, Кремель эргәһендә ҡоролған башҡорт тирмәһе аша меңләгән кеше үтте, - тине Башҡортостандың мәҙәниәт министры Әминә Шафиҡова.

 ","
	Шәмбе, 27 август 2022",Яңылыҡтар,Na
https://kulturarb.ru/ba/news/respublika-teatrҙarynyң-bereһenә-ilshat-jomaғolovtyң-iseme-birelәsәk, Республика театрҙарының береһенә Илшат Йомағоловтың исеме биреләсәк ,Na,"

Стәрлетамаҡ дәүләт театр-концерт берләшмәһенең Башҡорт драма театрына Илшат Йомағоловтың исеме биреләсәк. Берләшмә директоры Харис Әбдрәхимов был хаҡта социаль селтәрҙә хәбәр итте.
Ҙур сәхнә оҫтаһы, һәләтле шәхес Илшат Йомағолов үҙенең бөтә ғүмерен башҡорт театр сәнғәтенә бағышлай. Ҙур ижади көскә, драматургия һәм тәбиғәттән сағыу актерлыҡ талантына эйә булған шәхес, 50-нән ашыу ҡабатланмаҫ ролдәр тыуҙыра. Илшат Хәлил улы Стәрлетамаҡ дәүләт башҡорт драма театрының ижади коллективын ойошторосы ла булып тора. «Нәркәс» (пьеса СССР халыҡтарының драматургия фестиваленең I дәрәжә дипломына лайыҡ була), «Сәсәндәр», «Семәрле тәхет», «Торналар ҡайта», «Буш сәңгелдәк», «Юғалтыуҙар аша» һәм башҡа бик күп билдәле драма әҫәрҙәр авторы булараҡ, Илшат Йомағолов башҡорт драматургияһы үҫешенә ҙур өлөш индерә.

""Быйыл көҙ был әһәмиәтле ваҡиғаға арналған тантаналы сарала Стәрлетамаҡ дәүләт театр-концерт берләшмәһе бинаһында бюст асыу планлаштырыла, шулай уҡ Илшат Йомағолов пьесаһы буйынса спектакль премьераһы була. Яңы 32-се ижад миҙгеленең асылыуын түҙемһеҙлек менән көтәбеҙ"",- тип яҙа Харис Әбдрәхимов.

 ","
	Йома, 26 август 2022",Яңылыҡтар,Na
https://kulturarb.ru/ba/news/bashҡortostandan-arsenij-ғәjnullin-balalar-mәҙәni-forumynda-eңeү-yaulany, Башҡортостандан Арсений Ғәйнуллин Балалар мәҙәни форумында еңеү яуланы ,Na,"

Башҡортостан Республикаһы Башлығы Радий Хәбиров социаль селтәрҙә ҡыуаныслы яңылыҡ менән уртаҡлашты.
«""Телешко"" телевизион мәктәбе тәрбиәләнеүсеһе Арсений Ғәйнуллинды ҡотлайым. Өфө уҡыусыһының проекты Мәскәүҙә барған беренсе Халыҡ-ара балалар форумындағы ""Мәҙәниәт министры менән диалог"" майҙансығында иң яҡшыһы тип танылды. Ул Рәсәй Мәҙәниәт министрлығынан финанс ярҙамы аласаҡ.
Арсенийҙың “Волга буйында эшләнергә тейешле 100 әйбер” проекты үҙенсәлекле. Был идеяға ярашлы, беҙҙең округтың иҫтәлекле урындары тураһында балалар үҙҙәре башҡа балаларға һөйләй ала. Ольга Борисовна Любимова проектты хупланы. Беҙгә лә идея оҡшай. Уңыштар!» – тип яҙҙы Радий Хәбиров.
 ","
	Йома, 26 август 2022",Яңылыҡтар,Na
https://kulturarb.ru/ba/news/radik-yulyaҡshin-yuғary-isemgә-lajyҡ-buldy, Радик Юлъяҡшин юғары исемгә лайыҡ булды ,Na,"

Башҡортостан Башлығының мәҙәниәтте һәм йәштәр сәйәсәтен үҫтереү мәсьәләләре буйынса кәңәшсеһе, Башҡортостандың атҡаҙанған йырсыһы Радик Юлъяҡшин үҙенең телеграм-каналында йәнә бер ҡыуаныслы ваҡиғаһы менән уртаҡлаша.
""Мәскәүҙә, ""Татар мәҙәниәте көндәре"" сараһында мин ""Татарстан Республикаһының атҡаҙанған артисы"" тигән маҡтаулы исем менән бүләкләндем"",- тип яҙған ул.
Йырсы шулай уҡ тиҙҙән ""Эҙлә, күңел"" тип аталған йырының премьераһы буласағын да белдергән.
 ","
	Йома, 26 август 2022",Яңылыҡтар,Na
https://kulturarb.ru/ba/news/bashҡortostan-vәkildәre-mәҙәniәttәr-dialogy-bөtә-rәsәj-jәshtәr-millәt-ara-lagerynda-ҡatnasha, Башҡортостан вәкилдәре «Мәҙәниәттәр диалогы» Бөтә Рәсәй йәштәр милләт-ара лагерында ҡатнаша ,Na,"

24-28 августа Саранск ҡалаһында «Мәҙәниәттәр диалогы» Бөтә Рәсәй йәштәр милләт-ара лагеры үтә. Башҡортостандың ижади йәштәре был сарала 5 йәүнәлеш буйынса ҡатнаша.

- Мин «Милли аш-һыу» номинацияһында ҡатнашам. Конкурс өсөн үҙебеҙҙең башҡорт бауырһағын әҙерләнем. Фуд-блогер булараҡ, төрлө халыҡтың милли ризыҡтарының нисек әҙерләнеүен өйрәнгем килә. Яңы рецептар яҙып алып ҡайтырға теләйем, - ти БР Халыҡтар дуҫлығы йорто методисы, билдәле башҡорт блогеры Зөбәржәт Утарбаева.

«Красный Яр» тарихи-мәҙәни үҙәге методисы Алена Шәмсетдинова үҙе менән үҙенсәлекле ҡуласа алып барған: ундағы сепрәк ҡурсаҡтар йыл айҙарын сағылдыра. Йәш белгес шулай уҡ яҡшы хәбәрҙәр алып килеүсе ҡурсаҡ-ҡыңғырауҙар эшләү буйынса оҫталыҡ дәресе үткәрә. Мари тарихи-мәҙәни үҙәгенең баш белгесе Алексей Ибулаев туған халҡының фольклоры менән таныштыра, ә Тәтешле районынан уҡытыусы Татьяна Монжерина удмурт милли сәскәһен эшләргә өйрәтә. Этномузыкология буйынса белгес Наҙгөл Иҫәнйәрова ""Мәҙәниәттәр диалогы""нда икенсегә ҡатнаша, быйыл ул башҡорт милли кейеме менән таныштыра.
 ","
	Кесе йома, 25 август 2022",Яңылыҡтар,Na
https://kulturarb.ru/ba/news/kino-tөnө-өfөlә-asyҡ-һauala-ike-film-kәrһәtәsәktәr," ""Кино төнө"": Өфөлә асыҡ һауала ике фильм кәрһәтәсәктәр ",Na,"

27 августа Өфө ҡалаһының Ағиҙел йылғаһы буйында «Кино төнө - 2022» Бөтә Рәсәй акцияһы барышында бушлай кино күрһәтеү ойошторола. Асыҡ һауалағы кинотеатрҙа өфөләр һәм баш ҡала ҡунаҡтары режиссер Динара Әбдрәшитованың «Гильза» ҡыҫҡа метражлы фильмын һәм Алексей Нужныйҙың «Пара из будущего» комедияһын ҡарай ала. Сеанс 20:50 сәғәттә башлана.
«Гильза» фильмы ике малайҙың - команданың иң яҡшы уйынсыларының тарихы хаҡында бәйән итә. Береһенең фамилияһы – Ғиләжетдинов, шуға бәйле ҡушаматы - Гильза (ролде Илдар Бикҡолов башҡара). Идея авторы – йәш режиссёр Динара Әбдрәшитованың әйтеүенсә, был фильмды төшөрөүгә уны Баймаҡ районының Түбә ҡасабаһындағы «Ҡараташ» балалар хоккей командаһының ысын тарихы илһамландырған.
Икенсе фильм - Сергей Бурунов менән Мария Аронованың «Киләсәк пары» комедияһы. Евгений менән Александра 2040 йылдан – 2020 йылға, Женя Сашаға ҡаилә ҡорорға тәҡдим иткән көнгә әйләнеп ҡайта. Хәҙер иһә улар үҙҙәренең йәш саҡтағы парын айырырға хәл итә, әммә был еңел булмаясаҡ, сөнки йәштәр үҙ мөхәббәте өсөн көрәшә...

- Өфө етенсе тапҡыр ""Кино төнө"" Бөтә Рәсәй акцияһында ҡатнаша. Быйыл тамашасылар 26 муниципаль кинотеатрҙа, шулай уҡ Республика Хәрби дан музейында иң яҡшы башҡорт һәм Рәсәй фильмдарын бушлай ҡарай ала. 27 августа киске сәғәт 9 тула 10 минутта асыҡ һауалағы кинотеатрҙа фильмдар күрһәтәсәкбеҙ – Өфө халҡын һәм ҡунаҡтарын Ағиҙел йылғаһы ярына саҡырабыҙ,– тине Башҡортостандың мәҙәниәт министры Әминә Шафиҡова.

 ","
	Кесе йома, 25 август 2022",Яңылыҡтар,Na
https://kulturarb.ru/ba/news/bәleshkә-һәjkәl-ҡujyldy, Бәлешкә һәйкәл ҡуйылды ,Na,"

Бүздәк ауылында «БәлешФест-2022» милли аш-һыу фестивалендә 350 килограмм ауырлыҡтағы металл бәлеш барлыҡҡа килде. Скульптура милли ҡамыр ашы формаһында эшләнгән. Бәлеш - батмус һәм һөлгөлә, ә батмус металдан яһалған ҡурай һабаҡтарында ята. Арт-объектты урындағы оҫта Илһам Бәғҙәнуров эшләгән. Макеттың авторы - Башҡортостан һәм Татарстан республикаларының атҡаҙанған рәссамы Вәкил Шәйхетдинов.
Башҡортостанда йәшәүсе халыҡтарҙың милли аш-һыу фестивале «БәлешФест-2022» Бүздәк районында 20 августа үтте.  Байрам өсөн махсус бешерелгән 100 килограмлыҡ бәлеш сараның төп символына әүерелде.
Фестивалдә Башҡортостан Республикаһы Башлығы Хакимиәте етәксеһе урынбаҫары Искәндәр Әхмәтвәлиев, Рәсәй Федерацияһы Дәүләт Думаһы депутаты, “Башҡортостан Республикаһы татарҙарының милли-мәҙәни автономияһы” төбәк йәмәғәт ойошмаһы советы рәйесе Римма Үтәшева, Башҡортостан Республикаһы мәҙәниәт министрының беренсе урынбаҫары Наталья Лапшина, Башҡортостан Республикаһы Халыҡтар дуҫлығы йорто директоры вазифаһын башҡарыусы Флүзә Ғайсина һәм башҡа абруйлы ҡунаҡтар ҡатнашты.
Фестиваль Президент гранттары фонды ярҙамында уҙғарылды.
 ","
	Шаршамбы, 24 август 2022",Яңылыҡтар,Na
https://kulturarb.ru/ba/news/fidan-ғafarov-olo-yuғaltyu-kiserҙe, Фидан Ғафаров оло юғалтыу кисерҙе ,Na,"

Бөгөн Өфөлә Рәсәйҙең, Башҡортостандың һәм Татарстандың халыҡ артисы, яратҡан йырсыбыҙ Фидан Ғафаровтың һөйөклө ҡатыны Фәриҙә Хәбибулла ҡыҙы Ғафарова вафат булған. Был турала М. Ғафури исемендәге Башҡорт дәүләт академия драма театры хәбәр итә.
Былтыр февраль айында ғына ғаилә бергә йәшәүҙәренең 55 йыллыҡ матур юбилейын билдәләгәйне.
Яратҡан артисыбыҙҙың оло ҡайғыһын уртаҡлашабыҙ, уға һәм уның ғаиләһенә сабырлыҡ теләйбеҙ.
 ","
	Шаршамбы, 24 август 2022",Яңылыҡтар,Na
https://kulturarb.ru/ba/news/bashҡortostandyң-jәsh-vәkildәre-mәskәүgә-balalar-mәҙәni-forumyna-yullandy, Башҡортостандың йәш вәкилдәре Мәскәүгә Балалар мәҙәни форумына юлланды ,Na,"

Бөгөн, 24 августа, Башҡортостандан һигеҙ һәләтле бала Беренсе халыҡ-ара балалар мәҙәни форумында ҡатнашыу өсөн Мәскәүгә осто. Балаларҙы Рәсәй Федерацияһының мәҙәниәт министры Ольга Любимова һәм илдең күренекле сәнғәт эшмәкәрҙәре менән осрашыу, оҫталыҡ дәрестәре, баш ҡала буйлап экскурсия һәм тағы ла 60-тан ашыу сара көтә.
Форум 27 авгусҡа ҡәҙәр дауам итә. Унда бөтә Рәсәйҙән мең ярымлап һәләтле бала ҡатнаша.
Йыйында Башҡортостан исеменән ҡатнашҡан һигеҙ үҫмерҙең барыһы ла – Бөтә Рәсәй һәм халыҡ-ара конкурстары лауреаттары, ижади форумдар һәм фестивалдәрҙә ҡатнашыусылар. Ника Мартюченко, Милена Кулик, Сәлимә Хәмитова, Алан Шамёнов, Илана Садиҡова, Фатима Сынбулатова, Зарина Юнысова, Арсений Ғәйнуллин балалар ирекмәнлеге, кинолағы кастингтар, заманса киң мәғлүмәт саралары, башҡарыу мәктәбе традициялары, шулай уҡ театр, башҡарыу сәнғәте һәм музыкаль сәнғәт тураһында ҡыҙыҡлы дәлилдәр тураһында файҙалы мәғлүмәттәр аласаҡ.
Форумда күренекле мәҙәниәт эшмәкәрҙәре Сергей Безруков, Игорь Бутман, Елена Гагарина, Юлияна Слащева, Николай Цискаридзе ҡатнаша.  
 ","
	Шаршамбы, 24 август 2022",Яңылыҡтар,Na
https://kulturarb.ru/ba/news/bashҡortostan-kөҙ-uҙasaҡ-mөһim-saralarғa-әҙerlәnә, Башҡортостан көҙ уҙасаҡ мөһим сараларға әҙерләнә ,Na,"

Бөгөн, 22 августа, Башҡортостан Республикаһының мәҙәниәт министры Әминә Шафиҡова Мәскәүҙә уҙасаҡ Беренсе балалар мәҙәни форумына арналған матбуғат конференцияһында ҡатнашты. «сара барышында министр көҙ айҙарында көтөлгән төп мәҙәни саралар хаҡында һөйләне.
Республиканың Милли симфоник оркестры сентябрь башында Мәскәүҙә ике концерт ҡуя. 2 сентябрҙә данлыҡлы коллектив Мәскәү дәүләт консерваторияһының Ҙур залында Илдар Абдразаҡовтың V юбилей фестивален асыу тантанаһында, 3 сентябрҙә Мәскәү дәүләт академия филармонияһының П. Чайковский исемендәге концерт залы сәхнәһендә донъяға билдәле пианист Денис Мацуев менән бергә сығыш яһаясаҡ.
30 августа республиканың дәүләт оркестры симфоник музыка һөйөүселәрҙе Өфө сәнғәт училищеһының Концерт залында йыясаҡ һәм йыллыҡ абонементтар йәрминкәһен үткәрәсәк.
Иң көтөлгән ваҡиғаларҙың береһе – ул, әлбиттә, республика театрҙарында яңы миҙгелде асыу. Әле актерҙар йәйге ялдан сығып, яңы спектаклдәр өҫтөндә эш башлаған да инде.
9 сентябрҙә сираттағы Милли кейем көнө уҙғарыла. 1 октябрҙә, матур йола буйынса, билдәле яҙыусы Сергей Аксаковҡа арналған Аксаков байрамы гөрләйәсәк.
11 октябрь – Башҡортостан Республикаһы көнө. Уға арналған байрамдар теҙмәһендә “Геройҙар дәүере” тип аталған Беренсе Бөтә Рәсәй патриотик йырҙар фестиваленең гала-концерты ла бар. Унда Рәсәйҙең халыҡ артисы Олег Газманов ҡатнаша. Легендар комдив, Рәсәй Геройы Миңлеғәле Шайморатовҡа һәйкәл асыу тантанаһы ошо көнгә билдәләнгән. Гала-концертты ла яңыртылған Совет майҙанында ҡарарға мөмкин була. Был көндө республика сәнғәт оҫталарының “Үлемһеҙ батырлыҡ өсөн тыуғандар” тип аталған концерты күҙаллана.
 ","
	Шаршамбы, 24 август 2022",Яңылыҡтар,Na
https://kulturarb.ru/ba/news/mostaj-kәrim-isemendәge-milli-jәshtәr-teatrynda-yaңy-miҙgelgә-әҙerlek-bashlandy, Мостай Кәрим исемендәге Милли йәштәр театрында яңы миҙгелгә әҙерлек башланды ,Na,"

Башҡортостан Республикаһының М. Кәрим исемендәге Милли йәштәр театры 33-сө ижад миҙгелендә көтөлгән төп ваҡиғаларҙы атаны. Театрҙың матбуғат хеҙмәтендә хәбәр итеүҙәренсә, әлеге ваҡытта премьералар өҫтөндә эш бара.
Октябрҙә Алексей Поярковтың пьесаһы буйынса «Һәр ваҡыт яңғыҙ»  («Всегда один») спектакленең премьераһы көтөлә. Уны театр актрисаһы Эльвира Шрайнер ҡуя. Спектакль Башҡортостандың атҡаҙанған артисы Андрей Шрайнерҙың юбилейына арнала.
Максим Горькийҙың «Һуңғылар» пьесаһы буйынса «Атай»  («Отец») спектакленең премьераһы 3,4 ноябргә билдәләнгән. Спектакль өҫтөндә Санкт-Петербургтан саҡырылған ҡуйыусы режиссер Денис Хөснийәров етәкселегендәге ижади төркөм эшләй. Ғаилә ҡиммәттәре тураһындағы спектакль «Кесе Ватан мәҙәниәте» – «Театрҙар – балаларға» федераль проекты ярҙамында тормошҡа ашырыла.
14-15 декабрҙә билдәле мәғрифәтсе, шағир Мифтахетдин Аҡмулланың тыуған көнөнә ҡарата Сәрүәр Суринаның пьесаһы буйынса «Сәсән ауазы» спектакле ҡуйыла, режиссеры - Рөстәм Хәкимов.
Декабрҙә ҡуйған «Һалҡын йөрәк» («Холодное сердце», Вильгельм Гауф) һәм «Оҙонғолаҡтың Яңы йыл мажаралары» (Лилиә Исҡужина) спектаклдәре Яңы йыл кәйефе бүләк итә.
Сентябрь башында театр Владикавказда (Төньяҡ Осетия - Алания Республикаһы) Рәсәй милли театрҙарының «Театр көҙө» дүртенсе фестивалендә ҡатнаша. Коллектив 6 сентябрҙә Евгений Вахтангов исемендәге Рус академия театры сәхнәһендә Александр Пушкиндың тарихи романы буйынса ҡуйылған «Капитан ҡыҙы» спектакле менән сығыш яһай.
25 сентябрҙә «ХУДСОВЕТ» төбәк-ара йәштәр театр фестивале программаһында Саранск ҡалаһында (Мордва Республикаһы) Мөсәлим Күлбаев ҡуйған «Республика ШКИД» (Григорий Белых, Л. Пантелеев) спектакле күрһәтеләсәк. Шуны билдәләп үтергә кәрәк: фестивалгә ебәрелгән 60 видеояҙманан 12 спектакль һайлап алынған.
24-29 октябрҙә Йошкар-Ола ҡалаһында (Марий Иле Республикаһы) үтәсәк «Балалар һәм үҫмерҙәр өсөн заманса пьеса» икенсе йәш тамашасылар театр фестивалендә коллектив «Хужа Насретдин мажаралары» спектакле (Леонид Соловьев, Виктор Виткович) менән ҡатнашасаҡ.
Ижади миҙгел ике спектакль менән асыла: 2 сентябрҙә - Григорий Служицтың «Сәүле көндәре» пьесаһы буйынса спектакль-квест (режиссеры - Мөсәлим Күлбаев), 3 сентябрҙә - Нил Саймондың пьесаһы буйынса «Яҙмыштың икенсе бүлеге» трагикомедияһы (режиссеры - Азат Нәҙерғолов).
Спектаклдәр киске сәғәт 6-ла башлана.
Билеттарҙы кассала һәм театрҙың сайтында һылтанма буйынса һатып алырға мөмкин.
 ","
	Кесе йома, 18 август 2022",Яңылыҡтар,Na
https://kulturarb.ru/ba/news/bashdramteatr-jәjge-yaldan-һuң-esh-bashlany, Башдрамтеатр йәйге ялдан һуң эш башланы ,Na,"

17 август Мәжит Ғафури исемендәге Башҡорт академия драма театрында йәйге ялдан һуң йыйылыш булып үтте. Бер-береһен һағынып өлгөргән артистар кем нисек һәм ҡайҙа ял иткәнен һорашты, тәьҫораттары менән ихлас бүлеште. 
Уҙған театр миҙгеле ваҡиғаларға бай булды. Алдағылары ла бик сағыу булырға вәғәҙә итә. Артистарҙы һәм хеҙмәткәрҙәрҙе театр директоры Иршат Фәйзуллин һәм баш режиссер Айрат Абушахманов сәләмләне.
Театр директоры Иршат Фәйзуллин яңы ижад миҙгеленең пландары, үтәсәк ҙур гастролдәре тураһында һөйләне. «Быйылғы ярты йыллыҡтың пландарын үтәнек, алдағыһын да матур итеп үтергә яҙһын», – тине. Быйылғы миҙгелдә Ырымбур, Силәбе өлкәләренә, Ҡаҙанға гастролдәр көтөлә. Ноябрҙә үҙебеҙҙең сәхнәлә Камал театрын ҡабул итәбеҙ, тине Иршат Ишбулат улы.
Баш режиссер Айрат Абушахманов төрлө сараларҙы үткәреү өсөн әҙерлектәр барыуы тураһында бәйән итте: алда – премьералар, юбилей кисәләре һәм башҡа матур сағыу саралар… Рәсәйҙең, Башҡортостандың, Татарстандың халыҡ артистары, С.Юлаев Дәүләт премияһы лауреаттары Фидан Ғафаров һәм Нурия Ирсаеваның юбилей кисәләре көтөлә.
Шул уҡ көндә режиссер Илсур Ҡаҙаҡбаев Хәбибулла Ибраһимовтың “Еҙнәкәй” спектален әҙерләй башланы. Шулай уҡ тағы премьера көтөлә, ул да булһа Кәрим Хәкимов хаҡында “Ҡыҙыл Паша” спектаклен Айрат Әхтәм улы үҙе сәхнәгә сығара. Йәш артистар менән режиссер Рима Харисова вербатим жанрында яңы спектакль ҡуйыр. Оҙаҡламай репетициялар һәм тренингтар башланасаҡ.
Яңы миҙгелде тантаналы асыу алдынан коллектив театрҙы һағынған тамашасыларға сентябрҙә үк ишектәрҙе асасаҡ. Билеттарҙы шулай уҡ театрҙың сайтында онлайн алырға мөмкин https://bashdram.ru/afisha/
 ","
	Кесе йома, 18 август 2022",Яңылыҡтар,Na
https://kulturarb.ru/ba/news/salauat-dәүlәt-bashҡort-drama-teatry-90-sy-izhad-miҙgelenә-әҙerlәnә, Салауат дәүләт башҡорт драма театры 90-сы ижад миҙгеленә әҙерләнә ,Na,"

Салауат дәүләт башҡорт драма театры коллективының отпускыһы тамамланды. Кисә труппа яңы юбилей миҙгеле алдынан йыйылыш уҙғарҙы. Алдағы миҙгел шуныһы менән үҙенсәлекле – 2023 йылдың яҙында театр 90 йыллыҡ юбилейын билдәләргә йыйына.
Театр директоры Айбулат Ҡотошев актерҙарҙы ижади миҙгелдең башланыуы менән ҡотланы һәм коллективты К.Ә. Вәлиев исемендәге Сибай сәнғәт колледжын тамамлаған ике йәш артист – Артур Тажетдинов һәм Гөлкәй Хәсәнова менән таныштырҙы. Труппаға шулай уҡ Башҡортостандың халыҡ артисы Юнир Ғәйнуллин да ҡушылды. Ул күп йылдар Арыҫлан Мөбәрәков исемендәге Сибай дәүләт башҡорт драма театрында эшләгән.
Театрҙың баш режиссеры Лиана Ниғмәтуллина алдағы йылға ижади пландары менән уртаҡлашты.
Салауат дәүләт башҡорт драма театры Рәсәйҙең Театр эшмәкәрҙәре союзы ойошторған ""Театрҙар өсөн белгестәр"" проекты еңеүселәре исемлегенә инде. Сентябрь башында театрға Рәсәй театр сәнғәте институты,  Н.С. Михалков исемендәге Кинематография һәм театр сәнғәте академияһы һәм башҡа мәртәбәле уҡый йорттары педагогы, режиссер, актриса  Мария Шмаевич киләсәк. Ул Салауат һәм Стәрлетамаҡ театрҙары артистары өсөн оҫталыҡ дәресе үткәрә.
Йәнә мөһим яңылыҡ: Алексей Житковскийҙың пьесаһы буйынса режиссер Илсур Ҡаҙаҡбаев ҡуйған ""Һырғалаҡ"" спектакле 2022 йылдың 11-19 сентябрендә Чечен Республикаһында уҙасаҡ ""Федерация"" IV Бөтә Рәсәй милли театрҙар фестивале афишаһына индерелгән.
Премьераларға килгәндә, тиҙҙән артистар ""Ынйыҡай һәм Юлдыҡай""ҙы сәхнәләштерә башлай. Инсценировка авторы – Гөлсәсәк Саламатова. Спектаклдең ҡуйыусы режиссеры – Рөстәм Хәкимов. Спектакль ""Берҙәм Рәсәй"" партияһының ""Кесе Ватан мәҙәниәте"" проекты сиктәрендә тормошҡа ашырыла.
90-сы юбилей миҙгелен асыу тантанаһы 13 һәм 14 октябргә билдәләнгән.
Салауат дәүләт башҡорт драма театры тамашасылары бер юлы ике премьераны: Андрей Ивашкиндың ""Һәйбәт ҡыҙ Лида"" трагикомедияһын (режиссеры Нәркәс Искәндәрова) һәм Хәбибулла Ғәбитовтың ""Ынйыҡай һәм Юлдыҡай"" драмаһын ҡарай ала.
Билеттарҙы театр сайтында һатып алырға мөмкин.
 ","
	Шишәмбе, 16 август 2022",Яңылыҡтар,Na
https://kulturarb.ru/ba/news/bildәle-shaғir-rәmil-suraғolғa-60-jәsh, Билдәле шағир Рәмил Сурағолға - 60 йәш ,Na,"

Башҡортостандың атҡаҙанған мәҙәниәт хеҙмәткәре, Татарстандың атҡаҙанған сәнғәт эшмәкәре, меңдән ашыу йырҙар авторы, шағир Рәмил Сурағол 60 йәшлек юбилейын билдәләй. Уның йырҙары бөгөн Башҡортостандан алыҫ ерҙәрҙә лә яңғырай.
Рәмил Мотаһар улы Сурағолов 1962 йылдың 16 авгусында Башҡорт АССР-ының Ҡырмыҫҡалы районы Прибельский эшселәр ҡасабаһында тыуған.

«Әсәйем Мәскәүҙә Плеханов исемендәге халыҡ хужалығы институтын тамамлаған, атайым өс институт дипломына эйә булды, ете сит телде белә ине. Улар даими рәүештә командировкала була торғайны, шуға күрә мин ауылда Вәсилә нәнәйемдә (әсәйемдең әсәһе) үҫтем. Ул бик күп халыҡ әкиәттәрен, риүәйәттәрен, дастандарын белгән диндар кеше ине. Минең өсөн ул ижад донъяһында юл күрһәтеүсе булды, нәнәйем рухи үҫешемә булышлыҡ итте. Ырыуым дворян-тархандарҙан барлыҡҡа килә, ата-бабаларым муллалар, мөғәллимдәр, Ҡөрьән-хафиздар (изге китапты яттан белгән) булған»,- тип һөйләй Рәмил Сурағол бала сағы тураһында.

Һигеҙенсе кластан һуң Өфө автотранспорт техникумына уҡырға инә, һөнәр ала. Артабан «Башавторемонт» производство берекмәһендә, «Башавтотранс», Өфөнөң Ленин районы хакимиәте торлаҡ хужалығы тресында инженер, өлкән инженер булып эшләй.
1991 йылда Башҡорт дәүләт университетының филология факультетын ситтән тороп тамамлай. ""Толпар"" (әҙәби хәҙмәткәр), “Аманат” журналдарында, «Өмөт», «Азатлык нуры», «Атна» гәзиттәрендә, «Саяр» театрында төрлө етәксе вазифаларҙа эшләй. 2004 йылдан — Өфө ҡалаһындағы «Сурағол» нәшриәт йортоноң генераль директоры (Өфө).
Сәнғәткә индергән өлөшө өсөн «Гәлсәр һандуғас», «Алтын барыҫ» премиялары менән бүләкләнә. Ауылындағы бер урам Рәмил Сурағолов исемен йөрөтә.
2021 йылда Рәмил Сурағолға Тәтешле районының Әнғәм Атнабаев исемендәге әҙәби премияһы бирелде.
""Башҡортостандың мәҙәни мөхите"" интернет-порталы Рәмил Мотаһар улын күркәм ғүмер байрамы менән ҡотлай һәм яңы ижади уңыштар, ныҡлы һаулыҡ, ғаилә именлеге теләй. 
 ","
	Шишәмбе, 16 август 2022",Яңылыҡтар,Na
https://kulturarb.ru/ba/news/hәjbulla-rajonynda-bөjөk-dala-rok-koncerty-bula," Хәйбулла районында ""Бөйөк дала"" рок-концерты була ",Na,"

20 августа матур йолаға әүерелгән ""Бөйөк дала"" рок-концерты була. Сәхнәлә яңы йырҙар һәм хиттар яңғыраясаҡ.
Хәйбулла районының төп брендына әүерелгән ""Бөйөк дала"" рок концерты быйыл да үҙ тамашасыларын йыя. Сара ""Аҡъяр"", ""Рух"", ""Майҙан"" рок-төркөмдәре ҡатнашлығында Аҡъяр ауылы мәҙәниәт һәм ял паркында ойошторола. Легендар ""Дәрүишхан"" рок төркөмө лә тыңлаусыларҙы үҙҙәренең ижады менән ҡыуандырасаҡ.  Концерт киске сәғәт 8-ҙә башлана.
Иҫегеҙгә төшөрәбеҙ, ошоға тиклем ""Бөйөк дала"" проекты фестиваль форматында үтте, пандемия ваҡытында ул туҡтап торҙо. Проектты ойоштороусылар булып Башҡортостандың Мәҙәниәт министрлығы, Республика халыҡ ижады үҙәге, Хәйбулла районы хакимиәте сығыш яһай.
 ","
	Шишәмбе, 16 август 2022",Яңылыҡтар,Na
https://kulturarb.ru/ba/news/br-milli-muzejynda-jәshel-shәmbe-akciyaһy-үtәsәk," БР Милли музейында ""Йәшел шәмбе"" акцияһы үтәсәк ",Na,"

20 августа Башҡортостандың Милли музейында БР тәбиғәттән файҙаланыу һәм экология министрлығы булышлығында ""Изге ЭКО-дәрестәр"" йәмәғәт хәйриә проекты ойошторған федераль кимәлдәге «Йәшел шәмбе» экологик акцияһы ойошторола.
Бындай акциялар аңлы рәүештә ҡулланыуҙы һәм экологик йәшәү рәүешен алға этәреүгә булышлыҡ итә, ағымдағы ҡатмарлы осорҙа халыҡҡа иҡтисади йөкләмәне кәметә. Әйберҙәр менән алмашыу әйберҙәрҙе файҙаланыу срогын оҙайтыуҙан тыш (тимәк, ҡалдыҡтар, шул иҫәптән хәүеф-хәтәр класы ҡалдыҡтары барлыҡҡа килеүен кәметеү), экологик белем биреүҙең, аңлы ҡулланыу мәҙәниәтен булдырыуҙың бер өлөшөнә әйләнергә мөмкин.
Был акция музейҙа ике тапҡыр ойошторолдо һәм килеүселәрҙә ҙур ҡыҙыҡһыныу уятты. Өфөләр текстиль, интерьер предметтары, һауыт-һаба менән алмашты. Башҡортостан Республикаһының Милли музейында Елена Башлыҡованың «Беҙ лайыҡлы булған фәрештәләр» фотокүргәҙмәһе үтте. Унда сүп-сарҙы айырым йыйыу, уны икенсел эшкәртеү йәки ҡулланыу проблемаһына арналған 12 эш тәҡдим ителде. Проект презентацияһында хатта икенсел сеймалдан булған фәрештә ҡанаттарын да һынап ҡарарға мөмкин ине.
Киләһе ошондай акция мәктәп кәрәк-яраҡтары һәм дәреслектәр менән алмашыуға арнала.
Алмашыу пункттарының адрестары һәм тематикаһы менән «Йәшел шәмбе»нең тулы графигын проекттың сайтында ҡарарға мөмкин.
 
 ","
	Шишәмбе, 16 август 2022",Яңылыҡтар,Na
https://kulturarb.ru/ba/news/bashҡort-opera-һәm-balet-teatry-audiosәjәhәtkә-saҡyra, Башҡорт опера һәм балет театры аудиосәйәхәткә саҡыра ,Na,"

85-се театр миҙгеле алдынан Башҡорт опера һәм балет театры яңы диджитал-проект башлап ебәрҙе. 30 минут эсендә һәр кем Башҡорт опера театрының тарихын белә, баш ҡалала тыуып үҫкән танылған шәхестәрҙең һәм Өфөлә йәшәүселәрҙең тормошонан факттар менән таныша ала.
Аудиосәйәхәттең маршруты Театр скверында урынлашҡан «Ете ҡыҙ» фонтанынан башлана һәм яҡындағы бөтә әһәмиәтле урындарҙы үҙ эсенә ала. Улар - үҙенең кибеттәре һәм магазиндары менән Каруанһарай, Аксаков халыҡ йорто (хәҙер уның бинаһында Башопера урынлашҡан), Фёдор Шаляпин, Заһир Исмәғилев, Сергей Аксаков һәм Александр Пушкин һәйкәлдәре һәм башҡалар.
Өфөнөң билдәле артистары гид ролендә буласаҡ. Рушана Бабич, Александр Кузьменко, Асҡар Абдразаҡов, Эльвира Фәтихова, Лариса Әхмәтова, Любовь Буторина, Владимир Копытов һәм башҡа артистар ҡала һәм театр тарихы тураһында һөйләйәсәк, үткәндәргә сумырға һәм уның мөхитен тойорға ярҙам итәсәк.
Йәйәү йөрөү өсөн интернетҡа тоташтырылған смартфон, ҡолаҡсындар һәм 30 минут буш ваҡыт кәрәк. Аудиосәйәхәт бушлай, ҡулланыу өсөн һылтанма буйынса үтергә кәрәк: https://www.bashopera.ru/repertoire/concert/14117/
Проекттың авторы һәм режиссеры - Тигран Довлатбекян.
 ","
	Шишәмбе, 16 август 2022",Яңылыҡтар,Na
https://kulturarb.ru/ba/news/iglin-rajonynda-bashҡort-kejeҙendә-ornament-seminar-praktikumy-үtte, Иглин районында «Башҡорт кейеҙендә орнамент» семинар-практикумы үтте ,Na,"

12-14 августа Иглин районының Ләмәҙ ауылы мәҙәниәт йортонда художестволы кейеҙ оҫталары өсөн «Башҡорт кейеҙендә орнамент» республика семинар-практикумы уҙҙы.
«Башҡорт кейеҙендә орнамент» проекты барышында биҙәү-ҡулланма сәнғәте рәссамдары сентябрҙә «Урал» халыҡ сәнғәте галереяһында үтәсәк кейеҙ оҫталары республика конкурсы өсөн эштәр әҙерләне. Семинарҙа Йылайыр, Белорет, Кушнаренко, Дүртөйлө, Иглин райондары, Өфө һәм Учалы ҡалалары вәкилдәре ҡатнашты.
Оҫталыҡ дәресен М.Аҡмулла исемендәге Башҡорт дәүләт педагогия университеты профессоры, Рәсәйҙең һәм Башҡортостандың атҡаҙанған рәссамы Тәлғәт Мәсәлимов үткәрҙе.
Кейеҙ баҫыу оҫталары Ләмәҙ лагерында ял итеүсе балалар өсөн ике көн дауамында дәрестәр үткәрҙе, уларға кейеҙҙең тарихын һөйләне һәм унан төрлө әйбер яһау серҙәрен өйрәтте.
Сараны ойоштороусылар – Башҡортостандың Мәҙәниәт министрлығы, Республика халыҡ ижады үҙәге, Иглин районы хакимиәтенең мәҙәниәт бүлеге, Иглин районының Балалар сәнғәт мәктәбе.
Иглин районында кейеҙгә бағышланған проекттар уҙғарыу матур йолаға әүерелде. Бынан алда төбәктә «Мең башҡорттары легендалары һәм йырҙары» (тирмәне панно-йыһазландырыу тематик серияһы), «Иглина алпауыт менән Яңы йыл» кеүек ҙур саралар тормошҡа ашырылды.
 ","
	Дүшәмбе, 15 август 2022",Яңылыҡтар,Na
https://kulturarb.ru/ba/news/әminә-shafiҡova-gerojҙar-uҙyshynda-ҡatnashyusylarғa-rәhmәt-hattary-tapshyrҙy, Әминә Шафиҡова «Геройҙар уҙышы»нда ҡатнашыусыларға Рәхмәт хаттары тапшырҙы ,Na,"

Башҡортостан Республикаһының мәҙәниәт министры Әминә Шафиҡова Башҡортостандың дәүләт һәм муниципаль хеҙмәткәрҙәренең “Геройҙар уҙышы”нда әүҙем ҡатнашҡаны өсөн ведомство командаһына Рәхмәт хаттарын тапшырҙы.
БР Мәҙәниәт министрлығынан был уҙышта социомәҙәни эшмәкәрлек бүлеге начальнигы Ирек Иманғәлин етәкселегендә алты кеше ҡатнашты. Улар «Мәҙәни кешеләр» исеме аҫтында сығыш яһаны.
Хәтерегеҙгә төшөрәбеҙ, уҙған ялдарҙа Башҡортостан Республикаһының Мәҙәниәт министрлығы командаһы Шишмә районының «Патриот» паркында дәүләт һәм муниципаль хеҙмәткәрҙәр араһындағы «Геройҙар уҙышында» ҡатнашты. Сара Физкультурниктар көнөнә арналды һәм 109 команданы йыйҙы.
Уҙыш 17 төрлө  ҡаршылығы булған үҙенсәлекле трассала үтте. Ярышта ҡатнашыусылар һыу ҡаршылығы, бейек диуарҙар, ауыш ҡоймалар, ер аҫты тоннелдәре аша үтте.

– «Геройҙар уҙышы» татыу коллективыбыҙҙы тағы ла нығыраҡ берләштерҙе. Коллегаларыбыҙҙың яҡшы физик торошон күреү бик ҡыуаныслы. Бындай саралар матур йолаға әүерелергә тейеш. Киләһе уҙышҡа ныҡлап әҙерләнергә кәрәк, - тине Башҡортостандың мәҙәниәт министры Әминә Шафиҡова.

Башҡортостан Республикаһындағы «Геройҙар уҙышы» трассаһы «Патриот» хәрби-патриотик паркының ҙур проектының бер өлөшө булып тора, бөгөн ул Рәсәйҙә иң заманса, күп функциялы һәм оҙон трасса һанала.
 ","
	Дүшәмбе, 15 август 2022",Яңылыҡтар,Na
https://kulturarb.ru/ba/news/bөrjәn-rajonynda-aldar-batyr-iҫәkәev-iҫtәlegenә-stela-asyldy, Бөрйән районында Алдар батыр Иҫәкәев иҫтәлегенә стела асылды ,Na,"

Бөрйән районында билдәле башҡорт батыры, тархан, дәүләт эшмәкәре Алдар батыр Иҫәкәев иҫтәлегенә стела асылды. Сара ысын рух байрамына әүерелде, Бөрйәндән генә түгел, бар Башҡортостандан күп ҡунаҡтар йыйҙы.
Таҡтаташты асыу идеяһын тәү башлап күтәреп сыҡҡан бер төркөм руханиҙар Алдар батыр рухына аят бағышланы.

""Ҡөрьәндә әйтелгән, һеҙ уларҙы үлгән тип әйтмәгеҙ, улар шәһит киткән. Алдар батыр үҙе йәшәгән дәүерҙә халыҡты берләштереүсе көс булып торған. Аллаға шөкөр, уның рухы тыуған еренә ҡайтты. Алдар батыр - ул халҡыбыҙға бирелгән бәрәкәт, тоғролоҡ"", - тип уй-фекерҙәре менән бүлеште стеланы, кәшәнәне бойомға ашырыуға төп көс һалған йәмәғәт эшмәкәре, Башҡортостандың атҡаҙанған мәҙәниәт хеҙмәткәре Салауат Килдин.

Алдар Иҫәкәевкә стела асыу тантанаһында Бөрйән районы хакимиәте башлығы Ғәзиз Манапов та ҡатнашты.

""Был сара район ғына түгел, республика кимәлендәге байрам. Алдар батырҙың тормошона күҙ һалһаҡ, уның ғүмер юлы ике йүнәлешкә бүленә: беренсеһендә Алдар Иҫәкәев тормошон батшаға, илгә, дәүләткә хеҙмәт итеүгә, икенсе йүнәлешендә үҙен халҡына бағышлай. Тап халҡы өсөн ғүмерен фиҙа ҡыла. Алдар батырҙың һыны үҫеп килгән балаларыбыҙҙа илһөйәрлек тәрбиәләһен ине. Мин бәләкәй саҡта уны Бөрйән ырыуы батыры ғына тип уйлай торғайным, инде үҫкәс, уның тотош башҡорт халҡының арҙаҡлы шәхесе, милли батырыбыҙ булыуына инандым"", - тине ул һәм кәшәнәне бойомға ашырған бер төркөм ир-егеттәргә район хакимиәте исеменән Рәхмәт хаттары тапшырҙы. 

Сара Бөрйән район мәҙәниәт хеҙмәткәрҙәренең моңло сығыштарына үрелеп барҙы, аҙаҡ көллө халыҡ Роберт Юлдашев һәм уның ""Ҡурайсы"" төркөмөнөң, ""Арғымаҡ""тың, Альберт менән Хаят Исмаилдең концертын ҡарап кинәнде.
Автор: Айгөл Йәмилева
 ","
	Шишәмбе, 09 август 2022",Яңылыҡтар,Na
https://kulturarb.ru/ba/news/mәskәүҙә-rus-geografiya-jәmғiәte-festivalendә-bashҡort-mәҙәniәte-kүrһәtelәsәk, Мәскәүҙә Рус география йәмғиәте фестивалендә башҡорт мәҙәниәте күрһәтеләсәк ,Na,"

2022 йылдың 18-28 авгусында Мәскәүҙәге «Зарядье» паркында Рус география йәмғиәте фестивале уҙғарыла, быйыл уға 5 йыл тула. Һәр хәрефтең үҙ мәғәнәһе булған ""Г-Е-О-Г-Р-А-Ф-И-Я"" һүҙ-шифры уның төп темаһы буласаҡ.
Рус география йәмғиәтенең фестивале күргәҙмәгә килеүселәрҙе Рәсәй ғалимдарының ҡыҙыҡлы асыштары, Йәмғиәттең сағыу экспедициялары, мауыҡтырғыс туристик маршруттар, Рәсәй халыҡтарының мәҙәниәте һәм йолалары, хайуандарҙың һирәк төрҙәре менән таныштырыу маҡсатында ойошторола. Фестиваль программаһында билдәле ғалимдарҙың һәм сәйәхәтселәрҙең лекциялары, фотографтар һәм кинематографистар менән ижади осрашыуҙар, интеллектуаль уйындар һәм викториналар, оҫталыҡ дәрестәре, документаль фильмдар күрһәтеү ҡаралған.
Рәсәй халыҡтары мәҙәниәттәре байлығына арналған форумда илебеҙҙән 50-нән ашыу төбәк, шул иҫәптән Башҡортостан Республикаһы ла ҡатнашасаҡ.
Фестиваль көндәрендә баш ҡала халҡының һәм ҡунаҡтарының башҡорт халҡының милли йолалары һәм мәҙәниәте менән танышыу мөмкинлеге буласаҡ. Традицион торлаҡ зоналарында тулыһынса йыһазландырылған башҡорт тирмәһе урынлашасаҡ. Тарихи йыһаздар һәм көнкүреш әйберҙәре менән биҙәлгән ихаталар башҡорттарҙың үҙенсәлекле мәҙәниәтен күрһәтәсәк. Бында шулай уҡ халыҡ ижады оҫталарының әйберҙәре - биҙәкле туҡымалар, балаҫтар, сигелгән таҫтамалдар, милли биҙәүестәр һәм башҡалар тәҡдим ителәсәк. Фестиваль ҡунаҡтарын шулай уҡ Һабантуй спорт-уйын программаһы көтә. Бынан тыш, теләгән һәр кем төрлө оҫталыҡ дәрестәрендә ҡатнаша ала.
26 августа, Рус география йәмғиәте фестивале барышында, Мәскәүҙә Башҡортостан Республикаһы көнө уҙғарыла. Байрамды төбәктең сәнғәт оҫталары ҡатнашлығындағы ҙур концерт биҙәйәсәк.
 ","
	Дүшәмбе, 08 август 2022",Яңылыҡтар,Na
https://kulturarb.ru/ba/news/bash-ҡalala-jyl-ғailәһe-filmy-kүrһәtelәsәk, Баш ҡалала «Йыл ғаиләһе» фильмы күрһәтеләсәк ,Na,"

11 августа Ағиҙел йылғаһы буйында, Салауат Юлаев һәйкәле янындағы амфитеатрҙа асыҡ һауала бушлай кино күрһәтеү ойошторола. Өфөләр иғтибарына башҡорт кинорежиссеры Айнур Асҡаровтың комедия роуд-муви жанрында төшөрөлгән «Йыл ғаиләһе» фильмы тәҡдим ителә.
Картина Башҡортостандың Граждандар йәмғиәтенә булышлыҡ итеү фонды һәм Рәсәй Кинематографистар союзының Башҡортостан бүлексәһе булышлығында республиканың Мәҙәниәт министрлығы һәм Әмир Абдразаҡов исемендәге «Башҡортостан» киностудияһы заказы буйынса 2021 йылда төшөрөлгән. Ул 23 сентябрҙә киң прокатҡа сыҡты.
Кинотаҫма Өфөнөң, шулай уҡ Әбйәлил һәм Белорет райондарының күркәм урындарында төшөрөлгән. Сюжет мөләйем, ҡыҙыҡлы, ғәҙәти булмаған, шул уҡ ваҡытта бихисап Рәсәй ғаиләләренә оҡшаған Рәхмәтуллиндар тураһында бәйән итә. Иҫке һары «Рафиҡ»та геройҙар еңеү һәм 5 миллион һум аҡса эшләү өсөн «Йыл ғаиләһе» конкурсына юллана.
Фильмды күрһәтеү - бушлай. Кино киске 10-сы яртыла башлана.
 ","
	Дүшәмбе, 08 август 2022",Яңылыҡтар,Na
https://kulturarb.ru/ba/news/bashҡort-opera-һәm-balet-teatry-tәre-tauy-serҙәre-festivaleneң-ekspert-sovety-diplomanty-buldy, Башҡорт опера һәм балет театры «Тәре тауы серҙәре» фестиваленең эксперт советы дипломанты булды  ,Na,"

Башҡорт дәүләт опера һәм балет театрының «Һүнгән йондоҙ яҡтыһы» балеты авторҙары «Тәре тауында ҡояш батыуы» проектының күп меңлек аудиторияһын бер һүҙһеҙ буйһонғандары өсөн «Һүнгән йондоҙ серҙәре» театр ландшафт фестиваленең эксперт советы дипломы менән бүләкләнде.
«Тәре тауы серҙәре» - 2012 йылдан Губахта үткән театр ландшафт фестивале. Был ваҡыт эсендә ул башҡа төбәктәрҙән килтерелгән спектаклдәрҙе күреү өсөн юлда бер нисә сәғәт ваҡыт үткәрергә әҙер булған урындағы халыҡ өсөн ғәҙәти һәм көтөп алынған ваҡиғаға әүерелде.
Иҫегеҙгә төшөрәбеҙ, Башҡорт опера һәм балет театры артистары 2-8 июлдә Пермь крайында уҙған мәҙәни форумды асты. Композитор Николай Попов һәм хореограф Ринат Әбушахмановтың тандемы тарафынан ижад ителгән башҡорт легендаһы мотивтары буйынса бер актлы балет Тәре тауы башындағы асыҡ майҙанда күрһәтелде һәм бер нисә мең тамашасыны йыйҙы.
 ","
	Дүшәмбе, 08 август 2022",Яңылыҡтар,Na
https://kulturarb.ru/ba/news/bashҡort-aty-festivalendә-rәsәj-һәm-sit-il-ҡunaҡtary-ҡatnashty," ""Башҡорт аты"" фестивалендә Рәсәй һәм сит ил ҡунаҡтары ҡатнашты ",Na,"

29-30 июлдә Баймаҡ районындағы Граф күле эргәһендә ""Башҡорт аты"" республика фестивале уҙҙы. Сара сиктәрендә төрлө ат спорты ярыштары, ""Ылаҡ"", ""Ауҙарыш"", ""Бәйге"", ""Мәргән уҡсы"" уйындары ойошторолдо, ҡымыҙ етештереүселәр, ат егеү кәрәк-ярағын эшләүселәр конкурсы үтте. Фестивалдең иң сағыу өлөшө ат парады булды. 
Башҡортостан райондарынан ғына түгел, Ҡаҙағстан, Тажикстан, Дағыстан, Ҡалмыҡ, Ҡабарҙы-Балҡар, Саха (Яҡут), Татарстан Республикаларынан, күрше Силәбе, Рязань, Пермь, Ырымбур өлкәләренән, Мәскәү ҡалаһынан парадта ҡатнашыусылар булды.
Тигеҙ сафтарҙа Рәсәй һәм Башҡортостан, ""Башҡорт аты"" фестивале, ""Төньяҡ амурҙары"", Шайморатов һәм Доставалов  исемендәге батальондарҙың флагтарын күтәреп килгән атлылар парады барыһын да һоҡландырҙы.
Ат парадында яҡынса 500-гә яҡын ат ҡатнашты.
""Башҡорт аты"" республика фестивале Башҡортостан Республикаһы Башлығының указына ярашлы уҙғарылды. Республика Башлығы Радий Хәбиров фестивалдең даими уҙғарыласағына ышаныс белдерҙе. 
 ","
	Йәкшәмбе, 31 июль 2022",Яңылыҡтар,Na
https://kulturarb.ru/ba/news/үrge-etҡol-modelle-kitaphanaһy-bashҡort-milli-ujyn-ҡoraldary-menәn-tanyshtyra, Үрге Этҡол моделле китапханаһы башҡорт милли уйын ҡоралдары менән таныштыра ,Na,"

""Мәҙәниәт"" милли проектын (национальный проект ""Культура"") тормошҡа ашырыу сиктәрендә ойошторолған Ишембай районы Үрге Этҡол ауылы моделле китапханаһы Халыҡ сәнғәте һәм Рәсәй халыҡтарының матди булмаған мәҙәни мираҫ йылына, Башҡорт мәҙәниәте һәм рухи мираҫ йылына арнап Сибай ҡалаһынан оҫта ҡумыҙсы Әлфиә Вилданова менән осрашыу үткәрҙе.
Моделле китапхана халыҡҡа рухи мираҫыбыҙҙы, милли мәҙәниәтебеҙҙе еткереүҙе маҡсат итеп ҡуйған. Яңыраҡ китап уҡыусылар Х. Әхмәтов исемендәге Башҡорт дүләт филармонияһы артисы, Башҡортостандың атҡаҙанған артисы Илнур Хәйруллин менән осрашҡайны. Ҡурайсы ҡумыҙ, ҡурай, өзләү ярҙамында музыкаль картина тыуҙыра алды – уның сығышы мауыҡтырғыс моноспектаклгә әйләнде.
Илнур Радик улы “Бүреләргә һунар” композицияһын уйнағанда тамашасылар бүре олоуон, ат тояҡтары тыпырҙауын, тәбиғәттәге бихисап моңдо ишетеп, хайран ҡалды.

“Ҡурайҙы күргән балаларҙың күҙҙәре янып китте. Уларҙа милли музыка ҡоралында уйнау теләге тыуҙы. Осрашыу юҡҡа булманы. Тағы ла килеп, дәрестәр биреп китәм әле”, - тине музыкант.

 ","
	Кесе йома, 28 июль 2022",Яңылыҡтар,Na
https://kulturarb.ru/ba/news/bashҡort-shaғirәһe-dinә-talhinanyң-tyuyuyna-70-jyl, Башҡорт шағирәһе Динә Талхинаның тыуыуына  — 70 йыл ,Na,"

Башҡорт шағирәһе, 1992 йылдан Башҡортостандың һәм Рәсәй Яҙыусылар союздары ағзаһы, Башҡортостан Республикаһының атҡаҙанған матбуғат һәм киң мәғлүмәт хеҙмәткәре Динә Талхинаның тыуыуына 70 йыл.
Динә Азат ҡыҙы Талхина (Хафизова) Силәбе өлкәһенең Арғаяш районы Мәтәл ауылында тыуған. Өфөләге 1-се мәктәп-интернатта урта белем ала.
1977 йылда Башҡорт дәүләт университетының филология факультетын тамамлай. 1974 йылдан башлап Учалы районындағы Миндәк урта мәктәбендә инглиз теле, рус теле һәм әҙәбиәте дәрестәре буйынса уҡытыусы булып эшләй.
1977 йылда райондың «Серп и молот» («Ураҡ һәм сүкеш») гәзитенең бүлек мөдире була. 1981—2005 йылдарҙа Китап нәшриәтенең мөхәррире һәм бүлек мөдире.
Динә Талхина ижад юлына 80-се йылдарҙа аяҡ баҫа. Проза һәм поэзия жанрҙарында берҙәй уңышлы эшләй, тәүге китаптарын кескәйҙәргә арнай.
1989 йылда «Тылсымлы күлдәктәр» тигән беренсе китабы донъя күрә. 1997 йылда — «Йөрәгемдә йырҙар йөрөтәм», 2001 йылда — «Йөрәгем — юнысҡы» һ.б. шиғри йыйынтыҡтар сығара. «Бармаҡтарым арыны» (1992), «Күңелле әлифба» («Веселая азбука»; 1993), «Әйтергә өйрәнәбеҙ» (2007) исемле китаптары балалар өсөн яҙылған. Уның шиғриәтендә ҙур урынды мөхәббәт һәм фәлсәфәүи шиғырҙар алып тора.
Күренекле композиторҙар Рафиҡ Сәлмәнов, Салауат Низаметдинов, Руза Сәхәүетдинова һәм башҡалар Динә Талхинаның тиҫтәләгән шиғырына йырҙар яҙған. Шағирәнең әҫәрҙәре әзербайжан, рус, татар телдәренә тәржемә ителгән.
 ","
	Шаршамбы, 27 июль 2022",Яңылыҡтар,Na
https://kulturarb.ru/ba/news/smeshariktar-bashҡortostan-turaһynda-jәnһүrәt-syғarҙy, “Смешариктар” Башҡортостан тураһында йәнһүрәт сығарҙы ,Na,"

«Смешарики» мультсериалының рәсми Ютюб-каналында «Халыҡтар дуҫлығы әлифбаһы» проектының тәүге йәнһүрәттәре донъя күрҙе, уларҙың берәүһе Башҡортостанға арналған.
Башҡортостан тураһында серия «Хазина» («Сокровище») тип атала һәм бөрйән бал ҡорттары, солоҡсолоҡ кәсебеменән таныштыра.
“Башҡортостанда “Шүлгәнташ” ҡурсаулығы бар. Бында һирәк осрай торған бал ҡорттары йәшәй. Уның балын башҡорттар боронғо халыҡ ысулы менән ала. Улар ағастарҙа солоҡ - махсус бал ҡорто ҡыуыштары яһай. Ә ағастарҙы билдәне “тамға” тип йөрөтәләр. Башҡорттар солоҡ ағасын  быуындан-быуынға тапшыра», - тип һөйләй йәнһүрәт персонажы Карыч.
Йәнһүрәт аҙағында барыһы ла “башҡорттарҙа бал – ысын хазина” икәнлеген аңлай.
Проект Президенттың мәҙәни башланғыстар фонды ярҙамында тормошҡа ашырыла һәм Рәсәй халыҡтарының мәҙәни мираҫы йылына арнала, тип хәбәр итәләр компанияла.
Быға тиклем «Смешариктар»ҙың Бүрәтстанға һәм Татарстанға арналған сериялары донъя күрҙе. «Халыҡтар дуҫлығы әлифбаһы» шулай уҡ хант һәм манси төньяҡ халыҡтарының, яҡуттарҙың һәм Байкал аръяғы халҡының йолалары менән таныштырасаҡ.
 ","
	Шаршамбы, 27 июль 2022",Яңылыҡтар,Na
https://kulturarb.ru/ba/news/bajmaҡ-rajonynda-bashҡort-aty-respublika-festivale-үtә," Баймаҡ районында ""Башҡорт аты"" республика фестивале үтә ",Na,"

29-30 июлдә Баймаҡ районының Граф күле янында ""Башҡорт аты"" фестивале үтәсәк.
Фестивалдә республика бәйгеләрендә еңеү яулаған башҡорт тоҡомло аттар, ҡымыҙ етештереүселәр буласаҡ, сбруйҙар эшләгән оҫталарҙың эштәре, атҡа бәйле төрлө күргәҙмәләр ойоштороласаҡ, ""Мәргән уҡсы"" ярышы уҙасаҡ. Башҡорт халҡында борондан йылҡы малы тотоу тураһында тамаша сәхнәләштереү ҙә ҡаралған. Шулай уҡ йыр-моң, бейеүҙәр буласаҡ.
""Башҡорт аты"" байрамының төп биҙәге - 1500 аттан торған парад, ти ойоштороусылар. Бының өсөн аттар республиканың төрлө райондарынан килтереләсәк. Был ҙур парадты Гиннесс рекордтар китабына индереүгә иҫәп тотола.
Сарала шулай уҡ ""Ылаҡ"", ""Ауҙарыш"" уйындары, ат сабышы, Ҡымыҙ байрамы буласаҡ.
Фестиваль Башҡортостан Республикаһы Башлығының 2022 йылдың 24 майындағы «Башҡорт аты» башҡорт тоҡомло аттарҙың республика фестале туранда»ғы Указына ярашлы БР-ҙың «Ирәндек» башҡорт тоҡомло атын һаҡлау һәм үҫтереү буйынса хәйриә фонды ярҙамында уҙғарыла.
 ","
	Шаршамбы, 27 июль 2022",Яңылыҡтар,Na
https://kulturarb.ru/ba/news/өsөnsө-tamғa-start-ala," Өсөнсө ""Тамға"" старт ала ",Na,"

Башҡорт милли кейеме оҫталарының сираттағы, өсөнсө конкурсында көсөн һынарға теләгәндәргә ҡатнашыуға ғариза бирә башларға мөмкин.  Был хаҡта Республика халыҡ ижады үҙәге хәбәр итә.
Хәтерегеҙгә төшөрәбеҙ, конкурс 2020 йылда ойошторолғайны. Традицион милли кейемдең үҙенсәлегенә иғтибарҙы йүнәлткән иң ҙур проекттарҙың береһендә ҡатнашыр өсөн милли кейем һәм биҙәүестәр етештергән оҫталар, костюмдар буйынса рәссамдар, дизайнерҙар, стилистар, кейем тегеү буйынса ательелар, ошо йүнәлештәге юғары уҡыу йорттары студенттары саҡырыла.
Конкурс өс этапта үтә: беренсеһе – 2022 йылдың 1 сентябренә тиклем ғаризаларҙы ҡабул итеү; икенсеһе –  һайлап алыу туры һәм конкурс эштәрен яҡлау 15 – 17 сентябргә тәғәйенләнгән. Өсөнсө этап – конкурсты йомғаҡлау, еңеүселәрҙе һәм призёрҙарҙы бүләкләү 14 декабргә ҡаралған. Тулыраҡ мәғлүмәтте Халыҡ ижады үҙәге сайтында ҡарарға мөмкин: https://rcntrb.com.
 ","
	Шишәмбе, 26 июль 2022",Яңылыҡтар,Na
https://kulturarb.ru/ba/news/bajmaҡ-rajonynda-sәsәn-ғәbit-arғynbaevҡa-taҡtatash-asyldy, Баймаҡ районында сәсән Ғәбит Арғынбаевҡа таҡтаташ асылды ,Na,"

Баймаҡ районының Түбәнге Иҙрис ауылында арҙаҡлы сәсән Ғәбит Арғынбаевҡа таҡтаташ асылды. Сарала Башҡортостан Хөкүмәте Премьер-министрының беренсе урынбаҫары Азат Бадранов, Баймаҡ районы хакимиәте башлығы Фәнис Әминев, ""Урал аръяғының йәмәғәт башланғыстары союзы"" йәмәғәт ойошмаһы рәйесе Иҙел Солтанов, билдәле ҡурайсы Юлай Ғәйнетдинов, Башҡортостан Башлығының мәҙәниәтте һәм йәштәр сәйәсәтен үҫтереү мәсьәләләре буйынса кәңәшсеһе Радик Юлъяҡшин, мәҙәниәт министры урынбаҫары Гөлдәр Исмәғилева, “Ҡурай” телеканалының генераль директоры Рита Өмөтбаева, шулай уҡ Сибай ҡалаһынан, Көйөргәҙе, Әбйәлил, Хәйбулла райондарынан ҡунаҡтар, стела асыуҙа ярҙам күрһәткән шәхси эшҡыуарҙар, Ҡолсора ауылы биләмәһе халҡы ҡатнашты.
Тантана ауыл һәүәҫкәрҙәре, район ҡурайсылары сығышы менән башланып китте.

«Баймаҡта, башҡа райондарҙан айырмалы, тарихи саралар бик күп үткәрелә. Таҡтаташтар, стелалар ҡуйыла. Шуның өсөн баймаҡтарға алҡыштар яуһын!» ― тине Азат Бадранов үҙ сығышында.


«Был ауыл менән мине туғанлыҡ ептәре бәйләй. Шуға ла ғорурланып килдем», ― тине Юлай Ғәйнетдинов һәм Ғәбит сәсән тураһында һөйләп үтте.

Иҙел Солтанов — таҡтаташтың авторы. Шуға ла был сара уның өсөн икеләтә байрам. Ул оло ҡыуаныс кисереүен белдерҙе, ауыл халҡына, бағыусыларға, Башҡортостан Хөкүмәтенә рәхмәт һүҙҙәрен еткерҙе.
Арғынбаев Ғәбит Бикмөхәмәт улы (1856 — 1921) — сәсән-импровизатор, ҡурайсы, башҡорт фольклорын йыйыусы. 1856 йылда Ырымбур губернаһы Үрге Урал өйәҙенең Иҙрис ауылында (Башҡортостандың Баймаҡ районы, Түбәнге Иҙрис ауылы) тыуған. Ҡурай һәм хикәйәләү оҫталығына Ишмөхәмәт-сәсәндән өйрәнә. Уны 1907 йылдан бирле күреп белгән Мөхәммәтша Буранғолов былай тип яҙа: «Ғәбит сәсән нәҙек оҙон буйлы, арҡаһы бер аҙ көмөрәйгән булһа ла, йөрөгәндә төҙ һәм баҙыҡ итеп, һәлмәк кенә баҫып йөрөр ине. Ул атаҡлы ҡурайсы, йырсы-сәсән булараҡ ниндәй генә көйҙө уйнаһа ла, тәүҙә уның легендаһын һөй­ләп, һәр төрлө вариантта уйнап, ҡайһы ырыуға хас икәнен әйтеп, йырын йырлап тамамлар ине. Көйҙәр, легендалар, эпостарҙы өйрәнеүҙә остазы тип Ишмөхәммәт сәсән Мырҙаҡаевты телгә ала торғайны».
Ғәбит Арғынбаев йыйындарҙа йырсы, әйтештәрҙә алдынғылыҡты бирмәҫ сәсән булған. Мәҫәлән, ул 1912 йылда Ырымбурҙа 1812 йылғы Ватан һуғышында еңеүгә 100 йыл тулыуға арналған ҙур йыйында, 1920 йылда Стәрлетамаҡта Башҡор­тостан Хөкүмәте тарафынан ойошторолған конкурста беренсе урындарҙы ала. «Унар табаҡлы эпостарҙы һис туҡтауһыҙ ят­тан һөйләй ине, шул саҡта үҙен-үҙе онотоп, көлөр ерҙә көлөп, илар урында илап, әҫәрләнеп торор ине. Уртала туҡтап ҡалып бүленһә, шул ерҙән ялғап китә алмай, яңынан башлай ине», — тип хәтирәләр ҡалдырған уның хаҡында Мөхәммәтша Буранғолов.
Ғәбит сәсән Арғынбаевтан «Урал батыр», «Күсәкбей», «Иҙел менән Яйыҡ», «Ҡараһаҡал», «Юлай менән Салауат», «Байыҡ Айҙар сәсән» кеүек ҡобайырҙар, йөҙәрләгән йыр, риүәйәт, легендалар яҙып алынған.
 ","
	Шишәмбе, 26 июль 2022",Яңылыҡтар,Na
https://kulturarb.ru/ba/news/bashҡortostanda-un-kinozal-barlyҡҡa-kilәsәk, Башҡортостанда ун кинозал барлыҡҡа киләсәк ,Na,"

Башҡортостан Башлығы социаль селтәрҙәге сәхифәһендә кинозалдар тураһында фекерҙәре менән бүлеште:
- Башҡа төбәктәрҙә “Һеңлекәш”, “Өс таған отряды” һәм башҡа башҡорт фильмдарының афишаһын күреү шатлыҡлы. Республика кинематографистарының эштәре ил буйынса прокатҡа сыға, фестивалдәрҙә, шул иҫәптән халыҡ-ара кимәлдә  наградалар ала. Ошо рәүешле Башҡортостан тарихын, йолаларын, туған телде  һаҡларға, йәш быуынды тәрбиәләргә ярҙам итәләр.
Башҡортостанда төшөрөлгән фильмдарҙы барыһы ла ҡарай алһын өсөн тырышабыҙ. Ошо маҡсатта  республикала кинозалдарҙы модернизациялайбыҙ. Федераль ярҙам арҡаһында ҡала һәм ауылдарҙа 47 кинозалды ҡабаттан йыһазландырҙыҡ. Быйыл “Мәҙәниәт” милли проекты буйынса кино фонды республикаға тағы ла унауға  – Шишмә, Ауырғазы, Әбйәлил, Мәсетле, Учалы, Белорет, Ҡалтасы райондарына һәм Межгорье ҡалаһына аҡса бүләсәк. Яҡшы ғариза компанияһы алып барғандары өсөн коллегаларға ҙур рәхмәт.  
Шулай итеп, Башҡортостанда әлегә үҙҙәренең кинозалы булмаған 9 ғына район ҡала. Уларҙың барлыҡҡа килеүе йүнәлешендә артабан эшләйәсәкбеҙ. Әлегә унда даими рәүештә киномобилдәр сыға.
Әйтергә кәрәк, алдағы көндәрҙә беҙҙе “Башҡортостан” киностудияһынан бер нисә ҙур премьера көтә. Быйыл октябрь айында Булат Йосоповтың Рәми Ғариповҡа арналған “Шағир көндәлеге” трилогияһының өсөнсө өлөшө экрандарға сығасаҡ. “Бабич” һәм “Тәүге республика” тип исемләнгән тәүге ике фильмы  тамашасыларыбыҙға яҡшы таныш. Ғинуар каникулдарында башҡорт уҡсылары тураһында “Төньяҡ амурҙары” йәнһүрәтенең премьераһы көтөлә. 
 ","
	Йома, 22 июль 2022",Яңылыҡтар,Na
https://kulturarb.ru/ba/news/өfөlә-tere-kitap-bashҡortostan-batyrҙar-tөjәge-proektynyң-isem-tujy-үtte, Өфөлә “Тере китап: Башҡортостан – батырҙар төйәге” проектының исем туйы үтте ,Na,"

Башҡортостан Республикаһының Әхмәтзәки Вәлиди исемендәге Милли китапханаһында “Тере китап: Башҡортостан – батырҙар төйәге” проектының исем туйы үтте.
Башҡортостан китапханалары ассоциацияһы ҡаһарманлыҡтары хәҙерге быуын өсөн дә өлгө булып хеҙмәт итерҙәй батырҙарыбыҙ тураһында өс комикстар тупланмаһы тәҡдим итте. Уларҙа башҡорт халҡының милли батыры Салауат Юлаев, генерал Миңлеғәли Шайморатов, партизан отрядтары командирҙары Даян Мурзин һәм Вафа Әхмәҙуллин тураһында бәйән ителә. Китаптарҙың үҙенсәлеге бар: уларҙың артҡы тышлығы юҡ. Бер яғынан башҡорт телендәге яҙыуҙар менән оҙатылған һүрәттәр булһа, икенсе яғынан – рус телендә. Проект республика Башлығының граждандар йәмғиәте институттарын үҫтереү һәм социаль әһәмиәтле проекттарҙы тормошҡа ашырыу буйынса грант конкурсы еңеүсеһе булып, уның ярҙамында тормошҡа ашырылған.
Комикстың төп образдарын талантлы карикатурасы Камил Буҙыҡаев һәм ""Муха"" студияһы (етәксеһе – Артур Абдрахманов) рәссамдары төшөргән. Сценарийҙы тарих фәндәре кандидаты Рәмил Рәхимов яҙған, башҡортсаға Зөһрә Бураҡаева тәржемәләгән. Комикстарҙағы батырҙар образы иһә “Башҡорт батырҙары” республика конкурсының финалына сыҡҡан балаларҙың эштәренә нигеҙләнеп башҡарылған. Атап кителгән ижади конкурсты быйыл яҙ республиканың Граждандар йәмғиәтенә булышлыҡ ҡылыу фонды ярҙамында Милли китапхана һәм Башҡортостан китапханалары ассоциацияһы ойошторғайны. Уның маҡсаты булып һәләтле балаларҙы асыҡлау һәм уларға ярҙам итеү, илһөйәрлек, тыуған республикаң, уның батырҙары менән  ғорурланыу тойғоһо тәрбиәләү торҙо.
Конкурсҡа 218 эш килгән. Иң күп һүрәттәр Салауат образына бағышланған – батырҙы 147 бала төшөргән. Еңеүселәр “Салауат Юлаев – беҙҙең герой”, “Генерал Шайморатов”, “Партизан отрядтары командирҙары Даян Мурзин һәм Вафа Әхмәҙуллин” номинацияларында билдәләнгән. Презентация барышында уларҙы бүләкләү сараһы ла үтте. Төп еңеүселәрҙән тыш, ҡайһы бер балаларға махсус дипломдар ҙа тапшырылды. Еңеүселәр комикстарҙың автографлы нөсхәләренә лә эйә булды.
“Тере китап: Башҡортостан – батырҙар төйәге” проекты етәксеһе – Милли китапхана директоры урынбаҫары, Башҡортостан китапханалары ассоциацияһы етәксеһе Әлиә Фәтхетдинова:

– Башҡортостандың бөйөк батырҙары тураһында мәғлүмәтте нисек ҡыҙыҡлыраҡ итеп балаларға еткерергә була, тигән һорау торғанда, шундай фекергә килдек: әлбиттә, сағыу һүрәтле, ҡыҙыҡлы китаптар аша. Шулай итеп комикстар баҫмаһы тыуҙы. Уникаль был китаптарҙа ҡаһармандарыбыҙҙың данлы тормош юлы диалогтар рәүешендә бирелә. Ҡыҫҡа ғына һүрәтләүҙәр аша балаларға геройҙар хаҡында бай мәғлүмәт еткерелә. Комикстарҙы республикабыҙҙың һәр китапханаһына бүләк иттек, улар менән һәр теләгән бала таныша аласаҡ, – ти.

 ","
	Йома, 22 июль 2022",Яңылыҡтар,Na
https://kulturarb.ru/ba/news/rif-sәjfullin-rәsәjҙeң-atҡaҙanғan-artisy, Риф Сәйфуллин - Рәсәйҙең атҡаҙанған артисы ,Na,"

Рәсәй Президентының «Рәсәй Федерацияһының дәүләт наградаларын тапшырыу тураһында»ғы 456-сы указы менән ошо көндәрҙә Башҡортостандан бер нисә кешегә миҙал һәм маҡтаулы исемдәр бирелде. «Рәсәй Федерацияһының атҡаҙанған артисы» тигән маҡтаулы исемгә А. Мөбәрәков исемендәге Сибай дәүләт башҡорт драма театры артисы Риф Сәйфуллин лайыҡ булды.
Риф Сәйфуллин Өфө дәүләт сәнғәт институтында Шәүрә Мортазина, Фәрдуна Ҡасимова, Рафаэль Әюпов, Вәли Ғәлимов, Ғабдулла Ғиләжев, Тамара Хоҙайбирҙина, Гөлли Мөбәрәкова кеүек билдәле педагогтарҙа белем ала.
Сибай театрының художество етәксеһе, Башҡортостандың һәм Рәсәйҙең атҡаҙанған мәҙәниәт хеҙмәткәре, Башҡортостандың атҡаҙанған артисы, режиссер Дамир Ғәлимов Риф Сәйфуллинды коллективтың ғорурлығы тип һанай.

“Риф Ғәли улы — театр тарихын байытҡан актер, йәштәрҙең остазы. Уның ижады – беҙҙең театр тарихында тотош бер дәүер”,- ти художество етәксеһе.

Тиҫтә йылдар дауамында Риф Сәйфуллин йөҙҙән артыҡ роль уйнай.  1979 йылда театр сәнғәте өлкәһендәге ҙур ҡаҙаныштары өсөн «БАССР-ҙың атҡаҙанған артисы», 1988 йылда «БАССР-ҙың халыҡ артисы» исеменә лайыҡ була.
 ","
	Кесе йома, 21 июль 2022",Яңылыҡтар,Na
https://kulturarb.ru/ba/news/әbjәlil-rajonynda-ural-aryaғy-bashҡorttarynyң-respublika-jәshtәr-etnik-mәҙәniәt-forumy-uҙa, Әбйәлил районында Урал аръяғы башҡорттарының Республика йәштәр этник мәҙәниәт форумы уҙа ,Na,"

Әбйәлил районының Байым ауылында Урал аръяғы башҡорттарының Республика йәштәр этник мәҙәниәт форумы үтәсәк.
Форум шәжәрәне, халыҡ ижады жанрҙарын, милли уйындарҙы, биҙәү-ҡулланма сәнғәтен популярлаштырыу һәм һаҡлау маҡсатында икенсе тапҡыр уҙғарыла. Уның барышында күренекле мәҙәниәт, сәнғәт эшмәкәрҙәре ҡатнашлығында эшҡыуарҙарҙың ""Тирмә"" тип исемләнгән ""түңәрәк өҫтәл""е, ""Йыуаса"" башҡорт милли аш-һыуы конкурсы, концерт, ""Ҡалмаҡ араһы шәжәрәһе""н күрһәтеү, оҫталыҡ дәрестәре көтөлә. Шулай уҡ тәүге тапҡыр ""Лаҡап тирмәһе"" тип аталған лаҡап һөйләүселәр конкурсы буласаҡ.
""Урал аръяғында башҡорттарҙың фольклор жанрҙары, халыҡ юморҙары, сәсәндәр сәнғәте яҡшы һаҡланған. Мәҫәлән, лаҡап. Уның нигеҙендә ҡушамат йәки билдәле бер урында таралған тотороҡло әйтелеш менән бәйле ысын мәғәнәһендә мәҙәк хәл ята. Ошо жанрҙы тергеҙеү, һаҡлау маҡсатында Әбйәлил районының Байым ауылында милли сара үткәрергә булдыҡ"", - ти Республика халыҡ ижады үҙәгенең фольклор буйынса баш белгесе Гөлгөнә Баймырҙина.
Унда ҡатнашыуға йәштәр, ғаилә династиялары, ижади коллективтар етәкселәре, ғалим-фольклорсылар, этнографтар, тарихсылар, эшҡыуарҙар, күренекле мәҙәниәт һәм спорт эшмәкәрҙәре, Рәсәй төбәктәренән башҡорт диаспораһы вәкилдәре, тарихты, этнографияны, традицион фольклорҙы өйрәнгән студенттар саҡырыла.
 ","
	Шаршамбы, 20 июль 2022",Яңылыҡтар,Na
https://kulturarb.ru/ba/news/byltyr-bashҡortostanda-80-million-keshe-mәҙәni-saraғa-jөrөgәn, Былтыр Башҡортостанда 80 миллион кеше мәҙәни сараға йөрөгән ,Na,"

Республика Хөкүмәте Премьер-министры Андрей Назаровтың сәхифәһенән:
""Беҙҙә сәнғәттең барлыҡ йүнәлештәре буйынса ла фестивалдәр үткәрелә. Рәсәй һәм донъя сәхнәләрендә артистарыбыҙ яҡшы сығыш яһай. Яҡын сит илдәр менән Башҡортостан мәҙәни учреждениеларының бәйләнештәре нығый. Башҡортостанда былтыр 80 миллион кеше мәҙәни сараларға йөрөгән. Был йәһәттән Мәскәү, Санкт-Петербург һәм Ростов өлкәһенән генә ҡалышабыҙ.
Беҙҙә тормошҡа ашырылған “Башҡортостанда мәҙәниәтте һәм сәнғәтте үҫтереү” дәүләт программаһы 2028 йылға тиклем дауам итәсәк. Ул дүрт бәләкәй программаны үҙ эсенә ала:
- профессиональ сәнғәтте һәм халыҡ ижадын үҫтереү, мәҙәни мираҫты һаҡлау;
- йәш быуындың мәҙәни потенциалын үҫтереү;
- мәҙәниәт өлкәһендәге учреждениелар эшенең һөҙөмтәлелеген күтәреү;
- “Мәҙәниәтте һәм сәнғәтте үҫтереү” дәүләт программаһын тормошҡа ашырыу.
Программаның йүнәлеше: ижади кадрҙар әҙерләүҙең сифатын яҡшыртыу, йәш таланттарға ярҙам итеү, мәҙәниәт учреждениеларын яңыртыу. Яңы Фән һәм мәҙәниәт һарайы төҙөү, Башҡорт дәүләт ҡурсаҡ театрын, Өфөләге Рус академия драма театрын реконструкциялау, ун балалар сәнғәт мәктәбен, ике мунициапаль музейҙы капиталь ремонтлау һәм реконструкциялау планлаштырылған. 2024 йылда Өфөнөң 450 йыллығына Федор Шаляпин музейын һм Кире ҡайтарылған исемдәр музейын асырға ниәтләйбеҙ"".
 ","
	Шишәмбе, 19 июль 2022",Яңылыҡтар,Na
https://kulturarb.ru/ba/news/bashҡortostanda-er-ҡoto-er-kөsө-halyҡ-tabiptarynyң-respublika-etnomәҙәni-folklor-festivale-uҙҙy, Башҡортостанда «Ер ҡото» - «Ер көсө» халыҡ табиптарының республика этномәҙәни фольклор фестивале уҙҙы ,Na,"

 Әбйәлил һәм Баймаҡ райондарында «Ер ҡото» - «Ер көсө» халыҡ табиптарының республика этномәҙәни фольклор фестивале уҙҙы.
Баймаҡ районының Манһыр ауылы фестиваль үткәреү өсөн күптән инде «көс урыны» тип иҫәпләнә - бында дауалаусы, тәрән аҡыл эйәһе Мөжәүир Сиражетдинов йәшәгән һәм ерләнгән.
Фестиваль барышында төрлө оҫталыҡ дәрестәрен, тренингтарҙы, кәсептәр йәрминкәһен, шифалы милли ризыҡтар һәм эсемлектәр, һаҡлағыс биҙәүестәр, дарыу үләндәре һатыу күргәҙмәһен ҡарарға мөмкин булды.
Фестивалгә «халыҡ дауалауы» матди булмаған мәҙәни мираҫ объектын теркәү өсөн Башҡортостандың Республика халыҡ ижады үҙәге хеҙмәткәрҙәре лә килде. Сөнки халыҡ дауалауы халыҡтың милли мәҙәниәте һәм тарихы менән тығыҙ бәйләнгән. Халыҡтың традицион булмаған медицина алымдарына күҙ тейеүҙән дауалау, бәпесте тыуҙырыу, умыртҡа һөйәктәрен урынына ултыртыу, йәшәү көсөн ҡайтарыу, висцераль массаж һәм башҡалар теркәлгән.
Сараны республика Башҡорт ҡатын-ҡыҙҙары йәмғиәте ойошторған. Мәғлүм булыуынса, 2018 йылдан «Халыҡ дауалаусылары мәктәбе» эшләп килә. Башҡортостан Дәүләт Йыйылышы - Ҡоролтай депутаты Гөлнур Ҡолһарина Баймаҡ районының күп балалы әүҙем йәмәғәт эшмәкәрҙәренә «Ҡатын-ҡыҙ - милләт әсәһе» миҙалдарын тапшырҙы.
Фестиваль сиктәрендә халыҡ табиптары араһында ярыштар, фольклор-көнкүреш йолалары, балалар фольклоры буйынса асыҡ дәрестәр, тренингтар, халыҡ уйындары, Әбйәлил һәм Баймаҡ райондары сәсәндәренең оҫталыҡ дәрестәре ойошторолдо.
Шулай уҡ филология фәндәре докторҙары Фирҙәүес Хисамитдинова, Розалия Солтангәрәева, Гөлнур Ҡолһарина төрлө темаларға лекциялар үткәрҙе.
Этномәҙәни фестивалдең икенсе көнө Баймаҡ районының Манһыр ауылында үтте. Дини эшмәкәрҙең йорт-музейына, Мөжәүир хәҙрәттең ауылына барыу ойошторолдо.
 ","
	Дүшәмбе, 18 июль 2022",Яңылыҡтар,Na
https://kulturarb.ru/ba/news/rossiya-1-telekanaly-sovet-diplomaty-kәrim-hәkimov-turaһynda-film-kүrһәtte," ""Россия 1"" телеканалы совет дипломаты Кәрим Хәкимов тураһында фильм күрһәтте ",Na,"

10-11 июль төнөндә ""Россия 1"" телеканалы «Карим Хакимов. Миссия выполнима» документаль фильмын күрһәтте. Башҡортостанда тыуған совет дипломаты Кәрим Хәкимовтың эшмәкәрлеге тураһындағы фильмды ошо һылтанма буйынса ҡарарға мөмкин: https://smotrim.ru/brand/68335.
Кәрим Хәкимов – Совет Рәсәйенең ғәрәп илдәрендәге беренсе тулы хоҡуҡлы вәкиле. Ул йәш Совет Республикаһы менән ғәрәп-фарсы донъяһы араһында яҡшы мөнәсәбәттәр булдырыуға ҙур өлөш индергән шәхес.
Фильмда үткән быуаттың 20-се йылдарында Кәрим Хәкимовтың хаж ҡылған саҡта совет дипломатияһының йәшерен миссияһын бойомға ашырыуы тураһында һүҙ бара. Унда Башҡортостан Башлығы Радий Хәбиров, Рәсәй Сит ил эштәре министрлығының махсус йөкләмәләр буйынса илсеһе Олег Озеров, ил дипломаттары һәм журналистары ҡатнаша.
Өфөлә Кәрим Хәкимовтың тыуыуына 130 йыл тулыу айҡанлы ҙур музей асырға йыйыналар. Дипломаттың тыуған яғында, Бишбүләк районындағы Дүсән ауылында, урынлашҡан йорт-музейы ла тулылыландырыу, байытылыу өҫтөндә.
 ","
	Дүшәмбе, 11 июль 2022",Яңылыҡтар,Na
https://kulturarb.ru/ba/news/bөrjәn-rajonynda-shүlgәntash-tarihi-mәҙәni-muzej-kompleksy-asyldy, Бөрйән районында “Шүлгәнташ” тарихи-мәҙәни музей комплексы асылды ,Na,"

9 июлдә Бөрйән районында Башҡортостан Башлығы Радий Хәбиров почетлы ҡунаҡтар – Рәсәй Федерация Советы рәйесе урынбаҫары Константин Косачев, Рәсәй Фәндәр академияһы президенты Александр Сергеев, илдең фән һәм юғары белем министры урынбаҫары Дмитрий Афанасьев менән бергә “Шүлгәнташ” тарихи-мәҙәни музей комплексын асты. Аҙаҡ улар журналистар менән аралашып, төбәктең ғилми өлкәһе үҫеше, федераль, халыҡ-ара проекттарҙа ҡатнашыу мөмкинлектәре тураһында һөйләне.
Радий Фәрит улы яңы музей комплексының төбәк өсөн ниндәй мөмкинлектәр асыуы тураһында бәйән итте.

– Беҙ әле Шүлгәнташ мәмерйәһенең бөтә серҙәрен дә асып бөтмәнек. Алда эш күп, ул ғилми ҡараш талап итә. Музей комплексында экспозиция өлөшөнән тыш лабораториялар блогы ла бар, унда төрлө тикшеренеүҙәр үтәсәк. Дөйөм алғанда, “Шүлгәнташ” күңел асыу объекты ғына түгел. Ул – фән, мәҙәниәт, сәнғәт һәм тарихты өйрәнеү синтезы.

Константин Косачев Башҡортостандың ғилми мөмкинлектәрен баһаланы һәм федераль кимәлдә күрһәтергә әҙер ярҙам төрҙәре тураһында әйтте.

– Субъекттарҙағы хәлде белеү - беҙҙең эштең төп мотиваторы. Кире бәйләнеш ныҡ мөһим. Әгәр беҙ Рәсәйҙең Федерация Советында нимәлер эшләйбеҙ икән, тик төбәктәрҙең йәмәғәт һәм профессиональ мохтажлығына йүнәлеш тотабыҙ. Беҙҙең бурыс – төбәктәр үҫеше өсөн тигеҙ мөмкинлектәр булдырыу. Шул уҡ ваҡытта илебеҙҙең дөйөм өлөшөнә индерә алған иң алдынғы һәм прогрессив тәжрибәне лә күҙ уңынан ысҡындырмау мөһим.

Был йәһәттән Башҡортостан – донор-төбәк. Мин бында мәсьәләнең финанс яғын түгел, ә республикалағы хәлдәр торошон күҙ уңында тотам. Бөгөн ул лидер позицияһында. Бында күп нәмәгә өйрәнергә, иҡтисади үҫеш һәм социаль-мәҙәни тармаҡтарҙа етди тәжрибә уртаҡлашырға була. “Шүлгәнташ” комплексында бер тамсы һыуҙағылай бар Башҡортостандың тарихи, тәбиғәт, мәҙәни үҙенсәлектәрен күрергә була. Ә иң мөһиме – һеҙҙең мираҫығыҙға үҙенсәлекле ҡарашығыҙ. Республикала эшләгән идара итеү командаһына һоҡланам. Иң ҙур рәхмәт халыҡҡа, улар ҡуйылған бурыстарҙы еренә еткереп үтәй белә, – тине ул.  
Александр Сергеев Башҡортостан менән Рәсәй Фәндәр академияһының хеҙмәттәшлеге тураһында һөйләне. Республиканың ғилми мөмкинлектәрен баһаланы.

– Рәсәй Фәндәр академияһы менән республика етәкселеге киләсәктә бергә тормошҡа ашырып булырҙай бик күп башланғыстар һәм проекттарҙы билдәләне. Киләсәккә пландар ҙур. Башҡортостан – иҡтисади йәһәттән һәм социаль мәсьәләләрҙе хәл итеү буйынса лидер республика. Ул фән һәм юғары технологиялар йәһәтенән дә позицияларын нығыта. Бында белем биреүҙе үҫтереүгә нисек ҡарағандарын күрәбеҙ. Һеҙҙә бына тигән юғары уҡыу йорттары, юғары технологиялы предприятиелар бар. Быларҙың барыһы ла – белем биреү, фән, технологиялар һәм мәҙәниәт – беҙҙең ғалимдар һәм Рәсәй Фәндәр академияһы ҡатнашлығында үҫешә ала. Беҙҙә киләһе йылға пландар бар. Бөгөн асылған музей комплексы ҙур эштең башы ғына. Һәм, Константин Иосифович белдереүенсә, Башҡортостанды финанс һәм сәнәғәт йәһәтенән генә түгел, ә интеллектуаль йүнәлеш буйынса ла донор итеп күрербеҙ тип ышанам. Республикаға һәр эштә ярҙам итергә әҙербеҙ, – тине ул.

Дмитрий Афанасьев Башҡортостандың ғилми-белем биреү тармағы үҫешен һәм был йүнәлештә республика етәкселеге сәйәсәтен баһаланы.

– Тәүҙә кисә генә булған бер ваҡиға тураһында әйтеп үтәйем: Рәсәйҙең фән һәм юғары белем министры Валерий Фальков яңы юғары уҡыу йорто – БДУ менән ӨДАТУ нигеҙендә Өфө фән һәм технологиялар университеты булдырыу тураһындағы бойороҡҡа ҡул ҡуйҙы. Был республика етәкселеге башланғысы ине, беҙ уны бик дөрөҫ тип иҫәпләнек һәм хупланыҡ. Ни өсөн тигәндә, төбәктең фән һәм юғары белем тармағындағы потенциал тырышлыҡты берләштереүҙе, киңәйтеүҙе талап итә. “Өҫтөнлөк 2030” программаһында, башҡа фән һәм юғары белем программаларында ҡатнашып, Башҡортостан 2030 йылда мотлаҡ Рәсәйҙең ғилми һәм белем биреү баш ҡалаларының береһенә әйләнәсәк. Уңыштар һеҙгә, – тине ул.

Радий Хәбиров Валерий Фальков менән министрлыҡҡа был ҡарар өсөн ҙур рәхмәт әйтте.

– Был ҡарар еңел булманы. Ул республикабыҙҙың ғилми һәм белем биреү потенциалын үҫтереүгә йүнәлтелде. Ике юғары уҡыу йортон берләштереү республикала һәм Рәсәйҙә яңы ҡеүәтле ғилми-белем биреү майҙансығы, технологиялар үҙәге булдырасаҡ, – тине ул. – Ышанысығыҙ өсөн рәхмәт. Юғары уҡыу йорттары коллективы, ректорҙар, ғалимдарға был еңел булмаған ҡарарҙы ҡабул иткәндәре өсөн рәхмәт. Уның һөҙөмтәһе булып “Өҫтөнлөк 2030” программаһында уңышлы ҡатнашыу һәм ӨДАТУ-ның алдынғы инженер мәктәбе статусын алыуы торҙо. Был аҙымдарҙың барыһы ла беҙҙең ғилми һәм белем биреү коллективтары менән берлектә яһалды. Эшегеҙ өсөн ҙур рәхмәт. Яңы юғары уҡыу йорто булдырыу – республика өсөн бик мөһим ваҡиға.

 ","
	Шәмбе, 09 июль 2022",Яңылыҡтар,Na
https://kulturarb.ru/ba/news/ilesh-rajonynda-legendar-letchik-musa-gәrәevkә-һәjkәl-asyldy, Илеш районында легендар летчик Муса Гәрәевкә һәйкәл асылды ,Na,"

2022 йылдың 9 июлендә яҡташыбыҙ, легендар летчик, ике тапҡыр Советтар Союзы Геройы Муса Ғайса улы Гәрәевтең тыуыуына 100 йыл тула. Ошо уңайҙан кисә, 8 июлдә, Геройҙың тыуған ерендә – Илеш районының  Үрге Йәркәй ауылында Муса Гәрәевкә һәйкәл асыу тантанаһы үтте.
Тантаналы сарала БР Дәүләт Йыйылышы – Ҡоролтай рәйесе Константин Толкачев, Илеш районы хакимиәте башлығы Илдар Мостафин, Рәсәй Дәүләт Думаһы депутаты Рафаэль Мәрҙәншин, республика Башлығы Хакимиәте етәксеһе урынбаҫары Искәндәр Әхмәтвәлиев, транспорт һәм юл хужалығы министрының беренсе урынбаҫары Виктор Жульков, мәғариф министры урынбаҫары Әлфиә Ғәлиева, экология министры урынбаҫары Азат Басиров, мәҙәниәт министры урынбаҫары Илнур Мөхйәнов, Башҡортостан Дәүләт Йыйылышы – Ҡоролтай депутаты Рәмил Бәхтизин, республика ветерандары советы рәйесе Валерий Шәрипов, Бөтә донъя башҡорттары ҡоролтайының Башҡарма комитеты ағзаһы Мансур Ахунов, Башҡортостан Башлығы кәңәшсеһе Рәсих Хәмитов, Ф. Ғәскәров исемендәге дәүләт академия халыҡ бейеүҙәре ансамбле директоры Алмаз Сәйетов ҡатнашты. Шулай уҡ Муса Гәрәевтең улы Евгений Гәрәев, килене, ейәндәре, туғандары булды. Геройға һәйкәл муниципалитеттың хәйриә фонды иҫәбенә төҙөлдө. Авторы – Магнитогорск ҡалаһынан скульптор Сергей Елкин.
Артабан тантана геройҙың тыуған төйәгендә – Ташшишмә ауылында һабантуй рәүешендә дауам итте. Илеш районы хакимиәте башлығы Илдар Мостафин сәләмләү һәм ҡотлау һүҙҙәре менән сығыш яһаны.

– Беҙ бөгөн ике тапҡыр Советтар Союзы Геройы Муса Ғайса улы Гәрәевтең тыуыуына 100 йыл тулыу айҡанлы уның тыуған төйәгенә йыйылдыҡ. Уның ауыл халҡының иң яратҡан һәм көтөп алған байрамдарының береһе – һабантуй менән тура килеүе икеләтә ҡыуаныслы. Был байрамға башҡа район һәм ҡала вәкилдәренең килеүе лә шатлыҡлы, – тине ул. – Бөгөнгө байрамда ҡатнашыусыларҙың барыһына ла ныҡлы һаулыҡ, бәхет, шатлыҡ, яҡшы кәйеф теләйем. Герой-яҡташыбыҙҙың тыуған көнө менән тура килгән хеҙмәт байрамы алдыбыҙҙа торған эштәр һәм яңы ҡаҙаныштар өсөн көсөбөҙҙө арттырһын!

Геройҙың юбилей сараһында Константин Толкачев, Рафаэль Мәрҙәншин, Илдар Әхмәтвәлиев сығыш яһаны.

– Данлы геройҙың исеме илебеҙ, Башҡортостан тарихына мәңгелеккә яҙылған, – тип билдәләне Константин Толкачев. – Күренекле яҡташтарыбыҙ, Башҡортостандың иң лайыҡлы һәм данлы улдары тураһында һорау килеп тыуһа, һәр кемдең хәтерендә тап ошо исем беренселәрҙән булып ҡалҡып сыға. Уны барыһы ла белә. Ул – юғары бейеклектәге герой һәм полководец, уның абруйына һүҙ тейерлек түгел. Геройҙың яҡташтары ла Муса Ғайса улы Гәрәевтең исемен юғары йөрөтөр, уның эштәренә, ҡаһарманлыҡтарына тиңләшер, хеҙмәттә һәм тормошта иң яҡшы һөҙөмтәләргә өлгәшер тип ышанам. Беҙ Геройыбыҙҙың илһөйәрлек рухын һаҡларға, балаларыбыҙҙа сыҙамлыҡ, маҡсатҡа ынтылыш, тыуған илгә һөйөү тәрбиәләргә тейешбеҙ. Уның хаҡында иҫтәлек беҙҙең йөрәктәрҙә мәңге йәшәйәсәк.

“Первушин” аэродромы осоу төркөмөнөң күрһәтмә сығышы байрамдың ысын биҙәге булды.
Артабан ҡунаҡтар Ташшишмә ауылында яңы ғына төҙөкләндерелгән, ремонттан һуң үҙ ишектәрен асҡан М.Ғ. Гәрәевтең йорт-музейында булды.
Шулай уҡ Өфө ҡалаһының “Мираҫ” йыр һәм бейеү фольклор ансамбле, райондың һәүәҫкәр коллективтары сығыш яһаны. Милли уйындар һәм спорт ярыштары ла әүҙем үтте. Һабантуй биләмәһендә фотоһүрәттәр өсөн зона, тирмәләге музей, хәрби техника күргәҙмәһе ойошторолдо.
 ","
	Шәмбе, 09 июль 2022",Яңылыҡтар,Na
https://kulturarb.ru/ba/news/bashҡortostanda-ike-tapҡyr-sovettar-soyuzy-gerojy-musa-gәrәevteң-100-jyllyғyn-bildәlәjҙәr, Башҡортостанда ике тапҡыр Советтар Союзы Геройы Муса Гәрәевтең 100 йыллығын билдәләйҙәр ,Na,"

Муса Ғайса улы Илеш райо­нының Иләк­шиҙе ауылында 1922 йылдың 9 июлендә тыу­ған. Был ауылда күп тә тормаған, ете йәше тулғас, Ташшишмә ауылына күс­кән­дәр. Ә 1937 йылда Муса күрше Бишҡурай ете йыллыҡ мәктәбен тамамлай.
Илеш районында Геройҙың иҫтәлеген мәңгеләштереү буйынса күп эш башҡарыл­ған. Район үҙәге Үрге Йәркәйҙә М. Гәрәев музейы, ул үҫкән Ташшишмә ауылын­да йорт-музейы бар. Үҙе уҡы­ған Бишҡурай ауылындағы мәктәп уның исемен йөрөтә. Район үҙәген­дәге кинотеатрға ла Геройҙың исеме бирелгән.
Муса Ғайса улы Башҡортостанда ғына түгел, тотош Волга буйы федераль округында ике тапҡыр Советтар Союзы Геройы тигән юғары исемгә лайыҡ булған берҙән-бер ҡаһарман.
Үҫмер сағында Муса Гәрәев тимер юлсы булырға хыяллана. Иптәш егете менән баш­ҡаларға өндәшмәй генә Өфөләге Тимер юл халыҡ комиссариаты техникумына документтарын ебәрә. Рус телен белмәү сәбәпле, тәүге йылда уҡырға инә алмайҙар, рабфакта тороп ҡалалар һәм телде өйрәнәләр. Киләһе йылда иһә Муса уҡырға инеүгә өлгәшә. Шул саҡта урындағы йәштәргә эйәреп, аэро­клубҡа йөрөй башлай һәм күк йөҙөнә ғашиҡ була.
1940 йылда Энгельс ҡалаһының хәрби авиация мәктәбенән уҡытыу­сылар килә һәм, йәштәрҙән имтихан алып, үҙҙәренә курсанттар һайлай. Уны истребителдәр төркө­мөнә алалар. Имтихандарҙы үткәс, Илешкә ҡайтып, был турала ата-әсәһенә әйтә, тик кире килгән саҡта поезға өлгөрмәй ҡала һәм икенсе партия менән бомбардировщиктар төркө­мөнә китә. Уҡый ғына башла­ғас, һуғыш башлана. Уны тиҙ арала штурмовикка уҡыталар һәм һуғышҡа ебәрәләр.
1942 йылдың сентябренән яуға инә ул. Был осорҙағы ҡаһарман­лыҡтары күптәргә билдәле. Шуны­һы иғтибарға лайыҡ: һуғыш ваҡы­тында һәр пилоттың үҙ уҡсыһы бул­ған. Улар икәүләп хәрби осош­тарға йөрөгән. Ҡағиҙә булараҡ, пилоттар кабинала ҡаплау­лыраҡ ултырған, ә уҡсылар асыҡ һауала күренеп торған. Һуғыш бөткәнсе пи­лоттар иҫән ҡалһа ла, улар бишәр-етешәр уҡсыны алмаштыр­ған. Ә бына Муса Гәрәев бөтә һуғышты бер уҡсы менән генә үткән. Ул Силәбе егете Александр Кирьянов булған. Яҡташыбыҙ һәр ваҡыт самолеттарҙы ла, уҡсыһын да һаҡлап йөрөткән.
Муса Ғайса улын яҡшы яҡтан күрһәткән тағы бер дәлил: уға хәрби задание буйынса тимер юлдарҙы һәм поездарҙы һөжүмгә тоторға кәрәк булған. Ул иһә, ипле кеше бу­ла­раҡ, поездың тик башын ғына, йәғни паровозын шартлатҡан, башҡа еренә теймәгән. Ошоноң өсөн уға аҙаҡ “Маҡтаулы тимер юлсы” тигән исем дә биргәндәр. Сержант булып һуғышҡа барған егетебеҙ һуғыш тамамланыуға полк штурманы булып, майор хәрби дәрәжәһенә етә.
Еңеү көнөнән һуң ул тыуған яғына йүнәлә. Бында ла уның ба­ҫалҡылығы күренә. Ул ҡайтып килгәнен бер кемгә лә хәбәр итмәй, уҡсыһы Александр Кирьянов менән бергә була. Өфөгә йүнәлгән само­летҡа ултырғас, радист уларҙың миҙалдарын күреп ҡала һәм аэро­портҡа хәбәр итә: беҙҙең менән геройҙар ҡайтып килә! Һөҙөмтәлә уларҙы ҙур делегация ҡаршы ала.
Геройҙың артабанғы тормошо ла билдәле. Ул бер килке осоуын дауам итә, хәрби булып хеҙмәт итә. 1964 йылда һаулығы насарайыу сәбәпле, отставкаға сыға. 1965 – 1977 йылдарҙа ДОСААФ-тың Башҡортостан өлкә комитеты рәйесе вазифаһын үтәй. Башҡор­тостанда спорттың хәрби-техник төрҙәрен үҫтереүгә ҙур өлөш ин­де­рә, был ойошманы Советтар Союзындағы 47-се урындан икенсе урынға тиклем күтәрә. Оҙаҡ йылдар СССР һәм БАССР Юғары Советы депутаты була. Замандаштары уны бик кешелекле, ярҙамсыл, баҫалҡы кеше тип хәтерләй. Ул үҙе өсөн бер нимә лә һорамай, башҡаларға бул­һын тип тырыша. Ошо сифаттары өсөн уны яраталар һәм ихтирам итәләр. Герой 1987 йылдың 17 сентябрендә Өфөлә вафат була. Баш ҡаланың Еңеү паркында ерләнә.
Геройҙың тыуыуына 100 йыл тулыу айҡанлы, Муса Гәрәевтең тыуған яғында – Бишҡурай ауыл биләмәһендә был иҫтәлекле ваҡиғаларға арналған байрам саралары үтә. Тантаналы митинг, театрлаштырылған тамаша, байрам концерты, реконструк­ция­лан­ған йорт-музейҙы асыу, халыҡ спорт уйындары төрҙәре буйынса ярыштар, авиа­торҙарҙың күрһәтмә сығыштары була. Иртәгә Өфөлә лә ҙур тантаналы саралар уҙа. Башҡортостан ДОСААФ-ы Муса Гәрәев беренсе тапҡыр осорға өйрәнгән аэродромда авиация байрамы үткәрә, унда техника һәм ҡоралдар күргәҙмәһе, авиация шоуы, парашютсылар сығышы, концерт үтәсәк, шулай уҡ Первушин аэродромында авиашоу көтөлә.
 ","
	Йома, 08 июль 2022",Яңылыҡтар,Na
https://kulturarb.ru/ba/news/bөrө-ҡalaһynda-ғailә-festivale-uҙҙy, Бөрө ҡалаһында ғаилә фестивале уҙҙы ,Na,"

8 июлдә Бөрөлә Башҡортостан Башлығы Радий Хәбиров Ғаилә, мөхәббәт һәм тоғролоҡ көнөнә арналған байрам сараларында ҡатнашты. Төбәк етәксеһе республика халҡын байрам менән ҡотланы һәм ғаилә ҡиммәттәрен, йолаларын нығытыуға тос өлөш индергән өсөн “Ата-әсә ҡаһарманлығы” һәм “Әсәлек даны"" миҙалдарын тапшырҙы.
Тантана башланыр алдынан Радий Хәбиров Бөрөнөң үҙәк майҙанында ойошторолған интерактив майҙансыҡтарҙы, уйын зоналарын һәм һөнәрселәр күргәҙмәһен ҡарап сыҡты. Йәш рәссам Анастасия Димкова Башҡортостан Башлығына “Һөйөү” тигән картинаһын бүләк итте. БДУ-ның Бөрө филиалы уҡытыусыһы Рафаэль Сатиев Радий Хәбировҡа урындағы рәссамдарҙың ҡалала изге Петр менән Февронияға һәйкәл ҡуйыу башланғысын тәҡдим итте. Республика етәксеһе был тәҡдимде хуплап сыҡты. Ҡорама оҫтаһы Наталья Самойлова республика Башлығына рус халҡының боронғо йолаһын тергеҙеүе тураһында һөйләне.
Күргәҙмәлә шулай уҡ Башҡортостан халҡының милли кейемдәрен, ғөрөф-ғәҙәттәрен күрһәттеләр.
Байрам программаһына ярашлы Бөрөнөң үҙәк майҙанында “Ғаилә – тылсымлы тормош символы” фестивале булды. Уны асыу тантанаһында Башҡортостан Башлығы Радий Хәбиров сығыш яһаны.

“Минән һәм ҙур ғаиләмдән сәләмәтлек һәм именлек теләктәрен ҡабул итегеҙ. Һеҙ матур, изге һәм һоҡланғыс республикала ҡыуанып, рәхәтләнеп йәшәһен, балалар тәрбиәләһен өсөн бар көсөбөҙҙө йүнәлтәсәкбеҙ”, – тине төбәк етәксеһе.

Башҡортостан Башлығының хәләл ефете Каринэ Хәбирова ла республика халҡын күркәм байрам менән ҡотланы. Дәүләт Думаһы рәйесе урынбаҫары Анна Кузнецова үҙенең сығышында Башҡортостан халҡын тәбрикләп, ғаилә ҡиммәттәре илде нығыта, заман һынауҙарын уңышлы үтергә ярҙам итә, тип белдерҙе. Ә Рәсәй Дәүләт Думаһы рәйесенең халыҡ-ара эштәр буйынса урынбаҫары, күп тапҡыр Олимпия чемпионы, донъя чемпионы Ирина Роднина ғаиләнең әһәмиәтен билдәләне. Дәүләт Думаһы депутаты, журналист Тимофей Баженов иһә быйылдан башлап байрамдың рәсми статусҡа эйә булыуын хәтергә төшөрҙө.
Байрам республиканың сәнғәт оҫталары концерты һәм артистар ғаиләһе Виктор Рыбин менән Наталья Сенчукованың сығышы менән тамамланды.
 ","
	Йома, 08 июль 2022",Яңылыҡтар,Na
https://kulturarb.ru/ba/news/sibaj-teatry-izhad-miҙgelen-premera-menәn-yapty, Сибай театры ижад миҙгелен премьера менән япты ,Na,"

Арыҫлан Мөбәрәков исемендәге Сибай дәүләт башҡорт драма театрында Дауыт Юлтый повесы буйынса ҡуйылған “Әлимә, йәки Мырҙаш ҡарт туйы” спектакленең премьераһы булды. Был әҫәр менән театр сираттағы ижад миҙгелен япты.
Ҡуйыусы режиссеры – Рөстәм Хәкимов, инсценировка авторы – Зөһрә Бураҡаева, ҡуйыусы рәссамы – Валерий Яшкулов, композиторы – Юлай Үҙәнбаев, хореографы – Сулпан Асҡарова. Спектакль “Берҙәм Рәсәй” партияһының “Бәләкәй ҡалалар театрҙары” проекты булышлығында ҡуйылған.
Әҫәрҙең төп темаларының береһе – кешенең бәхеткә хоҡуғы һәм шуға ынтылышы. Үҙеңдең булмышыңа хыянат итмәй, киләсәгең өсөн көрәшеү йәш кенә ауыл ҡыҙы Әлимә образы аша сағылдырыла. Һәр әҙәм балаһы ла бәхетле йәшәргә теләй, әммә уға ирешер өсөн бөтәһе лә ҡаршылыҡтарҙы еңергә әҙер булмай. Әлимә иһә тәүәккәллеге, ҡыйыулығы менән маҡсатына юл яра. Ҡатын-ҡыҙҙың ниндәй заманда ла үҙ тормошон йөрәге ҡушҡанса ҡорорға, йәмғиәттә үҙ урынын табырға хаҡлы икәнен иҫбатлаған образ ул. Ошо яҡлап Дауыт Юлтый әҫәренең героиняһы күптәргә өлгө булып торорлоҡ.
Сибай театрының репертуары бик бай. Уның спектаклдәрен республика тамашасылары ла яратып ҡарай, сит өлкәләрҙә лә гастролдәрен көтөп алалар. Ижади коллектив артабан да үҙ тамашасыларын яңы әҫәрҙәр менән ҡыуандырып торһон.
 ","
	Кесе йома, 07 июль 2022",Яңылыҡтар,Na
https://kulturarb.ru/ba/news/yaҙyusy-gөlsirә-ғizzәtullina-65-jәshlek-yubilejyn-bildәlәj, Яҙыусы Гөлсирә Ғиззәтуллина 65 йәшлек юбилейын билдәләй ,Na,"

Ошо көндәрҙә башҡорт прозаһы оҫтаһы, тәржемәсе, Башҡортостандың атҡаҙанған мәҙәниәт эшмәкәре Гөлсирә Ғиззәтуллина 65 йәшлек юбилейын билдәләй.
Гөлсирә Ғизәтуллина - Рәсәй һәм Башҡортостан яҙыусылар союзы ағзаһы, Башҡортостандың атҡаҙанған мәҙәниәт хеҙмәткәре, Рәми Ғарипов исемендәге премия лауреаты, Мәхмүт Ҡашғари исемендәге халыҡ-ара әҙәби конкурс дипломанты.
Гөлсирә Мирза ҡыҙы (Ғайсарова) Ғиззәтуллина 1957 йылдың 4 июлендә Үзбәкстандың Ҡаған ҡалаһында тыуған. Бөйөк Ватан һуғышы ветераны, 112-се Башҡорт кавалерия дивизияһының разведка взводы командиры Мирза Күлислам улы Ғайсаров һәм уның буласаҡ тормош иптәше Наилә Мирхәбиб ҡыҙына ошо  ҡалала табышырға насип була. Мирза Ғайсаровтың ауыр яралары оҙаҡ уңалмай, һәм табиптар кәңәше буйынса ул Үзбәкстанға барырға мәжбүр була. Ҡағанда Ғайсаровтар ғаиләһендә Земфира, Салауат һәм Гөлсирә донъяға килгән. Әммә Мирза Ғайсаров тыуған яғын һағынған һәм бер нисә йылдан Ейәнсура районының Иҙәш ауылына ҡайтып төпләнгән. Гөлсирә Ғайсарова ата-бабаларының ерендә үҫкән һәм Иҙәште үҙенең тыуған ауылы тип иҫәпләй.
Атаһы Гөлсирәнең шәхесен формалаштырыуға һәм ҡыҙының һөнәрен һайлауға хәл иткес йоғонто яһай. Мирза Ғайсаров «Журналист» журналын, башҡа бик күп гәзит-журналдар алдыра. Етенсе класс уҡыусыһы Гөлсирә, йәш хәбәрсе булараҡ, «Артек» пионер лагерына барған. Үтәғол урта мәктәбендә һигеҙ синыфты тамамлағандан һуң, Гөлсирәне 1-се мәктәп-интернатҡа (хәҙерге Рәми Ғарипов исемендәге 1-се Башҡорт республика гимназияһы) уҡырға ебәрәләр. 1974-1979 йылдарҙа Башҡорт дәүләт университетының филология факультетында уҡый.
1979-1996 йылдарҙа - «Башҡортостан» республика гәзитенең хеҙмәткәре, бүлек мөдире.
1996-2002 йылдарҙа - «Китап» нәшриәтенең сектор мөдире (Өфө). 2002-2003 йылдарҙа, 2007, 2011 йылдарҙа - «Башҡортостан ҡыҙы» журналының яуаплы секретары.
2003-2007 йылдарҙа - «Ватандаш» айлыҡ ижтимағи-сәйәси, фәнни-популяр һәм нәфис журналы хеҙмәткәре.
Башҡортостан радиоһы менән хеҙмәттәшлек итә һәм «Ашҡаҙар» каналында даими рубрика алып бара.
Э.Хемингуэйҙың «Ҡарт һәм диңгеҙ» («Демиург» нәшриәте, 2001) повесын, 4 томлыҡ «Башҡорт халыҡ сәнғәте» («Демург», 2002) китабын, Иҫке Ғәһеттең «Йәшәйеш» исемле беренсе китабын башҡорт теленә тәржемә иткән.
2000 йылдан Иҫке Ғәһетте боронғо ивриттан башҡорт теленә тәржемә итеү менән шөғөлләнә. Бының өсөн ул бер нисә тапҡыр Голландияға барған, инглиз һәм иврит телдәрен өйрәнгән. Һуңғы өс йылда уға башҡорт һәм рус телдәрендә яҡшы һөйләшкән Финляндиянан боронғо телдәр буйынса белгес Тея Грид ярҙам итә. Яҙыусы Иҫке Ғәһетте 2022 йылда башҡорт телендә нәшер итергә ниәтләй.
Һуңғы йылдарҙа яҙыусы Ейәнсура районының Иҙәш ауылында йәшәй.
Гөлсирә Мирза ҡыҙы Ғиззәтуллина проза жанрында эшләй. 1993 йылда уның уҡыусыларҙың һәм тәнҡитселәрҙең ыңғай баһаһын алған «Өмөт ҡалдыр» тигән тәүге хикәйәләр йыйынтығы донъя күрҙе. Балалар өсөн «Юл япрағы һәм тамсы» повесы, «Йөҙ һәм бер ғүмерем» хикәйәләр йыйынтығы, «Күңел утрауы» китабы яҙыусы Ғ.Ғиззәтуллинаның ижадына уҡыусыларҙа ҙур ҡыҙыҡһыныу тыуҙырҙы.
«Күңел сафлығы» китабына тормош һәм мөхәббәт хаҡында хикәйәләр һәм шиғри повесть ингән. Гөлсирә Ғизәтуллинаның әҫәрҙәре тәрәнлеге һәм көтөлмәгән яҡтан таныш сюжеттарҙың асылыуы менән айырылып тора. Уның башҡорт яҙыусыһы - сәйәси репрессиялар ҡорбаны Һәҙиә Дәүләтшинаға арналған «Һәҙиә» романы «ЖСК» компанияһы тарафынан раҫланған махсус әҙәби премияға лайыҡ булды.
Гөлсирә Ғиззәтуллина, мөхәррир булараҡ, Башҡортостандың халыҡ шағиры Рәми Ғарипов әҫәрҙәренең тулы йыйынтығын баҫмаға әҙерләне. 2006 йылда Гөлсирә Мирза ҡыҙының «Тормош гөлдәрҙә» йыйынтығы баҫылып сыҡты, унда роман, повестар һәм хикәйәләр ингән. Ул йылдың иң уҡымлы китабы тип танылды.
Яҙыусының һәр яңы әҫәрен уҡыусылар һәр ваҡыт ҡыҙыҡһыныу менән ҡаршылай, ҡайһы берҙә уның ижады ҡыҙыҡлы бәхәстәр тыуҙыра. Гөлсирә Ғизәтуллинаның ҡайһы бер әҫәрҙәре рус һәм төрөк телдәренә тәржемә ителгән.
Әҙибәнең хикәйәләре әҙәбиәт һөйөүселәр тарафынан һәр саҡ яратып ҡабул ителә.
Талантлы ҡәләм оҫтаһын күркәм юбилейы уңайынан ихлас күңелдән ҡотлап, артабан да илһамланып ижад итеүен, ныҡлы һаулыҡ, бәхет, һүнмәҫ дәрт-дарман, ҙур уңыштар, яңы үрҙәр һәм еңеүҙәр теләйбеҙ!
 ","
	Шаршамбы, 06 июль 2022",Яңылыҡтар,Na
https://kulturarb.ru/ba/news/respublika-hәrbi-dan-muzejy-musa-gәrәev-iҫtәlegenә-kүrgәҙmә-asyu-tantanaһyna-saҡyra, Республика Хәрби Дан музейы Муса Гәрәев иҫтәлегенә күргәҙмә асыу тантанаһына саҡыра ,Na,"

6 июлдә Республика Хәрби Дан музейында ике тапҡыр Советтар Союзы Геройы Муса Гәрәевтың тыуыуына 100 йыл тулыуға арналған «Башҡортостан ыласыны» күргәҙмәһе асыла.
Немец-фашист илбаҫарҙарын тар-мар итеү эшенә совет хәрби-һауа көстәре вәкилдәре ҙур өлөш индергән. Байтаҡ летчиктар Тыуған илебеҙҙең азатлығы һәм бойондороҡһоҙлоғо өсөн йәнен аямаған, күптәре Советтар Союзы Геройы исеменә эйә булған.
Республика Хәрби Дан музейындағы күргәҙмәлә Муса Гәрәев тураһында биографик материалдар: Өфө аэроклубында уҡыуы, летчик булып китеүе, 1941-1945 йылдарҙағы Бөйөк Ватан һуғышында ҡатнашыуы, хеҙмәт һәм унан һуңғы тормошо, ғаиләһе күрһәтелә.
Күргәҙмәгә килеүселәр Муса Гәрәевтың балауыҙҙан яһалған һыны ҡуйылған инсталляцияны, фотоһүрәттәрҙе, шулай уҡ летчиктарҙың кейемен һәм совет осороноң авиация атрибутикаһын күрә аласаҡ.
Күргәҙмәнең партнерҙары - Өфө ҡалаһының М.А. Ферин исемендәге 60-сы лицейы, ике тапҡыр Советтар Союзы Геройы М.Ғ. Гәрәев исемендәге башланғыс осоу әҙерлеге менән Өфө дөйөм белем биреү мәктәп-интернаты, 17-се китапхана – Өфө ҡалаһының Ш.Ә.Хоҙайбирҙин исемендәге Үҙәк ҡала балалар китапханаһы филиалы, Өфөнөң Орджоникидзе районы Ветерандар советы.
Күргәҙмәне асыу тантанаһы иртәнге сәғәт 11-ҙә башлана.
Күргәҙмә 2022 йылдың 6 июленән 17 октябренә тиклем эшләй.
 ","
	Шишәмбе, 05 июль 2022",Яңылыҡтар,Na
https://kulturarb.ru/ba/news/mәskәү-һabantujy-250-meңdәn-ashyu-yaҡtashybyҙҙy-jyjҙy, Мәскәү һабантуйы 250 меңдән ашыу яҡташыбыҙҙы йыйҙы ,Na,"

Мәскәүҙә дөйөм ҡала һабантуйы үтте. «Коломенское» музей-ҡурсаулығы биләмәһендәге халыҡ байрамында бөтә Рәсәйҙән 250 меңдән ашыу кеше ҡатнашты.
 Башҡортостан делегацияһына Федерация Советының Фән, мәғариф һәм мәҙәниәт буйынса комитеты рәйесе, Башҡорттарҙың федераль милли-мәҙәни автономияһы советы рәйесе Лилиә Ғүмәрова етәкселек итте. Республика делегацияһы составында Дәүләт Думаһы депутаты, Бөтә донъя башҡорттары ҡоролтайы Президиумы рәйесе Эльвира Айытҡолова, Башҡортостандың мәҙәниәт министры Әминә Шафиҡова, Башҡортостандың Рәсәй Федерацияһы Президенты ҡарамағындағы тулы хоҡуҡлы вәкиле урынбаҫары Илдар Бикбаев, Ишембай һәм Ҡырмыҫҡалы райондары хакимиәттәре башлыҡтары булды.
Мәскәү һабантуйының төп сәхнәһендә халыҡ байрамын асыу тантанаһында Лилиә Ғүмәрова республика Башлығы Радий Хәбировтың сәләмләүен уҡып ишеттерҙе.

- Һабантуй – Рәсәйҙең күп кенә халыҡтары быуаттар дауамында билдәләгән иң сағыу һәм яратҡан байрамдарҙың береһе. Уның рухи ҡиммәте – төрлө милләт кешеләренең үҙенсәлектәрендә, ҡунаҡсыллығында һәм туғандарса берләшеүендә. Ул тыуған еренә һөйөүен фиҙакәр хеҙмәте һәм көндәлек эше менән раҫлағандарҙы данлай. Бындай байрамдарҙы уҙғарыу иң яҡшы этномәҙәни традицияларҙы тергеҙеүгә, Рәсәй халыҡтары араһында дуҫлыҡты, татыулыҡты, берҙәмлекте нығытыуға булышлыҡ итә. Күп милләтле илебеҙ өсөн ошо ябай булмаған һынауҙар осоронда был сара бик мөһим, - тиелә сәләмләү хатында.

Артабан башҡорт телен, мәҙәниәтен һәм сәнғәтен үҫтереүгә ҙур өлөш индергән яҡташтарыбыҙҙы бүләкләү тантанаһы уҙҙы.
Башҡорт халҡының телен һәм мәҙәниәтен, йолаларын һәм ғөрөф-ғәҙәттәрен һаҡлауға һәм үҫтереүгә ҙур өлөш индергәндәре өсөн Башҡортостан Республикаһы Башлығының Рәхмәт хаты менән Мәскәү ҡалаһының «Башҡорт ҡоролтайы (конгресы)» төбәк йәмәғәт ойошмаһының Башҡарма комитеты рәйесе Салауат Әхмәҙуллин һәм Рәсәй скульпторы, профессор, Рәсәйҙең халыҡ рәссамы Салауат Щербаков билдәләнде.
Башҡорт халҡының тарихын өйрәнеүгә индергән өлөшө өсөн тарих фәндәре докторы, Рәсәй Фәндәр академияһының ағза-корреспонденты, Рәсәй халыҡтары тарихы һәм этник-ара мөнәсәбәттәр үҙәге етәксеһе Вадим Трепавлов Башҡортостан Республикаһы Хөкүмәтенең Рәхмәт хаты менән бүләкләнде.
Мәскәү ҡалаһының Милли сәйәсәт һәм төбәк-ара бәйләнештәр буйынса департаменты етәксеһе Виталий Сучков «Башҡортостан яҡташтар берлеге» төбәк йәмәғәт ойошмаһы идараһы рәйесе Инга Йомашеваға күп йыллыҡ хеҙмәттәшлек өсөн Департаменттың Рәхмәт хатын тапшырҙы.
Төрлө өлкәлә уңыш ҡаҙанған яҡташтарҙы бүләкләү тантанаһы шулай уҡ һабантуйҙың бәләкәй сәхнәһендә уҙҙы.
Мәскәү ҡалаһының Милли сәйәсәт һәм төбәк-ара бәйләнештәр департаменты рәхмәт хаты менән Башҡортостандың Рәсәй Президенты ҡарамағындағы тулы хоҡуҡлы вәкиллегенең милли мәҙәниәтте үҫтереү һәм йәмәғәт ойошмалары менән үҙ-ара эш итеү бүлегенең баш белгес-эксперты Мария Черных һәм Мәскәү ҡалаһында Башҡортостан Республикаһы дәүләт власы органдарының эшмәкәрлеген тәьмин итеү буйынса аппараттың биналарҙы һәм ҡоролмаларҙы файҙаланыу бүлеге начальнигы Дмитрий Панченко билдәләнде.
Мәскәү башҡорттары ҡоролтайы Башҡарма комитеты ағзаһы, «Сәсән» этник мәҙәниәттәрҙе популярлаштырыу һәм үҫтереүгә булышлыҡ итеү автономлы коммерцияға ҡарамаған ойошмаһы етәксеһе Әлфиә Әһиева һәм «Рәсәй ҡанаты аҫтында» йәмәғәт ойошмаһы президенты Анна Рубайло башҡорт халҡының мәҙәниәтен һаҡлауға һәм үҫтереүгә ҙур өлөш индергәндәре өсөн Башҡортостан Республикаһы Хөкүмәтенең Рәхмәт хаттары менән бүләкләнде.
«Сәсән» автономлы коммерцияға ҡарамаған ойошмаһының алдынғы солисы Рената Бәҙәмшина, «Уралконцерт» эстрада проектының төп солисы Луиза Кәримова, «Алтын Ай» Мәскәү башҡорт бейеүҙәре ансамбле етәксеһе Ансар Исҡужин, Мәскәү ҡалаһының «Башҡорт ҡоролтайы (конгресы)» төбәк йәмәғәт ойошмаһы ҡарамағындағы этно-мәҙәни клуб уҡытыусыһы Айзирә Шәйхетдинова БР Мәҙәниәт министрлығының почет грамоталары менән бүләкләнде.

- Мәскәүҙә үткән һабантуй йылдан-йыл киң танылыу яулай бара. Ике йыл онлайн форматта уҙғарылғанға күрә, бөгөн ул айырыуса ҡыҙыҡһыныу уята. Ойоштороусылар хәбәр итеүенсә, был ғәжәйеп байрамға 250 мең кеше килде. Хәҙер берҙәмлекте, уртаҡ тарихыбыҙҙы, милли ҡиммәттәребеҙҙе һаҡлау айырыуса мөһим. Илебеҙҙең күп милләтле халҡының изге, яҡты проекттар тирәләй берләшеүе бик яҡшы. Шуны ла билдәләп үтергә кәрәк, беҙҙең ижади коллективтарыбыҙ, Башҡорт ауылы мәскәүҙәрҙә ҙур ҡыҙыҡһыныу тыуҙырҙы. Байрамда иҫ киткес дуҫлыҡ һәм үҙ-ара аңлашыу мөхите хакимлыҡ итә, - тип билдәләне Федерация Советының Фән, мәғариф һәм мәҙәниәт буйынса комитеты рәйесе, Башҡорттарҙың федераль милли-мәҙәни автономияһы советы рәйесе Лилиә Ғүмәрова.

Мәскәү һабантуйында Башҡортостандың рәсми брендтары, шулай уҡ кейеҙ баҫыу, туҡыу станогында башҡорт балаҫын әҙерләү буйынса оҫталыҡ дәрестәре тәҡдим ителде. Майҙансыҡ биләмәһендә Башҡортостан оҫталарының халыҡ художество кәсептәре йәрминкәһе, сувенирҙар, башҡорт милли кейеме, милли тәм-томдар - бал, сәк-сәк, бауырһаҡ, эремсек күргәҙмә-йәрминкәһе ойошторолдо. Этно-ауылда тәҡдим ителгән майҙансыҡтар: солоҡсолоҡ, тимерселек, башҡорт биҙәүестәрен эшләү һабантуйға килеүселәрҙә айырыуса ҡыҙыҡһыныу уятты. Мәскәү халҡы һәм ҡунаҡтары этник тирмәләр, арт-объекттар янында фотоға төшөргә сиратҡа теҙелде: айыуҙар, һыуһарҙар, бер метрлыҡ ҡырмыҫҡалар композицияһы, тирмән, арбалы ат ҙур популярлыҡ менән файҙаланды.
Мәскәү ҡалаһының Милли сәйәсәт һәм төбәк-ара бәйләнештәр буйынса департаменты етәксеһе Виталий Сучков Һабантуйҙы баш ҡаланың  күләмле фестивалдәренең береһе тип атаны:

- Ошо майҙансыҡта беҙ кешеләрҙең бәхетле йөҙҙәрен күрәбеҙ. Боронғо көнкүреш, милли мәҙәниәт менән танышыу, милли аш-һыуҙан ауыҙ итеү бөтәһенә лә ҡыҙыҡ. Бында башҡорттар һәм татарҙар ғына түгел, бөтә ил халҡы йыйылған. Һабантуй – ул күп милләтле илебеҙ байрамы. Беҙҙә фестивалдәр бик күп, әммә һабантуй киң күләме менән айырылып тора. Йыл һайын байрамға 250 меңдән ашыу кеше килә. Кешеләр башҡорттарҙың һәм татарҙарҙың мәҙәниәте менән таныша, милли музыка тыңлай. Был бик яҡшы.

Байрам ҡунаҡтары «Көршәк ватыу», «Тоҡ менән һуғыш», «Тоҡ менән йүгереү», «Көйәнтә һәм биҙрәләр менән йүгереү», «Йомортҡа менән йүгереү» кеүек халыҡ уйындарында ҡатнашты. Спорт һөйөүселәр ""Таяҡ тартыу"", ""Тарт-эт"" һәм ""Арҡан тартыу"" кеүек халыҡ ярыштары менән танышты, шулай уҡ көс һәм етеҙлектә ярыша алды. Халыҡ уйындарының был төрҙәре тәүге тапҡыр Мәскәү һабантуйында ҡатнашыусыларға тәҡдим ителде. «Бәйге» - Башҡортостанда быйыл тормошҡа ашырылған һабантуйҙың яңы форматтағы элементтарының береһе.
Мәскәү һабантуйына килеүселәр Башҡорт ырыуҙары картаһында халыҡтың тарихы менән дә таныша алды. Был тарихсыларҙың, тыуған яҡты өйрәнеүселәрҙең, этнографтарҙың һәм архивариустарҙың эш һөҙөмтәһе. Карта Рәсәйҙә традицион ҡиммәттәрҙе тергеҙеүҙә мөһим роль уйнай. Ата-бабаларыбыҙ хаҡында иҫтәлек, уларҙың тарихы – ул беҙҙең Рәсәй үҙаңының нигеҙе. Карта бер яҡтан башҡорттарҙың Рәсәй халыҡтары менән берҙәмлеген күрһәтә, икенсе яҡтан, шәжәрәләрҙе тергеҙеүҙә ярҙам итә.
Ике сәхнәлә Ф.Ғәскәров исемендәге дәүләт академия халыҡ бейеүҙәре ансамбле, «Хазина» этно-проекты, “Дәрүиш-Хан” төркөмө, «Бишбармаҡ» оркестры, Башҡортостандың атҡаҙанған артистары Рөстәм Шаһбалов, Дияна Ишниязова, Азат Биксурин (ҡурай), халыҡ-ара һәм бөтә Рәсәй конкурстары лауреаттары Алмас һәм Рәфис Сирусиндар, Морат Джанизаков, Тимур Рамазанов, Салауат Мөхәмәтйәров, Марат Фәйзуллин, Зилиә Бәхтиева, Илдар Абдуллин, Алиса Йомағәлиева, Гөлшат Ғирфанова, Әлфиә Ниғмәтуллина һәм башҡа эстрада йондоҙҙары ҡатнашты.

- Һабантуй - ул бөтә кешеләр осраша һәм ҡыуаныс кисерә торған байрам. Айырыуса был бөгөн Мәскәүҙә йәшәгән яҡташтарыбыҙ өсөн мөһим. Беҙ концерт программаһына яҡташтарыбыҙға Башҡортостанда үткән йылдарҙы хәтерләткән ретро-йырҙар һәм Мәскәүҙә уҡыған йәштәр өсөн заманса эстрада йырҙарын индерҙек. Халыҡтың күплеге байрамдың кәрәкле булыуы, кешеләрҙең ошондай сараны һағыныуы хаҡында һөйләй, - тине Башҡортостан Республикаһының мәҙәниәт министры Әминә Шафиҡова.

Мәскәү һабантуйы кискә ҡәҙәр дауам итте һәм башҡорт эстрадаһы йондоҙҙары Илдар Абдуллин, Алиса Йомағәлиева, Әлфиә Ниғмәтуллина, Алмаз һәм Рәфис Сирусиндар ҡатнашлығында йәштәр өсөн күңел асыу программаһы менән тамамланды. Башҡорт ауылы биләмәһендә ритайым уҙҙы, Мәскәү йәштәре «Бишбармаҡ» оркестры, Зилиә Бәхтиева һәм Марат Татурастың дәртле көйҙәренә бейене.
 ","
	Шишәмбе, 05 июль 2022",Яңылыҡтар,Na
https://kulturarb.ru/ba/news/sibaj-dәүlәt-bashҡort-drama-teatrynda-dauyt-yultyj-әҫәre-bujynsa-spektakldeң-premeraһy-kөtөlә, Сибай дәүләт башҡорт драма театрында Дауыт Юлтый әҫәре буйынса спектаклдең премьераһы көтөлә ,Na,"

6 июлдә Арыҫлан Мөбәрәков исемендәге Сибай дәүләт башҡорт драма театрында Д.Юлтыйҙың “Әлимә, йәки Мырҙаш ҡарт туйы” повесы буйынса (Зөһрә Бураҡаева инсценировкаһы) спектакленең премьераһы була. 
Дауыт Юлтыйҙың “Әлимә, йәки Мырҙаш ҡарт туйы” әҫәре - автор тарафынан уҙған быуаттың 30-сы йылдарында яҙылып, әммә матбуғатта баҫылмай ҡалған күләмле генә повесы. Әҫәрҙәге үҙәк тема – ҡатын - ҡыҙҙың тормошо: уның яратып һәм яратылып йәшәргә хоҡуғы, йәмғиәттә шәхес булараҡ үҙ урынын билдәләүгә ынтылыуы.
Мырҙаш ҡартҡа көсләп кейәүгә бирелергә тейешле Әлимә тәүәккәллеге, ҡыйыулығы һәм һылыулығы арҡаһында үҙ яҙмышын һаҡлап алып ҡала. Ул яңыса йәшәргә, ирекле булырға, үҙ халҡы файҙаһына хеҙмәт итергә теләгән алдыңғы ҡарашлы ҡатын-ҡыҙ. Башҡорт драматургияһына нигеҙ һалған Д.Юлтыйҙың был повесы психологик образдарҙың күп булыуы, сюжет элементтарының бай булыуы менән башҡа әҫәрҙәренән айырылып тора.
Драматург булараҡ, Дауыт Юлтый башҡорт әҙәбиәтендә 8 сәхнә әҫәре ижад итә. Хәҙерге әҙәбиәттә уның берҙән-бер драма әҫәре “Ҡарағол” ғына һаҡланып ҡалған. Ҡалған драмалары юҡ ителә. “Халыҡ дошманы” тип хөкөм ителгән яҙыусының исеме 1937 йылдан 1956 йылға тиклем онотолоуға дусар булды. Бөйөк Ватан һуғышы осоронда, башҡорт театр сәнғәте драма әҫәрҙәргә ҙур ҡытлыҡ кисергән осорҙа, “Ҡарағол” Башҡорт дәүләт академия драма театрында башҡа автор исеменән ҡуйыла.
Яңы спектакль “Берҙәм Рәсәй” партияһының “Бәләкәй ҡалалар театрҙары” проектына таянып ҡуйыласаҡ.
Ҡуйыусы режиссер - Рөстәм Хәкимов, Мостай Кәрим исемендәге Милли йәштәр театры башҡорт труппаһының баш режиссеры, Башҡортостандың атҡаҙанған сәнғәт эшмәкәре, Ш.Бабич исемендәге дәүләт республика йәштәр премияһы лауреаты;
Инсценировка авторы - Зөһрә Бураҡаева, яҙыусы, сценарист, Рәсәй һәм Башҡортостан кинематографистар союзының ағзаһы, Ш.Бабич исемендәге дәүләт республика йәштәр премияһы лауреаты;
Ҡуйыусы рәссам – Валерий Яшкулов, Рәсәйҙең һәм Ҡалмыҡ Республикаһының атҡаҙанған сәнғәт эшмәкәре;
Композитор - Юлай Үҙәнбаев, Башҡортостандың атҡаҙанған сәнғәт эшмәкәре, Ш.Бабич исемендәге дәүләт республика йәштәр премияһы лауреаты;
Хореограф - Сулпан Асҡарова, Башҡортостандың атҡаҙанған артисы;
Режиссерҙың ярҙамсыһы - Салауат Вәлиев, Башҡортостандың атҡаҙанған артисы.
 ","
	Йома, 01 июль 2022",Яңылыҡтар,Na
https://kulturarb.ru/ba/news/mәskәү-ҡalaһynda-һabantuj-uҙғaryla, Мәскәү ҡалаһында Һабантуй  уҙғарыла ,Na,"

2 июлдә Мәскәү ҡалаһының “Коломенское” музей заповеднигы биләмәһендә Һабантуй  уҙғарыла. Сарала Башҡортостан сәнғәт оҫталарының, башҡорт эстрада йондоҙҙарының, ижади коллективтарҙың ҡатнашыуы көтөлә. Майҙансыҡта тирмәләр менән “Башҡорт милли биҙәге” фольклор ауылы йәйелдереләсәк. Башҡортостанды быйыл Ишембай һәм Ҡырмыҫҡалы райондары күрһәтә.
Фольклор ауылы ҡунаҡтары 100-әр  йыл элек булған башҡорт тирмәһенең йыһаздары һәм башҡорттарҙың тарихы менән таныша аласаҡ. Шулай уҡ Мәскәү һабантуйында беренсе тапҡыр ""Бәйге“ башҡорт күп йүнәлешле көрәш  буйынса ярыштар ҙа ойошторола.
Һабантуйға килеүселәр башҡорттарҙың мәҙәниәте, йолалары менән таныша ала: тирмәләрҙә төрлө йыһазы, көнкүреш әйберҙәре, халыҡ кәсептәре, кейеме, милли аш-һыуы сағылдырыла. Ихата биләмәһендә интерактив майҙансыҡтар ҙа эшләйәсәк, уларҙа солоҡсолоҡ, тимерселек эше, башҡорт биҙәүестәрен эшләү, декоратив сәнғәт урын аласаҡ.
Мәскәү һабантуйында Ф.Ғәскәров исемендәге халыҡ бейеүҙәре дәүләт академия ансамбле, “Хазина” этно-проекты, “Дәрүишхан” төркөмө, “Бишбармаҡ” оркестры, Башҡортостан Республикаһының атҡаҙанған артистары Рөстәм Шаһыбалов, Дияна Ишниязова, Азат Биксурин (ҡурай), Халыҡ-ара һәм Бөтә Рәсәй конкурстары лауреаттары Алмас һәм Рәфис Сирусиндар, Тимур Рамазанов, Салауат Мөхәмәдйәров, Марат Фәйзуллин, Зилиә Бәхтиева, Гөлшат Ғирфанова, Илдар Абдуллин, Әлфиә Ниғмәтуллина һәм башҡалар сығыш яһаясаҡ.
Һабантуй байрамы башҡорт мәҙәниәтен, башҡорт халҡының йолаларын һаҡлау, мәҙәниәт өлкәһендә хеҙмәттәшлекте нығытыуға йүнәлтелгән.
Мәскәү һабантуйы – Мәскәү халыҡтарының байрамы. Был майҙансыҡта йыл һайын 250 меңдән ашыу кеше йыйыла. “Һабантуй-2022” илебеҙҙең мәҙәни һәм рухи йолаларының берҙәмлеген күрһәтә.
Йыл һайын Мәскәүҙә уҙғарылған Һабантуй үҙенең сиктәрен киңәйтә, уны ҡарарға теләүселәр һаны ла арта, шулай уҡ балаларына халыҡ йолаларын күрһәтеп үҫтереүселәр ҙә күбәйә. Мәскәүҙәге күләмле сараларҙың береһе - һабантуйҙа дөйөм ғаилә байрамы мөхите тойола.
Һабантуй 11 сәғәттә башлана.
Тантаналы асыу 13.00 сәғәткә билдәләнгән.
Адресы; Мәскәү ҡалаһы, Андропов проспекты, 39-сы йорт, “Коломенское” метроһы станцияһы.
Инеү ирекле.
 ","
	Йома, 01 июль 2022",Яңылыҡтар,Na
https://kulturarb.ru/ba/news/bajmaҡ-ҡyҙy-miss-evraziya-titulyn-yaulany, Баймаҡ ҡыҙы “Мисс Евразия” титулын яуланы ,Na,"

Баймаҡ районының Таулыҡай ауылы ҡыҙы Нурсилә Фәхретдинова “Мисс Евразия - 2022” халыҡ-ара конкурсында “Miss national beauty Eurasia” номинацияһында төп титулды яуланы.
Конкурс Төркиәнең Стамбул ҡалаһында ун көн дауамында үткән. Унда төрлө илдәрҙән 23 һылыуҡай ҡатнашҡан. Сара барышында ижади конкурстар, милли кейемдә сығыш яһау, маскарадтар ойошторолған.

“Был – минең халыҡ-ара кимәлдәге тәүге конкурсым һәм халыҡ-ара кимәлдәге тәүге тажым! Баһалап бөткөһөҙ тәжрибә булды был”, - тип яҙҙы Нурсилә социаль селтәрҙәге сәхифәһендә.

Нурсилә Фәхретдинова Өфөләге “MISSBASH MODELS” модель агентлығында эшләй. Ул бала саҡтан бейеү менән шөғөлләнеп, төрлө конкурстарҙа еңеүҙәр яулаған.
 ","
	Йома, 01 июль 2022",Яңылыҡтар,Na
https://kulturarb.ru/ba/news/sibaj-teatry-mәҙәniәt-milli-proekty-yarҙamynda-өr-yaңy-spektakl-syғara," Сибай театры ""Мәҙәниәт"" милли проекты ярҙамында өр-яңы спектакль сығара ",Na,"

6 июлдә А. Мөбәрәков исемендәге Сибай башҡорт дәүләт драма театры яҙыусы һәм йәмәғәт эшмәкәре Дауыт Юлтыйҙың ""Әлимә, йәки Мырҙаш ҡарт туйы"" повесы буйынса спектаклдең премьераһына саҡыра. Инсценировка авторы – Ш. Бабич исемендәге республика дәүләт йәштәр премияһы лауреаты Зөһрә Бураҡаева. Спектакль “Берҙәм Рәсәй” партияһының “Бәләкәй ҡалалар театрҙары” проектына таянып ҡуйыла.
Ҡуйыусы режиссер – Рөстәм Хакимов, Мостай Кәрим исемендәге Милли йәштәр театры башҡорт труппаһының баш режиссеры, Башҡортостандың атҡаҙанған сәнғәт эшмәкәре, Ш.Бабич исемендәге дәүләт республика йәштәр премияһы лауреаты. Ҡуйыусы рәссам – Валерий Яшкулов, Рәсәйҙең һәм Ҡалмыҡ Республикаһының атҡаҙанған сәнғәт эшмәкәре. Композитор – Юлай Үҙәнбаев, Башҡортостандың атҡаҙанған сәнғәт эшмәкәре, Ш.Бабич исемендәге дәүләт республика йәштәр премияһы лауреаты. Хореограф – Сулпан Асҡарова, Башҡортостандың атҡаҙанған артисы. Режиссерҙың ярҙамсыһы - Салауат Вәлиев, Башҡортостандың атҡаҙанған артисы.
Бәхетле булыу – һәр кешенең теләге. Тик һәр кем дә үҙ бәхете өсөн көрәшергә, бар ҡаршылыҡтарҙы үтергә әҙерме? ХХ быуат башында башҡорт ауылында йәшәгән йәш ҡыҙ Әлимәнең үҙ-үҙе булып ҡалыуы һәм бәхеткә ынтылышы ысын кеше өлгөһөн күрһәтә. Башҡорт әҙәбиәте классигы Дауыт Юлтый яҙған был тарих һәр тамашасының күңеленә үтер, фәһем бирер.
Билеттар кассала һәм сайтта һатыла: https://iframeab-pre5405.intickets.ru/seance/12499533/.
Пушкин картаһы менән алыу мөмкинлеге бар. 12+
 ","
	Йома, 01 июль 2022",Яңылыҡтар,Na
https://kulturarb.ru/ba/news/cojҙyң-jyrҙary-bashҡortsa-yaңғyrayasaҡ, Цойҙың йырҙары башҡортса яңғыраясаҡ ,Na,"

Йәш шағир Мөнир Иҡсанов Виктор Цойҙың йырҙарын башҡорт теленә тәржемә итеп, йыйынтыҡ сығарған. Әйткәндәй, 21 июндә «Кино» рок төркөмө етәксеһе Виктор Цойға 60 йәш тулған булыр ине.
Йыйынтыҡ «Йырлап ҡара минең менән бергә» тип атала. Мөнир Иҡсанов һәр юлдың өҫтөнә гитара өсөн аккордтарҙы ла яҙған. Автор үҙе гитара класы буйынса музыка мәктәбен тамамлаған.

- Йыйынтыҡ өҫтөндә йылға яҡын эшләнем. Уға 19 йырҙың тәржемәһе ингән. Һүҙҙәрҙең мәғәнәһен үҙгәртмәйенсә, шиғри ритмды һаҡлау иң ҡатмарлыһы булды,- ти шағир.

Мөнир Иҡсанов Учалы районының Миндәк ауылында йәшәй, 7-се Миндәк мәктәбендә башҡорт теле һәм әҙәбиәте уҡытыусыһы булып эшләй. 2019 йылда ул «Йөрәк һүҙе» республика шиғри бәйгеһендә йыл шағиры тип табылды. Ауылды тергеҙеү, урбанизация һәм мәктәптәрҙе ябыу тураһындағы шиғыры бер кемде лә битараф ҡалдырмағайны.
 ","
	Кесе йома, 30 июнь 2022",Яңылыҡтар,Na
https://kulturarb.ru/ba/news/bashdramteatr-sibajҙa-mshajmoratov-turaһynda-spektaklde-kүrһәtte, Башдрамтеатр Сибайҙа М.Шайморатов тураһында спектаклде күрһәтте ,Na,"

Ошо көндәрҙә Сибай концерт-театр ойошмаһы залында Мәжит Ғафури исемендәге Башҡорт дәүләт академия драма театры артистары данлыҡлы 112-се Башҡорт атлы дивизияһы яугирҙәре һәм легендар комдивы, генерал Миңлеғәле Шайморатовҡа арналған «Ат уйнатып алдан бара» спектаклен күрһәткән.

«Тамаша алдынан яҡташыбыҙ, ҡуйыусы-режиссер Хөрмәтулла Ғаззали улы Үтәшев 112-се Башҡорт кавалерия дивизияһында хеҙмәт иткән, 1943 йылдың 23 февралендә ҡамауҙан хәрби байраҡты алып сыҡҡан Баҡый Вәлиевтең ҡыҙы Гөлгөнә Мораҙымова менән таныштырҙы. Ул атаһының һуғыштағы ҡаһарманлығы, хәтирәләре тураһында бәйән итте, ҡала музейына Бөтә донья башҡорттары ҡоролтайы баҫтырған энциклопедик белешмәне бүләк итте.

Музей директоры Альбина Ярмуллина фондта кавалеристарҙың документтары, наградалары барлығы тураһында һөйләне, Сибайҙа йәшәгән һуғыш ветерандары тураһындағы китапҡа мәғлүмәт туплауы, «Быуындар хәтере» тигән акция башлауҙары хаҡында әйтте.

«Баш ҡала артистары ҡуйған спектакль - беҙҙең яугирҙәргә мәҙхиә, оло ихтирам һәм мәңгелек хәтер! Театр коллективына ижади уңыштар теләйбеҙ!» - тиелә яҙмала. 

Спектаклде ошо яҡ райондарҙа күрһәтеү дауам итә.
 ","
	Шаршамбы, 29 июнь 2022",Яңылыҡтар,Na
https://kulturarb.ru/ba/news/sibaj-drama-teatry-bajmaҡ-rajonyna-gastrolgә-syғa, Сибай драма театры Баймаҡ районына гастролгә сыға ,Na,"

А.Мөбәрәков исемендәге Сибай дәүләт башҡорт драма театры Б.Ҡаһарманованың ""Шахтер"" спектакле менән Баймаҡ районы буйлап сәфәргә сыға.
29 июнь – 1-се Этҡол, 30 июнь – Ишмөхәмәт ауыл мәҙәниәт йорттарында үтәсәк тамашаларға билеттарҙы Пушкин картаһы менән һатып алырға мөмкин. 
Уйламай әйтелгән һүҙҙәр һәм ғәмәлдәр бөтә донъяны емереп, бәхетте юҡҡа сығара. Бәхет өсөн күпме кәрәк икән ул? - был һорауға спектаклде ҡарағас, яуап табырға мөмкин. 
 ","
	Шишәмбе, 28 июнь 2022",Яңылыҡтар,Na
https://kulturarb.ru/ba/news/evraziya-jөrәge-festivale-jәshtәr-kөnөnә-arnalғan-gala-koncert-menәn-tamamlandy-2, «Евразия йөрәге» фестивале Йәштәр көнөнә арналған гала-концерт менән тамамланды ,Na,"

26 июндә Өфөлә «Евразия йөрәге» алтынсы халыҡ-ара сәнғәт фестивален ябыу тантанаһы үтте. Өс көнлөк ҙур музыкаль марафон Башҡортостан, Бүрәтстан һәм Мәскәү йондоҙҙары ҡатнашлығындағы гала-концерт менән тамамланды. Йолаға әүерелгән «Ватан» амфитеатрында аяҡ баҫырлыҡ та урын юҡ ине. Гала-концерт Рәсәйҙә 27 июндә билдәләнеүсе Йәштәр көнөнә арналды.
Программаны Өфө йырсыһы, үҙ йырҙары авторы Гөлнара Байғужина асты. Ике йыл элек һәләтле ҡыҙ «Көслөрәк» («Громче») Бөтә Рәсәй йәш башҡарыусылар конкурсында беренсе урын яуланы, бер нисә тапҡыр «Рәсәй Студент яҙы» фестивале лауреаты булды. Гөлнара «Евразия йөрәге»нең финал көнөнә матур ритм бирҙе.

- Яҙмыш нисек кенә алыҫҡа алып китмәһен, һеҙҙе һәр ваҡыт тыуған ҡалағыҙҙа көтөүҙәрен хәтерҙә тоторға кәрәк, - тине йырсы.

Милли колоритлы уникаль коллектив - «Бишбармаҡ» оркестры үҙенең дәртле музыкаһы менән фестиваль ритмын көсәйтте. Коллектив ҡурайҙа, баянда, гитарала, бас-гитарала һәм клавишалы музыка башҡара.
Программаны Өфө артисы, күп кенә йырҙар авторы Эдуард Хөснөтдинов дауам итте. Һуңғы йылдарҙа ул илдә ҙур популярлыҡ яуланы. Уның “Күңел йылына” йырын 80 миллионға яҡын кеше ҡараны. Фестивалдә артист үҙенең «Мин йәшәйем, төшөнкөлөккә бирелмәйем» хиттарының береһен башҡарҙы.
Башҡортостан Республикаһы көс структураларының йыйылма вокаль ансамбле «Дәүләтемдең флагы» йырын башҡарып, концерт программаһына патриотик ноталар индерҙе. Көс структураларының ҡатнашыуы «Евразия йөрәге» фестиваленең яңы йолаһына әүерелә: 2020 йылда Мәскәү ҡалаһынан Рәсәй Федерацияһы милли гвардияһы ғәскәрҙәренең Өлгөлө оркестры сығыш яһаны.
Артабан фестивалдә тамашасыларҙың яратҡан йырсыһы Наил Тимербаев сығыш яһаны. Ул заманса эшкәртеүҙәге «Айҙар ғынайым» күңелле башҡорт халыҡ йырын һәм шулай уҡ заманса дәртле «Алло, ҡабул ит» йырын башҡарҙы.
Бүрәтстан ҡунаҡтары - «Намгар» төркөмө - тамашасыларға яңы альбомынан йырҙар бүләк итте. Солист Намгар Лхасаранова билдәләүенсә, һәр йырҙың үҙ тарихы бар.

- Беҙ үҙенсәлекле эшкәртеүҙә боронғо халыҡ йырҙарын йырлайбыҙ. 2019 йылда ире Евгений Золотарёв менән бергә архивтарҙа күп эшләнеләр. Һөҙөмтәлә 2021 йылда «Nayan Navaa» альбомы донъя күрҙе. Был «Ата-бабалар ере» тигәнде аңлата. Был йырҙар бөтә донъя буйлап таралды, Өфө тамашасыларына ла оҡшар, тип ышанабыҙ, - тип һөйләне Намгар Лхасаранова.

Шуны билдәләп үтәйек: төркөм «Евразия йөрәге»ндә икенсе тапҡыр ҡатнашты, бынан алда улар 2016 йылда килгәйне.
Бүрәт халыҡ көйҙәренән һуң тамашасылар башҡорт рок музыкаһына сумды - сәхнәгә легендар «Дәрүишхан» төркөмө сыҡты, ул утыҙ йыл дауамында республикалағы иң популяр коллективтарҙың береһе булып ҡала. Уларҙың «Эх, Зөлфиә», «Уралым байлыҡтары», «Төн» йырҙарын бөтә амфитеатр ҡушылып башҡарҙы.
Фестивалдең хедлайнеры Сергей Трофимов тамашасыларҙы үҙенең хиттары менән ҡыуандырҙы. Артист сәхнәлә бейеү баттлы ойошторҙо һәм тамашасылар араһынан ике егетте саҡырҙы. Йыр дауамында улар үҙҙәренең бейеү буйынса һәләттәрен күрһәтте. Йырсы уларға иҫтәлекле сувенирҙар бүләк итте һәм киләһе фестивалдә уларҙың ҡатнашыуын ойошторорға вәғәҙә итте.
Артабан Сергей Трофимов номерҙы биҙәү өсөн ҡыҙҙарҙы бейергә саҡырҙы. Иң йәш бейеүсе сәхнәнән китергә ашыҡманы һәм ""Йәшлек"" йырын башҡарыуҙы һораны. Сергей Трофимов юғалып ҡалмай һәм: ""Хәҙер мөхәббәт, йәшлек һәм мәңгелек  хаҡында йыр була"", - тип белдерҙе. Үҙ сығышын тамамлап, артист Башҡортостанда иң матур ҡыҙҙар булыуын билдәләне.
Тамашасылар ""Дискотека Авария"" төркөмөн түҙемһеҙләнеп көттө. Сығыш феерик шоуҙан башланды, артистар рухи яҡтан ғына түгел, тәне менән дә йәш булыуын, дәртле ритмдарға һикереп, бейеп иҫбатланы. Ә бейеү майҙанында эҫе булып китте, тамашасылар яратҡан моң аҫтында йырланы һәм бейене.
Фестиваль ғәҙәттәгесә йәш йондоҙҙар: Рәфис Сирусин, Гөлшат Ғирфанова, Полина Кобец һәм Сияуш Шерматзаде башҡарыуында “Евразия йөрәге” халыҡ-ара сәнғәт фестивале гимны менән тамамланды.
 ","
	Дүшәмбе, 27 июнь 2022",Яңылыҡтар,Na
https://kulturarb.ru/ba/news/өfөlә-slavyan-horovody-halyҡ-ara-forumy-үtte, Өфөлә «Славян хороводы» халыҡ-ара форумы үтте ,Na,"

Өфөлә үткән «Славян хороводы» халыҡ-ара йәштәр мәҙәни-мәғрифәт форумында Башҡортостандың һигеҙ районы, Беларусь, Донецк халыҡ республикалары йәштәре ҡатнашты. 

«Славян хороводы» республикала беренсе тапҡыр ойошторолдо. Этнофорум Өфө дәүләт нефть техник университеты майҙанында «Милли кейемдәрҙә халыҡ мәҙәните биҙәктәре» тигән ғилми-ғәмәли конференциянан башланды. Сара өсөн был майҙан юҡҡа ғына һайланмаған.


Юғары техник уҡыу йортонда донъяның төрлө төбәктәренән 50-нән ашыу милләт йәштәре белем ала. Этнофорумда ҡатнашҡан Башҡортостан студенттары украин, беларус йәштәре менән аралашып, мәҙәни һәм этнографик белемдәрен тулыландырҙы, милли кейем өлгөләре менән танышты, яңы дуҫтар тапты.


Этнофорум барышында Иглин һәм Жабенко райондары араһында дуҫлыҡ һәм хеҙмәттәшлек килешеүенә ҡул ҡуйылған. 

 ","
	Дүшәмбе, 27 июнь 2022",Яңылыҡтар,Na
https://kulturarb.ru/ba/news/9-iyuldә-shүlgәntash-tarihi-mәҙәni-muzej-kompleksyn-asyla, 9 июлдә “Шүлгәнташ” тарихи-мәҙәни музей комплексын асыла ,Na,"

Бөрйән районында урынлашҡан “Шүлгәнташ” тарихи-мәҙәни музей комплексын асыу тантанаһы 9 июлгә билдәләнгән.
Шүлгәнташ – илдә палеолит дәүеренә ҡараған берҙән-бер ҡая сәнғәте музейы була. Унда ҡуйылған экспозиция 7 темаға бүленгән. Иң сағыуҙарының береһе – боронғо ҡая һүрәттәренең күсермәһе, тигән фекерҙә Рәсәй Фәндәр академияһы президенты Александр Сергеев.
 ","
	Дүшәмбе, 27 июнь 2022",Яңылыҡтар,Na
https://kulturarb.ru/ba/news/respublikala-jomabaj-iҫәnbaev-isemendәge-ҡurajsylar-konkursyna-ғarizalar-ҡabul-itelә, Республикала Йомабай Иҫәнбаев исемендәге ҡурайсылар конкурсына ғаризалар ҡабул ителә ,Na,"

Башҡортостанда Йомабай Иҫәнбаев исемендәге Республика ҡурайсылар конкурсына ғаризалар ҡабул ителә башланы. Конкурсҡа үҙешмәкәр һәм профессиональ ҡурайсылар, ҡурайсылар ансамблдәре саҡырыла.
Бәйге ҡурайҙа уйнау традицияларын һаҡлап ҡалыу, тергеҙеү һәм артабан үҫтереү, һәләтле башҡарыусыларҙы асыҡлау, йәштәрҙе башҡорт инструменталь фольклорына йәлеп итеү, ҡурайҙа уйнау сәнғәтен пропагандалау маҡсатында үткәрелә.
Конкурс 2022 йылдың 16-17 сентябрендә Хәйбулла районы Аҡъяр ауылында ойошторола. Шулай уҡ конкурс сиктәрендә уҙған йылдарҙағы конкурстарҙың лауреаттары, халыҡ йырсылары, бейеүселәр һәм быйылғы конкурс еңеүселәре ҡатнашлығында концерттар була.
Ойоштороусылары – Башҡортостан Республикаһының Мәҙәниәт министрлығы, Республика халыҡ ижады үҙәге, Хәйбулла районы хакимиәте һәм Башҡортостан Республикаһының ҡурайсылар союзы.
 ","
	Дүшәмбе, 27 июнь 2022",Яңылыҡтар,Na
https://kulturarb.ru/ba/news/evraziya-jөrәge-festivale-bashҡortostanda-tyuғandar-tamashaһynan-bashlandy, “Евразия  йөрәге” фестивале “Башҡортостанда тыуғандар” тамашаһынан башланды ,Na,"

24 июндә Өфөлә ""Евразия йөрәге” халыҡ-ара сәнғәт фестивале асылды. Башҡортостандың мәҙәни брендына әүерелгән сара быйыл алтынсы тапҡыр уҙа.
""Евразия йөрәге"" фестиваленең тәүге көнө “Башҡортостанда тыуғандар” программаһына бағышланды. Сағыу тамаша төрлө йылдарҙа Беренсе каналдың «Голос», «Голос. Дети» шоуҙарында Башҡортостан исеменән ҡатнашҡан йәштәрҙе йыйҙы. Улар Х.Әхмәтов исемендәге Башҡорт дәүләт филармонияһының Башҡортостандың халыҡ артисы Олег Касимов етәкселегендәге Эстрада-джаз оркестры оҙатыуында йырланы.
Мария Мирова, Илдар Абдуллин, Динә Ғарифуллина, Руслан Воротнико, Екатерина Ямщикова, Рушана Вәлиева, Марсель Сабиров һәм Наҙгөл Отузоваларҙың сығышын тамашасылар йылы ҡабул итте.
Йәш йырсыларҙан һуң фестивалдең тәүге көнөнөң хедлайнерҙары —  «ТенорА XXI века» арт-проекты һәм «Пицца» төркөмө сәхнәгә сыҡты.
Концерт программаһы ""Евразия йөрәге"" фестиваленең гимны һәм фейерверк менән тамамланды.
Фестивалдең икенсе көнөндә “Симфотөн” уҙа, унда БР Милли симфоник оркестры уйнай. 26 июндә фестиваль гала-концерт менән тамамлана, унда Башҡортостандың йәш артистары: Гөлнара Байғужина, Эдуард Хөснөтдинов, Nail Bashstyle, «Бишбармаҡ» һәм «Дәрүишхан» төркөмдәре, шулай уҡ Бүрәт Республикаһынан ҡунаҡтар - «Намгар» этно-төркөмө ҡатнаша. Хедлайнерҙар - Сергей Трофимов һәм «Дискотека авария» төркөмө.
 ","
	Шәмбе, 25 июнь 2022",Яңылыҡтар,Na
https://kulturarb.ru/ba/news/һuҡyrҙar-өsөn-respublika-kitaphanaһynda-bashҡort-tele-dәreslegen-brajl-shrifty-menәn-syғarҙylar, Һуҡырҙар өсөн  республика китапханаһында башҡорт теле дәреслеген Брайль шрифты менән сығарҙылар ,Na,"

Мәкәрим Төхвәтшин исемендәге Һуҡырҙар өсөн республика махсус китапханаһының тифлонәшриәт бүлегендә VI класс өсөн башҡорт теле дәреслеге донъя күрҙе. Ул һуҡырҙар өсөн Брайль шрифты менән нәшер ителгән.
Дәреслекте төҙөүселәр билдәләүенсә, туған телде өйрәнеү уҡыусыларҙың зиһенен һәм ижади һәләттәрен, аралашыу мәҙәниәтен, туған телде аңлы рәүештә һәм дөрөҫ ҡулланыу мөмкинлектәрен үҫтереүгә, уларҙың коммуникатив һәләттәрен камиллаштырыуға булышлыҡ итә.
Дәреслектең тиражы Өфөнөң 28-се махсус коррекцион дөйөм белем биреү мәктәп-интернатында тәрбиәләнеүселәр өсөн тәғәйенләнгән.
 
 ","
	Йома, 24 июнь 2022",Яңылыҡтар,Na
https://kulturarb.ru/ba/news/amanat-halyҡ-bejeүҙәre-ansamble-bөtә-rәsәj-halyҡ-izhady-festivalendә-ҡatnasha, «Аманат» халыҡ бейеүҙәре ансамбле Бөтә Рәсәй халыҡ ижады фестивалендә ҡатнаша  ,Na,"

23 июндә Сыуаш Республикаһының баш ҡалаһы Чебоксарҙа ""Рәсәй шишмәләре"" Бөтә Рәсәй халыҡ ижады фестивале аслды. Тантаналы сарала Рәсәйҙең 10 төбәгенән: Башҡортостан, Татарстан, Ульяновск, Тверь, Коми, Мари Иле, Мордва республикалары, Пермь крайы, Түбәнге Новгород һәм Рязань өлкәләренән ижади коллективтар ҡатнашты.

«Беҙ йылдан-йыл Рәсәйҙең һәр төбәгенең рухи шишмәләре менән тулыланабыҙ. Улар мәҙәниәтте һәм йолаларҙы йәшәткән берҙәм ағымға ҡушыла», - тип һыҙыҡ өҫтөнә алды сәләмләү телмәрендә Сыуаш Республикаһы Башлығы Олег Николаев.

24 июндә концерттар Сыуаш Республикаһы ҡалаларында үтәсәк. Көн һуңында фестиваль коллективтары ҡатнашлығында гала-концерт ойошторола.
Фестивалдә Башҡортостан Республикаһынан Өфө ҡалаһының «Аманат» халыҡ бейеүҙәре ансамбле ҡатнаша. Етәкселәре - Нәзифә һәм Әнфәр Нурмөхәмәтовтар.
Саралар тәүге тапҡыр Бөтә Рәсәй балалар фольклориадаһы сиктәрендә уҙғарыла.
Ойоштороусылар - Сыуаш Республикаһының Мәҙәниәт, милләттәр һәм архив эштәре буйынса министрлығы, «Трактор эшләүселәр мәҙәниәт йорто» республика халыҡ ижады үҙәге.
 ","
	Йома, 24 июнь 2022",Яңылыҡтар,Na
https://kulturarb.ru/ba/news/hәrbi-dan-muzejynda-bөjөk-vatan-һuғyshy-ҡorbandaryn-iҫkә-aldylar, Хәрби Дан музейында Бөйөк Ватан һуғышы ҡорбандарын иҫкә алдылар ,Na,"

22 июндә Республика Хәрби Дан музейында Хәтер һәм ҡайғы уртаҡлашыу көнөнә арналған «Хәтер шәме» акцияһы уҙҙы.
22 июнь – илебеҙ тарихындағы иң фажиғәле даталарҙың береһе. 81 йыл элек тап ошо көндә Бөйөк Ватан һуғышы башлана. 1941 йылдың 22 июнендә таңғы сәғәт 4-тә нацист Германияһы, алдан иҫкәртмәйенсә, Советтар Союзына һөжүм итә.
«Хәтер шәме» акцияһында ҡатнашыусылар Освенцим концлагеры тотҡондарының береһе – Өфөлә йәшәүсе Виталя Мосалыгинаның сығышын тыңланы. Ул һуғыш башланған көндө, фашистар баҫып алған ҡалала йәшәгән мәлдәре һәм концлагерҙа кисерелгән ҡот осҡос хәлдәр тураһында һөйләне.
Музейға килеүселәр шәмдәр тоҡандырҙы һәм Бөйөк Ватан һуғышы йылдарында һәләк булғандарҙы бер минутлыҡ тынлыҡ менән иҫкә алды.
Акцияла ҡатнашыусылар өсөн «Башҡортостан 1941-1945 йылдарҙағы Бөйөк Ватан һуғышы осоронда» экскурсияһы үткәрелде.
Республика Хәрби Дан музейы алдында Башҡорт дәүләт опера һәм балет театрының «Хәтер тере» концерты үтте. Еңеү паркы һәм музей ҡунаҡтары яҡшы таныш көйҙәрҙе яратып тыңланы һәм театр артистарын йылы ҡабул итте.
 ","
	Шаршамбы, 22 июнь 2022",Яңылыҡтар,Na
https://kulturarb.ru/ba/news/үzbәkstan-kitaphanalary-fondy-bashҡortostan-baҫmalary-menәn-tulylandy, Үзбәкстан китапханалары фонды Башҡортостан баҫмалары менән тулыланды ,Na,"

Башҡортостан Башлығы Радий Хәбировтың Үзбәкстан Республикаһында йәшәүсе ватандаштар менән осрашыу йомғаҡтары буйынса төҙөлгән бойороғон үтәү маҡсатында рәсми делегация Башҡорт йәмәғәт мәҙәни үҙәгенең 30 йыллығына арналған тантаналы сараларҙа ҡатнаша. Республика Хөкүмәте Премьер-министрының беренсе урынбаҫары Азат Баҙранов етәкселек итә.
Сәфәр барышында делегация Үзбәкстандың Әлишер Науаи исемендәге Милли китапханаһында булды һәм ике республиканың Милли китапханалары араһында хеҙмәттәшлек тураһында килешеүгә ярашлы башҡорт телендә китаптар тапшырҙы. Сарала Башҡортостан Республикаһы Хөкүмәте Премьер-министрының беренсе урынбаҫары Азат Баҙранов, БР мәҙәниәт министры Әминә Шафиҡова, Әхмәтзәки Вәлиди исемендәге БР Милли китапхана директоры Марат Зөлҡәрнәев ҡатнашты. Башҡортостан вәкилдәрен Үзбәкстан Милли китапханаһы директоры урынбаҫары Нәсибә Холдорова ҡаршы алды.
Үзбәкстан китапханаларының фонды Башҡортостан әҙәбиәте, сәнғәте, мәҙәниәте, фәне һәм тарихына арналған баҫмалар менән тулыланды. Бүләк ителгән китаптар араһында етешәр томлыҡ «Башҡортостан» энциклопедияһы, «Башҡорт халҡының тарихы», этнография буйынса китаптар, башҡорт авторҙарының рус һәм башҡорт телдәрендәге әҫәрҙәре.
Сәфәр сиктәрендә Башҡортостан делегацияһы шулай уҡ Хәҙрәти-Имам дини комплексы етәкселеге менән осрашты, унда башҡорт телендәге изге «Ҡөрьән Кәрим» китабын тапшырыу тантанаһы уҙҙы.
Хәтерегеҙгә төшөрәбеҙ, Башҡортостан делегеацияһы 19 июндә Ташкент ҡалаһында уҙған Һабантуйҙа ҡатнашты.
 ","
	Шишәмбе, 21 июнь 2022",Яңылыҡтар,Na
https://kulturarb.ru/ba/news/neftekama-filarmoniyaһy-solisy-ilgiz-miңleәhmәtov-hәter-һәm-ҡajғy-kөnө-aldynan-koncert-ҡujҙy, Нефтекама филармонияһы солисы Илгиз Миңлеәхмәтов Хәтер һәм ҡайғы көнө алдынан концерт ҡуйҙы ,Na,"

Хәтер һәм ҡайғы көнөнә ҡарата Нефтекама дәүләт филармонияһы сәхнәһендә Башҡортостандың атҡаҙанған артисы Илгиз Миңлеәхмәтовтың «Атайҙарҙың йырҙары» исемле концерты үтте. Программаға совет һәм ватан композиторҙарының әҫәрҙәре, төрлө быуын ватандаштарыбыҙҙың яратҡан йырҙары ингән.
«Совет халҡының нацизмға ҡаршы көрәштә ҡаһарманлығы тураһында тарихи хәтерҙе һаҡлап ҡалыу – ҡот осҡос фажиғәнең ҡабатланыуын иҫкәртеү ул.  22 июнь – илебеҙҙең һәм халыҡтың бөйөклөгөн символлаштырған иҫтәлекле көн. Хәтер һәм ҡайғы көнө - һуғыштың бөтә михнәттәрен үткән һәм еңеүгә өлгәшкән атай-олатайҙарыбыҙ өсөн милли ғорурлығыбыҙ көнө. Был концертҡтың программаһына Рәсәйгә, уның героик тарихына һөйөү менән һуғарылған патриотик йырҙар һайланды», - тип билдәләне Нефтекама дәүләт филармонияһының художество етәксеһе Айбулат Рәхмәтуллин.
 ","
	Шишәмбе, 21 июнь 2022",Яңылыҡтар,Na
https://kulturarb.ru/ba/news/өfөnөң-timer-yul-vokzalynda-tere-hәter-akciyaһy-үtә, Өфөнөң тимер юл вокзалында «Тере хәтер» акцияһы үтә ,Na,"

22 июндә баш ҡала халҡы һәм ҡунаҡтары Хәтер һәм ҡайғы көнөнә арналған «Тере хәтер» акцияһында ҡатнаша ала. Сараны Республика Хәрби Дан музейы үткәрә.
Мәҙәни акцияла ҡатнашыусылар «Хәтер ере» күргәҙмәһе менән таныша, шулай уҡ 1941-1945 йылдарҙа Бөйөк Ватан һуғышында һәләк булған, хәбәрһеҙ юғалған йәки фашист әсирлегендә вафат булған хәрбиҙәрҙең яҙмышын асыҡлау буйынса анкета тултыра ала.
Сараның ойоштороусылары – «Өфө» тимер юл вокзалы, БР Мәҙәниәт министрлығының Республика Хәрби Дан музейы, Рәсәй хәрби-тарихи йәмғиәтенең БР-ҙағы төбәк бүлексәһе, «Рәсәй эҙәрмәндәр хәрәкәте»нең БР-ҙағы төбәк бүлексәһе.
Сара «Еңеү биләмәһе» халыҡ-ара проекты сиктәрендә уҙа.
Үткәреү ваҡыты: иртәнге сәғәт 10-дан киске 5-кә тиклем.
Урыны: Өфө ҡалаһы, Вокзал эргәһе майҙаны, 3 (тимер юл вокзалы бинаһы), 3-сө ҡат.
 ","
	Шишәмбе, 21 июнь 2022",Яңылыҡтар,Na
https://kulturarb.ru/ba/news/milli-jәshtәr-teatrynda-maksim-gorkijҙyң-pesaһy-bujynsa-spektakl-ҡujylasaҡ, Милли йәштәр театрында Максим Горькийҙың пьесаһы буйынса спектакль ҡуйыласаҡ ,Na,"

Башҡортостан Республикаһының Мостай Кәрим исемендәге Милли йәштәр театрында Максим Горькийҙың «Һуңғылар» пьесаһы буйынса «Атай» спектакле сәхнәләштерелә башланы. Спектакль өҫтөндә Санкт-Петербургтан саҡырылған ижади төркөм эшләй: ҡуйыусы режиссер - Денис Хөсниәров, ҡуйыусы рәссам - Александр Мохов, костюмдар буйынса рәссам - Мария Лукка, ут буйынса рәссам - Игорь Фомин.
«М. Горькийҙың «Һуңғылар» пьесаһы тәүге вариантында «Атай» тип аталды. Спектаклде тап шулай әйтербеҙ ҙә. Был йәш ғаилә вариҫтарында бөтә кешелек һәм тере нәмә нәҡ уларҙың аталарының башбаштаҡлығынан һәм миһырбанһыҙлығынан һәләк була. Ләкин беҙ уны ғәйепләмәйбеҙ, беҙ унан сығыу юлын эҙләйбеҙ. Сөнки уның урынында һәр беребеҙ булырға мөмкин», - тип һөйләй Денис Хөсниәров.
Спектакль «Кесе Ватан мәҙәниәте» - «Театрҙар - балаларға» федераль проекты сиктәрендә тормошҡа ашырыла. Премьера 2022 йылдың октябренә билдәләнгән.
 ","
	Шишәмбе, 21 июнь 2022",Яңылыҡтар,Na
https://kulturarb.ru/ba/news/өfөlә-evraziya-jөrәge-halyҡ-ara-sәnғәt-festivale-үtәsәk-2, Өфөлә «Евразия йөрәге» халыҡ-ара сәнғәт фестивале үтәсәк ,Na,"

24- 26 июндә “Торатау” Конгресс-холы амфитеатрында «Евразия йөрәге» халыҡ-ара сәнғәт фестивале уҙғарыла. Был мауыҡтырғыс ваҡиға һәр кемде ҙурлығы, донъя кимәлендә башҡарыусылар кимәле, стилдәрҙең һәм йүнәлештәрҙең киңлеге менән хайран ҡалдыра.
Башҡортостанда 2016 йылдан уҙғарылып килгән «Евразия йөрәге» халыҡ-ара сәнғәт фестивалендә йыл һайын 200 меңдән ашыу кеше ҡатнаша. Уның программаһында бер нисә тематик музыкаль кисә һәм «Симфоник төн», йондоҙҙарҙың сығыштары буласаҡ.
«Евразия йөрәге» халыҡ-ара сәнғәт фестивален ойоштороусылар йәнә баш ҡала һәм республика халҡын һәм ҡунаҡтарҙы форумды уҙғарыу күләме һәм ғәйәт ҙурлығы, донъяла башҡарыусылар кимәле, стилдәрҙең һәм йүнәлештәрҙең киңлеге менән ҡыуандырырға әҙер.
24 июндә «Башҡортостанда тыуғандар» программаһы менән фестивалде асыу тантанаһы була. Унда «Тауыш» шоуында төрлө миҙгелдәрҙә республикабыҙ данын яҡлаған ҡатнашыусылар сығыш яһаясаҡ. Шулай уҡ Башҡорт дәүләт филармонияһының Башҡортостандың халыҡ артисы Олег Касимов етәкселегендәге Эстрада-джаз оркестры сығышын тыңларға мөмкин. Беренсе көндөң хедлайнерҙары - «XXI тенорҙары» арт-проекты һәм «Пицца» төркөмө.
25 июндә «Симфоник төн» Башҡортостан Республикаһы Милли симфоник оркестры башҡарыуында донъя классикаһы шедеврҙарын тәҡдим итәсәк. Дирижер пульты артында - Башҡортостандың атҡаҙанған артисы Дмитрий Крюков.
«Евразия йөрәге - 2022» халыҡ-ара сәнғәт фестиваленең гала-концерты 26 июндә була һәм Йәштәр көнөнә арнала. Был көндө сәхнәгә республикабыҙҙың йәш артистары сығасаҡ. Улар араһында бөтә Рәсәй конкурстары лауреаты Гөлнара Байғужина, Эдуард Хөснөтдинов, Nail Bashstyle һәм башҡалар бар. Тамашасылар шулай уҡ «Бишбармаҡ» һәм «Дәрүишхан» төркөмдәренең сығышын ишетер.
Бынан тыш, өфөләрҙе һәм баш ҡала ҡунаҡтарын үҙҙәренең сағыу номерҙары менән Бүрәт Республикаһынан ҡунаҡтар - «Намгар» этно-төркөмө ҡыуандырасаҡ.
«Евразия йөрәге» халыҡ-ара сәнғәт фестивале гала-концертының хедлайнерҙары - Рәсәйҙең атҡаҙанған артисы Сергей Трофимов (Трофим) һәм Дима Билан. Йола буйынса фестиваль байрам фейерверкы менән тамамлана.
 ","
	Шишәмбе, 21 июнь 2022",Яңылыҡтар,Na
https://kulturarb.ru/ba/news/ilesh-rajonynda-150-gә-yaҡyn-bala-uҡ-atyrғa-өjrәngәn, Илеш районында 150-гә яҡын бала уҡ атырға өйрәнгән ,Na,"

Башҡортостандың Халыҡтар дуҫлығы йорто һәм Халыҡтар ассамблеяһы төркөмөндә хәбәр ителеүенсә, Илеш районындағы Муса Гәрәев исемендәге Башҡорт тарихи-мәҙәни үҙәге баш белгесе Гүзәл Нуриева Салауат Юлаевтың тыуыуына 268 йыл тулыу уңайынан балаларға уҡ атыу буйынса оҫталыҡ дәресе үткәргән. Унда «Орленок» лагерының ете отрядынан 150 самаһы бала ҡатнашҡан.
Гүзәл Рәсим ҡыҙы уҡыусыларға милли геройыбыҙҙың тормошо, ижады тураһында һөйләгән, ҡаһарманлыҡ, батырлыҡ сифаттарын билдәләгән.
Балалар уҡ атырға өйрәнгән. Оҫталыҡ дәресе барған урында фотозона ла эшләгән. Унда һәр кем төньяҡ-көнбайыш башҡорттарының милли кейемдәрен кейеп ҡараған.

– Йәш быуындың күпте белгәне һөйөндөрҙө. Беҙҙең балалар үҙ тарихы менән ғорурлана - был бик шәп. Ошондай күркәм тәрбиә биргән өсөн ата-әсәләргә, уҡытыусыларға ҙур рәхмәт, – тип фекерҙәре менән бүлешкән Гүзәл Нуриева.

 ","
	Дүшәмбе, 20 июнь 2022",Яңылыҡтар,Na
https://kulturarb.ru/ba/news/fәjzi-ғәskәrov-isemendәge-ansambl-82-se-izhad-miҙgelen-yaba, Фәйзи Ғәскәров исемендәге ансамбль 82-се ижад миҙгелен яба   ,Na,"

21 июндә «Башҡортостан» дәүләт концерт залында Фәйзи Ғәскәров исемендәге Дәүләт академия халыҡ бейеүҙәре ансамбле ижад миҙгелен йомғаҡлай. Был кистә “ғәскәровсылар” тамашасы хөкөмөнә иң яҡшы бейеүҙәрен, шулай уҡ премьераларын тәҡдим итәсәк.
2022 йылда данлыҡлы ансамбль коллективҡа нигеҙ һалыусы, башҡорт бейеүсеһе, хореограф, балетмейстер, Башҡортостандың һәм Рәсәйҙең атҡаҙанған сәнғәт эшмәкәре, БР-ҙың Салауат Юлаев исемендәге дәүләт премияһы лауреаты Фәйзи Ғәскәровтың тыуыуына 110 йыл тулыуҙы билдәләй.
Йола буйынса, концерт Фәйзи Әҙеһәм улының «Зарифа» башҡорт бейеүе менән асыла. Был бейеү Франция, Италия, Испания, Швейцария, Германия, Төркиә, Бөйөк Британия, Көньяҡ-Көнсығыш Азия илдәрендәге гастролдәр ваҡытында тәүге номер булған.
Концерт Рәсәй халыҡтарының мәҙәни мираҫын һаҡлау йылы сиктәрендә уҙа. Ансамбль артистары илебеҙҙең төрлө тарафында йәшәгән халыҡтарҙың бейеү сәнғәте өлгөләре менән таныштыра. Хәтер һәм ҡайғы көнө алдынан “ғәскәровсылар”, Бөйөк Ватан һуғышы йылдарында һәләк булғандар иҫтәлегенә арнап, «Ҡыр ҡаҙҙары» бейеүен башҡарасаҡ.
 ","
	Дүшәмбе, 20 июнь 2022",Яңылыҡтар,Na
https://kulturarb.ru/ba/news/ilesh-rajonynda-musa-gәrәevtyң-muzejy-yaңyrtyla, Илеш районында Муса Гәрәевтың музейы яңыртыла ,Na,"

Быйыл Башҡортостанда легендар летчик, ике тапҡыр Советтар Союзы Геройы Муса Гәрәевтың тыуыуына 100 йыл тулыуҙы билдәләйҙәр. Осоусының тыуған төйәге Илеш районында ла иҫтәлекле саралар уҙғарыла. Ошо датаға Үрге Йәркәй ауылындағы Муса Гәрәевтың музейы ла яңыртыласаҡ. Әле ремонт эштәре тамамланыу этабында.
Музей биләмәһен капиталь ремонтлау һәм төҙөкләндереү өсөн «Мәҙәниәт инфраструктураһын үҫтереүҙең сифатлы яңы кимәлен тәьмин итеү» («Мәҙәни мөхит») төбәк проекты сиктәрендә Башҡортостан Республикаһы ҡаҙнаһынан субсидия бүленгән. Музей республика бюджетынан 10 332 250 һум алды. Был сумманан музейға 7 500 000 һумдан ашыу тотонолдо һәм музейҙың филиалы булған Ташшишмә ауылында Муса Гәрәевтың йорт-музейына 2 миллион һумдан ашыу аҡса бүленде.
Бөгөнгө көнгә музейҙа күргәҙмә залы капиталь ремонтланған, йылылыҡ трассаһы торбалары алмаштырылған һәм йылытыу системаһы монтажланған, тротуар плиткаһы һалынған, күтәрмә һәм япма яңыртылған, урам фонарҙары ҡуйылған. Әле скверҙа урынлашҡан самолетты реставрациялау башланды. Эштәрҙе 1 июлгә тамамлау планлаштырыла.
8 июлдә Үрге Йәркәйҙә юбилей саралары: Муса Гәрәев һәйкәлен һәм яңыртылған музейҙы асыу, тантаналы митинг үтәсәк. Ә Ташшишмә ауылында һабантуй, күргәҙмә, авиаторҙарың күрһәтмә осоштары үтәсәк.

- Төп юбилей тантаналары геройҙың тыуған төйәгендә ойошторола. Ошо датаға муниципалитеттың хәйриә фонды иҫәбенән Илеш районында танылған летчикка һәйкәл ҡуйыласаҡ. Район биләмәһендә шәхестең исеме менән бәйле объекттар буйлап туристик маршрут әҙерләгәндәр, Үрге Йәркәй ауылындағы геройҙың музейы яңы уникаль экспозиция ойошторолған.
Музей биләмәһендә, М.Гәрәев скверында, 2012 йылда АН-2 самолеты ҡуйылды. Теләгән һәр кем самолет салонына үтеп, штурвал артында, пассажирҙар урындарында ултыра ала. Экскурсияға ололар ҙа, кеселәр ҙә, мәктәп, балалар баҡсаһы уҡыусылары ла килә, самолет ҡарай, фотоға төшә. Буласаҡ быуынды хәрби-патриотик рухта тәрбиәләү өсөн был һәйкәлдең әһәмиәте ҙур, был тыуған төйәк өсөн ғорурлыҡ тойғоһон уятыусы иҫтәлекле урындарҙың береһе, - тип һөйләне музейҙың ғилми хеҙмәткәре Фәриҙә Нуриәхмәтова.

 ","
	Йәкшәмбе, 19 июнь 2022",Яңылыҡтар,Na
https://kulturarb.ru/ba/news/һamar-өlkәһendә-bildәle-tel-belgese-ғәbbәs-dәүlәtshinғa-һәjkәl-asyldy, Һамар өлкәһендә билдәле тел белгесе Ғәббәс Дәүләтшинға һәйкәл асылды ,Na,"

Ошо көндәрҙә Һамар өлкәһендә күренекле ғалим һәм йәмәғәт эшмәкәре, хәҙерге башҡорт тел ғилеменә нигеҙ һалыусыларҙың береһе булған билдәле тел белгесе Ғәббәс Дәүләтшинға (1892-1937) һәйкәл асылды.
Оло Глушица ауылында һәйкәл асыу тантанаһында Башҡортостан Республикаһынан һәм Һамар өлкәһенән абруйлы ҡунаҡтар ҡатнашты. Ғалимдың тыуған төйәгендә өс метрлыҡ һәйкәл Һамар өлкәһе башҡорттары ҡоролтайы башланғысы менән барлыҡҡа килде. Рәсәй Дәүләт Думаһы депутаты Александр Хинштейн, Башҡортостан Республикаһы хөкүмәте идеяны хупланы. Һәйкәлдең скульпторы — Башҡортостандың атҡаҙанған рәссамы, Салауат Юлаев исемендәге дәүләт премияһы лауреаты Хәниф Хәбибрахманов.
Сара Стәрлетамаҡ театр-концерт берләшмәһе филармонияһы артисы Илдар Әбдрәшитов башҡарыуындағы «Уралым» йыры менән асылды. Байрамды Башҡортостан Республикаһының атҡаҙанған артисы Гөлназ Иҙрисова алып барҙы.
Сәләмләү һүҙҙәре менән Һамар өлкәһенең Оло Глушица районы башлығы Валерий Анцинов һәм Рәсәй Федерацияһы Дәүләт Думаһы депутаты Александр Хинштейн сығыш яһаны. Шулай уҡ мәртәбәле ҡунаҡтар — Рәсәй Дәүләт Думаһы депутаты Эльвира Айытҡолова, Һамар өлкәһенең йәмәғәт именлеге департаменты етәксеһе Юрий Иванов, Башҡортостан мәҙәниәт министрының беренсе урынбаҫары Наталья Лапшина һәм Ғәббәс Йәғәфәр улының ейәнсәре — режиссер-документалист Элла Дәүләтшина телмәр тотто.

- Рәсәй халыҡтарының мәҙәни мираҫы йылында, Ғәббәс Дәүләтшинға 130 йыл тулған йылда, Һамар өлкәһенең Ташкүстйән ауылында тыуып үҫкән, башҡорт әҙәби телен ғәмәлгә ашырыу өсөн байтаҡ эш башҡарған күренекле башҡорт ғалимына һәйкәл асыуыбыҙ ҙур әһәмиәткә эйә. Ул башҡорт теленең алдынғы диалектын һайлауҙа ҡатнашты, тәүге әлифбаның, тәүге орфография һүҙлегенең, шулай уҡ юғары уҡыу йорттары өсөн башҡорт теле дәреслегенең авторҙарының береһе булды. Уның туған телде һаҡлау буйынса ғилми-тикшеренеү һәм педагогик эшмәкәрлегенең әһәмиәтен баһалап бөткөһөҙ. Ул уникаль методикалар уйлап тапҡан, улар 21 быуатта ла үҙ актуаллеген юғалтмай. Ғалимдың туған телгә булған мөхәббәте, уны һаҡлап ҡалыу һәм киләсәк быуындарға тапшырыу теләге бөтәбеҙ өсөн дә өлгө булып тора, - тип билдәләп үтте Наталья Лапшина. 

Стәрлетамаҡ дәүләт театр-концерт берләшмәһе филармонияһы солисы, республика конкурстары лауреаты Динар Абдуллин ҡурайҙа башҡорт халыҡ көйҙәрен уйнап ишеттерҙе. Бынан һуң тантанала ҡатнашыусылар һәйкәлгә сәскәләр һалды.
Хәтерегеҙгә төшөрәбеҙ, 2020 йылда Өфөлә башҡорт тел белгесе Ғәббәс Дәүләтшинға мемориаль таҡтаташ асылғайны.
 ","
	Йәкшәмбе, 19 июнь 2022",Яңылыҡтар,Na
https://kulturarb.ru/ba/news/balalar-һәm-jәshtәr-araһynda-uҙғarylғan-sәsәndәr-festivale-eңeүselәre-iғlan-itelde, Балалар һәм йәштәр араһында уҙғарылған сәсәндәр фестивале еңеүселәре иғлан ителде ,Na,"

Бөрйән районында балалар һәм йәштәр араһында I Бөтә Рәсәй сәсәндәр конкурс-фестивале тамамланды. Гала-концерт Иҫке Собханғол ауылының Мәҙәниәт йорто алдындағы майҙанда үтте. Ҡатнашыусыларҙы һәм ҡунаҡтарҙы Бөрйән районы хакимиәте башлығы Ғәзиз Манапов, Республика халыҡ ижады үҙәгенең генераль директоры Артур Әлибәков, Башҡорт телен һаҡлау һәм үҫтереү фонды директоры Гөлназ Йосопова һәм Сәсәндәр үҙәге директоры Нәфисә Тулыбаева сәләмләне.
Йәштәр араһында Гран-при Баймаҡ районынан Мирас Үҙәнбаевҡа һәм Ҡырғыҙ Республикаһынан Гулжигит Кубанычбековҡа тапшырылды. Лауреаттар дипломдар, ҡиммәтле бүләктәргә, шулай уҡ фестивалдең гәүһәр менән биҙәлгән алтын символына лайыҡ булды. 5-12 йәшлек ҡатнашыусылар араһында жюри Гран-при тапшырмаҫҡа ҡарар итте.
5-12 йәшлек ҡатнашыусылар араһынан I дәрәжә дипломды һәм лауреат исемен – Дарья Топычканова (Өфө), икенсе урынды – Илмир Ҡужабаев (Бөрйән районы), өсөнсө урынды Альбина Ғәйфуллина (Мәләүез районы) алды.
Красноярск крайынан Мария Рау, Дыуан районынан Аида Йомағужина, Хәйбулла районынан Тимур Билалов махсус приздар менән бүләкләнде.
13-25 йәшлектәр араһында I дәрәжә лауреаты исемен Тойғон Гоголев (Саха-Яҡутия Республикаһы) алды.  II дәрәжә лауреаты – Гөлүзә Әхмәҙиева (Дәүләкән районы); III дәрәжә лауреаты – Велытяк Мария (Мәскәү ҡалаһы).
Ошо йәш категорияһында махсус бүләктәр Айһылыу Кәримоваға (К. Вәлиев исемендәге Сибай сәнғәт колледжы) һәм Миләүшә Дусыеваға (Баҡалы районы) бирелде.
 ","
	Шәмбе, 18 июнь 2022",Яңылыҡтар,Na
https://kulturarb.ru/ba/news/ғata-sөlәjmәnovtyң-tyuyuyna-110-jyl, Ғата Сөләймәновтың тыуыуына 110 йыл ,Na,"

Ғата Зөлҡәфил улы Сөләймәнов Ырымбур губернаһы Үрге Урал өйәҙе 1-се Төрөкмән ауылында 1912 йылдың 15 июнендә тыуған. 1926 йылда Темәскә ысын театр труппаһы килеп төшә. Тәүге башҡорт театрының тәүге артистары була улар. Ун дүрт йәшлек Ғата өсөн иһә был ысын мәғәнәһендәге байрам була, был ағайҙар йәш егеттә артислыҡ һәләтен күреп өлгөрә.
Шулай башланып китә Ғата Сөләймәновтың серле, тылсымлы ижад донъяһына илткән юлдары. Ошонда ул тәү тапҡыр сәхнәгә сыға, танылған ҡурайсы-музыкант Йомабай Иҫәнбаев, Ғиниәт Ушанов, Хәмит Әхмәтов менән бергә халыҡ алдында ҡурай уйнау бәхетенә өлгәшә.
1928 йылда Башҡорт дәүләт сәнғәт техникумы уҡыусылары «Тутыйғош ҡабағында» исемле пьеса ҡуя. Унда Ғата Сөләймәнов Этвен ролен, Дауыт Юлтыйҙың «Аҡшан батыр» драмаһында ҡурайсы малай Ҡотош ролен башҡара. Был спектаклдәрҙе шул замандың күренекле режиссерҙары, педагогтар, башҡорт театрының ҙур эшмәкәрҙәре В. Мортазин, М. Мәһәҙиев ҡуя.
Техникумдың икенсе курсын бөткәс, 1929 йылдың майында Беренсе дәүләт күсмә театр менән бергә Ғата Сөләймәнов практикант-музыкант сифатында гастролгә сығып китә. Башҡорт сәхнәһе оҫталары менән бер рәттән сәхнәлә уйнап йөрөй. Күп тә үтмәй, Ғата тыуған ауылы Төркмәнгә ҡайтып, шунда эш башлай. Колхоз идараһы секретары, хисапсы булып хеҙмәт итә, ләкин сәнғәттән һис тә генә айырылмай. Бер аҙҙан район күләмендә художестволы үҙешмәкәрлектең етәксеһенә әүерелә. Колхоздарҙа йөрөп ҡайтҡан арала Баймаҡ ҡалаһының йәш һәүәҫкәрҙәре менән яңы спектаклдәр әҙерләйҙәр.
Тап ошо йылдарҙа Баймаҡта колхоз-совхоз театры ойошторола. Яңы ғына техникум тамамлаған йәштәрҙән төҙөлгән театр була был. Бында Арыҫлан Мөбәрәков, Сәхи Сәйетов, Мәхмүт Хәбибуллин ижади юлдарын башлай. Ошо коллектив бер аҙҙан Ғата Сөләймәновты ла яңынан сәхнәгә ылыҡтыра. Бында ул артист, ҡурайсы, бухгалтер булып эшләй башлай. С. Мифтаховтың ""Һаҡмар""ында Юлай образын сәхнәгә сығара.
1936 йылда Мәскәүҙән комиссия килеп төшә. Улар Башҡорт опера театрына кадрҙар әҙерләү өсөн колхоз-совхоз театрҙары артистарының уйыны менән ҡыҙыҡһына. Баймаҡта «Һаҡмар» спектаклен күргәндән һуң, Ғата Сөләймәнов уларҙың иғтибар үҙәгенә эләгә. Шулай итеп, ул Мәғәфүр Хисмәтуллин, Мәрхиә Сенәкәева, Ғәйшә Фәррәхова менән бергә Мәскәү дәүләт консерваторияһының башҡорт бүлегенә уҡырға китә. Һуғыш башланыу сәбәпле, уларҙың уҡыуы өҙөлә. Шулай ҙа 1942 йылда улар уҡыуын Өфөлә тамамлай.
Был яңы ғына ойошторолған башҡорт опера сәнғәтенең формалашып килгән дәүере була. Юғары белемле йәш солисты Башҡорт дәүләт опера һәм балет театрына саҡыралар.
Ғата Сөләймәнов «Аҡбуҙат», «Ҡарлуғас», «Ашҡаҙар» кеүек тәүге башҡорт операларында баритон партияларын башҡара. Бигерәк тә А. Спадавеккиа менән Х. Заимовтың «Аҡбуҙат» исемле тарихи-героик әҫәрҙәрендә Һәүбән батыр һәм Мәсем хан образдары йәш солисҡа уңыш килтерә.
Ҡарағол, Иван Иванович, Һөйөндөк, Кондрат Петрович (Дауыт Юлтый, «Ҡарағол»), Ғайса (Сәғит Мифтахов, «Зимагорҙар»), Шатморат (Баязит Бикбай, «Ҡарлуғас»), Аҡназар (Б. Бикбай, «Ҡаһым түрә»), Әжмәғол ҡарт (Мостай Кәрим, «Ҡыҙ урлау»), Монтано (В. Шекспир, «Отелло»), Петрушин (Л. Толстой, «Тере мәйет») һәм башҡа ролдәрҙе башҡарып, үҙен башҡорт драма сәнғәтенең күренекле оҫтаһы итеп таныта.
Ҡурай сәнғәтен өр-яңы бейеклеккә күтәреүе, башҡорт халҡының рухи байлығын үҫтереүҙәге хеҙмәттәре өсөн 1971 йылда ул Салауат Юлаев исемендәге дәүләт премияһына лайыҡ була.
1943 йылда Ғата Сөләймәнов Башҡорт художество бригадаһы составында фронтҡа йүнәлә. Һуғыш яландарында үткәрелгән өс ай самаһы ваҡыт эсендә артистар туҡһанға яҡын концерт ҡуйыр¬ға өлгөрә.
1953 йылда Бухареста үткәрелгән Йәштәрҙең һәм студенттарҙың IV Бөтә донъя фестивалендә лә ҡатнаша ул. 1954 йылда СССР-ҙың мәҙәни делегацияһы составында Һиндостан сәхнәләрен ҡурай менән шаулата.
Ғата Сөләймәнов, ҡурайға ғашиҡ кеше булараҡ, ғүмер буйы уны пропагандалай. Оҙаҡ йылдар Башҡортостандың төрлө төбәктәрен гиҙеп, 250 тирәһе йыр һәм легенданы туплаған шәхес булараҡ та уның эшмәкәрлеге иғтибарға лайыҡ. Шуларҙың 150-һе уның эшкәртеүендә матбуғат баҫмаларында донъя күргән, иллеләбе ғилми баҫмаларға инеп киткән. Композитор Камил Рәхимов менән берлектә башҡорт мәктәптәренең 1−2-се кластары өсөн «Йыр һәм музыка дәрестәре» тигән методик ҡулланма әҙерләйҙәр. Ошо ҡулланма һуңынан өс тапҡыр ҡабатлап нәшер ителә. Ғата Сөләймәновтың «Ҡурай» тигән китабы ла бик билдәле. Ул 1970 һәм 1984 йылдарҙа ҡайтанан баҫтырып сығарыла.
Ғата Сөләймәновтың актёр булараҡ эшмәкәрлеге үҙе үк — ҙур бер тема. Ул 1947 йылдан 1972 йылғаса — сирек быуат Башҡорт дәүләт академия драма театрында хеҙмәт итә. Ошо йылдар эсендә йөҙләп спектаклдә ҡатнашып, шул самаһы уҡ образ тыуҙырған.
Ғата Зөлҡәфил улы Сөләймәнов 1988 йылдың 25 июнендә Өфөлә вафат була.
Баймаҡ ҡалаһындағы балалар сәнғәт мәктәбенә Ғата Сөләймәнов исеме бирелгән. Октябрьский ҡалаһында Ғата Сөләймәнов исемендәге Ҡурай байрамы үткәрелеп килә.
 ","
	Шаршамбы, 15 июнь 2022",Яңылыҡтар,Na
https://kulturarb.ru/ba/news/өfөlә-epos-vaҡyt-halyҡ-halyҡ-ara-konferenciyaһy-uҙa, Өфөлә «Эпос. Ваҡыт. Халыҡ» халыҡ-ара конференцияһы уҙа ,Na,"

16 июндә Өфөлә Бөтә Рәсәй балалар һәм йәш сәсәндәр конкурс-фестивале барышында «Эпос. Ваҡыт. Халыҡ» халыҡ-ара конференцияһы уҙа. Конференция эшендә «Манас» эпосын өйрәнеүсе күренекле белгес, танылған сәсән, К. Тыныстанов исемендәге Ысыҡкүл университетының почетлы профессоры Талантаалы Баҡчиев ҡатнаша.
Конференцияла билдәле шәхестәр сығыш яһаясаҡ: филология фәндәре докторы, М.Аҡмулла исемендәге Башҡорт дәүләт педагогия университетының «Башҡорт фольклоры» ғилми-тикшеренеү үҙәге етәксеһе Розалиә Солтангәрәева; филология фәндәре кандидаты Шәүрә Шәкүрова; филология фәндәре докторы, «Башҡорт фольклоры» ғилми-тикшеренеү үҙәгенең баш ғилми хеҙмәткәре Нәркәс Хөббөтдинова; Республика халыҡ ижады үҙәге генераль директоры урынбаҫары, БР Сәсәндәр үҙәге директоры Нәфисә Тулыбаева.
Конференция барышында күренекле сәсәндәр менән бер сәхнәлә конкурстың йәш финалсылары ла сығыш яһай.
Конференцияны уҙғарыу урыны: М.Аҡмулла исемендәге Башҡорт дәүләт педагогия университетының М.Кәрим исемендәге аудиторияһы (Өфө ҡалаһы, Октябрь революцияһы урамы, 3А, 401-се аудитория).
Бөтә Рәсәй балалар һәм йәштәр сәсәндәр конкурс-фестивале Президенттың мәҙәни башланғыстар фонды грантын тормошҡа ашырыу сиктәрендә үткәрелә. Сараны ойоштороусылар - Башҡортостан Республикаһының Мәҙәниәт министрлығы, Республика халыҡ ижады үҙәге һәм «Башҡортостан Республикаһының Сәсәндәр үҙәге» фольклорҙы үҫтереү буйынса автономлы коммерцияға ҡарамаған ойошмаһы.
 ","
	Шаршамбы, 15 июнь 2022",Яңылыҡтар,Na
https://kulturarb.ru/ba/news/bashҡort-dәүlәt-drama-teatry-jәsh-jөrәktәr-spektakleneң-premeraһyna-saҡyra, Башҡорт дәүләт драма театры “Йәш йөрәктәр” спектакленең премьераһына саҡыра ,Na,"

23 июндә Мәжит Ғафури исемендәге Башҡорт дәүләт академия драма театрында Фәтхи Бурнаш пьеса буйынса ҡуйылған “Йәш йөрәктәр” спектакленең премьераһы көтөлә.
Спектаклдең ҡуйыусы режиссеры – Башҡортостандың атҡаҙанған артисы Фирғәт Ғарипов, ҡуйыусы рәссамы – Рөстәм Баймөхәмәтов, композиторы – Рәсәйҙең атҡаҙанған сәнғәт эшмәкәре, Башҡортостандың С.Юлаев исемендәге дәүләт премияһы лауреаты Нур Дауытов, хореографы – Башҡортостандың атҡаҙанған артисы Сулпан Асҡарова, тексты ҡулайлаштырыусы, консультант – Ш.Бабич исемендәге республика дәүләт йәштәр премияһы лауреаты Зөһрә Бураҡаева, оркестр етәксеһе – Башҡортостандың атҡаҙанған сәнғәт эшмәкәре, Ш.Бабич исемендәге республика дәүләт йәштәр премияһы лауреаты Урал Иҙелбаев.
Спектаклдә һүҙ “Аулаҡ өй”гә йыйылған ауыл йәштәре тураһында бара. Киске уйындарҙа үҙеңде танытырға һәм башҡаларҙы ла күрергә мөмкин: ҡыҙҙар һәм егеттәр ярыштар ойоштора, йырлай, таҡмаҡ әйтешә, шаяра, бейей һәм, әлбиттә, ғашиҡ була. Тыйнаҡ һәм күңелсәк Хәйретдин менән ауылдың иң һылыу мҡыҙы Сәрби араһында һөйөү хистәре уяна. Әммә уларҙың тормошона һуғыш үтеп инә: Хәйретдинде һәм башҡа йәш егеттәрҙе фронтҡа алалар, Сәрби һәм башҡа ҡыҙҙар уларҙы көтөргә вәғәҙә биреп ҡала...
Драматик тамашалар халыҡ йолалары, уйындар, бейеүҙәр менән үрелеп бара. Спектаклдең музыкаль нигеҙен композитор Нур Дауытовтың йырҙары һәм көйҙәре тәшкил итә. Уларҙы театр оркестры башҡара.
 ","
	Шаршамбы, 15 июнь 2022",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatry-silәbelә-konyok-gorbunok-baletyn-kүrһәtә, Башҡорт дәүләт опера һәм балет театры Силәбелә «Конёк-Горбунок» балетын күрһәтә ,Na,"

Башҡорт дәүләт опера һәм балет театрының балет труппаһы Силәбелә 23 июндән 1 июлгә тиклем үтәсәк «Екатерина Максимова хөрмәтенә» халыҡ-ара балет фестивалендә ҡатнаша.
М.И. Глинка исемендәге Силәбе опера һәм балет театры сәхнәһендә Силәбе, Өфө, Екатеринбург һәм Красноярск артистары сығыш яһай. Фестивалдең афишаһында премьералар һәм театрҙарҙың репертуарында күптән нығынған спектаклдәр урын алған.
Башҡорт дәүләт опера һәм балет театры быйыл форумдың ижади программаһына Родион Щедрин музыкаһына «Конёк-Горбунок» балет-феерияһы менән инде.
Иҫегеҙгә төшөрәбеҙ, иртәгә, 16 июндә, Башҡорт дәүләт опера һәм балет театрында башҡорт халҡының милли батыры Салауат Юлаевҡа арналған концерт уҙасаҡ.
 ","
	Шаршамбы, 15 июнь 2022",Яңылыҡтар,Na
https://kulturarb.ru/ba/news/өfөlә-evraziya-jөrәge-halyҡ-ara-sәnғәt-festivale-үtәsәk, Өфөлә «Евразия йөрәге» халыҡ-ара сәнғәт фестивале үтәсәк ,Na,"

24-25 июндә Өфөлә «Торатау» конгресс-холы амфитеатрында «Евразия йөрәге» халыҡ-ара сәнғәт фестивале уҙа.
24 июндә фестиваль «Башҡортостанда тыуғандар» программаһы менән асыла. Унда төрлө йылдарҙа «Голос» шоуында республикабыҙ исеменән сығыш яһаған башҡарыусылар ҡатнаша. Шулай уҡ Хөсәйен Әхмәтов исемендәге Башҡорт дәүләт филармонияһының БР-ҙың халыҡ артисы Олег Касимов етәкселегендәге Эстрада-джаз оркестры сығыш яһай. Беренсе көндөң төп ҡунаҡтары - «XXI быуат тенорҙары» арт-проекты һәм «Пицца» төркөмө.
25 июндә форумды «Симфоник төн» дауам итә. Башҡортостан Республикаһының Милли симфоник оркестры донъя классикаһы өлгөләрен тәҡдим итә. Дирижер - Башҡортостандың атҡаҙанған артисы Дмитрий Крюков.
«Евразия йөрәге - 2022» халыҡ-ара сәнғәт фестиваленең гала-концерты 26 июндә була һәм Йәштәр көнөнә арнала. Сәхнәгә республикабыҙҙың йәш артистары сығасаҡ. Улар араһында бөтә Рәсәй конкурстары лауреаты Гөлнара Байғужина, Эдуард Хөснөтдинов, Nail Bashstyle һәм башҡалар бар. Шулай уҡ Башҡортостандан – «Бишбармаҡ» этно-проекты һәм «Дәрүишхан» рок-төркөмө, Бүрәт Республикаһынан – «Намгар» этно-төркөмө һәм Ҡаҙағстандан «HasSak» этно-фольк-төркөмөнөң сығыштарын күрергә мөмкин.
Гала-концерттың төп ҡунаҡтары – Рәсәйҙең атҡаҙанған артисы Сергей Трофимов (Трофим) һәм Дима Билан. Йола буйынса фестиваль байрам фейерверкы менән тамамлана.
Асыҡ һауала уҙғарылған был форум Рәсәйҙең иң яҡшы 10 фестивале иҫәбенә инә. Тәүге тапҡыр «Евразия йөрәге» фестивале 2016 йылда Өфөлә үтте. Унда республикабыҙҙан ғына түгел, бөтә Рәсәйҙән, шулай уҡ башҡа илдәрҙән дә музыкаль мәҙәниәттәрҙең күп төрлөлөгө күрһәтелде. Форум уҙғарылған йылдарҙа тамашасылар һаны 500 меңдән артты. Бөтә донъя буйынса 2 миллиондан ашыу кеше фестивалдең ваҡиғалары менән онлайн режимда таныша алды. Фестивалдең үҙ рекорды – концертҡа бер үк ваҡытта 78 мең кешенең килеүе. «Евразия йөрәге» халыҡ-ара сәнғәт фестивале – Рәсәйҙә төрлө жанрҙарҙы, стилдәрҙе һәм йүнәлештәрҙе берләштергән берҙән-бер музыка фестивале. Проекттың күп яҡлы булыуы уның төп үҙенсәлегенә әүерелде.
 ","
	Шаршамбы, 15 июнь 2022",Яңылыҡтар,Na
https://kulturarb.ru/ba/news/bajmaҡ-rajonynda-jәүҙәt-bikbirҙin-iҫtәlegenә-taҡtatash-asyldy, Баймаҡ районында Йәүҙәт Бикбирҙин иҫтәлегенә таҡтаташ асылды ,Na,"

11 июнь көнө Баймаҡ районы Күсей мәҙәниәт йортонда мәшһүр бейеү ҡуйыусы Йәүҙәт Бикбирҙин иҫтәлегенә таҡтаташ асылды.Тантанала Башҡортостан Республикаһы Премьер-министры урынбаҫары Азат Баҙранов, Урал аръяғы йәмәғәт башланғыстары союзы етәксеһе Иҙел Солтанов ,""Саптар"" өлгөлө бейеү студияһы етәксеһе Радик Бакиров,""Ирәндек"" бейеү ансамбле ветерандары, Йәүҙәт Бикбирҙиндың туғандары, ауылдаштары, уның ижадын яратҡан сәнғәт һөйөүселәр ҡатнашты.
Йәүҙәт Бикбирҙындың ижады халыҡсан булыуы менән мәңгелек. Ул һалған ""Каруанһарай"", ""Ҡараһаҡал"", ""Игеҙәков"", ""Перовский"", ""Ҡара тауыҡ"", ""Кәкүк"", Ҡаһым түрә"", ""Әмин һәтәүе"" һәм башҡа бейеүҙәрҙең һәр береһендә тарихи геройҙарҙы ғына түгел, ә ябай кешенең күңел торошон, уй хистәрен күрергә мөмкин. Бейеү ҡуйыусыны яҡшы белгән замандаштары, уның һәр күҙәнәге бейей ине, тейҙәр.. 
Йәүҙәт Бикбирҙиндың яҙмышы ла ҡатмарлы була. Ижад күңеле гел генә азатлыҡҡа ынтыла. Шуға күрә, ул үҙен әрнеткән һорауҙарға яуапты бейеү хәрәкәттәрендә эҙләй. Эҙләй генә түгел, таба һәм кинәйә менән ҙур сәхнәгә сығара... 
Уның бейеүҙәре быуаттар менән быуаттар алышынһа ла халыҡ күңелендә йәшәй. Мәҫәлән, быйыл балалар араһында үткән ""Байыҡ"" бәйгеһе еңеүсеһе Әмир Солтанов башҡарған ""Генерал Игзаков"" бейеүе ошо таҡтаташ асыу тантанаһының иң тулҡынландырғыс өлөшө булғандыр. 
Йәүҙәт Бикбирҙиндың исеме ҡабаттан мәңгеләштерелде. Бөгөн уның һүрәте, алтын хәрефтәр менән яҙылып, тыуған Күсей ауылын биҙәй.
 ","
	Шишәмбе, 14 июнь 2022",Яңылыҡтар,Na
https://kulturarb.ru/ba/news/rәsәj-һәm-ҡala-kөndәre-өfөlә-gөrlәp-uҙҙy, Рәсәй һәм Ҡала көндәре Өфөлә гөрләп уҙҙы ,Na,"

12 июндә Өфө халҡы һәм ҡунаҡтары бер юлы өс иҫтәлекле ваҡиғаны – Рәсәй көнөн, Өфө ҡәлғәһенә нигеҙ һалыуға – 448 йыл һәм башҡорт халҡының милли батыры Салауат Юлаевтың тыуыуына 268 йыл тулыуҙы билдәләне. Байрам саралары өс майҙанда – Ленин урамында, Мәжит Ғафури исемендәге паркта һәм “Ҡашҡаҙан” паркында уҙҙы. Башҡортостан Республикаһы Башлығы Радий Хәбиров был көндө Өфө халҡы һәм ҡунаҡтары менән бергә үткәрҙе
Иртәнсәк Дуҫлыҡ монументына, Салауат Юлаев һәм Шәйехзада Бабич һәйкәлдәренә сәскәләр һалыу тантанаһы үтте. Республика Башлығы Башҡортостандың үҙ ирке менән Рус дәүләтенә ҡушылыуына 400 йыл тулыу уңайынан төҙөлгән Дуҫлыҡ монументына сәскәләр һалды. Һәйкәл 1957 йылда асылған, уны асыу тантанаһы 1965 йылда булған. Был рус һәм башҡорт халҡының туғандаш дуҫлыҡ символы.. 
 - Әлеге ябай булмаған осорҙа республика тотороҡло үҫешә - идара итеү командаһы, хеҙмәтсәндәр намыҫлы эшләй. Быйыл яҙғы сәсеүҙе яҡшы үткәрҙек, яҡшы уңышҡа өмөт итәбеҙ, - тип белдерҙе Радий Хәбиров. – 2024 йылда Өфөнөң 450 йыллығына арналған ҙур саралар үткәрәсәкбеҙ. Был юбилейға әҙерлекте башланыҡ инде. Мәҫәлән, яҡтыртҡыс-музыкаль фонтаны булған “Ҡашҡаҙан” паркын асабыҙ. Юбилейға әҙерлек – дөйөм саралар комплексы ул. Юлдарҙа, ихаталарҙа, подъездарҙа тәртип булдырабыҙ, күп социаль һәм мәҙәни объекттарҙы ремонтлайбыҙ, яңы ҙур төҙөлөштө тамамлайбыҙ. Ышаныс менән алға барабыҙ.
Ленин урамында «Айдафест» урам театрҙары фестиваленә килгән бөтә Рәсәйҙән театр коллективтары ойошторған карнавал үтте. Бында шулай уҡ кейеҙ баҫыу һәм ағас һырлау, заманса бейеү буйынса оҫталыҡ дәрестәрендә ҡатнашырға, спортсыларҙың күрһәтмә сығыштарын ҡарарға һәм ГТО нормативтарын тапшырырға мөмкин булды. Байрамға Башҡортостан Башлығы Радий Хәбиров килде. Ул Өфө уҡыусыларына Рәсәй гражданы паспорттарын тапшырҙы һәм ике йыл эсендә тәүге тапҡыр Өфө ҡалаһы көнөнөң шундай күләмле уҙғарылыуын билдәләне.
Мәжит Ғафури исемендәге парк спорт һөйөүселәрҙе берләштерҙе. Бында Өфө ҡалаһы хакимиәте Кубогына көрәш буйынса асыҡ турнир уҙҙы. Бөтә республиканан 73 баһадир дүрт ауырлыҡ категорияһында көс һынашты. Айнур Сыртаев көрәш һөҙөмтәләре буйынса абсолют чемпион булды.
Яңы асылған паркта Ҡала көнө гөрләп уҙҙы. Өфө халҡына «Два шага до...» тамашаһы тәҡдим ителде. Сараға килеүселәрҙе Башҡортостан Башлығы Радий Хәбиров тәбрикләне. 

«Хәйерле кис, Өфө халҡы! Хәйерле кис, Башҡортостан! Рәсәй көнө һәм Өфө көнө менән барығыҙҙы ла ихлас ҡотлайым. Беҙ күптән йыйылғаныбыҙ, ошондай байрамдар үткәргәнебеҙ юҡ. Беҙ иңгә-иң терәп, бер-беребеҙгә ярҙамлашып, бик ҡатмарлы ике йылды үттек. Сабырлығығыҙ өсөн рәхмәт. Тағы ике йылдан баш ҡалабыҙға 450 йыл туласаҡ. Өфөнө көндән-көн матурыраҡ һәм уңайлыраҡ итеү өсөн ҡулдан килгәндең бөтәһен дә эшләргә вәғәҙә бирәм. Байрам менән», - тине республика етәксеһе. 

Көндөҙ «Ҡашҡаҙан»да йәштәр бейеү форумы башланды. Унда ҡаланың ижади коллективтары ҡатнашты, йәштәр футбол, волейбол, стритболда ярышты, рэп, бейеү бәйгеһендә үҙен һынаны.
Парктағы төҫлө һәм музыкаль фонтанды асыу сараның иң сағыу мәленә әүерелде. Шулай уҡ ҡала халҡын билдәле «На-на» һәм «Дабро» төркөмдәре ҡыуандырҙы.
Байрамдарға матур нөктә ҡуйып, ""Ҡашҡаҙан"" паркы өҫтөндә сағыу фейерверк осҡондары уйнаны.
 ","
	Дүшәмбе, 13 июнь 2022",Яңылыҡтар,Na
https://kulturarb.ru/ba/news/ҡuraj-moңo-sevastopoldә-һuғysh-ҡorbandary-iҫtәlegenә-yaңғyrany, Ҡурай моңо Севастополдә һуғыш ҡорбандары иҫтәлегенә яңғыраны ,Na,"

9 июндән 13-нә тиклем Ҡырым Республикаһында Башҡортостан Республикаһының Ф. Ғәскәров исемендәге дәүләт академия халыҡ бейеүҙәре ансамбленең гастролдәре уҙа. Рәсәй халыҡтарының мәҙәни мираҫын һаҡлау йылы сиктәрендә ойошторолған турне биш ҡаланы үҙ эсенә ала. Улар – Ялта, Севастополь, Евпатория, Белогорск, Симферополь.
9 июндә «Беҙҙең дөйөм йортобоҙ – Рәсәй!» концерт программаһын тәүгеләрҙән булып Ялта тамашасылары күрҙе. А.П. Чехов исемендәге Ялта театры сәхнәһендә ғәскәровсылар татар, ҡалмыҡ, алтай, мордва, рус бейеүҙәрен һәм Фәйзи Ғәскәровтың «Зарифа» һәм «Ете ҡыҙ» башҡорт бейеүҙәрен башҡарып, Рәсәйҙең мәҙәниәтенең төрлөлөгөн күрһәтте.
10 июндә ғәскәровсылар Севастополь ҡалаһында сығыш яһаны. Ансамблдең матбуғат секретары Элиза Сынбулатова һүҙҙәренсә, ҡала буйлап экскурсия ваҡытында артистар батҡан караптарға ҡуйылған һәйкәл эргәһендә туҡтай һәм һәләк булған яугирҙәрҙе хөрмәтләп иҫкә ала. Башҡортостандың атҡаҙанған артисы Хәбир Аралбаев, һуғыш ҡорбандары иҫтәлегенә арнап, милли уйын ҡоралы ҡурайҙа халыҡ көйөн башҡара.
Бөгөн, 11 июндә, коллектив Евпатория ҡалаһында сығыш яһай, ә 12 июндә, Рәсәй көнөндә, Белогорск районында концерт күрһәтәсәк.
Гастролдәр Башҡортостан Республикаһы Хөкүмәте булышлығында уҙа.
 ","
	Шәмбе, 11 июнь 2022",Яңылыҡтар,Na
https://kulturarb.ru/ba/news/at-ujnatyp-aldan-bara-spektaklen-bashҡortostandyң-ber-nisә-ҡala-һәm-rajonynda-kүrһәtәlәr, «Ат уйнатып алдан бара...» спектаклен Башҡортостандың бер нисә ҡала һәм районында күрһәтәләр ,Na,"

24-30 июндә М.Ғафури исемендәге Башҡорт дәүләт академия драма театры «Ат уйнатып алдан бара...» спектакле менән гастролдәргә сыға. Был хаҡта сценарий авторы Зөһрә Бураҡаева социаль селтәрҙәге сәхифәһендә хәбәр итте.
Спектакль Рәсәй Геройы, данлыҡлы 112-се Башҡорт кавалерия дивизияһы генералы Миңлеғәле Шайморатовҡа арналған. Премьераһы 2020 йылдың ноябрендә уҙғайны. Спектаклдең ҡуйыусы режиссеры - Хөрмәтулла Үтәшев, художество етәксеһе - Айрат Абушахманов, композиторы - Урал Иҙелбаев, балетмейстеры - Рәйес Низаметдинов, рәссамы - Альберт Нестеров.
Гастролдәр киләһе район һәм ҡалаларҙа уҙасаҡ:
24 июнь – Сибай концерт-театр берекмәһе (15.00 һәм 19.00 сәғәттә) 25 июнь – Баймаҡ ҡалаһы (15.00 һәм 20.00 сәғ.); 26 июнь – Йылайыр районының Юлдыбай ауылы (21.00 сәғ);. 27 июнь – Хәйбулла районының Аҡьярауылы (11.00 һәм 20.00 сәғ.); 28 июнь – Хәйбулла районының Буребай ауылы (20.00)  28 июнь – Хәйбулла районының Петропавловский ауылы (22.00 сәғ.); 29 июня – Әбйәлил  районының Асҡар ауылы (11.00 һәм 19.00 сәғ.); 30 июня – Бөрйән районының Иҫке Собханғол ауылы ( 15.00 һәм 19.00 сәғ.).
Пушкин картаһы менән инеү мөмкинселеге бар.
 ","
	Шәмбе, 11 июнь 2022",Яңылыҡтар,Na
https://kulturarb.ru/ba/news/bөtә-rәsәj-balalar-һәm-jәshtәr-sәsәndәr-festivale-zhyurijyn-bildәle-ҡyrғyҙ-manassyһy-talantaaly-baҡchiev-etәklәj, Бөтә Рәсәй балалар һәм йәштәр сәсәндәр фестивале жюрийын билдәле ҡырғыҙ манассыһы Талантаалы Баҡчиев етәкләй ,Na,"

16-17 июндә Башҡортостанда Президенттың мәҙәни башланғыстар фонды грантын тормошҡа ашырыу сиктәрендә Бөтә Рәсәй балалар һәм йәштәр сәсәндәр конкурс-фестивале уҙа.
Сара Мәскәүҙән, Красноярскиҙан, Ҡырғыҙ Республикаһынан һәм Үзбәкстандан башҡарыусыларҙы бер майҙанға йыя. Башҡортостан Республикаһы исеменән республиканың өс ҡалаһынан һәм 18 районынан балалар һәм йәштәр сығыш яһай. Конкурста ҡатнашыусыларҙың йәше - 5-тән 25-кә тиклем.
Сығыштарҙы Башҡортостандың күренекле сәсәндәре, билдәле ғалимдары һәм мәҙәниәт эшмәкәрҙәре баһалаясаҡ. Конкурс жюрийына Ҡырғыҙ Республикаһының ""Манас"" һәм Сыңғыҙ Айытматов милли академияһы президенты, яҙыусы, сәсән, Ҡырғыҙ Республикаһының атҡаҙанған мәҙәниәт эшмәкәре, филология фәндәре докторы Талантаалы Баҡчиев етәкселек итә. Талантаалы Алымбәк улы - «Манас» эпосы трилогияһын һөйләүсе танылған сәсәндәрҙең береһе.
Сәсәндәр бәйгеһенең йомғаҡлау өлөшө Бөрйән районында үтәсәк.
16 июндә сара сиктәрендә М. Аҡмулла исемендәге Башҡорт дәүләт педагогия университетында конференция үтәсәк.
Ойоштороусылар - Башҡортостан Республикаһының Мәҙәниәт министрлығы, Республика халыҡ ижады үҙәге һәм «Башҡортостан Республикаһының Сәсәндәр үҙәге» фольклорҙы үҫтереү буйынса коммерцияға ҡарамаған автономлы ойошмаһы.
 ","
	Шәмбе, 11 июнь 2022",Яңылыҡтар,Na
https://kulturarb.ru/ba/news/beҙ-bergә-ҡazanda-bashҡortostan-һәm-tatarstan-artistarynyң-hәjriә-koncerty-uҙҙy, «Беҙ бергә»: Ҡазанда Башҡортостан һәм Татарстан артистарының хәйриә концерты уҙҙы ,Na,"

8 июндә Ҡазан ҡалаһының «Пирамида» мәҙәни-күңел асыу комплексында Башҡортостандың һәм Татарстандың сәхнә оҫталары ҡатнашлығында «Беҙ бергә» хәйриә концерты үтте. Проекттың маҡсаты - Донецк һәм Луганск халыҡ республикаларына ярҙам күрһәтеү. Иҫегеҙгә төшөрәбеҙ, проект сиктәрендәге тәүге концерт 25 майҙа Өфөлә «Башҡортостан» дәүләт концерт залында уҙҙы.
«Татар-информ» мәғлүмәт агентлығы хәбәр итеүенсә, хәйриә концерты, Өфөләге кеүек үк, аншлаг менән үткән. Концерт барышында тамашасылар Донецк һәм Луганск халыҡ республикалары халҡы өсөн аҡса күсерә алған.
Проектта ҡатнашыусыларҙы һәм тамашасыларҙы Татарстан Республикаһының мәҙәниәт министры Ирада Әйүпова сәләмләгән.

«Бөгөн рәсми һүҙҙәр кәрәкмәй. Был ябай сара түгел, ҙур ваҡиға. Был ҙур, ҡеүәтле күпер. Халҡыбыҙға был күпер ныҡ кәрәк. Беҙ һәр ваҡыт “иң кәрәклеһе нимә?” тигән һорау өҫтөндә уйланабыҙ. Бөгөн рәхимлелек һәм мәрхәмәтлелек кеүек сифаттар кәрәк. Башҡортостан Республикаһының Милли симфоник оркестры күптән түгел Ҡазанда сығыш яһағанда ошондай сара ойоштороу ниәте тыуҙы. Башҡортостандың мәҙәниәт министры Әминә Шафиҡоваға ихлас рәхмәтемде белдерәм. Уртаҡ проекттарыбыҙ рәхимлелеккә һәм дуҫлыҡты нығытыуға йүнәлтелгән», - тигән Ирада Хафизйән ҡыҙы.

Концертта ике республиканың иң популяр артистары ҡанашҡан: Рөстәм Ғиззәтуллин, Әлфиә Ниғмәтуллина, Рәфис Сирусин, “Зәйнетдин” этно-төркөмө, ""Арғымаҡ"" этно-шоу проекты, Гүзәл Уразова, Зәйнәб Фәрхетдинова, Зөфәр Билалов, Филүс Ҡаһиров, Илнат Фәрхуллин, Раяз Фасихов, Зөлфәт Хәким, роман Плеханов һәм “Ҡазан” бейеү ансамбле. Концертты Иван Остроумов алып барған.
 ","
	Шәмбе, 11 июнь 2022",Яңылыҡтар,Na
https://kulturarb.ru/ba/news/tujmazy-drama-teatry-30-sy-izhad-miҙgelenә-jomғaҡ-yaһany, Туймазы драма театры 30-сы ижад миҙгеленә йомғаҡ яһаны ,Na,"

Туймазы дәүләт татар драма театры юбилейлы ижад миҙгелен Рафаил Фәтиховтың пьесаһы буйынса ""Ҡәҙерле кейәү"" комедияһы менән тамамланы, режиссеры –  Башҡортостандың атҡаҙанған артисы һәм сәнғәт эшмәкәре Илдар Вәлиев. Спектаклдең премьераһы 31 майҙа үткәйне.
Театрҙың матбуған хеҙмәтендә уҙған ижад миҙгеленең иң сағыу ваҡиғаларын барланылар. Йыл дауамында коллектив иң яҡшы спектаклдәре менән Башҡортсотандың Туймазы, Шаран, Саҡмағош, Бүздәк, Благовар райондарында, Өфө, Октябрьский ҡалаларында һәм күрше Татарстан Республикаһының ҡала һәм райондарында гастролдә булған.
2021 йылда театр «Пушкин картаһы» проектына ҡушылған һәм йәш тамашасыларының һанын арттырған.
2022 йыл коллектив өсөн яҡшы яңылыҡтан башланды: Туймазы театры режиссеры итеп Айҙар Зарипов тәғәйенләнде. Айҙар Марат улы 2007 йылда Заһир Исмәғилев исемендәге Өфө дәүләт сәнғәт академияһын «Актерлыҡ сәнғәте» белгеслеге буйынса, ә 2019 йылда Евгений Вахтангов исемендәге Дәүләт академия театры ҡарамағындағы Борис Щукин исемендәге Театр институтын «Театр режиссеры» белгеслеге буйынса тамамлаған. Айҙар Зарипов ҡыҫҡа ваҡыт эсендә Туймазы театрында өр-яңы ике спектакль сығарырға өлгөрҙө.
Уҙған миҙгелдә Туймазы театры Рәсәй Театр эшмәкәрҙәре союзының «Театр тәнҡитселәренең төбәк театрҙарына командировкаһы» грантын отто. Күптән түгел сығарылған спектаклдәргә ентекле анализ алыу маҡсатында, проект сиктәрендә театрға театр белгесе, «Современная драматургия» журналы мөхәрририәте ағзаһы, «Вахтанговец» гәзитенең баш мөхәррире Валентина Федорова саҡырылды. 11-14 апрелдә билдәле театр тәнҡитсеһенә биш спектакль күрһәтелде.
Шулай уҡ коллектив «Театрҙар өсөн белгестәр» мәғариф проектында еңеүсе булды. Белгестең килеүе 2022 йылдың ноябрендә көтөлә.
Быйыл мартта театр директоры Руслан Вәхитов бәләкәй һәм ҙур булмаған ҡалалар театрҙары директорҙары һәм художество етәкселәре өсөн «Алтын битлек» белем биреү программаһында ҡатнашты. Ошо уҡ айҙа коллектив «AРTылышFEST» республика театр фестивалендә уңышлы сығыш яһаны.
Киләһе 31 миҙгелде асыу тантанаһы көҙ буласаҡ тип көтөлә.
 ","
	Шәмбе, 11 июнь 2022",Яңылыҡтар,Na
https://kulturarb.ru/ba/news/12-iyundә-өfө-ҡalaһy-halҡyn-һәm-ҡunaҡtaryn-nindәj-bajram-saralary-kөtә, 12 июндә Өфө ҡалаһы халҡын һәм ҡунаҡтарын ниндәй байрам саралары көтә ,Na,"

12 июндә Башҡортостандың баш ҡалаһы Өфөлә Рәсәй көнө, Салауат Юлаевтың тыуыуына - 268 йыл һәм Өфө ҡалаһына (ҡәлғәһе) нигеҙ һалыныуға 448 йыл тулыу билдәләнәсәк.
Байрам көнөндә төрлә рәсми, мәҙәни, киң күләм спорт һәм социаль-хәйриә саралары ҡаралған. Улар хаҡында тулыраҡ мәғлүмәтте тәҡдим итәбеҙ:
- Ленин урамында иртәнге 10-дан көндөҙгө 2-гә тиклем ""Байрамса Өфө"" проекты сиктәрендә урам театрҙары фестивале үтәсәк; ""Оҫталар ҡалаһы"", ""Өфө - йәштәр ҡалаһы"", ""Өфө - спорт ҡалаһы"", ""Өфө - уҡыусы ҡала"" майҙансыҡтары, этнозона эшләйәсәк; һөнәрселәр йәрминкәләре; ағас скульптуралар конкурсының иң яҡшы эштәре күргәҙмәһе; ретро-автомобилдәр күргәҙмәһе ойоштороласаҡ; Рәсәй көнөнә концерт программаһы күрһәтеләсәк; Ҡала көнөнә ҡарата бүләкләүҙәр тантанаһы уҙасаҡ; М. Аҡмулла исемендәге БДПУ-ның студент йәштәре концерт программаһы менән сығыш яһаясаҡ;
- М. Ғафури исемендәге паркта иртәнге сәғәт 11-ҙән көндөҙгө 3-кә тиклем ""Әүҙем оҙон ғүмерлелек байрамы"" проекты сиктәрендә йондоҙ менән зарядка, медицина һәм социаль консультациялар, 55 йәштән өлкәндәр өсөн шашка турниры; сәләмәтлек мөмкинлектәре сикләнгән граждандар өсөн ярыштар; оҫталыҡ дәрестәре ойоштороласаҡ; сараны байрам концерты тамамлаясаҡ;
- ""Ҡашҡаҙан"" паркында ""... тиклем ике аҙым"" проекты сиктәрендә көндөҙгө сәғәт 3-тән төнгө сәғәт 11-гә тиклем йәштәр бейеүе, Рэп, Рейв фестивалдәре ойошторла, шулай уҡ шоу программа; мультимедия фонтанын ебәреү; ҡала символы - Һыуһарҙың осоп килеүе күҙаллана. Байрам салют менән тамамланаВ. И. Ленин һәйкәле артындағы майҙанда иртәнге сәғәт 11-ҙән көндөҙгө 3-кә тиклем Өфө ҡала хакимиәте кубогына көрәш буйынса асыҡ турнир үтә;
- Иртәнге сәғәт 11-ҙә Беренсе Май паркында Калинин районының мәҙәни-спорт программаһы башлана. Сәғәт 12-лә иһә Киров районының Р. Бикбаев исемендәге паркында ""Тыуған ер таланттары"" тип аталған байрам сараһы, Ленин районының ""Тулҡын"" паркында - ""Шәжәрә байрамы"", С. Орджоникидзе исемендәге майҙанда Орджоникидзе районы коллективтарының ""Рәсәй көнө!"" тип аталған байрам программаһы, ә Якутов исемендәге паркта Совет районының байрам программалары башлана.
 ","
	Йома, 10 июнь 2022",Яңылыҡтар,Na
https://kulturarb.ru/ba/news/bashҡortostandyң-atҡaҙanғan-mәҙәniәt-heҙmәtkәre-gүzәl-sitdiҡovaғa-70-jәsh, Башҡортостандың атҡаҙанған мәҙәниәт хеҙмәткәре Гүзәл Ситдиҡоваға – 70 йәш  ,Na,"

Бөгөн танылған шағирә, прозаик, публицист, тәржемәсе, йәмәғәт һәм дәүләт эшмәкәре, Башҡорт АССР-ы ХII саҡырылыш Юғары Советының халыҡ депутаты (1991 – 1995), Башҡортостан Республикаһының 1 – 3-сө саҡырылыш Дәүләт Йыйылышы – Ҡоролтай депутаты (1995 – 2008), Башҡортостан Республикаһының 1-се саҡырылыш Йәмәғәт Палатаһы ағзаһы (2011 – 2012), Башҡортостан Республикаһы Башҡорт ҡатын-ҡыҙҙары йәмғиәте рәйесе (2004 – 2011), Рәсәйҙең һәм Башҡортостандың Яҙыусылар союзы ағзаһы, Башҡортостан Республикаһының атҡаҙанған мәҙәниәт хеҙмәткәре, Һәҙиә Дәүләтшина исемендәге дәүләт премияһы лауреаты Гүзәл Ситдиҡова күркәм юбилейын билдәләй.
Гүзәл Рамаҙан ҡыҙы Ситдиҡова 1952 йылдың 10 июнендә Башҡорт АССР-ының Белорет районы Инйәр ауылында тыуған. Йөйәк һигеҙ йыллыҡ мәктәбен, Белорет педагогия училищеһын, 1980 йылда Силәбе дәүләт мәҙәниәт институтын тамамлай. Хеҙмәт юлын Белорет ҡалаһындағы 1-се интернат-мәктәптә тәрбиәсе булып башлай. Артабан Белорет районы һәм ҡала гәзите «Урал»дың мөхәррире булып эшләй.
1990 йылда Башҡорт АССР-ының 12-се саҡырылыш Юғары Советы депутаты итеп һайлана. 1995 йылдан Башҡортостан Республикаһының 1-се, 2-се һәм 3-сө саҡырылыш Дәүләт Йыйылышы – Ҡоролтай депутаты була. Башҡортостан Республикаһының 1-се саҡырылышы Йәмәғәт Палатаһы ағзаһы. 2004 – 2011 йылдарҙа республиканың Башҡорт ҡатын-ҡыҙҙары йәмғиәтен етәкләй.
Гүзәл Ситдиҡова ун ике китап авторы. «Ағинәйҙәр ҡоро» хәрәкәтендә ҡатнаша, башҡортса Википедия үҫешенә күп көс һала: даими рәүештә мәҡәләләр яҙа, төҙәтмәләр индерә; Викикитапхана, Викиһүҙлек, Викиөҙөмтә Инкубатор проекттарын тулыландыра. 2017 йылда «Башҡортостан Республикаһы Яҙыусылар союзы» төбәк йәмәғәт ойошмаһы тарафынан яҙыусының «Ҡолонсаҡ – арғымыҡ булыр бер саҡ» (шиғырҙар, әкиәттәр, хикәйәләр. – Өфө, Китап, 2014. – 156 бит) китабы Балалар һәм үҫмерҙәр өсөн әҙәбиәт, сәнғәт өлкәһендәге Һәҙиә Дәүләтшина исемендәге республика дәүләт премияһына тәҡдим ителде.
Республика Башлығы указына ярашлы, 2017 йылда Балалар һәм үҫмерҙәр өсөн әҙәбиәт, сәнғәт өлкәһендәге Һәҙиә Дәүләтшина исемендәге республика дәүләт премияһы «Ҡолонсаҡ – арғымыҡ булыр бер саҡ» китабы өсөн ете дәғәүәсе араһынан яҙыусы һәм тәржемәсе Гүзәл Ситдиҡоваға бирелде.
Гүзәл Ситдиҡова «ЛиФФт-2017» Бөтә Рәсәй әҙәби фестивалдәр фестивале конкурсында еңеүселәрҙең береһе булды. Ул Марина Цветаеваның «Принц һәм аҡҡоштар» һәм «Иҫке Мәскәүҙең өйҙәре» шиғырҙарын тәржемә иткәне өсөн беренсе урынды алды. 2021 йылдың 27 майында әҙип Башҡортостан Республикаһының Почёт грамотаһы менән бүләкләнде.
""Башҡортостандың мәҙәни донъяһы"" мәғлүмәт порталы Гүзәл Рамаҙан ҡыҙын ғүмер байрамы менән ихлас ҡотлай һәм уға оҙон ғүмер юлы, ҡоростай ныҡлы һаулыҡ, аҡ бәхеттәр, именлек, күңел тыныслығы теләй.
 ","
	Йома, 10 июнь 2022",Яңылыҡтар,Na
https://kulturarb.ru/ba/news/өfөlә-matbuғatҡa-yaҙylyusy-kөnөndә-ҡimmәtle-bүlәktәr-ujnatylasaҡ, Өфөлә Матбуғатҡа яҙылыусы көнөндә ҡиммәтле бүләктәр уйнатыласаҡ ,Na,"

14 июндә Матбуғат йорто алдындағы майҙанда Матбуғатҡа яҙылыусы көнө ойошторола. Республика баҫмаларына яҙылыусылар араһында төрлө бүләктәр уйнатыла. Был хаҡта Башҡортостандың Матбуғат һәм киң мәғлүмәт саралары агентлығы тип хәбәр итә.
6-16 июндә Ташламалы хаҡҡа яҙылыу декадаһы уҙа. Яратҡан баҫмаларға 10% ташлама менән яҙылырға мөмкин. Беренсе һәм икенсе төркөм инвалидтарына, Бөйөк Ватан һуғышы һәм хеҙмәт ветерандарына, тыл хеҙмәтсәндәренә лә өҫтәмә ташлама бар.
«Арғымаҡ» этно-рок төркөмө, «Ауаз» фольклор ансамбле, Башҡортостандың халыҡ артистары Миңлеғәфүр Зәйнетдинов, Фәдис Ғәниев, Лилиә Ишемйәрова, Башҡортостандың атҡаҙанған артистары Марсель Ҡотоев, Илнур Лоҡманов, Башҡортостандың һәм Рәсәйҙең атҡаҙанған мәҙәниәт хеҙмәткәре Любовь Богатырева, виртуоз баянсы-гармунсы Салауат Әҡсәнов, йырҙар авторы һәм йырсы Филүс Бөркөт, «Тамыр» балалар йыр ансамбле һәм башҡалар байрамда ҡатнашыусыларға яҡшы кәйеф бүләк итәсәк. Байрам ҡунаҡтары – республиканың күренекле шәхестәре.
Йәрминкәлә З. Биишева исемендәге Башҡортостан «Китап» нәшриәтенең китап продукцияһын, халыҡ кәсептәре әйберҙәрен һатып алырға мөмкин.
Сара иртәнге сәғәт 11-ҙә башлана.
 ","
	Кесе йома, 09 июнь 2022",Яңылыҡтар,Na
https://kulturarb.ru/ba/news/ashҡaҙar-moңdary-jyr-bәjgeһendә-114-keshe-ҡatnasha, “Ашҡаҙар моңдары” йыр бәйгеһендә 114 кеше ҡатнаша ,Na,"

«Ашҡаҙар» радиоһы Республика халыҡ ижады үҙәге менән берлектә ойошторған «Ашҡаҙар моңдары» башҡорт халыҡ йырҙарын башҡарыусы үҙешмәкәр йырсыларҙың I Республика конкурсының беренсе туры тамамланды.
Бәйгелә ҡатнашырға 114 кеше теләк белдерҙе. Иң күп ғаризалар Өфө ҡалаһынан, Хәйбулла, Баймаҡ, Әлшәй, Ғафури, Ейәнсура райондарынан килгән. Шулай уҡ Ырымбур, Ҡурған, Төмән, Һамар өлкәләренән, Екатеринбург ҡалаһынан да ҡатнашырға теләүселәр бар.
Бәйгеселәр ике төркөмгә бүленә – өс йәштән 30 йәшкә тиклем һәм 30 йәштән өлкәндәр. Конкурсанттар араһында 30 йәштән өлкәндәр күпселекте тәшкил итә. Йыр бәйгеһендә иң йәш башҡарыусы Әйлинә Ҡәйүмоваға – туғыҙ, иң өлкәне – билдәле ғалим, табип Марс Юлдашевҡа – 85 йәш.

«Конкурсанттар киң билдәле башҡорт халыҡ йырҙарына өҫтөнлөк бирә. Иң йыш башҡарылған йырҙар – «Шәүрә», «Илсе Ғайса», «Сәлимәкәй», «Ашҡаҙар», «Зөлхизә». Һирәк башҡарылған йырҙар ҙа байтаҡ – «Ҡайынғабаҡ», «Мәндем буйы», «Бибисара», «Һанай һары», «Һыуһар бәйете» һәм башҡалар», – тип белдерҙе «Ашҡаҙар» радиоһының баш мөхәррире Гәүһәр Батталова.

«Ашҡаҙар моңдары» конкурсында ҡатнашыусылар араһында исемдәре билдәле шәхестәр бихисап. Тарих фәндәре докторы, профессор Нәзир Ҡолбахтин, Башҡортостандың халыҡ яҙыусыһы Таңсулпан Ғарипова, күренекле драматург Сәрүәр Сурина, телевидение дикторы Эльвира Сәйфуллина, шағирҙар Фәнил Бүләков, Тәнзилә Дәүләтбирҙина һәм башҡалар.
Июнь айында абруйлы баһалама ағзалары бәйгеселәр араһынан 20 финалсыны һайлап аласаҡ.
Күләмле сара I Башҡорт халыҡ йыры фестивале менән тамамлана. Ул 29 октябрҙә Х. Әхмәтов исемендәге Башҡорт дәүләт филармонияһында үтә. Алты еңеүсе аҡсалата приз менән бүләкләнеп, «Тыңлаусылар һөйөүен яулаған йырсы» ла билдәләнәсәк. Финалға үтеүселәр фонограммаһыҙ сығыш яһарға тейеш.
 ","
	Шаршамбы, 08 июнь 2022",Яңылыҡтар,Na
https://kulturarb.ru/ba/news/brajl-shrifynda-һuҡyrҙar-һәm-nasar-kүreүselәr-өsөn-gүzәl-sitdiҡovanyң-yaңy-kitaby-syҡty, Брайль шрифында һуҡырҙар һәм насар күреүселәр өсөн Гүзәл Ситдиҡованың яңы китабы сыҡты ,Na,"

М.Х. Төхвәтшин исемендәге һуҡырҙар өсөн республика махсус китапханаһының тифлонәшриәт бүлегендә танылған шағирә, прозаик, публицист һәм йәмәғәт эшмәкәре Гүзәл Ситдиҡованың «Машина ниңә ""дүрт-дүрт"" - ти?» тип исемләнгән китабы донъя күрҙе.
Йыйынтыҡҡа хикәйәләр, балалар өсөн шиғырҙар һәм әкиәттәр ингән. Китап Брайль шрифында башҡорт телендә баҫылған һәм рельеф-график һүрәттәр менән биҙәлгән.
Әлеге ваҡытта яҙыусының ижади иҫәбендә ундан ашыу китап бар. 2017 йылда «Ҡолонсаҡ — арғымыҡ булыр бер саҡ» шиғырҙар, әкиәттәр, хикәйәләр йыйынтығы өсөн Гүзәл Рамаҙан ҡыҙы Балалар һәм үҫмерҙәр өсөн әҙәбиәт, сәнғәт өлкәһендәге Һәҙиә Дәүләтшина исемендәге республика дәүләт премияһына лайыҡ булды.
Гүзәл Ситдиҡова - Башҡортостандың атҡаҙанған мәҙәниәт хеҙмәткәре. Башҡортостан Республикаһының Почет грамотаһы һәм Рәсәй Федерацияһы Федераль Йыйылышы Дәүләт Думаһының Рәхмәт хаты менән бүләкләнгән.
Техник эшкәртеүҙән һуң китап республика ҡалаларындағы махсус китапханаларға тапшырыласаҡ.
 ","
	Шаршамбы, 08 июнь 2022",Яңылыҡтар,Na
https://kulturarb.ru/ba/news/salauat-kartinalar-galereyaһynda-үҙebeҙҙә-eshlәү-bәhet-kүrgәҙmәһe-asyla, Салауат картиналар галереяһында “Үҙебеҙҙә эшләү бәхет” күргәҙмәһе асыла ,Na,"

Рәсәй Президенты Владимир Путиндың май указы менән раҫланған “Мәҙәниәт” милли проектының (национальный проект “Культура”) “Мәҙәни мөхит” милли проекты буйынса граждандарға мәҙәни ҡиммәттәр менән киң танышыу, уларҙан файҙаланыу мөмкинлеге бирелә.
Салауат картиналар галереяһы ҡаланың 75 йыллығына һәм Башҡортостан Республикаһында Һөнәри белемде модернизациялау, лайыҡлы эш шарттары һәм хеҙмәт династиялары йылына арналған “Үҙебеҙҙә эшләү бәхет” күргәҙмәһен килеп күрергә саҡыра. Унда һынлы сәнғәттең төрлө жанрҙары - сюжетлы композициялар, портреттар, пейзаждар тәҡдим ителә. Картиналар рәссамдар тарафынан туранан-тура, Салауаттағы предприятиеларҙа - “Салауатбыяла”, “Газпром нефтехим Салауат” йәмғиәттәрендә, Сәнәғәт тимер юл транспорты предприятиеһында, Трамвай идаралығында төшөрөлгән.
Картиналар галереяһында Салауат, Стәрлетамаҡ, Ишембай, Өфө ҡалаларындағы авторҙарҙың эш көндәре, ябай эшсенең көнкүреше кеүек мөһим темаға арналған әҫәрҙәре менән танышырға мөмкин.
Күргәҙмәне асыу тантанаһы 9 июндә киске сәғәт 5-тә уҙасаҡ.
 ","
	Шаршамбы, 08 июнь 2022",Яңылыҡтар,Na
https://kulturarb.ru/ba/news/stәrletamaҡ-ҡalaһynyң-3-sө-model-kitaphana-filialynda-virtual-koncert-zaly-asyldy, Стәрлетамаҡ ҡалаһының 3-сө модель китапхана-филиалында виртуаль концерт залы асылды ,Na,"

Стәрлетамаҡ ҡалаһының 3-сө модель китапхана-филиалда Рәсәй Президенты Владимир Путиндың май указы менән раҫланған “Мәҙәниәт” милли проектына (национальный проект “Культура”) ярашлы, виртуаль концерт залы асылды. Был майҙансыҡта теләге булған һәр кем сәнғәт әҫәрҙәре менән таныша, реаль ваҡыт тәртибендә төп артистарҙың һәм коллективтарҙың концертын ҡарай ала.

– Ошондай проекттар территориаль кәртәләрҙе емереп, мәҙәниәт офоҡтарын киңәйтә, берҙәм мәҙәни киңлек төҙөргә мөмкинлек бирә. Стәрлетамаҡта был майҙансыҡ берҙән-бер түгел, ике йыл элек театр-концерт берекмәһендә лә виртуаль концерт залы асылғайны, – тине ҡала хакимиәте башлығы Рөстәм Ғәзизов.

Китапхана залы классик музыка концерттарын сифатлы итеп тапшырыу өсөн заманса техника менән йыһазландырылған. Ноутбук, телевизор, тауыш ҡорамалдары һатып алынған. Залға косметик ремонт яһалған. Заманса мультимедиалы ҡулайламалар һәм юғары тиҙлекле интернет тамашасыларға илдең иң яҡшы концерт майҙансыҡтарына сәйәхәт итеү генә түгел, шулай уҡ урындағы ижади коллективтарҙың концерттарын туранан-тура ҡарау мөмкинлеген бирә.
 ","
	Шаршамбы, 08 июнь 2022",Яңылыҡтар,Na
https://kulturarb.ru/ba/news/өfөlә-tamyrym-bashҡort-tөbәk-ara-balalar-һәm-үҫmerҙәr-forumyna-jomғaҡ-yaһaldy," Өфөлә ""Тамырым - башҡорт"" төбәк-ара балалар һәм үҫмерҙәр форумына йомғаҡ яһалды ",Na,"

Мәктәп уҡыусыларын этномәҙәни, гражданлыҡ-патриотик рухта тәрбиәләүгә йүнәлтелгән сара Силәбе, Ырымбур, Төмән, Свердловск, Ҡурған өлкәләренән һәм Пермь крайынан 60 үҫмерҙе берләштерә. Йәш делегаттар «Ғарипов уҡыуҙары» республика конкурсында, «Белем» төбәк-ара мәғариф фестивалендә, Башҡорт теленән халыҡ-ара диктантта һәм башҡа ижади ярыштарҙа, олимпиадаларҙа еңеүҙәре һәм әүҙем ҡатнашҡандары өсөн Башҡортостанға форумға юлламалар  менән бүләкләнә.
Мәҙәни программаға ярашлы, балалар республика музейҙарында экскурсияла булды, Өфө театрҙарында спектаклдәр ҡараны. Шулай уҡ «Тамырым - башҡорт» форумы сиктәрендә һөнәри йүнәлеш биреү эше алып барылды, Бөрйән районы «Шүлгәнташ» ҡурсаулығына сәйәхәт, популяр башҡорт сәнғәт эшмәкәрҙәре, йәмәғәт ойошмалары лидерҙары менән интерактив, «Тамыр» балалар телеканалы тапшырыуын төшөрөүҙә ҡатнашыу  ойошторолдо. Халыҡ-ара балаларҙы яҡлау көнөндә Рәсәй Федерацияһы субъекттарынан мәктәп уҡыусылары баш ҡалала  «Арт-ҡоролтай. Балалар» икенсе мәҙәни  форумында ла ҡатнашты.
Форум ябылған көндә ҡатнашыусылар республика Хөкүмәте Премьер-министрының беренсе урынбаҫары Азат Бадранов менән осрашты. Сара Р.Ғарипов исемендәге 1-се башҡорт республика гимназия-интернатында барҙы, унда балалар һигеҙ көн буйы йәшәне. Форумдың йәш  делегаттарының Башҡортостанға сәфәре тураһындағы тәьҫораттарын сағылдырған  өс минутлыҡ видеороликты ҡарағандан һуң,  Азат Шамил улы балаларҙы сәләмләне.

- Ошондай йөкмәткеле программа килеп сығыуына шатмын. Республикабыҙҙа бер аҙна ваҡыт эсендә күп нәмә күрҙегеҙ. Мәҫәлән, беҙ Өфөлә һәм республикала ғорурланған Шүлгәнташ музейы һәм мәмерйәһе. Республика бөгөн бик йылдам үҫешә, киләсәккә йүнәлтелгән проекттар тормошҡа ашырыла. Шүлгәнташ музейы урынына сығымдар буйынса Өфөлә сауҙа үҙәктәре төҙөй алыр инек, әммә был киләсәк, иртәгәһе көн өсөн түгел. Йәки һеҙ булып киткән Альбанов музейы менән дә  шундай уҡ хәл. Был республика биләмәһендә  иң йәш музей. Ул үҙенең тарихы менән үҙенсәлекле. Был музейҙа булғандан һуң, һеҙ «Ике капитан» киноһын ҡарарһығыҙ йәки  романын  уҡырһығыҙ, тип ышанам. Бөйөк кешеләр тураһындағы ошондай тарихтар ҙур ҡаҙаныштарға һәм батырлыҡтарға илһамландыра, - тине Азат Бадранов.

Беренсе вице-премьер балаларҙың кемеһе Башҡортостанда белем алыуын дауам итергә теләүе менән ҡыҙыҡһынды. Форумда ҡатнашыусыларҙың күбеһе ҡулдарын күтәрҙе һәм Рәми Ғарипов исемендәге Башҡорт гимназияһында уҡырға теләүҙәрен әйтте. Малайҙар араһында Республика инженер лицей-интернатына уҡырға инергә ниәтләүселәр ҙә аҙ түгел ине.  Азат Бадранов, «Тамырым - башҡорт» форумында ҡатнашыусылар кеүек әүҙем һәм маҡсатҡа ынтылышлы балаларҙың барыһы ла мотлаҡ килеп сығыр, тигән ышанысын белдерҙе.

- Төбәктәрегеҙҙә, башҡорттар тығыҙ йәшәгән урындарҙа тарихи-мәҙәни мираҫ үҙәктәре астыҡ, һәм был институт үҫешер, тип ышанабыҙ. «Тамырым - башҡорт» кеүек форумдарҙа беҙ 60 түгел, ә 500, 1000 ҡатнашыусыны ҡабул итәсәкбеҙ. Һәр берегеҙ илдең төрлө төбәгендә тыуһа ла, Башҡортостан - ул һеҙҙең дә Ватанығыҙ булыуын онотмағыҙ. Был ошонда йәшәгән кешеләрҙән рухи йылылыҡ тойоу, беҙҙе күп нәмә берләштереүен, бында һеҙгә шат булыуыбыҙҙы аңлауығыҙ өсөн мөһим, - тине беренсе вице-премьер.

Уҡыусылар Азат Шамил улына Башҡортостанға сәфәр барышында нимә хәтерҙәрендә ҡалыуы тураһында һөйләне, үҙҙәренең уй-хыялдары менән уртаҡлашты. Мәҫәлән, 13 йәшлек Ян Тимерғәзиев Свердловск өлкәһенең Белоярск районы Белореченск ҡасабаһынан килгән. Малай Өфөлә беренсе тапҡыр.

- Әсәйем сығышы менән Силәбе өлкәһенән, табын ырыуы башҡорттары. Башҡортостанға бик тә киләһе килә ине, сөнки был ерҙә минең тамырҙарым, юҡҡа ғына форум «Тамырым - башҡорт» тип аталмай. Бында беҙ үҙ-ара  бик дуҫлашып киттек. Уҡыусыларҙың  күптәренең туған телдә иркен аралашыуын күрәм. Форум ярҙамында мин дә башҡорт телен өйрәнә башланым, иллегә тиклем һанай беләм. Өйгә ҡайтҡас, Башҡортостан мәҙәниәте хаҡында һөйләйәсәкмен һәм ете быуын шәжәрәмде төҙөйәсәкмен, - тине Ян Тимерғәзиев.

Силәбе өлкәһенең Арғаяш ауылынан ун дүрт йәшлек Азалия Талипова йырсы булырға һәм башҡорт эстрадаһында эшләргә хыяллана. Уның яратҡан башҡарыусыһы Артур Туҡтағолов. Артист Арғаяшҡа гастроль менән  килгәндә һәләтле ҡыҙ уның менән бер сәхнәлә сығыш яһап өлгөргән дә инде.

- Миңә бында шул тиклем оҡшаны, хатта Рәми Ғарипов исемендәге Башҡорт гимназияһына уҡырға инергә теләйем. Бөгөн бында математика һәм рус теленән имтихандар тапшырҙым. «Тамырым - башҡорт» форумы булмаһа, ошо гимназия тураһында белмәҫ тә инем. Ә хәҙер мин бында уҡырға хыялланам, - тине Азалия Талипова.

Осрашыу һуңында Азат Бадранов балаларға легендар башҡорт летчигы Муса Гәрәев хаҡында китап бүләк итте һәм уҡыусылар менән иҫтәлеккә фотоға төшкәс, уларға тыуған республика менән бәйләнештәрен өҙмәүҙәрен, туғандары һәм дуҫтары менән Башҡортостанға йышыраҡ килеүҙәрен теләне.
 ","
	Шаршамбы, 08 июнь 2022",Яңылыҡтар,Na
https://kulturarb.ru/ba/news/fәjzi-ғәskәrov-isemendәge-dәүlәt-ansamble-gastroldәr-menәn-ҡyrym-respublikaһyna-yullana, Фәйзи Ғәскәров исемендәге дәүләт ансамбле гастролдәр менән Ҡырым Республикаһына юллана ,Na,"

Фәйзи Ғәскәров исемендәге дәүләт академия халыҡ бейеүҙәре ансамбле «Беҙҙең уртаҡ йортобоҙ - Рәсәй!» программаһы менән Ҡырым Республикаһына гастролгә юллана. Турне Рәсәй халыҡтарының мәҙәни мираҫын һаҡлау йылына арнала.
9-13 июндә Ғәскәровсылар Ялта, Севастополь, Евпатория, Белогорск, Симферополь ҡалаларында сығыш яһай. Ғәскәровсылар башҡорт,  татар, ҡалмыҡ, алтай, мордва һәм рус бейеүҙәрен күрһәтергә йыйына. 12 июндә Рәсәй көнөндә Ғәскәров исемендәге ансамбль байрам концерттары менән Крым Республикаһының Белогорск районында сығыш яһаясаҡ.

- Белогорск һәм Белогорск районы Башҡортостан Республикаһы һәм Өфө ҡалаһы менән туғандаш, шуға күрә беҙ турҙы Белогорск районы халҡын Рәсәй көнө менән ҡотлай алырлыҡ итеп төҙөнөк. Беҙ күп милләтле илебеҙ мәҙәниәтен күрһәтәсәкбеҙ, - ти ансамбль директоры Алмаз Сәйетов.

 ","
	Шишәмбе, 07 июнь 2022",Яңылыҡтар,Na
https://kulturarb.ru/ba/news/bөgөn-bөjөk-rus-shaғiry-aleksandr-pushkindyң-tyuғan-kөnө, Бөгөн - бөйөк рус шағиры Александр Пушкиндың тыуған көнө ,Na,"

Бөгөн - бөйөк рус шағиры Александр Пушкиндың тыуған көнө һәм Рус теле көнө. Ошо айҡанлы республика етәксеһе Радий Хәбиров социаль селтәрҙәрҙә яҙма ҡалдырҙы.

""Бөгөн, Александр Сергеевич Пушкиндың тыуыуына 223 йыл тулған көндә, Башҡортостандағы иң «пушкин» урыны тураһында һөйләйем. Барыһы ла 1979 йылда, йәш рус теле һәм әҙәбиәте уҡытыусыһы Рафиҡ Әминев Көйөргәҙе районының Шәбағыш ауылында А.С. Пушкинға арналған мәктәп музейы асырға булғас башлана. Ни өсөн тап уғамы? «Капитан ҡыҙы» һәм «Пугачев бунты тарихы» өҫтөндә эшләгәндә шағир Ырымбур губернаһы буйлап сәйәхәт иткән, унда хәҙерге Башҡортостандың, шул иҫәптән Көйөргәҙе районының биләмәһе лә ингән.


Шул ваҡыттан алып ҙур булмаған коллекция етди экспозицияға тиклем үҫә. Бөгөн музей фондтарында - 40 меңдән ашыу (!) экспонат. Мәҫәлән, бында шағирҙың 86 телдә йыйынтыҡтары һаҡлана.


Дүрт тиҫтә йыл эсендә музей тарихи-мәҙәни комплексҡа әүерелде. 2015 йылда бында Александр Пушкинға һәйкәл ҡуйылды. Уның авторы - скульптор А.Е. Козинин. Бөгөн комплекс составына шағирға һәйкәл, әҙәбиәт музейы һәм картиналар галереяһы инә.


Музей барыһы өсөн дә асыҡ. Ә Рафиҡ Ғибаҙрахман улы, хаҡлы ялға сығыуына ҡарамаҫтан, ҙур теләк менән экскурсиялар үткәрә"", - тигән Радий Фәрит улы.

 ","
	Дүшәмбе, 06 июнь 2022",Яңылыҡтар,Na
https://kulturarb.ru/ba/news/sibaj-ҡalaһynyң-sulpan-balalar-teatry-izhad-miҙgelen-jomғaҡlany," Сибай ҡалаһының ""Сулпан"" балалар театры ижад миҙгелен йомғаҡланы ",Na,"

Бөгөн “Сулпан” балалар театры ижади миҙгелен йомғаҡланы. Сибай концерт-театр берекмәһенең матбуған хеҙмәте хәбәр итеүенсә, “Ерән бесәй балаһы” спектаклен кескәй тамашасылар йылы ҡабул иткән.

Тамаша аҙағында театр артистары Илнур Сәфәров, Рөстәм Ғиззәтуллин, Рәмил Мәхийәнов, Гүзәл Фролова, Урал Атанбаев, Гөлкәй Хәсәнова һәм Юлиә Иҫәндәүләтовалар тырыш хеҙмәттәре өсөн Маҡтау ҡағыҙҙары менән бүләкләнгән.
 - Быйылғы ижади миҙгелде ябыуыбыҙҙың төп үҙенсәлеге, әлбиттә, был тамашаның яңы бинала, яңы сәхнәлә үтеүе. Яңы яңы инде, әммә, иләнмәгән-һуғылмаған, тигәндәй, элекке биналағы йылылыҡ етешмәй, бында тын алыш икенсе төрлө, шуға яңы урында артистарға уйнауы ауырыраҡ, “Сулпан” театрының сәхнәһенә ныҡ өйрәнгәнбеҙ. Унда бит сәхнә менән зал араһы яҡын ине, актерҙар менән тамашасылар бер бөтөндө тәшкил иткәндәй тойола торғайны. Быйылғы ижади миҙгелде “Ерән бесәй балаһы” спектакле менән ябабыҙ. Дөрөҫөн әйткәндә, был Яңы йыл байрамына әҙерләнгән тамаша. Баштан уҡ пьесаның авторы Р. Ғәйнуллин менән килештек: спектаклде яңы йыл байрамында уйнағандан һуң кәштәгә һалып ҡуймаҫҡа, сөнки аҡса түгеп, махсус яңы йылда ҡуйылған әҫәрҙәр онотола. Артабан йәйге лагерҙарға алып йөрөрбөҙ, тип уйланылған был эш. Балалар бик ихлас ҡарай, сөнки спектакль йәнһүрәт һымаҡ ҡабул ителә, өлкәндәргә лә ҡыҙыҡ, күп балалар ата-әсәләре, уҡытыусылары менән килгән. Өлкәндәр ҙә, балалар һымаҡ, ихлас, донъяларын онотоп ҡарай. Эргә-тирәләге райондарҙа тамашасылар саҡыра, көтә. Сезонды япҡандан һуң да эш дауам итә, - тине театрҙың художество етәксеһе Денис Нурғәлин.

 ","
	Дүшәмбе, 06 июнь 2022",Яңылыҡтар,Na
https://kulturarb.ru/ba/news/sibajҙa-bajyҡ-balalar-konkursynyң-finaly-uҙҙy," Сибайҙа ""Байыҡ"" балалар конкурсының финалы уҙҙы ",Na,"

Сибай ҡалаһында башҡорт бейеүен башҡарыусы 3-15 йәшлек балалар араһында ""Байыҡ"" республика телевизион конкурсының гала-концерты уҙҙы. Конкурстың һайлап алыу турҙары онлайн форматта ойошторолдо, һәр ваҡыттағы кеүек, быйыл да ""Байыҡ"" сәхнәһендә үҙ көстәрен һынарға теләүселәр һаны бик күп булды.
Проектта ҡатнашҡан һәр бер бейеүсе ҙур баһаға лайыҡ. Шулай ҙа жюри иң көслө ҡатнашыусыларҙы билдәләне. Быйыл ""Байыҡ"" республика балалар телевизион конкурсында яңғыҙ башҡарыусылар араһында Әмир Солтанов (Баймаҡ районы), Самира Нуғайғолова (Ғафури районы) еңеүсе булды.
Иң яҡшы ансамблдәр араһынан Гран-приға Өфө ҡалаһынан ""Байрам"" һәм Ишембайҙан ""Алтынай"" коллективтары лайыҡ булды.
Һәр ҡатнашыусыға ҡиммәтле приздар һәм иҫтәлекле бүләктәр тапшырылды.
Байрам концерты килгән һәр бер ҡунаҡтың күңеленә хуш килде.
 ","
	Шәмбе, 04 июнь 2022",Яңылыҡтар,Na
https://kulturarb.ru/ba/news/dubajҙa-halyҡ-ara-bajramda-bashҡort-halҡynyң-mәҙәniәte-menәn-tanyshtyrҙylar, Дубайҙа Халыҡ-ара байрамда башҡорт халҡының мәҙәниәте менән таныштырҙылар   ,Na,"

Берләшкән Ғәрәп Әмирлектәренең Дубай ҡалаһында урынлашҡан күп милләтле мәктәптәрҙең береһендә яҡташтарыбыҙ ҡатнашлығында Халыҡ-ара көн үткән. Һәр яҙ һайын мәктәп ихатаһында 80-дән ашыу илдең флагы елберҙәй - был мәктәп уҡыусыларының милли составы төрлөлөгө билдәһе. Халыҡ-ара көнөндә уҡыусыларға һәм уҡытыусыларға үҙ иле, йолалары тураһында һөйләү, милли кейемдәрен, йыр-бейеүҙәрен күрһәтеү, милли аш-һыу менән тпаныштырыу мөмкинлеге бирелә.
Байрам ғәҙәттә илдәрҙең ҙур һәм сағыу парады менән тамамлана.
Быйыл ватандаштарыбыҙ – ошо мәктәп уҡытыусыларының күргәҙмәһе иң сағыуҙарҙың береһен булды. Уларға был яуаплы эштә башҡорт милли кейеме оҫталарының «Тамға» халыҡ-ара конкурсы жюрийы ағзаһы Сәлимә Усманова һәм халыҡ сигеү оҫтаһы, Республика халыҡ ижады үҙәгенең «Тамға» халыҡ-ара башҡорт милли кейеме оҫталары конкурсы финалсыһы Ғәбиҙә Вәлиева ярҙам иткән – башҡорт милли кейемдәрен әҙерләп ебиргән.
Элиза Килдейәрова менән Лилиә Бабаджан байрамда ҡатнашыусыларға республикабыҙ хаҡында һөйләгән һәм уның мәҙәниәте, тарихы менән таныштырған. Уларҙың һөйләүенсә, башҡорт милли кейемдәре барыһында ла ҙур ҡыҙыҡһыныу һәм һоҡланыу  уятҡан.

«Төбәгебеҙҙең презентацияһын ойоштороуҙа ярҙам күрһәткән өсөн Башҡортостан Республикаһының Мәҙәниәт министрлығына рәхмәт. Бик күп ыңғай баһа алдыҡ. Балалар, уҡытыусылар һәм ата-әсәләр республикабыҙҙа үҙенсәлекле мәҙәниәттең һәм халыҡ йолаларының һаҡланып ҡалыуына һәм үҫтерелеүенә хайран ҡалды. Халыҡ-ара көндөң әһәмиәте баһалап бөткөһөҙ ҙур, сөнки ул айырым мәктәп миҫалында донъяның төрлөлөгөн һәм шул уҡ ваҡытта берҙәмлелеген күрһәтә», - тип билдәләне ватандаштарыбыҙ.

 ","
	Шәмбе, 04 июнь 2022",Яңылыҡтар,Na
https://kulturarb.ru/ba/news/ekaterinburgta-bashҡort-ҡyҙҙarynyң-portrettary-menәn-kүrgәҙmә-asyldy, Екатеринбургта башҡорт ҡыҙҙарының портреттары менән күргәҙмә асылды ,Na,"

Екатеринбург ҡалаһында башҡорт милли кейемендәге башҡорт ҡыҙҙарының портреттары күргәҙмәһе асылды. Уларҙы Евгений Гладиновтың художество студияһы ойошторған оҫталыҡ дәрестәре барышында Свердловск рәссамдары төшөргән. Проект Башҡортостан Республикаһының Халыҡтар дуҫлығы йорто филиалы - Свердловск өлкәһендәге Башҡорт тарихи-мәҙәни үҙәге һәм «Беҙ бергә» мәҙәни проекттар һәм башланғыстар үҙәге ярҙамында тормошҡа ашырылған.

- Башҡорт ҡатын-ҡыҙының матурлығына дан йырлаған матур проект килеп сыҡты. Хәҙер ошо картиналарҙы 1-19 июндә Екатеринбург ҡалаһының Горький урамындағы “4а” һанлы  йортта урынлашҡан «Рәсәй тураһында һөйөү менән» сәнғәт күргәҙмәһендә күрергә мөмкин, - тип хәбәр итте Башҡортостан Республикаһының Халыҡтар дуҫлығы йорто филиалы етәксеһе, «Беҙ бергә» мәҙәни проекттар һәм башланғыстар үҙәге директоры Светлана Ҡолмырҙина.

- Барыһы ла бик матур ине! Светланаға хеҙмәттәшлегебеҙ өсөн ихлас рәхмәтемде белдерәм. Башҡорт халҡы минең өсөн сағыу һәм үҙенсәлекле. Башҡорт кейеменең матурлығын һәм сағыулығын күрһәтергә теләнем. Ул мине яугирлыҡ рухы һәм ҡыйыулыҡ, баҫалҡылыҡ һәм ғорурлыҡ кеүек һыҙаттарҙы сағылдырыуы менән йәлеп итте. Оҫталыҡ дәрестәрендә төрлө стилдә һәм төрлө материалда (май, пастель, акварель) яҙған 8 рәссам ҡатнашты. Беҙ башҡа милләттәр өсөн дә портреттар яҙабыҙ. Мари, ҡаҙаҡ халыҡтары вәкилдәренең портретын төшөрҙөк, сыуаштар менән дә эшләргә ниәтләйбеҙ. Әммә башҡорттарҙың портретын яҙыу айырыуса оҡшай. Костюмдарҙың сағыулығы! Ҡыҙыл төҫ! Затлы тире! Көмөш! Портрет яҙыу өсөн Гөлйөҙөм менән Оксана саҡырылды. Эшләгән барышында моделдәр башҡорт халҡының тарихы һәм костюмдың элементтары хаҡында һөйләгәне, һәм был айырым бер мөхит булдырҙы, - тине рәссам, художество студияһы етәксеһе Евгений Гладинов.
 ","
	Йома, 03 июнь 2022",Яңылыҡтар,Na
https://kulturarb.ru/ba/news/өfөlә-bassr-ҙyң-atҡaҙanғan-sәnғәt-eshmәkәre-kәshfi-ғәҙelshinғa-memorial-taҡtatash-asyla, Өфөлә БАССР-ҙың атҡаҙанған сәнғәт эшмәкәре Кәшфи Ғәҙелшинға мемориаль таҡтаташ асыла ,Na,"

3 июндә Өфөлә БАССР-ҙың атҡаҙанған сәнғәт эшмәкәре Кәшфелғилем Ғәҙелшинға мемориаль таҡтаташ асыу тантанаһы үтә.
Кәшфи Фәйрүш улы Ғәҙелшин 1918 йылдың 3 мартында Дүртөйлө районының Әкәнәй ауылында тыуған. Башҡорт театр-художество училищеһын тамамлағандан һуң, А.Н. Островский исемендәге Ленинград театр институтына уҡырға инә. Хеҙмәт эшмәкәрлеген ҡыйғы колхоз-совхоз театры режиссеры, Башҡорт театр-художество училищеһында уҡытыусы булып башлай.
Кәшфи Ғәҙелшин 12 йыл ғүмерен Башҡорт дәүләт ҡурсаҡ театрына хеҙмәт итеүгә арнай. 1950 йылдарҙың аҙағында актер булып эшләй, 1960 йылдарҙа Мәжит Ғафури исемендәге Башҡорт дәүләт драма театры режиссеры була. Башҡортостан һәм Татарстан республикалары телевидениеһын ойоштороуҙа ҡатнаша.

«Кәшфи Фәйрүш улы тормошто һөйҙө, бойоға белмәне. Кәшфи Фәйрүш улы ғүмеренең һуңғы көндәренә тиклем ҡурсаҡ театрына тоғро булып ҡалды һәм коллегалары менән тәжрибә уртаҡлашты», - тип һағынып һөйләйҙәр уның хаҡында Өфө дәүләт ҡурсаҡ театрында.

Мемориаль таҡтаташты асыу тантанаһы көндөҙгө сәғәт 4-тә башлана.
Адресы: Өфө ҡалаһы, Чернышевский урамы, 122.
 ","
	Кесе йома, 02 июнь 2022",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatry-salauat-yulaevtyң-tyuғan-kөnөnә-arnalғan-koncert-әҙerlәj, Башҡорт дәүләт опера һәм балет театры Салауат Юлаевтың тыуған көнөнә арналған концерт әҙерләй   ,Na,"

16 июндә Башҡорт дәүләт опера һәм балет театрында башҡорт халҡының милли батыры Салауат Юлаевҡа арналған концерт уҙасаҡ.
Крәҫтиәндәрҙең хоҡуҡтары өсөн көрәшеүсе, Емельян Пугачевтың иң әүҙем көрәштәштәренең береһе Салауат Юлаев рух ныҡлығы символына әүерелә. Уның рухын һөргөн ғазаптары ла еңә алмаған.
«Һынмаҫ рух» концертында Салауат Юлаевтың тормошона һәм ижадына бағышланған әҫәрҙәр яңғыраясаҡ. 1941 йылғы «Салауат Юлаев» кинофильмының көйө тәүге тапҡыр концерт вариантында яңғыраясаҡ, уны композитор һәм дирижёр Ринат Камалов тергеҙгән һәм сюитаға йыйған.

- «Салауат Юлаев» фильмына көйҙө Арам Хачатурян яҙған. Арам Ильич ул саҡта  йәш композитор була, әммә был көйҙә уның буласаҡ популяр әҫәрҙәренең мотивтарын, мәҫәлән, «Спартак» йәки «Ҡылыс менән бейеү» балеттарын төҫмөрләргә мөмкин, - ти Ринат Камалов. - Фильмға музыканың партитураһы бер архивта ла һаҡланмаған, уны киҫәкләп йыйырға тура килде. Фильмда музыкаль әҫәрҙең 15-30 секундлыҡ өҙөктәре генә яңғырай, шуларҙы йыйып, бер бөтөн итергә тура килде».

Бынан тыш, кисәнең программаһына Заһир Исмәғилевтың «Салауат Юлаев» операһынан өҙөктәр һәм башҡа башҡорт композиторҙарының әҫәрҙәре индерелгән. Концертта театрҙың симфоник оркестры һәм опера труппаһы солистары ҡатнаша. Дирижёры - Ринат Камалов.
 ","
	Кесе йома, 02 июнь 2022",Яңылыҡтар,Na
https://kulturarb.ru/ba/news/art-ҡoroltaj-balalar-forumy-ikense-tapҡyr-ojoshtoroldo, «Арт-Ҡоролтай. Балалар» форумы икенсе тапҡыр ойошторолдо ,Na,"

Баш ҡалабыҙҙағы «Торатау» Конгресс-холында «Арт-Ҡоролтай. Балалар»  форумы үтте. Форумға ярашлы, балалар һәм уларҙың педагогтары, ата-әсәйҙәр өсөн бай программа әҙерләнгәйне.
Сараға Силәбе, Ырымбур, Ҡурған, Свердловск өлкәләренән, Ханты-Манси автономиялы округы – Югранан, Пермь крайынан 60 үҫмер ҙә килгәйне. Улар «Тамырым – башҡорт» төбәк-ара балалар һәм үҫмерҙәр форумында ҡатнаша. Йәш делегаттар «Мәргән уҡсы» хәрәкәте етәксеһе Юлай Ғәлиуллиндан уҡ атыу, Рәйес Низаметдиновтан ҡурай, ҡумыҙ уйнау серҙәренә төшөндө.
«Башҡортостан – Евразия йөрәге. Киләсәккә ҡараш» тип исемләнгән пленар улытырш уҙҙы. Унда сәнғәт мәктәптәренән, дөйөм белем биреү учреждениеларынан балалар, ижади конкурстарҙа, фестивалдәрҙә һәм олимпиадаларҙа еңеүселәр, шулай уҡ әүҙем һәм һәләтле балалар ҡатнашты. Улар республика ҡала һәм райондарынан йыйылғайны. Билдәле йәмәғәт эшмәкәре Каринэ Хәбирова менән Башҡортостандың мәҙәниәт министры Әминә Шафиҡова сараның абруйлы ҡунаҡтары булды.

– Беҙҙең бурыс - республикабыҙҙың киләсәген ниндәй итеп күрергә теләүегеҙ хаҡында белеү, сөнки Башҡортостан һеҙҙән башлана. Һеҙҙән, һеҙҙең йорттан, мәктәптән, институттан. Һәм һәр кем донъяны бер аҙ яҡшыраҡ итергә тырышырға тейеш. Һеҙгә үҙаллы булырға, бөгөн яңғыраған хыялдарҙа туҡталып ҡалмаҫҡа кәңәш итәм. Киләсәктә был хыялдар республикабыҙҙы лайыҡлы танытырҙай һәм «Башҡортостан – Евразия йөрәге» тигән һүҙҙәрҙе аҡларҙай ҙур проекттарға әүерелһен тип теләйем, - тине Әминә Шафиҡова.

«Проект башланғыстарының мөмкинлектәре» күнекмәһе грантҡа дәғүә итергә теләүселәр өсөн бик фәһемле булды. Уны Орлов ҡалаһынан Ксения Смоленцева бәйән итте.
Форумда ҡатнашыусылар «Киноһынауҙар», «Телесфера», «Театр – балаларға», «Хореография лабораторияһы» арт-киңлектәрендә үҙҙәрен һынап ҡараны. Бындай мөмкинлекте уларға Әмир Абдразаҡов исемендәге «Башҡортостан» киностудияһы, «Тамыр» телеканалының күсмә студияһы, , Рудольф Нуриев исемендәге Башҡорт хореография колледжы булдырғайны. Интерактив тематик майҙансыҡтар, ижади лабораториялар, оҫталыҡ дәрестәре лә бик мауыҡтырғыс булды.
Рәсәйҙә киң билдәле йырсы Сергей Крыловтың оҫталыҡ дәресе репертуар һайларға, сәхнәлә имиджыңды булдырырға өйрәтте, ҡыҙҙар һәм малайҙар ҡыҙыҡһындырған һорауҙарына яуап алды.
Өфө, Октябрьский, Учалы, Сибай, Салауат ҡалаларынан мәҙәниәт йүнәлешендәге уҡыу йорттары ла бай күргәҙмәһен тәҡдим итте. Унда килеүселәр уҡырға инеү буйынса мәғлүмәт алып ҡына ҡалманы, улар ойошторған оҫталыҡ дәрестәрендә лә ҡатнашты. Ә байрам концертында йәш сәхнә йондоҙҙары, ижади коллективтар йәмле сығыштары менән сараны биҙәне.
Балаларҙың һәләтен үҫтереү, уларға киң мөмкинлектәр асыу, һөнәр һайлашырға ярҙам итеүгә йүнәлтелгән «Арт-Ҡоролтай. Балалар» форумы икенсе тапҡыр ойошторолдо. Әлеге ҙур форум «Арт-Ҡоролтай» форум хәрәкәтенең бер өлөшө булып тора.
 ","
	Кесе йома, 02 июнь 2022",Яңылыҡтар,Na
https://kulturarb.ru/ba/news/өfөlә-tamyrym-bashҡort-tөbәk-ara-balalar-һәm-үҫmerҙәr-forumy-asyldy, Өфөлә «Тамырым – башҡорт» төбәк-ара балалар һәм үҫмерҙәр форумы асылды ,Na,"

Кисә, 1 июндә, Өфөлә «Тамырым – башҡорт» төбәк-ара балалар һәм үҫмерҙәр форумын асыу тантанаһы уҙҙы.  Форум Силәбе, Ырымбур, Ҡурған, Свердловск өлкәләренән, Ханты-Манси автономиялы округы – Югранан, Пермь крайынан 60 үҫмерҙе бергә йыйҙы. Сара «Арт-Ҡоролтай. Балалар» форумы сиктәрендә үтте.
Йәш делегаттар Башҡортостанға һигеҙ көнгә килгән. Ойоштороусылар улар өсөн бай мәҙәни-ағартыу программаһы әҙерләгән: республика музейҙарына экскурсиялар, Өфө ҡалаһы театрҙарында спектаклдәр ҡарау, һөнәри йүнәлеш биреү эше, “Шүлгәнташ” ҡурсаулығына сәйәхәт, популяр башҡорт сәнғәт эшмәкәрҙәре, йәмәғәт ойошмалары лидерҙары менән осрашыу һәм “Арт-ҡоролтай. Балалар” форумында ҡатнашыу. Балалар башҡорт телен һәм мәҙәниәтен үҫтереүгә йүнәлтелгән сараларҙа әүҙем ҡатнашҡандары өсөн Башҡортостанға юлламалар менән бүләкләнгән.
«Тамырым - башҡорт» форумында ҡатнашыусыларҙы Башҡортостан Республикаһы мәҙәниәт министрының беренсе урынбаҫары Наталья Лапшина сәләмләне.

- Беҙ башҡорт тарихи-мәҙәни үҙәктәренә һәм улар эшләгән барлыҡ төбәктәргә рәхмәтлебеҙ. Уларҙың эше һөҙөмтәһендә һеҙҙе Башҡортостанға саҡырыу мөмкинлеге тыуҙы. Бында конкурста ҡатнашыусыларҙың йыйылыуы һөйөндөрә. Һәр ваҡыт әүҙем булырға, үҙеңде төрлө өлкәләрҙә күрһәтергә кәрәк, сөнки был ҙур мөмкинлектәр аса, үҫешкә этәрә һәм ошо сәйәхәт кеүек бүләктәр алып килә. Һеҙҙе Өфөгә ошо проектҡа ғына түгел, ә уҡырға, һөнәр алырға, үҫешергә һәм ғөмүмән, тарихи тыуған ерегеҙ, ата-бабаларығыҙ тыуған ер менән һәр саҡ бәйләнештә булырға саҡырам. Рәхим итегеҙ! - тип мөрәжәғәт итте йәш делегаттарға Наталья Михайловна.

БР Мәғариф һәм фән министрлығы Милли мәғариф идаралығының дәүләт программаларын тормошҡа ашырыу һәм төбәк-ара хеҙмәттәшлек буйынса бүлек начальнигы Илдус Ҡаһарманов балаларҙы Башҡортостанда уҡырға саҡырҙы һәм интернат тибындағы республика лицейҙары һәм гимназиялары тураһында ентекле һөйләне.
Бөтә донъя башҡорттары ҡоролтайының башҡарма комитеты рәйесе, тарих фәндәре кандидаты Юлдаш Йосопов Башҡортостан биләмәһендәге иң билдәле тарихи-мәҙәни ҡомартҡылар хаҡында һөйләне.

- Тиҙҙән һеҙ барасаҡ Шүлгәнташ мәмерйәһе боронғо һүрәттәре менән билдәле. Тәүге тапҡыр Көньяҡ Урал биләмәһендә – уға Ырымбур, Силәбе өлкәләре, Башҡортостан һәм Пермь крайы инә –  беҙҙең ата-бабаларыбыҙ һүрәт төшөрә башлаған, йәғни улар тәүгеләрҙән булып кешелеккә сәнғәт төшөнсәһен биргән. Бында элек һәм хәҙер йәшәгән кешеләрҙең һәр ваҡыт алдынғы ҡарашлы булыуын аңларға тейешбеҙ. Үҙегеҙ йәшәгән төбәктең тарихи әһәмиәтен белеү бик мөһим, сөнки һеҙ – беҙҙең уртаҡ тарихты яҙыусылар. Ә тарих музейҙарҙа ғына түгел, ул беҙҙең тирә-яғыбыҙҙа. Һеҙҙең был форумда ҡатнашыуығыҙ ҙа тарихи йәһәттән мөһим ваҡиға, - тип билдәләне Юлдаш Йосопов.

«Тамыр» балалар һәм үҫмерҙәр телеканалы директоры Гөлназ Ҡолһарина Юлдаш Йосоповтың һүҙҙәрен хупланы һәм балаларға, тарихты өйрәнеүҙән тыш, уны төшөрөү бурысын да йөкмәтте.

- Башҡортостандағы сәйәхәтегеҙ тураһында бөгөндән видео төшөрә башлағыҙ. Һеҙҙе «Тамыр» телеканалында көтәм, унда беҙҙең команда менән бергә үҙегеҙҙең видеояҙмаларҙан айырым фильм эшләрһегеҙ, - тип илһамландырҙы Гөлназ Фәрит ҡыҙы.

«Аҡбуҙат» республика балалар журналының баш мөхәррире Лариса Абдуллина үҫмерҙәр менән башҡорт халҡының арҙаҡлы шәхестәре тураһында һөйләште һәм уларҙың үҙ ырыуының тарихы менән ҡыҙыҡһыныуҙарын теләне.

- Журналыбыҙҙың яңы йолаһы барлыҡҡа килде: Башҡортостан биләмәһендә йәшәүсе балаларҙың ижадына айырым һанды бағышлайбыҙ. Тәүге сығарылыш Пермь крайы балалары тураһында булды, хәҙер Силәбе өлкәһе буйынса номер әҙерләйбеҙ, - тип билдәләне Лариса Абдуллина.

Сараның эшлекле өлөшөнән һуң «Тамырым - башҡорт» форумында ҡатнашыусылар иҫтәлеккә фотоға төштө һәм Башҡортостандың атҡаҙанған мәҙәниәт хеҙмәткәре Юлай Ғәлиуллиндың «Мәргән уҡсы» хәрәкәте тураһында ҡыҙыҡлы сығышын тыңланы, Башҡортостандың атҡаҙанған мәҙәниәт хеҙмәткәре Рәйес Низаметдиновтан башҡорт милли уйын ҡоралы ҡурайҙы эшләргә өйрәнде.
 ","
	Кесе йома, 02 июнь 2022",Яңылыҡтар,Na
https://kulturarb.ru/ba/news/igor-komarov-өfөlә-teatrly-volga-bujy-festivale-eңeүselәre-menәn-osrashty, Игорь Комаров Өфөлә «Театрлы Волга буйы» фестивале еңеүселәре менән осрашты ,Na,"

Кисә «Йәшлек  House » йәштәр киңлегендә Башҡортостан Башлығы Радий Хәбиров, Рәсәй Президентының Волга буйы федераль округындағы тулы хоҡуҡлы вәкиле Игорь Комаров һәм БР буйынса баш федераль инспектор Алексей Касьянов «Осҡон» халыҡ студенттар театры актёрҙары менән осрашты. Йәштәр Жанр Кусаинованың «Улар килде» пьесаһы һәм Светлана Алексиевичтың «Һуңғы шаһиттар» китабы буйынса «Һуңғы шаһиттар» спектакле менән «Иң яҡшы йәштәр постановкаһы» номинацияһында «Театр Волга буйы» фестиваленең III  дәрәжә лауреаттары булды.
Сарала Башҡортостан Хөкүмәте Премьер-министрының беренсе урынбаҫары Азат Баҙранов һәм республиканың мәҙәниәт министры Әминә Шафиҡова ҡатнашты.
Игорь Анатольевич коллективты еңеүе менән ҡотланы һәм спектакль өҫтөндә ҙур эш башҡарылыуын билдәләне, айырыуса төп ролдәрә уйнаусыларҙы айырым билдәләп үтте.

- Арағыҙҙа университетты тамамлағандан һуң да театрҙа уйнауын дауам иткән һәм беҙҙең фестивалдә ҡатнашҡан кешеләр барлығын беләм. Был спектакль миндә көслө хис-тойғолар уятты. Материал бик көнүҙәк һәм ҡатмарлы, айырыуса балалар өсөн. Йәштәрҙең һуғыштың нимә икәнлеген белеүе һәм уның эҙемтәләрен аңлауы мөһим, - тип билдәләне Игорь Комаров.

""Осҡон"" студенттар театры труппаһы пландары менән уртаҡлашты - Михаил Булгаковтың «Мастер һәм Маргарита» романы буйынса яңы спектакль ҡуйырға һәм «Театрлы Волга буйы»нда беренсе урын алырға. Игорь Комаров йәштәрҙең еңеүселәргә гранттар күләмен арттырыу тәҡдимен хупланы.
Әңгәмә барышында етәкселәр шулай уҡ үҙ пландары, киләсәккә маҡсаттары менән таныштырҙы. Унда ҡыҫҡа метражлы, шулай уҡ тулы метражлы фильмдар төшөрөү мөмкинлектәре тураһында фекер алыштылар. Коллективта ағзалары Башҡортостан Республикаһы нигеҙендә йәштәрҙең һәүәҫкәр кино фестивален ойошторорға тәҡдим итте. Етәкселек был башланғысты хупларға әҙер булыуын белдерҙе һәм проекттың концепцияһын әҙерләүҙәрен һораны.
 ","
	Шишәмбе, 31 май 2022",Яңылыҡтар,Na
https://kulturarb.ru/ba/news/өfөlә-balalarҙy-yaҡlau-kөnөnә-arnalғan-art-ҡoroltaj-balalar-forumy-asyla, Өфөлә Балаларҙы яҡлау көнөнә арналған «Арт-ҡоролтай. Балалар» форумы асыла ,Na,"

1 июнь - Балаларҙы яҡлау көнөндә «Торатау» конгресс-холында «Арт-Ҡоролтай. Балалар» форумы үтә. Проект Башҡортостан Республикаһында «Арт-Ҡоролтай» форум хәрәкәтенең бер өлөшө булып тора һәм һәләтле балаларға ярҙам итеүгә, уларҙы үҫтереүгә, киләсәктә һөнәр һайлай алырлыҡ һәләттәрен тормошҡа ашырыу өсөн мөмкинлектәрҙе киңәйтеүгә йүнәлтелгән.
Тәүге «Арт-ҡоролтай. Балалар» 2021 йылда ойошторолдо. Ул шул уҡ исемдәге ололар форумы артынан уҙҙы. Уның девизы - «Йолаларҙы һаҡлап, киләсәк булдырабыҙ». Сарала 3 айҙан 16 йәшкә тиклемге малайҙар һәм ҡыҙҙар ҡатнашты. Улар мәҙәниәт, архитектура, фән, киң мәғлүмәт саралары өлкәһендә үҙ проекттарын тәҡдим итте, ҡаҙаныштары хаҡында һөйләне.
«Арт-Ҡоролтай. Балалар - 2022» форумының программаһында «Башҡортостан - Евразия йөрәге. Киләсәккә ҡараш» конференцияһы; оҫталыҡ дәрестәре, тренингтар, кинопробалар үткәреү, интерактив тематик майҙансыҡтар, ижади лабораториялар эше, ижади конкурстар еңеүселәрен бүләкләү һәм ҡотлау, шулай уҡ ҙур байрам концерты ҡаралған. Форум сиктәрендә креатив индустрия мәктәбен, урта махсус белем биреү учреждениеларын һәм мәҙәниәт өлкәһендәге юғары профессиональ учреждениеларҙы презентациялау ҙа үткәреләсәк.
Форумдың эшлекле программаһы «Хәҙерге ысынбарлыҡта матди булмаған мәҙәни мираҫты һаҡлап ҡалыу», «Мәҙәниәт өлкәһендә берҙәм белем биреү киңлеген булдырыу» панель секцияларын, шулай уҡ «Тамырым башҡорт» балалар-үҫмерҙәр форумын берләштерә.
 ","
	Шишәмбе, 31 май 2022",Яңылыҡтар,Na
https://kulturarb.ru/ba/news/bөrjәn-rajonynyң-yaңy-usman-auyly-halҡy-bildәle-shәhestәr-menәn-osrashty-2, Бөрйән районының Яңы Усман ауылы халҡы билдәле шәхестәр менән осрашты ,Na,"

Бөрйән районының Яңы Усман моделле ауыл китапханаһында Бөтә Рәсәй ""Китапхана төнө"" акцияһы сиктәрендә саралар үтте.
Һуңғы йылдарҙа ҡурсаҡтарға милли башҡорт халыҡ кейеме тегеү шөғөлө киң тарала бара. Милли уйынсыҡтар балаларҙы ғына түгел, ололарҙы ла арбай. Таңһылыу Мәзитова ""Ҡурсаҡтар милли кейемдә"" тигән оҫталыҡ дәресе үткәрҙе. Ул башҡорт милли кейеме тураһында һөйләне һәм, матур күлдәк тегеп, ҡурсаҡҡа кейҙерҙе.
Яңы усман ауылында тыуып үҫкән билдәле журналистар – Шәһит Хоҙайбирҙин исемендәге дәүләт премияһы лауреаттары, ""Һәнәк"" журналының баш мөхәррире Миләүшә Ҡаһарманова һәм ""Бәрәкәт"" журналының баш мөхәррире Даян Мәзитов менән осрашыу кисәһе уҙҙы.
Осрашыу бик йәнле һәм ҡыҙыҡлы булды. Сара барышында ҡунаҡтар үҙҙәренең тормош юлы, ижад емештәре менән таныштырҙы. Ауылдың абруйлы ағинәйҙәре, Миләүшә апай менән Даяндын беренсе уҡытыусылары Земфира Ғүмәр ҡыҙы һәм Вәзимә Ишбулды ҡыҙына ла һүҙ бирелде.
Миләүшә Ҡаһарманова менән Даян Мәзитовтың күңелдәрендә шиғри осҡон мәктәп йылдарында уҡ булыуын иҫкә төшөрөп, уҡыусы саҡтарындағы ҡыҙыҡлы, фәһемле иҫтәлектәр менән бүштелар.. Кисә йыр - бейеү менән аралашып барҙы.
 ","
	Дүшәмбе, 30 май 2022",Яңылыҡтар,Na
https://kulturarb.ru/ba/news/өfөlә-huzha-nasretdin-mazharalary-spektakleneң-premeraһy-uҙҙy," Өфөлә ""Хужа Насретдин мажаралары"" спектакленең премьераһы уҙҙы ",Na,"

25 майҙа Башҡортостан Республикаһының Мостай Кәрим исемендәге Милли йәштәр театрында «Хужа Насретдин мажаралары» спектакленең премьераһы үтте. Ул Леонид Соловьевтың «Хужа Насреддин тураһында повесть» дилогияһының тәүге өлөшө буйынса ҡуйылды.
Спектакль алдынан Башҡортостандың мәҙәниәт министры урынбаҫары Илнур Мөхйәнов сығыш яһаны, ул тетарҙың 32-се ижад миҙгеле премьераларға бай булыуын билдәне һәм артистарҙы Башҡортостан Республикаһы Мәҙәниәт министрлығының Маҡтау ҡағыҙҙары менән бүләкләне.
Спектаклгә килгәндә, ул бер кемде лә битараф ҡалдырманы. Билдәле булыуынса, Хужа Насретдин – бер урында тора белмәгән, һәр саҡ илдәр гиҙергә яратҡан шаян холҡло һәм үткер телле герой. Ҡайҙа ғына йөрөһә лә, кешеләр күңелендә яҡты эҙ ҡалдыра.
Сәхнә әҫәре өҫтөндә билдәле сәнғәт эшмәкәрҙәре эшләгән: ҡуйыусы режиссер - Башҡортостандың атҡаҙанған сәнғәт эшмәкәре, Ш. Бабич исемендәге дәүләт премияһы лауреаты Мөсәлим Күлбаев, рәссам - Геннадий Скоморохов (Мәскәү), балетмейстер – Сәлимә Әминева (Ҡазан), алыш һәм трюктарҙы ҡуйыусы - Айҙар Закиров (Мәскәү), композитор - Василий Тонковидов (Һамар), вокал буйынса педагог Башҡортостандың атҡаҙанған артисы Нурия Мортазина, башҡортса тәржемә авторы – Башҡоротсандың атҡаҙанған артисы Рәмзил Сәлмәнов.
Актерҙар составы ла дөрөҫ һайланған. Нәғим Нурғәлин, Илсур Хәбиров, Мәғәфүр Усманов,  Рәмзил Сәлмәнов, Илнур Лоҡманов, Ринат Фәтхиев, Аида Күлбаева, Шәһит Хамматов, Вадим Ҡлысов, Зәриә Мортаева, Салауат Юлдашбаев, Гүзәл Әйүпова, Ләйсән Тимерханова, Лилиә Исҡужина, Дания Ғөбәйҙуллина, Зөлхизә Абдуллина, Әбйәлил Үтәбаев үҙҙәре сағылдырған геройҙар образдарын ысын мәғәнәһендә аса алды. Буласаҡ актерҙар Урал Йосопов менән Линара Бәйетоваларҙы ла дебюттары менән ҡотларға мөмкин.
Йыр-моңло һәм ҡыҙыҡлы спектаклдән һуң тамашасылар актерҙарҙы оҙайлы алҡыштарға күмде һәм байтаҡ ваҡыт сәхнәнән ебәрмәй торҙо.
 ","
	Дүшәмбе, 30 май 2022",Яңылыҡтар,Na
https://kulturarb.ru/ba/news/bashҡortostandyң-milli-kitaphanaһynda-bibliotөn-akciyaһy-uҙҙy," Башҡортостандың милли китапханаһында ""Библиотөн"" акцияһы уҙҙы ",Na,"

28  майҙа Башҡортостан Республикаһының Әхмәтзәки Вәлиди исемендәге милли китапханаһында ""Библиотөн - 2022"" акцияһы уҙҙы. Бөтә Рәсәй күләмендәге йыл һайын уҙғарылған сара быйыл Рәсәй халыҡтарының мәҙәни мираҫы йылына арналды. Республиканың төп китапханаһындағы Библиотөн кескәй балаларҙы һәм өлкәндәрҙе, ябай китап һөйөүселәрҙе һәм билдәле шәхестәрҙе бер майҙанға йыйҙы.
Бында төрлө йүнәлештәге оҫталыҡ дәрестәре, квестар, балалар өсөн уйындар, ҡул эштәре өлгөләренән күргәҙмә-йәрминкәләр үткәрелде.
Күренекле сәсәниә Розалия Солтангәрәева бәләкәстәргә башҡорт халыҡ уйындарын уйнатты, башҡорт халыҡ ижады өлгөләре манән таныштырҙы. Башҡортостандағы иң билдәле өләсәй, йәмәғәт эшмәкәре Альбина Исхаҡова балаларға  башҡорт әкиәттәрен көйләп һөйләне.
""Башҡорт милли кейеме"", ""Башҡорт тамбурлы сигеүенең тылсымы"" исемле баҫмалары менән милли мәҙәни мираҫты мәңгеләштереүгә ҙур өлөш индергән ғалимә Айгөл Камалиева башҡорт милли кейемен теккән йыш осоаған хаталар тураһында һөйләне, ҡул эштәре менән мауыҡҡан ҡатын-ҡыҙға оҫталыҡ дәресе уҙғарҙы. Ғөмүмән, олоһо ла, кесеһе лә күңеленә ятҡан шөғөл тапты.
 ","
	Йәкшәмбе, 29 май 2022",Яңылыҡтар,Na
https://kulturarb.ru/ba/news/yaңauylda-bashҡortostandyң-iң-yaҡshy-garmunsylary-bildәlәnde, Яңауылда Башҡортостандың иң яҡшы гармунсылары билдәләнде ,Na,"

27 майҙа Яңауыл ҡалаһында Фәтих Иҡсанов исемендәге «Моңға бай гармун байрамы» республика конкурсына йомғаҡ яһалды. Быйыл ижади бәйгелә Башҡортостандың 20 районынан һәм алты ҡалаһынан, Ханты-Манси автономиялы округынан һәм Свердловск өлкәһенән иллеләгән солист, 20 ансамбль ҡатнашты.

- Был байрамдың Рәсәй халыҡтарының мәҙәни мираҫы йылында үткәрелеүе әһәмиәтле. Проект һәләтле башҡарыусыларҙы асыҡлауға булышлыҡ итә һәм халыҡ ижадын һөйөүсе төрлө быуын вәкилдәренең аралашыу майҙансығы булып тора, - тип билдәләне Республика халыҡ ижады үҙәгенең генераль директоры Артур Әлибәков, шулай уҡ ҡатнашыусыларҙы һәм тамашасыларҙы Башҡортостан Республикаһының Мәҙәниәт министрлығы исеменән сәләмләне.


- Яңауыл ерендә беҙ ун беренсе тапҡыр талантлы гармунсыларҙы асыҡлайбыҙ. «Моңға бай гармун байрамы» республикала уҙған мәҙәни саралар араһында айырым урынды биләй, сөнки ул күңелдәрҙе моңландырып ҡына ҡалмай, халыҡ кәсептәрен һаҡлап ҡалыуға ла булышлыҡ итә, - тине Яңауыл районы хакимиәте башлығы Илшат Вәзиғәтов.

Конкурсты ябыу тантанаһында Фәтихә Иҡсанованың ҡатыны Нәфирә Нәжметдин ҡыҙы һәм ҡыҙы Айһылыу Фәтих ҡыҙы ҡатнашты.
Гран-приға һәм ҡиммәтле бүләк –Тула гармунына –  Руслан Мөхәмәҙиев (Яңауыл ҡалаһы), Шамил Вәлиев (Стәрлетамаҡ ҡалаһы) һәм «Кумыл» халыҡ гармунсылар ансамбле (Ҡалтасы районы) лайыҡ булды.
Өфө районынан Илгиз Вәлиев һәм Саҡмағош районынан Фликс Яҡупов солистар араһында I дәрәжә лауреат исеменә лайыҡ булды.
Ансамблдәр араһында Балтас районының «Моң» ансамбле (етәксеһе Шәфҡәт Фәрхуллин) һәм Тәтешле районының «Йәдкәр» халыҡ инструменталь ансамбле (етәксеһе - Марат Саҙретдинов) I урынды яуланы.
Конкурстың иң йәш ҡатнашыусыһы - Стәрлетамаҡтан Шамил Вәлиев (9 йәш), иң өлкәне  Туймазы ҡалаһынан Йәмил Хәсәнов (94 йәш) булды.
Фәтих Ихсанов халыҡ сәнғәтен үҫтереүгә ҙур өлөш индергән, тальян гармунда оҫта уйнаусыларҙы һәм халыҡ музыка ҡоралдарын эшләүсе оҫталарҙы асыҡлау оҫтөндә эшләгән, Башҡорт дәүләт филармонияһында тәүге профессиональ фольклор төркөмдәренең береһе «Йәдкәр”ҙе ойошторған, башҡорт оҙон көйҙәренән генә торған уникаль концерт ҡуйған, төрлө халыҡтарҙың көнкүреш традицияларын профессиональ сәхнәгә сығарған.
Гармун байрамының ойоштороусылары - Башҡортостандың Мәҙәниәт министрлығы һәм Республика халыҡ ижады үҙәге.
 ","
	Йәкшәмбе, 29 май 2022",Яңылыҡтар,Na
https://kulturarb.ru/ba/news/bashҡortostandyң-maҡtauly-krajҙy-өjrәneүseһe-әmir-sәjғәfәrov-vafat, Башҡортостандың маҡтаулы крайҙы өйрәнеүсеһе Әмир Сәйғәфәров вафат ,Na,"


27 майҙа Баймаҡ ҡалаһында билдәле крайҙы өйрәнеүсе, тарихсы, яҙыусы, хеҙмәт ветераны Әмир Сәйғәфәров 87 йәшендә вафат булды. Был хаҡта ""Һаҡмар"" ройон гәзите хәбәр итте. 




Әмир Сәйғәфәров - Башҡортостандың маҡтаулы крайҙы өйрәнеүсеһе, Баймаҡ ҡалаһының почетлы гражданы. Ул 1935 йылдың 16 майында Ишбирҙе ауылында тыуған.
Ишбирҙе ете йыллыҡ мәктәбендә, Темәс педагогия училищеһында, Башҡорт дәүләт университетында белем ала. Уҡытыусы, башланғыс мәктәп мөдире, мәктәп директоры, район партия комитеты сәркәтибе һәм бүлек мөдире, райсовет башҡарма комитеты рәйесе, район хакимиәт башлығы урынбаҫары, Бөрйән ырыуы ҡор башы, район башҡорттары ҡоролтайы башҡарма комитеты рәйесе вазифаларында эшләй. Ике Почет билдәһе һәм Хеҙмәт Ҡыҙыл Байрағы ордендары менән бүләкләнә. Башҡортостан Республикаһының атҡаҙанған мәғариф эшмәкәре. Беренсе, икенсе, өсөнсө Бөтә донъя башҡорттары ҡоролтайының делегаты. Тыуған яҡ тарихын тергеҙгән мәҡәләләре республика һәм район гәзиттәрендә донъя күреп тора. 2002 йылда сыҡҡан ""Баймаҡский край"" китабы өсөн Батыр Вәлид премияһына лайыҡ була.
""Башҡортостандың мәҙәни мөхите"" интернет-порталы мәрхүмдең ҡатыны, балалары, яҡындарының ауыр ҡайғыһын уртаҡлаша. Әмир Зәкир улы башҡарған мөһим эштәр һәм уның тураһындағы яҡты хәтер йөрәктәрҙә мәңге һаҡланыр...



 ","
	Йәкшәмбе, 29 май 2022",Яңылыҡтар,Na
https://kulturarb.ru/ba/news/norilskiҙa-bashҡort-jәshtәreneң-koncerty-uҙғan, Норильскиҙа башҡорт йәштәренең концерты уҙған ,Na,"

Күптән түгел  Красноярск крайында Норильск асыҡ китапханаһында «Уралым» башҡорт ижтимағи-мәҙәни ойошмаһы концерт ойошторҙо. Бындай тамаша тәүге тапҡыр дүрт йыл элек үткәрелгән.
""Уралым"" ойошмаһы исеменән тамашасыларҙы әүҙемселәр Гүзәл Сөнәғәтуллина менән Флүр Теүәлбаев сәләмләгән.

«Кисәлә башҡорт фольклоры һәм заман милли сәнғәте өлгөләре тәҡдим ителде. Боноғо башҡорт халыҡ һәм заман йырҙарын оҫта башҡарған Илмир Ултыраҡов менән Зөбәйҙә Ҡоломбәтова кеүек сағыу һәм талантлы йырсылар Норильск тамашасыһы өсөн асыш булды », — тип һөйләне Гүзәл Сөнәғәтуллина.

Гөлнәз Ишемова һәм Лилиә Дәүләтбирҙина «Ҡыҙҙар уйыны» һәм «Бөрйән ҡыҙҙары» бейеүҙәрен башҡарған. Программала шулай уҡ Ғаян Ялсығолов һәм бейеүсе Ғәзинур Алғушев ҡатнашҡан.
Саксофонсы Айнур Аҡмырҙин һәм XI класс уҡыусыһы Азалия Ғөбәйҙуллина тамашаның иң йәш ҡатнашыусылары булған.
 ","
	Йома, 27 май 2022",Яңылыҡтар,Na
https://kulturarb.ru/ba/news/өfөlә-bashҡortostan-һәm-tatarstan-sәnғәt-oҫtalarynyң-beҙ-bergә-hәjriә-koncerty-үtte," Өфөлә Башҡортостан һәм Татарстан сәнғәт оҫталарының ""Беҙ бергә"" хәйриә концерты үтте ",Na,"

25 майҙа ""Башҡортостан"" дәүләт концерт залында Башҡортостандың һәм Татарстан сәнғәт оҫталарының ""Беҙ бергә"" хәйриә концерты үтте. Проекттың маҡсаты — Донецк һәм Луганск халыҡ республикаларына теләктәшлек белдереү.
Башҡортостан Республикаһы Башлығы Радий Хәбиров исеменән проектта ҡатнашыусыларҙы һәм тамашасыларҙы Башҡортостан Республикаһы мәҙәниәт министры Әминә Шафиҡова сәләмләне.

— Бөгөнгө сара бик мөһим һәм кәрәкле, сөнки ике туғандаш республика — Башҡортостан һәм Татарстан — башҡа ике туғандаш төбәккә — Донецк һәм Луганск халыҡ республикаларына ярҙам итеү өсөн берләшә. Артистарыбыҙ айырым хистәр, ҙур тулҡынланыу менән был сарала ҡатнашырға ризалыҡ белдерҙе. Бөгөн беҙҙең менән булғандар өсөн рәхмәт. Проектта ҡатнашҡан ҡунаҡтарыбыҙға – Татарстан артистарына ла рәхмәт.


Бындай концертты үткәреү – минең коллегам Татарстан Республикаһының мәҙәниәт министры Ирада Хафизйән ҡыҙы Әйүпованың идеяһы. Беҙ күп кенә мәҙәни проекттар буйынса бергә эшләйбеҙ. Бөгөн был концертта йыйылған аҡса ауыр ваҡыттарҙа туғандаш республикалар халҡының хәлен бер аҙ еңеләйтер, тип өмөтләнәм. 8 июндә Татарстан Республикаһы беҙҙең артистарҙы ошондай уҡ тулы зал менән ҡабул итер, тип ышанам. Бергә булайыҡ, берҙәм булайыҡ”, - тине Әминә Ивний ҡыҙы.

Хәйриә концертында башҡорт һәм татар эстрадаһының билдәле артистары сығыш яһаны: Башҡортостандың халыҡ, Татарстандың атҡаҙанған артисы Гүзәл Уразова, Башҡортостандың халыҡ артисы Рөстәм Ғиззәтуллин, Татарстандың халыҡ артистары Зәйнәб Фәрхетдинова һәм Зөфәр Билалов, Башҡортостандың һәм Татарстандың атҡаҙанған артисы Элвин Грей, Татарстандың атҡаҙанған артисы Рәяз Фәсихов, ZAINETDIN этношоу проекты, «Дәрүиш-хан» рок төркөмө һәм «Арғымаҡ» этно-рок төркөмө, халыҡ-ара музыкаль конкурс лауреаттары Илнат Фәрхуллин, Рәфис Сирусин һәм Әлфиә Ниғмәтуллина ҡатнашты.
8 июндә Ҡазанда «Беҙ бергәбеҙ» проекты сиктәрендә тағы бер хәйриә концерты үтәсәк — “Пирамида” концерт залында Башҡортостандың һәм Татарстандың билдәле артистары сығыш яһаясаҡ. Марафон ваҡытында йыйылған аҡса Донецк һәм Луганск халыҡ республикаларына ярҙамға йүнәлтелә.
Концерттың яҙмаһын ошо һылтанма буйынса ҡарарға мөмкин: https://youtu.be/R9HCjqvUlvs.
 ","
	Йома, 27 май 2022",Яңылыҡтар,Na
https://kulturarb.ru/ba/news/bashҡortostandyң-milli-simfonik-orkestry-30-jyllyғyn-tujlany, Башҡортостандың милли симфоник оркестры 30 йыллығын туйланы ,Na,"

26 майҙа ""Башҡортостан"" дәүләт концерт залында Башҡортостан Республикаһы милли симфоник оркестрының 30-йыллығына арналған фестивалде ябыу тантанаһы уҙҙы.
Байрам кисәһе Вольфганг Амадей Моцарттың «Фигаро туйы» операһына увертюра менән асылды.
Башҡортостан Республикаһы Хөкүмәте Премьер-министрының беренсе урынбаҫары Азат Баҙранов оркестр коллективын Башҡортостан Республикаһы етәкселеге исеменән юбилейы менән ҡотланы.

“Башҡортостандың милли симфоник оркестры— бөтә республиканың оло ғорурлығы һәм, минеңсә, Рәсәй мәҙәниәтенең ынйыһы, сөнки оркестр башҡарған репертуарҙы башҡа бер кем дә башҡармай, шуға ла улар уникаль һәм ҡиммәтле һәм шуның менән республика халыҡтарының, Башҡортостандың юғары мәҙәниәтен данлай», — тине Азат Шамил улы  һәм Башҡортостан Республикаһы Башлығы Радий Хәбировтың сәләмләү мөрәжәғәтнамәһен уҡып ишеттерҙе.

Артабан коллектив артистарын бүләкләү тантанаһы үтте. Оркестрҙың генераль директоры Артур Нәзиуллин һәм музыканттар Айгөл Моратова менән Илһам Мөслимов “Башҡортостан Республикаһының халыҡ артисы” тигән маҡтаулы исемгә лайыҡ булды.
«Башҡортостан Республикаһының атҡаҙанған артисы» тигән маҡтаулы исем Светлана Алексеева, Марат Вәлиев, Татьяна Давыдова, Зәкир Ласынов һәм Әлмирә Хөсәйеноваға бирелде.
Оркестрҙың баш дирижёры Дмитрий Крюков, оркестранттар Заря Садыкова һәм Владимир Семин Башҡортостан Республикаһы Башлығының Рәхмәт хаты менән бүләкләнде.
Шулай уҡ Башҡортостан Республикаһы Башлығы исеменән коллективҡа туристик автобус асҡысы тапшырылды.
Кисәне Вольфганг Амадей Моцарттың A-dur оркестры менән кларнет өсөн концерты дауам итте, Башҡортостандың халыҡ артисы, оркестрҙың генераль директоры Артур Нәзиуллин солист булараҡ сығыш яһаны.
Юбилей кисәһе аҙағында оркестрға Радий Хәбировтан бер кәрзин сәскә тапшырҙылар.
 ","
	Йома, 27 май 2022",Яңылыҡтар,Na
https://kulturarb.ru/ba/news/bashҡortostandyң-mәҙәniәt-ministry-әminә-shafiҡova-kitaphana-tarmaғy-heҙmәtkәrҙәren-ҡotlany, Башҡортостандың мәҙәниәт министры Әминә Шафиҡова китапхана тармағы хеҙмәткәрҙәрен ҡотланы ,Na,"

Башҡортостан Республикаһының мәҙәниәт министры Әминә Шафиҡова бөтә китапхана тармағы хеҙмәткәрҙәрен һәм ветерандарын Бөтә Рәсәй китапхана көнө менән ҡотланы.

«Бөгөн китапханалар интеллектуаль мөмкинлектәр майҙаны, сағыу һәм әһәмиәтле мәҙәни-ағартыу үҙәктәре булараҡ йәмғиәт тормошонда ҙур роль уйнай. Нәҡ китапханалар күп кенә яңы виртуаль форматтарҙы индереүҙә беренсе булып тора. Быға «Мәҙәниәт» милли проектын тормошҡа ашырыу ҙа булышлыҡ итә», - тип һыҙыҡ өҫтөнә алды Әминә Ивний ҡыҙы.

Хәҙерге ваҡытта Башҡортостанда 14 яңы быуын китапханаһы асылған. 2024 йылға уларҙың һанын 20-гә еткереү күҙаллана.
Министр фекеренсә, халыҡтың интеллектуаль һәм мәҙәни кимәлен үҫтереү, уның һөнәри үҫеше һәм белеме республиканың үҫеше өсөн кәрәкле мөһим талап булып тора, һәм китапханаларҙың был йүнәлештә индергән өлөшө бик ҙур.

«Китапханалар көнөндә китапхана тармағы хеҙмәткәрҙәренә Башҡортостан Республикаһының интеллектуаль һәм мәҙәни мөмкинлеген һаҡлауға һәм арттырыуға булышлыҡ иткән тырышлыҡ һәм оҫталыҡтары өсөн рәхмәт белдерәм. Фиҙаҡәр хеҙмәтегеҙ, илһөйәрлегегеҙ, мәҙәниәткә, китаптарға, уҡыусыларға тоғролоғоғоҙ өсөн рәхмәт һүҙҙәрен ҡабул итегеҙ», — тине министр һәм бәхет, мөхәббәт, ҙур ижади идеялар һәм ҡаҙаныштар теләне.

 ","
	Йома, 27 май 2022",Яңылыҡтар,Na
https://kulturarb.ru/ba/news/bүrelәr-rok-tөrkөmө-yaңy-jyjyntyғynyң-isem-tujyna-saҡyra,  «Бүреләр» рок төркөмө яңы йыйынтығының исем туйына саҡыра ,Na,"

Бөгөн, 25 майҙа, билдәле «Бүреләр» башҡорт рок төркөмө «Мәңгелек мөхәббәт» тигән яңы альбомының исем туйын үткәрә.
«Бүреләр» тәүге тапҡыр үҙен «Йәшлек-шоу-2004» республика конкурсында таныта һәм «Йыл асышы» номинацияһында еңеү яулай. Төркөмдөң йырҙарында тотош бер быуын башҡорт рок-музыкаһын һөйөүсе йәштәр үҫеп сыҡты.
Коллективтың һәр яңы альбомы башҡорт йәштәре араһында ҙур ваҡиғаға әүерелә. «Бүреләр»ҙең тәүге йыйынтығы 2008 йылда донъя күрә, икенсе «Юлдар» альбомы 2017 йылда краудфандинг нигеҙендә сығарыла.

«Өсөнсө йыйынтыҡ элеккеләренә оҡшамаған – уға лирик композициялар ингән. Бөгөн исем туйында ҡасандыр «Бүреләр»ҙе танытҡан билдәле йырҙарҙы ла башҡарырға вәғәҙә итәбеҙ. Бергәләп йырларбыҙ!», - ти төркөм етәксеһе Илшат Абдуллин.

Концерт киске 7-лә башлана.
Адрес: Өфө ҡалаһы, Киров урамы, 27, Musichall 27.
Билеттарҙы ошо һылтанма буйынса алырға мөмкин: https://ufa.kassir.ru/koncert/burelar
 
 ","
	Шаршамбы, 25 май 2022",Яңылыҡтар,Na
https://kulturarb.ru/ba/news/uftanma-izhadhanaһy-keskәjҙәrҙe-asyҡ-һauala-spektakl-ҡararғa-saҡyra," ""Уфтанма"" ижадханаһы кескәйҙәрҙе асыҡ һауала спектакль ҡарарға саҡыра ",Na,"

1 июндә ""Уфтанма"" башҡорт ижадханаһы Өфө халҡын һәм ҡунаҡтарын асыҡ һауала “Нух кәмәһе” спектаклен ҡарарға саҡыра. Сара Халыҡ-ара балаларҙы яҡлау көнөнә арнала.
Спектаклде Башҡортостан Республикаһының Мостай Кәрим исемендәге Милли йәштәр театры актерҙары ҡуя. Улар Антарктидала йәшәгән өс пингвиндың тормошо һәм мажаралары хаҡында бәйән итәсәк.   
Тамаша ""Арт-квадрат"" ҡала үҙәгенең (Өфө ҡалаһы, Чернышевский урамы, 88) “Сквер” майҙансығында уҙа.
Спектакль киске сәғәт 6-ла башлана.
Инеү ирекле.
“Уфтанма” ижадханаһы балаларҙы һәм ата-әсәләрҙе тамашала көтөп ҡала һәм ҡатнашыу өсөн алдан теркәлеү үтеүҙе һорай: https://forms.gle/C9ZSVSTbEitdqXXUA .
 ","
	Шишәмбе, 24 май 2022",Яңылыҡтар,Na
https://kulturarb.ru/ba/news/bashҡortostanda-ҡaһym-tүrә-muzejy-buldyryldy, Башҡортостанда Ҡаһым түрә музейы булдырылды ,Na,"

Стәрлетамаҡ районы Мырҙаш ауылы мәҙәниәт йортонда 1812 йылғы Ватан һуғышы геройы Ҡаһым түрәнең тарихи-этнографик музейы булдырылды. Был хаҡта Башҡортостан Республикаһы Мәҙәниәт министрлығының матбуғат хеҙмәте хәбәр итте.
Ҡаһым түрәнең яңы тарихи-этнографик музейы ете бүлектән тора: башҡорт (Мырҙаш ауылында), рус (Рязановка), мордва (Садовка), татар (Талас), украин (Золотоношка), сыуаш (Ишпарс), ҡаҙаҡ ( Октябрьский).
Мырҙаш ауылында урынлашҡан төп музей 1812 йылғы Ватан һуғышында һәм 1813-1814 йылдарҙа рус армияһының сит ил походтарында ҡатнашҡан башҡорт полктары командиры Ҡаһым түрәгә арналған.
Ҡаһым түрә (Ҡаһым Мырҙашев, 1778 –1813) Стәрлетамаҡ районы Айыусы ауылында тыуған. Уның героик фигураһы башҡорт ғәскәрҙәренең 1812 йылғы Ватан һуғышында алған хәрби даны менән айырылғыһыҙ бәйле. Айыусыла Ҡаһым түрә хөрмәтенә стела, башҡорт халыҡ йыры «Ашҡаҙар»ға һәйкәл ҡуйылған.
Хәтерегеҙгә төшөрәбеҙ, 2022 йылда ил Рәсәйҙең 1812 йылғы Ватан һуғышында еңеүенә 210 йыл тулыуҙы билдәләй. Унда 28 атлы башҡорт полкы һәм Өфө пехота полкы ла ҡатнашҡан.
Әлеге ваҡытта экспозицияларҙы тулыландырыу, саралар планын төҙөү эше алып барыла. Учреждениены Республика көнөндә, 2022 йылдың 11 октябрендә, асыу күҙаллана.
 ","
	Дүшәмбе, 23 май 2022",Яңылыҡтар,Na
https://kulturarb.ru/ba/news/bashҡortostanda-muzej-tөnө-2022-akciyaһy-үtәsәk, Башҡортостанда “Музей төнө-2022” акцияһы үтәсәк ,Na,"

21 майҙа 18 сәғәттә иң ҙур масштаблы акцияларҙың береһе булған “Музей төнө-2022” башланасаҡ. Башҡортостан музейҙары Бөтә Рәсәй акцияһында 12 йыл рәттән ҡатнаша. Быйылғы күргәҙмәләр һәм мәҙәни саралар 3 төп темаға бағышлана:

Рәсәй халыҡтарының мәҙәни мираҫ йылы: музейҙарҙа этнография күргәҙмәләре эшләйәсәк, шул иҫәптән Башҡоортостан халыҡтарының биҙәү-ҡулланма сәнғәте күргәҙмәләре, төрлө милләттәрҙең рухи һәм һәм материаль мәҙәниәтенә бағышланған саралар һәм экскурсиялар ойоштороласаҡ.
Быуындар хәтере: йәш быуынды патриотик рухта тәрбиәләү маҡсатында музейҙарҙа ғаилә архивтарына һәм фронтовиктар, тыл хеҙмәтсәндәре, һуғыш балалары хәтирәләренә арналған күргәҙмәләр һәм сарарлар ойошторола. Бындай күргәҙмәләр өсөн Башҡортостан ҡалалары һәм ауылдарынан күп ғаилә архивтары файҙаланды.
“Үткәндәрҙе эҙләү – үҙеңде асыу”: музейҙарҙа эҙәрмәндәр хәрәкәтенә арналған саралар ойошторола.

Ғәҙәттәгесә, Музей төнөндә яңы ҡыҙыҡлы күргәҙмәләр асыла, мауыҡтырғыс квест, балалар өсөн уйындар, төрлө экскурсиялар, йәрминкәләр, оҫталыҡ дәрестәре, концерт программалары үтәсәк. Шулай уҡ «Культура.РФ» бөтә Рәсәй порталында һәм социаль селтәрҙәрҙә тура трансляциялар ойошорола.
Акцияла 100-ҙән ашыу музей һәм башҡа мәҙәниәт учреждениелары ҡатнаша: дәүләт һәм муниципаль музейҙары, мәҙәни-ял йорттары эргәһендәге музейҙар, шәхси һәм корпоратив музейҙар, шул иҫәптән, Элемтә музейы, Интеллектус мауыҡтырғыс фәндәр йорто, “Рәсәй – минең тарихым” тарихи паркы, “Болоттар” заман сәнғәте үҙәге, Өфө художество галереяһы, “Мираҫ” галереяһы һәм “Х-МАХ” галереяһы.
Башҡортостанда “Музей төнө” акцияһы 90-дан ашыу майҙансыҡта үтәсәк, унда 500-ҙән ашыу яңы күргәҙмә һәм мауыҡтырғыс саралар ойоштороласаҡ.
Өфөлә акция 18:00 сәғәттә  башлана һәм 19 майҙансыҡта үтәсәк. БР милли музейы (Совет урамы, 14) һәм “Интеллектус” мауыҡтырғыс фәндәр йорто (Софьи Перовская урамы,  52/2) араһында бушлай автобыс йөрөйәсәк: Милли музейҙан 19:00, 20:00, 21:00, 22:00, 23:00  сәғәттә ҡуҙғала, “Интеллектус” янынан 19:30, 20:30, 21:30, 22:30 ҡуҙғала.
Акция тураһында мәғлүмәт менән музейҙарҙың сайттарында, социаль селтәрҙәрҙә, «Культура.РФ» порталында танышырға мөмкин.
Акциялар тураһында баҫмаларҙы #ночьмузеевРБ2022 хештэг аҫтында ҡуйырға мөмкин.
 ","
	Йома, 20 май 2022",Яңылыҡтар,Na
https://kulturarb.ru/ba/news/silәbe-өlkәһendә-bashkkord-balalar-rok-tөrkөmө-barlyҡҡa-kilde," Силәбе өлкәһендә ""Башккорд"" балалар рок-төркөмө барлыҡҡа килде ",Na,"

Ике ай элек Башҡортостан Халыҡтар дуҫлығы йортоноң Силәбе өлкәһендәге даими вәкиллеге ҡарамағындағы башҡорт тарихи-мәҙәни үҙәгендә гитарала уйнау курсы асыла. Курс етәксеһе билдәле музыкант Ришат Рәхимов тәүге көндәрҙән уҡ балалар рок-төркөмөн булдырырға теләүен белдерә. Был ниәтте үҙәк белгестәре күтәреп ала. Силәбе мәктәп уҡыусыларынан торған «Башккорд» төркөмө шулай барлыҡҡа килә.
Төркөм дүрт ҡатнашыусынан тора:  Алтынай Нишанова (V класс) - вокал, Ләйсән Мөхәмәтйәнова (VI класс) — ритм-гитара, Асель Мөхәмәтйәнова (V класс) — бас-гитара, Карина Бигелдина (IX класс) — соло-гитара. Ришат Рим улы ай ярым дауамында һәр береһе менән аҙнаһына ике тапҡыр айырым шөғөлләнә. Ошо көндәрҙә улар британияның Blur төркөмө репертуарынан тәүге йыр өҫтөндә эшләй башлаған. Киң билдәле ""Song 2"" йыры тиҙҙән «Башккорд» башҡарыуында башҡорт телендә яңғыраясаҡ.

“Алтынай, Асель һәм Ләйсан быға тиклем бер тапҡыр ҙа гитарала уйнамаған, Карина үҙ аллы өйрәнгән. Береһе лә музыка мәктәбендә уҡымаған. Әле беҙ гитара уйнау алымдары менән танышабыҙ, аккордтар төҙөү, бармаҡтар ҡуйыу өҫтөндә эшләйбеҙ. Барыһы ла һәйбәт барһа, июнь башында йырҙы яҙҙырабыҙ, шул уҡ ай аҙағында клип төшөрәбеҙ», — ти Ришат Рәхимов.

Төркөмдә барабансы юҡ. Яҡын арала Алтынай вокал һәм ритм-гитараны бер юлы алып барыр, ә һуҡма инструмент артында Ләйсән урын алыр тип ниәтләйҙәр.
«Башккорд» Ришат Рәхимов булдырған тәүге балалар рок-төркөмө түгел. Ҡасандыр ул төрлө төбәк һәм төбәк-ара вокаль-инструменталь конкур лауреаттары – «Abnormals» һәм «Гараж һатам» төркөмө егеттәре өсөн сәхнәгә юл асҡан. «48-се код» төркөмө иһә «Ҡош юлы» бард-фестиваленән һуң Башҡортостан йәштәре араһында билдәлелек яулай.

«Ришат Римовичтың балалар менән эшләү тәжрибәһе ҙур, улар менән уртаҡ тел таба белә. Ҡыҙҙар һәр дәресте көтөп ала, ҙур ҡыҙыҡһыныу менән шөғөлләнә. Төркөмдөң атамаһын ҡатнашыусылар үҙҙәре уйлап тапҡан — «Башҡорт аккорды» һүҙҙәре ҡушылыу һөҙөмтәһендә барлыҡҡа килгән», — ти Силәбе өлкәһендәге башҡорт тарихи-мәҙәни үҙәгенең баш белгесе Рушания Нишанова.

Төркөм киләсәккә ҙур маҡсаттар ҡуйған. Ришат Рәхимовтың әйтеүенсә, «Башккорд» нигеҙҙә автор репертуары менән сығыш яһаясаҡ. Улар өсөн «Ҡатай» йыры яҙыла ла инде, ул августа Ҡоншаҡ районы Ҡатай ырыуы йәштәре съезының гимны булып яңғырар тип көтөлә. Шул уҡ айҙа Озерск ҡалаһындағы ""Заман"" этно-фестиваленә барырға ниәтләйҙәр. Көҙгөһөн төркөм башҡорт йырҙарын башҡарыусылар араһындағы төбәк конкурсында ҡатнашырға уйлай.
 ","
	Йома, 20 май 2022",Яңылыҡтар,Na
https://kulturarb.ru/ba/news/20-se-өfө-ҡala-bashҡort-gimnaziyaһynda-onotmaһyn-beҙҙe-lә-tyuғan-il-muzykal-әҙәbi-kisәһe-uҙҙy, 20-се Өфө ҡала башҡорт гимназияһында «Онотмаһын беҙҙе лә Тыуған ил!» музыкаль-әҙәби кисәһе уҙҙы ,Na,"

Ошо көндәрҙә Фатима Мостафина исемендәге 20-се Өфө ҡала башҡорт гимназияһында «Онотмаһын беҙҙе лә Тыуған ил!» музыкаль-әҙәби кисә үтте. Сара Бөйөк Ватан һуғышыда ҡатнашҡан башҡорт яҙыусы һәм шағирҙарының яҡты иҫтәлегенә арналды.
Кисәнең ойоштороусылары – Башҡортостан Республикаһы Милли әҙәбиәт музейы һәм «Әҙәбиәт. Музей. Мәҙәниәт» социаль-мәҙәни башланғыстарҙы үҫтереү буйынса коммерцияға нигеҙләнмәгән автономиялы ойошмаһы.
Уҡыусылар яуҙа һәләк булған шағирҙар Мәлих Харис, Бәҙрүш Моҡамай, Төхвәт Морат, Мөхәмәтйәров Хәй, Мазһар Абдуллин һәм Ғайса Йосоповтың тормош юлы һәм ижады менән танышты. Балалар шулай уҡ, викторина һорауҙарына яуап биреп, белемдәрен тикшерҙе, шиғыр уҡыу бәйгеһендә оҫталыҡтарын күрһәтте. Еңеүселәргә БР Милли әҙәбиәт музейы иҫтәлекле бүләктәр тапшырҙы.
Кисә барышында «Мин фронтҡа китәм, иптәштәр!» күргәҙмәһе эшләне. Кисәне музыкаль яҡтан билдәле йырсы, ҡурайсы Юнир Һағынбаев, гимназияның «Тамыр» йыр ансамблендә шөғөлләнгән VI класс уҡыусылары биҙәне. Музыкаль флешмобта «Шайморатов генерал» йырын тамашасылар Юнир Һағынбаевҡа ҡушылып башҡарҙы.
Сараның аҙағында Фатима Мостафина исемендәге 20-се Өфө ҡала башҡорт гимназияһы һәм Башҡортостан Республикаһы Милли әҙәбиәт музейы араһында артабанғы хеҙмәттәшлек өсөн килешеүгә ҡул ҡуйылды.
 ","
	Йома, 20 май 2022",Яңылыҡтар,Na
https://kulturarb.ru/ba/news/respublika-hәrbi-dan-muzejy-musa-gәrәevtyң-hәter-kisәһenә-saҡyra, Республика Хәрби Дан музейы Муса Гәрәевтың хәтер кисәһенә саҡыра ,Na,"

Билдәле осоусы Муса Гәрәевтың тыуыуына 100 йыл тулыу айҡанлы 20 майҙа Республика Хәрби Дан музейында ""Күккә арналған ғүмер"" кисәһе үтә.
Ҡыйыу осоусы һәм һөжүм итеүсе Герой Илеш ерендә тыуып үҫкән. Һуғыш йылдарында легендар ИЛ-2- лә 250-нән ашыу хәрби осош яһаған. Тыуған ил уның хәрби ҡаҙаныштарын юғары баһалай. Муса Гәрәев ике тапҡыр Советтар Союзы Геройы исеменә лайыҡ була, хәрби ордендар һәм миҙалдар менән бүләкләнә.
Сара барышында Өфө мәктәптәре уҡыусылары ике тапҡыр Советтар Союзы Геройы Муса Гәрәевтың туғандары һәм яҡташтары менән осрашасаҡ, улар легендар летчик тураһында хәтирәләре менән уртаҡлашасаҡ. Кисәлә йырҙар, шиғырҙар яңғыраясаҡ. Башҡортостан Республикаһының М. Кәрим исемендәге Милли йәштәр театрында ""Герой йондоҙо"" спектакленән өҙөк тәҡдим ителә, уның премьераһы  яңыраҡ, Бөйөк Ватан һуғышында Еңеүҙең 77 йыллығын байрам итеү алдынан, үткәйне.
Сара көндөҙгө сәғәт 12-лә башлана.
Адресы: Өфө ҡалаһы, Комаров урамы, 7.
Тел.: 260-44-64.
 ","
	Кесе йома, 19 май 2022",Яңылыҡтар,Na
https://kulturarb.ru/ba/news/er-һүҙe-onlajn-2-0-kinoproektyna-uҡyrғa-saҡyralar," ""Ер һүҙе/ Онлайн 2. 0"" кинопроектына уҡырға саҡыралар ",Na,"

Булат Йосоповтың киномәктәбе һәм Башҡортостан Республикаһының Кинематографистар союзы Мәҙәниәт йылы сиктәрендә Волга буйы һәм Урал федераль округтарында йәшәүселәрҙе ""Ер һүҙе/ Онлайн 2. 0"" Төбәк-ара цифралы белем биреү кинопроектына саҡыра. Проект туған телдәрҙе һаҡлау һәм үҫтереүгә йүнәлтелгән.
Сценарий яҙыу һәм режиссура оҫталығы нигеҙҙәренә уҡытыу кинорежиссер Булат Йосоповтың авторлыҡ уникаль методикаһы буйынса уҡытыла. Проектта белгестәр ҡатнашасаҡ. Дәрестәр онлайн форматта үтә. Уҡытыу бушлай.
Ҡатнашыу өсөн www.slovo-zemli.ru сайтына ғариза яҙырға кәрәк.
Уҡыуҙар 25 майҙа башлана.
 ","
	Кесе йома, 19 май 2022",Яңылыҡтар,Na
https://kulturarb.ru/ba/news/nәsimә-ғizzәtullina-al-da-nur-sәs-halҡyңa-miҙaly-menәn-bүlәklәnde," Нәсимә Ғиззәтуллина ""Ал да нур сәс халҡыңа!"" миҙалы менән бүләкләнде ",Na,"

Кисә, 18 май көнө, Мостай Кәрим исемендәге Милли йәштәр театры сәхнәһендә Башҡортостандың атҡаҙанған артисы Нәсимә Ғиззәтуллинаның «Ҡырҡ сырағым» исемле әҙәби-музыкаль кисәһе үтте. Сара спектаклдең композиторы – БР-ҙың атҡаҙанған сәнғәт эшмәкәре Илшат Яхиндың яҡты иҫтәлегенә арналды: тап шул көндө уға 49 йәш тулған булыр ине.
Спектакль алдынан фойела композиторҙың иҫтәлегенә ""Асыҡ микрофон"" акцияһы ойошторолдо. Илшат Яхиндың туғандары, класташтары, күршеләре, коллегалары, уҡытыусылары үҙ хәтирәләрен һөйләне.

""Ул йәшәргә, йәшнәп эшләргә ашыҡты. Өлгөлө ғаилә башлығы, һәләтле композитор, яҡшы ағай, тоғро дуҫ, кеселекле, кешелекле булды"", -тип үҙ иҫтәлектәре менән бүлеште улар. Һәм уның рухына доға ҡылынды.

Артабан Илшат Яхиндың музыкаһын, Нәсимә Ғиззәтуллинаның әйтер һүҙен тыңлау өсөн зал тулы тамашасы йыйылды. Моноспектакль тыңлаусылар иғтибарын тулыһынса йәлеп итеп, бер тында ғына үтеп китте.
Рәсәйҙең һәм Башҡортостандың халыҡ артисы Хөрмәтулла Үтәшев Бөтә донья башҡорттары ҡоролтайы исеменән Нәсимә Ғиззәтуллинаны ""Ал да нур сәс халҡыңа!"" миҙалы менән бүләкләне.
Был бер кешелек тамашала Нәсимә Ғиззәтуллина ҡатын-ҡыҙ күңеленең тәрәнлеген, йомартлылығын, матурлығын һәм күп яҡлылығын, уның хис-тойғоларын, кисерештәрен, хыялдарын, ҡатын-ҡыҙ кәйефенең төрлөлөгөн һүрәтләне.
Сара аҙағында зал актрисаны аяҡ үрә алҡышлап сәскәләргә күмде.
 
 ","
	Кесе йома, 19 май 2022",Яңылыҡтар,Na
https://kulturarb.ru/ba/news/sibaj-koncert-teatr-berekmәһe-28-se-izhad-miҙgelen-ҙur-koncert-menәn-jomғaҡlany, Сибай концерт-театр берекмәһе 28-се ижад миҙгелен ҙур концерт менән йомғаҡланы ,Na,"

16 майҙа Сибай концерт-театр берекмәһе 28-се ижад миҙгелен япты. Был ваҡиға хөрмәтенә бай концерт программаһы тәҡдим ителде. Кисә күп милләтле Рәсәй халыҡтарының дуҫлығына арналды.
Программаға Рәсәй Федерацияһында йәшәгән төрлө халыҡтарҙың йырҙары һәм бейеүҙәре ингән: башҡорт бейеүҙәре менән бер рәттән тамашасылар рус, татар, чечен бейеүҙәрен ҡараны, башҡорт һәм рус телдәрендә йырҙар тыңланы. Илһөййәрлек рухы менән һуғарылған концертта 1812 йылдағы Ватан һәм 1941-1945 йылдағы Бөйөк Ватан һуғыштары тураһында сығыштар тәҡдим ителде.
Мәҙәниәт һәм сәнғәт өлкәһендәге уңышлы хеҙмәте өсөн һәм ижади миҙгелде ябыу
хөрмәтенә айырым сәхнә оҫталары Сибай ҡалаһы Советы, ҡала хакимиәте һәм мәҙәниәт идаралығының маҡтау ҡағыҙҙары, аҡсалата премиялар менән бүләкләнде.

«Филармония артистары был миҙгелдә Ханты-Манси автономлы округына, Ырымбур өлкәһенә һәм республика төбәктәренә ""Егәрлеләр, ябайҙар – шулай улар сибайҙар!"" концерт программаһы менән гастролдәр менән барып ҡайтты», — тине Сибай концерт-театр берекмәһе директоры вазифаһын башҡарыусы Юнир Кәлимуллин.

Үткән ижади миҙгел шулай уҡ яңыртылған филармония бинаһы асылыуы менән иҫтәлекле. Хәтерегеҫгә төшөрәбеҙ, бина 2015 йылдың сентябрендә янғында зыян күргәйне. Уны үҙгәртеп ҡороу эштәре «Мәҙәниәт» милли проекты ярҙамында башҡарылды.
 ","
	Шаршамбы, 18 май 2022",Яңылыҡтар,Na
https://kulturarb.ru/ba/news/үzbәkstandyң-bash-ҡalaһynda-әhmәtzәki-vәlidi-isemendәge-bashҡort-milli-mәҙәni-үҙәgeneң-30-jyllyғy-bildәlәnde, Үзбәкстандың баш ҡалаһында Әхмәтзәки Вәлиди исемендәге башҡорт милли-мәҙәни үҙәгенең 30 йыллығы билдәләнде ,Na,"

17 майҙа Ташкент ҡалаһында Әхмәтзәки Вәлиди исемендәге башҡорт милли-мәҙәни үҙәгенең 30 йыллығына арналған тантана үтте. Сарала үҙәк рәйесе Ринат Гуляев, Үзбәкстан Министрҙар кабинеты ҡарамағындағы Сит илдәр менән милләт-ара мөнәсәбәттәр һәм дуҫлыҡ бәйләнештәре буйынса комитет рәйесе урынбаҫары Азамат Тошев, Үзбәкстан Республикаһындағы Рәсәй Федерацияһының ғәҙәттән тыш һәм тулы хоҡуҡлы илсеһе Олег Малгинов ҡатнашты.
Башҡортостан Республикаһының мәҙәниәт министры Әминә Шафиҡова ултырышта ҡатнашыусылар алдында сәләмләү телмәре менән сығыш яһаны.

""Осраҡлыҡтар осраҡлы түгел, һәм нәҡ Башҡортостан делегацияһы Үзбәкстанға килгән йылда Әхмәтзәки Вәлиди исемендәге башҡорт милли-мәҙәни үҙәгенә 30 йыл тула. Кисә үткән концерт ""Башҡортостан-Үзбәкстан. Йөрәктән – йөрәккә"" тип аталды, сөнки башҡорттар менән үзбәктәрҙең уртаҡ төрки тамырҙары бар. Беҙ бер-беребеҙгә аңлайышлы телдәрҙә һөйләшәбеҙ. Башҡортостан етәкселеге һәм республика Башлығы Радий Фәрит улы Хәбиров исеменән Үзбәкстан Республикаһы Хөкүмәтенә башҡорттарға яҡшы шарттар  булдырылған өсөн оло рәхмәтебеҙҙе белдерәм. Ватандаштарыбыҙ туған телдә һөйләшә һәм бөгөн дә үҙ мәҙәниәтен һаҡлай ала. Бында һоҡланғыс төркөмдәр эшләй, йырлай, бейей. Кеше өсөн иң мөһим нәмә — уның рухи талаптары"", — тине Әминә Шафиҡова.

Башҡортостан Республикаһының мәҙәниәт министры Ташкенттағы Әхмәтзәки Вәлиди исемендәге башҡорт милли-мәҙәни үҙәгенә изге теләктәрен еткерҙе һәм ижади коллективтар етәкселәренә, үҙәктең әүҙемселәренә дәүләт һәм ведомство наградалары тапшырҙы.
Байрам концерт программаһы менән дауам итте, унда үҙәктең ижади коллективтары — «Һандуғас» йыр төркөмө, «Йәшлек» бейеү ансамбле, Үзбәкстан дәүләт филармонияһы солисы Фирүзә Хәлдәрова һәм Х. Әхмәтов исемендәге Башҡортостан дәүләт филармонияһы солистары — БР-ҙың атҡаҙанған артисы Илнур Хәйруллин, Рәфис Сирусин, Гөлшат Ғирфанова, Радмир Хәсәнов, Алиса Йомағәлиева һәм Ф. Ғәскәров исемендәге дәүләт академия халыҡ бейеүҙәре ансамбле солисы, Башҡортостан Республикаһының атҡаҙанған артисы Рәзилә Билалова ҡатнашты.
Белешмә өсөн: Үзбәкстанда 30 меңгә яҡын башҡорт йәшәй. Ташкентта Әхмәтзәки Вәлиди исемендәге башҡорт милли-мәҙәни үҙәге 1990 йылдың июнендә ойошторола һәм милли телде, ғөрөф-ғәҙәттәрҙе, йолаларҙы тергеҙеү һәм үҫтереү маҡсатында башҡорттарҙың беренсе йәмәғәт берекмәһе булып, ошо йүнәлештә ҙур эш алып бара, башҡорт халҡының бай фольклор мираҫын өйрәнеүгә һәм танытыуға ҙур иғтибар бүлә.
 ","
	Шаршамбы, 18 май 2022",Яңылыҡтар,Na
https://kulturarb.ru/ba/news/milli-jәshtәr-teatry-huzha-nasretdin-turaһynda-yaңy-spektakl-ҡuya, Милли йәштәр театры Хужа Насретдин тураһында яңы спектакль ҡуя ,Na,"

25 майҙа Башҡортостан Республикаһының Мостай Кәрим исемендәге Милли йәштәр театрында «Хужа Насретдин мажаралары» спектакленең премьераһы буласаҡ. Ул Леонид Соловьевтың «Хужа Насреддин тураһында повесть» дилогияһының тәүге өлөшө буйынса ҡуйыла.

«Хужа Насретдин – бер урында тора белмәгән, һәр саҡ илдәр гиҙергә яратҡан шаян холҡло һәм үткер телле герой. Ҡайҙа ғына йөрөһә лә, кешеләр күңелендә яҡты эҙ ҡалдыра. Спектакль сағыу һәм күңелле, ҡыҙыҡлы һәм фәһемле булырға оҡшай», - ти театрҙың әҙәби бүлеге мөдире Рәзилә Ырыҫҡужина.

Ҡуйыусы режиссеры – Башҡортостандың атҡаҙанған сәнғәт эшмәкәре Мөсәлим Күлбаев,  ҡуйыусы  рәссам – Геннадий Скоморохов (Мәскәү ҡалаһы), бейеүҙәрҙе Татарстандың атҡаҙанған сәнғәт эшмәкәре Сәлимә Әминева (Ҡазан ҡалаһы) һала, трюктар ҡуйыусы – Айҙар Закиров (Мәскәү ҡалаһы), композитор – Василий Тонковидов (Һамар ҡалаһы), башҡорт теленә тәржемә авторы – БР-ҙың атҡаҙанған артисы Рәмзил Сәлмәнов.
Билеттар театр кассаһында һәм сайтында: https://teatrnmt.ru/afisha/
 ","
	Шишәмбе, 17 май 2022",Яңылыҡтар,Na
https://kulturarb.ru/ba/news/bashҡort-dәүlәt-akademiya-drama-teatry-balalar-өsөn-fәһemle-әkiәt-sәhnәlәshterә, Башҡорт дәүләт академия драма театры балалар өсөн фәһемле әкиәт сәхнәләштерә ,Na,"

М. Ғафури исемендәге Башҡорт дәүләт академия драма театры ""Осҡон осто, янғын сыҡты"" исемле фәһемле әкиәт тәҡдим итә.
Әкиәттең авторы – Әнгизә Ишбулдина, режиссер – Фирғәт Ғарипов, ҡуйыусы рәссам - Сулпан Азаматова, яҡтыртыу буйынса рәссам - Рушан Фәйзуллин, композитор – Урал Иҙелбаев, хореограф - Алина Мостаева. 
Ни сәбәпле янғын килеп сығыуын һәм уны булдырмау өсөн нимә эшләргә, балаларға янғындан һаҡланыу саралары, янғынды нисек һүндереү алымдары әкиәт геройҙары аша аңлатыла. Был тамашаны һәр балаға күрһәтергә кәрәк. Хәүефһеҙлек мәсьәләһе бик етди һәм яуаплы.
Премьера 27 майҙа -12:00, 2 июнь - 10:30, 7 июнь 10:30 сәғәттә сәхнәләштерелә. Билеттар театр кассаһында.
 ","
	Шишәмбе, 17 май 2022",Яңылыҡтар,Na
https://kulturarb.ru/ba/news/tanylғan-bayansy-ridik-fәshetdinov-vafat, Танылған баянсы Ридик Фәсхетдинов вафат ,Na,"

Башҡортостандың музыкаль сәнғәте һәм мәҙәниәте оло юғалтыу кисерҙе – 2022 йылдың 16 майында, һикһән өсөнсө йәше менән барғанда, РСФСР-ҙың атҡаҙанған артисы, БАССР-ҙың халыҡ артисы, танылған баянсы Ридик Фәсхетдинов вафат булды.
Ридик Әхмәт улы менән хушлашыу 2022 йылдың 18 майында иртәнге сәғәт 11-ҙә Хөсәйен Әхмәтов исемендәге Башҡорт дәүләт филармонияһы бинаһында (Өфө ҡалаһы, Гоголь урамы, 58) үтә.
Ридик Фәсхетдинов 1940 йылдың 16 мартында Башҡорт АССР-ының Баймаҡ районы Темәс ауылында тыуған. 1962 йылда Өфө сәнғәт училищеһының халыҡ инструменттары кафедраһын «Балалар музыка мәктәбе уҡытыусыһы» һөнәре буйынса тамамлай. Шул уҡ йылда башҡорт дәүләт филармонияһының Ф. Ғәскәров исемендәге дәүләт академия халыҡ бейеүҙәре ансамблендә концертмейстер булып эш башлай. 1975 йылдан 2004 йылға тиклем филармонияның баянсы-солисы булып эшләй.
2004 – 2010 йылдарҙа Башҡортостан Республикаһының Милли халыҡ уйын ҡоралдары оркестры солисы була, йәштәрҙең остазына һәм профессиональ оҫталыҡтың сағыу өлгөһөнә әүерелә.
Ридик Фәсхетдинов Башҡортостандың милли сәнғәтен халыҡ-ара музыкаль майҙандарҙа әүҙем таныта, республиканың алдынғы солистары менән бергә Европа, Азия, Африка һәм Көньяҡ Американың 60-тан ашыу иленә сәйәхәт ҡыла.
Музыка сәнғәте өлкәһендәге ижади һәм һөнәри ҡаҙаныштары өсөн бер нисә тапҡыр Башҡортостан Республикаһы Мәҙәниәт министрлығының маҡтау грамотаһы менән бүләкләнә, шулай уҡ «БАССР-ҙың атҡаҙанған артисы», «БАССР-ҙың халыҡ артисы», «РСФСР-ҙың атҡаҙанған артисы» тигән юғары исемдәргә эйә була.
«Башҡортостандың мәҙәни донъяһы» интернет-порталы мәрхүмдең туғандарының һәм яҡындарының оло ҡайғыһын уртаҡлаша.
 ","
	Дүшәмбе, 16 май 2022",Яңылыҡтар,Na
https://kulturarb.ru/ba/news/nәsimә-ғizzәtullina-yaңғyҙ-spektaklen-kompozitor-ilshat-yahin-iҫtәlegenә-baғyshlaj, Нәсимә Ғиззәтуллина яңғыҙ спектаклен композитор Илшат Яхин иҫтәлегенә бағышлай ,Na,"

18 майҙа Өфөлә Башҡортостан Республикаһының Мостай Кәрим исемендәге Милли йәштәр театры сәхнәһендә БР-ҙың атҡаҙанған артисы Нәсимә Ғиззәтуллинаның «Ҡырҡ сырағым» әҙәби-музыкаль кисәһе үтә. Сара спектаклдең композиторы – БР-ҙың атҡаҙанған сәнғәт эшмәкәре Илшат Яхиндың яҡты иҫтәлегенә арнала: тап шул көндә уға 49 йәш тулған булыр ине.
Был бер кешелек тамаша нәфис һүҙ аша ҡатын-ҡыҙ күңеленең тәрәнлеген, йомартлылығын, матурлығын һәм күп яҡлылығын, уның хис-тойғоларын, кисерештәрен һәм хыялдарын еткерә. Нәсимә Ғиззәтуллина тамашасылар менән иң яҡты хистәрен уртаҡлаша, ҡатын-ҡыҙ кәйефенең төрлөлөгө тураһында һөйләй.
Сара башланыуға бер сәғәт ҡалғас, киске 6-ла, вестибюлдә ""Асыҡ микрофон"" акцияһы ойошторола, ул теләге булған һәр кемгә Илшат Яхин тураһындағы хәтирәләре менән уртаҡлашыу мөмкинлеген бирә.
Спектакль киске 7-лә башлана.
Сценарий авторы — Шәһит Хоҙайбирҙин исемендәге дәүләт премияһы лауреаты Миләүшә Ҡаһарманова.
 ","
	Дүшәмбе, 16 май 2022",Яңылыҡтар,Na
https://kulturarb.ru/ba/news/ғata-sөlәjmәnov-isemendәge-respublika-ҡuraj-bajramynyң-eңeүselәre-iғlan-itelde, Ғата Сөләймәнов исемендәге Республика ҡурай байрамының еңеүселәре иғлан ителде ,Na,"

Октябрьский ҡалаһында Ғата Сөләймәнов исемендәге Республика ҡурай байрамы тамамланды. Сара билдәле ҡурайсы, фольклорсы, БАССР-ҙың халыҡ артисы һәм РСФСР-ҙың атҡаҙанған мәҙәниәт хеҙмәткәре Ғ. Сөләймәновтың тыуыуына 110 йыл тулыуға арналды. Ҡурай байрамын тантаналы ябыу тантанаһы 14 майҙа Октябрьский ҡалаһының Ҡала мәҙәниәт йортонда үтте.
Башҡортостан Республикаһы Башлығы исеменән ҡунаҡтарҙы һәм ҡатнашыусыларҙы БР мәҙәниәт министры Әминә Шафиҡова сәләмләне.

«Хөрмәтле дуҫтар! Һеҙҙе Ғата Сөләймәнов исемендәге Республика ҡурай байрамында ихлас сәләмләйем.


Ике тиҫтә йылдан ашыу үткәрелгән был уникаль байрам милли брендты популярлаштырыуға, башҡарыу традицияларын, ғаилә ижады йолаларын һаҡлауға һәм үҫтереүгә лайыҡлы өлөш булды. Күренекле музыкант, педагог Ғата Сөләймәновтың 110 йыллыҡ юбилей йылында ҡурай байрамында ҡатнашыу айырыуса оло әһәмиәткә эйә. Ғата Сөләймәнов классик башҡарыу традицияһын һаҡлауға һәм үҫтереүгә ҙур өлөш индерҙе. Уның «Ҡурай» методик китабы әле лә һәр ҡурайсының иң төп уҡыу әсбабы булып һанала. Ҡурай моңо бөтә халыҡтарҙың йөрәктәрен берләштерһен һәм дуҫлыҡ, тыныслыҡ һәм татыулыҡ тойғоһон уятһын тигән теләк менән үткәрелә Был матур байрам. Ошо сарала ҡатнашыусылар киләсәктә лә беҙҙең милли уйын ҡоралыбыҙҙы данлар, бай традицияларыбыҙҙы үҫтерер тип ышанам. Барығыҙға ла яңынан-яңы ижади ҡыуаныстар, сәләмәтлек, уңыштар теләйем! Байрам менән!», - тиелә республика Башлығы Радий Хәбировтың сәләмләү хатында.

Әминә Шәфиҡова ҡурайҙың Башҡортостан халыҡтары өсөн символик әһәмиәткә эйә булыуын һыҙыҡ өҫтөнә алды.

«Ҡурай символ булараҡ үҙе тирәләй башҡорт халҡының традицияларын ихтирам итеүселәрҙе һәм һаҡлаусыларҙы йыя. Ҡурай тажы республика гербында һәм флагында һүрәтләнгән. Элекке кеүек үк, ул ата-бабалар иҫтәлеген һәм Башҡортостандың күп милләтле халҡының дуҫлығын һынландыра”, – тине министр.


«Был иҫ киткес байрам йыл һайын йәш музыканттарҙан алып тәжрибәле оҫталарға тиклем йөҙҙәрсә ҡатнашыусыны йыя. Ҡурай — башҡорт халҡының  милли уйын ҡоралы, уның ғорурлығы һәм бай тарихының сағылышы», — тине Октябрьский ҡалаһы хакимиәте башлығы Алексей Шмелев.

2022 йылғы Ғата Сөләймәнов исемендәге Республика ҡурай байрамының гран-приһы Тәфтизан Зәйнышевҡа (Учалы) тапшырылды.
I дәрәжә лауреаттары: Рәми Ғарипов исемендәге 1-се Башҡорт республика интернат-мәктәбенең Әҙеһәм Исҡужин исемендәге ҡурайсылар ансамбле (Өфө), Буранбай сәсән исемендәге ҡурайсылар ансамбле (етәксеһе Аслаев И. Р., Баймаҡ районы), «Яйыҡ» халыҡ ҡурайсылар ансамбле  (Учалы ҡалаһы), Рөстәм Хәбиров (Туймазы ҡалаһы), Иршат Дауытов (Ғафури районы), Айнур Собханғолов (Фёдоровка районы), Вилдан Дәүләтбирҙин (Өфө ҡалаһы).
Быйыл Ҡурай байрамы Башҡортостандың 19 районы һәм 12 ҡалаһынан һәм Силәбе өлкәһенән 334 ҡурайсыны йыйҙы. Конкурста бөтәһе 93 солист һәм 22 ижади коллектив ҡатнашты. Иң йәш ҡатнашыусы – Сибайҙан 8 йәшлек Арыҫлан Хәсәнов, иң олоһо — Баймаҡ районынан 65 йәшлек Риф Ҡәйепҡолов.
Конкурс жюриһы ағзалары: БР-ҙың атҡаҙанған мәҙәниәт хеҙмәткәре, 2005 йылда Республика ҡурай байрамының Гран-при еңеүсеһе, Башҡортостандың дәүләт наградаһы — Григорий Аксаков ордены кавалеры Мөхәмәт Тулебаев; Башҡортостандың һәм Рәсәйҙең атҡаҙанған мәҙәниәт хеҙмәткәре, БР-ҙың халыҡ артисы, С. Юлаев исемендәге БР Дәүләт премияһы лауреаты Юлай Ғәйнетдинов; Туймазы районы хакимиәтенең мәҙәниәт бүлеге мөдире, БР-ҙың атҡаҙанған мәҙәниәт хеҙмәткәре, 2001 йылда Республика ҡурай байрамы еңеүсеһе Рәмзин Әбсәләмов; Сибай сәнғәт училищеһының ҡурай класы буйынса юғары категориялы уҡытыусыһы, БР-ҙың атҡаҙанған мәҙәниәт хеҙмәткәре, Йомабай Иҫәнбаев, Ишмулла Дилмөхәмәтова исемендәге республика ҡурайсылар конкурстары еңеүсеһе, 2010 йылда Республика ҡурай байрамының гран-при яулаусыһы Нурғәле Кейекбирҙин; З. Исмәғилев исемендәге Өфө дәүләт сәнғәт институтының традицион музыкаль башҡарыу һәм этномузыкология кафедраһы доценты, халыҡ-ара һәм республика конкурстары лауреаты, 2012 йылда Республика ҡурай байрамының гран-приһын яулаусы  Венер Йылҡыбаев; Республика халыҡ ижады үҙәгенең халыҡ ижады бүлеге мөдире, БР-ҙың атҡаҙанған мәҙәниәт хеҙмәткәре, жюриҙың яуаплы секретары Эльвира Әхмәтйәнова.
Республика ҡурай байрамы  тәүге тапҡыр 2001 йылда Октябрьский ҡалаһында үтте. Ул ЮНЕСКО-ның башҡорт халыҡ музыка ҡоралдарында башҡарыу традицияларын үҫтереү, йәштәр араһында иң һәләтле башҡарыусыларҙы асыҡлау программаһы сиктәрендә ойошторолдо. Проект милли музыка ҡоралы – ҡурайҙы пропагандалауға һәм танытыуға, башҡарыу традицияларын һаҡлауға һәм артабан үҫтереүгә, ғаилә ижады традицияларына булышлыҡ итеүгә һәм үҫтереүгә йүнәлтелгән.
Башҡортостан Республикаһының Мәҙәниәт министрлығы, Республика халыҡ ижады үҙәге, Октябрьский ҡалаһы хакимиәте ойоштороусылар булып тора.
 ","
	Шәмбе, 14 май 2022",Яңылыҡтар,Na
https://kulturarb.ru/ba/news/salauat-bashҡort-drama-teatry-spektakle-eңeү-yuldary-halyҡ-ara-teatr-marafony-laureaty, Салауат башҡорт драма театры спектакле — «Еңеү юлдары» халыҡ-ара театр марафоны лауреаты ,Na,"

Салауат дәүләт башҡорт драма театры 1941–1945 йылдарҙағы Бөйөк Ватан һуғышында Еңеүгә арналған «Еңеү юлдары» халыҡ-ара театр онлайн-марафоны лауреаты булды. Мостай Кәримдең «Беҙҙең өйҙөң йәме» повесы буйынса сәхнәләштерелгән спектакль «Теманы тәрән итеп асҡан өсөн» махсус призын алды.
Сараны ойоштороусылар — А.Н. Островский исемендәге Димитровград театры. 9 майҙан 11-енә тиклем Димитровград театры сайтында һәм социаль селтәрҙәрҙә онлайн-трансляция барҙы. Бөйөк Еңеү көнө айҡанды 28 ҡаланан ижади коллектвтар үҙҙәренең иң яҡшы эштәрен күрһәтте: спектаклдәр, музыкаль номерҙар, проза һәм һуғыш йылдары шиғриәте. Программала бөтәһе 36 сығыш булды.
Салауат театры был марафонда беренсе тапҡыр ҡатнашты. Мостай Кәримдең «Беҙҙең өйҙөң йәме» повесы буйынса спекталдең режиссеры — Ринат Әйүпов (Ҡазан), рәссамы — Зилиә Ҡансурина, композиторы — Илшат Яхин, хореографы — Сулпан Асҡарова. Спектакль 2019 йылда «Берҙәм Рәсәй» партияһының «Кесе Ватан мәҙәниәте» проекты сиктәрендә тормошҡа ашырылды.
 ","
	Йома, 13 май 2022",Яңылыҡтар,Na
https://kulturarb.ru/ba/news/auyrғazy-rajonynda-merket-mәrgәne-2022-halyҡ-ujyndary-festivale-bula, Ауырғазы районында ”Меркет мәргәне – 2022” халыҡ уйындары фестивале була ,Na,"

14 май Ауырғазы районы Мораҙым ауылында “Меркет мәргәне – 2022” башҡорт милли уйындары һәм бәйгеләре фестивале үтәсәк. Был сара Меркет ырыуы башлығы Мораҙым бей иҫтәлегенә бағышлана. 
Программала йәйәнән уҡ атыу, һыбай килеш йәйәнән уҡ атыу, милли көрәш, уйындар һәм бай йөкмәткеле концерт ҡаралған. ""Арғымаҡ"" этно-рок төркөмө килеүе көтөлә.
 ","
	Кесе йома, 12 май 2022",Яңылыҡтар,Na
https://kulturarb.ru/ba/news/milli-jәshtәr-teatrynda-bөjөk-eңeүҙeң-77-jyllyғyna-arnalғan-fotokүrgәҙmә-eshlәj-bashlany, Милли йәштәр театрында Бөйөк Еңеүҙең 77 йыллығына арналған фотокүргәҙмә эшләй башланы ,Na,"

Мостай Кәрим исемендәге Милли йәштәр театрында Бөйөк Еңеүҙең 77 йыллығына арналған фотокүргәҙмә эшләй. Экспозицияла һуғыш, Еңеү тураһында спектаклдәрҙән фотолар ҡуйылды. Бөтә спектаклдәр ҙә театр репертуарынан. Улар араһында Мостай Кәрим әҫәрҙәре буйынса “Ике хат”, “Донъяның ярҙары икәү”, “Йәләлетдин атай”, “Үлмәҫбай”, ""Беҙҙең өйҙөң йәме"", ""Оҙон-оҙаҡ бала саҡ"", А. Приставкиндың “Ночевала тучка золотая”, Б.Вахтиндың “Синяя-синяя речка” һәм башҡа бик күп спектаклдәрҙән фотолар бар. Был исемлек йыл һайын тулыланасаҡ.
Быларҙан тыш, театр музейы алдындағы фойела «Барыһын да исемләп хәтергә төшөрәбеҙ» тигән музыкаль-шиғри композициянан фотолар эленгән. 2015 йылдың 8 майында премьераһы уҙған «Барыһын да исемләп хәтергә төшөрәбеҙ» музыкаль-шиғри композиция Бөйөк Еңеүҙең 70 йыллығына арналғайны. Ул тамаша фронтовик-шағирҙар: Мостай Кәрим, Роберт Рождественский, Александр Твардовский, Константин Симонов, Назар Нәжми әҫәрҙәренә нигеҙләнеп эшләнде.
Фотокүргәҙмәләр июнь аҙағына тиклем эшләй.
 ","
	Шаршамбы, 11 май 2022",Яңылыҡтар,Na
https://kulturarb.ru/ba/news/tamyr-telekanaly-ҡajtyu-yuly-isemle-dokumental-film-tөshөrҙө, «Тамыр» телеканалы «Ҡайтыу юлы» исемле документаль фильм төшөрҙө ,Na,"

Күгәрсен районында «Ҡайтыу юлы» тип исемләнгән документаль фильмдың исем туйы үтте. «Тамыр» телеканалы төшөргән фильмды тәүгеләрҙән булып яугирҙың яҡташтары ҡараны. 
Картина Сталинград өсөн алышта һәләк булған Хәйбулла Хисмәтуллин хаҡында. Күгәрсен районында тыуып-үҫкән яугир 228-се штурм авиация дивизияһының 694-се штурм авиация полкы летчигы булып хеҙмәт иткән. 1942 йылда яҡындары алған «ҡара ҡағыҙ»ҙа Хәйбулла Хисмәтуллин дошмандың 26 танкыһын, 22 автомашинаһын һәм бер самолетын юҡ итеүе тураһында бәйән ителгән. Эҙәрмәндәр отряды тарафынан 78 йылдан һуң табылған летчик-штурмлаусы былтыр тыуған төйәгендә ерләнде. 
Тарихи сығанаҡтар буйынса, 19 йәшлек Хәйбулла Хисмәтуллиндың Сталинград өсөн алышта һәләк булыуы мәғлүм. Тик яугирҙың ҡайҙа ерләнеүе яҡындарына билдәһеҙ була. 78 йылдан һуң, Көйөргәҙе районы «Ҡаһарманлыҡ» эҙәрмәндәр отряды тарафынан яҡташыбыҙҙың һуңғы төйәге табыла. Быға күп һанлы эҙләнеүҙәр, тарихи сығанаҡтарға мөрәжәғәт итеүҙәр булышлыҡ иткән.

Хәйбулла Хисмәтуллинға арналған фильм премьераһынан һуң, тамашасылар летчик-штурмлаусы ерләнгән урынға зыярат ҡылды.

 ","
	Шаршамбы, 11 май 2022",Яңылыҡтар,Na
https://kulturarb.ru/ba/news/eңeү-kөnөndә-shajmoratov-general-jyryn-meңdәrsә-keshe-bashҡarasaҡ, Еңеү көнөндә «Шайморатов генерал» йырын меңдәрсә кеше башҡарасаҡ ,Na,"

Республика халыҡ ижады үҙәге «Шайморатов генерал» тигән киң күләмле патриотик акцияға ҡушылырға саҡыра. 9 майҙа республиканың төрлө төбәгенән ҡатнашыусылар «Шайморатов генерал» йырын бер үк ваҡытта башҡарасаҡ.
Сара «Хәтер тупрағы» республика марафонына бәйле уҙғарыла.
Быйыл «Шайморатов генерал» йырына 80 йыл тула. Шағир Ҡадир Даян менән композитор Заһир Исмәғилев ижад иткән йыр Башҡортостанда күптән халыҡ йырына әүерелгән. Уны республикабыҙҙа ғына түгел,  икһеҙ-сикһеҙ тыуған илебеҙҙең бөтә мөйөштәрендә лә йырлайҙар.
Акция республиканың барлыҡ мәҙәни-ял учреждениеларында ойошторола, уға теләгән һәр кем ҡушыла ала.
Сара көндөҙгө сәғәт 12-лә башлана.
 ","
	Йома, 06 май 2022",Яңылыҡтар,Na
https://kulturarb.ru/ba/news/stәrletamaҡ-artistary-bayanda-ujnau-bujynsa-onlajn-dәreskә-saҡyra, Стәрлетамаҡ артистары баянда уйнау буйынса онлайн-дәрескә саҡыра ,Na,"

8 майҙа Стәрлетамаҡ дәүләт театр-концерт берләшмәһенең виртуаль концерт залында баянда уйнарға өйрәтеү буйынса оҫталыҡ дәресе ойошторола. Дәресте рус халыҡ уйын ҡоралдары оркестры артисы Илнар Заманов алып бара. Уға нәфис һүҙ оҫтаһы Линар Зарипов ярҙам итәсәк.
Баянда уйнарға теләүселәр инструментты дөрөҫ тоторға өйрәнәсәк һәм «Беҙ киләсәктән» кинофильмынан Нинаның романсын уйнаясаҡ.
Онлайн-трансляцияға ошо һылтанма буйынса ҡушылырға мөмкин: https://sgtko.ru/virtualnyj-koncertnyj-zal/.
Көндөҙгө сәғәт 12-лә башлана.
Филармонияның художество етәксеһе - Башҡортостандың атҡаҙанған сәнғәт эшмәкәре Лира Фәйзуллина. Баш дирижеры - Артем Болотов.
Белешмә өсөн:
Стәрлетамаҡ дәүләт театр-концерт берләшмәһендә виртуаль концерт залы 2020 йылдың 26 ноябрендә «Һанлы мәҙәниәт» федераль проектына буйынса барлыҡҡа килде. Уны булдырыу эштәренә ярашлы зал тулыһынса заманса технологиялар менән йыһазландырылды.
Бөтә Рәсәй виртуаль концерт залы - Рәсәй Мәҙәниәт министрлығының әһәмиәтле проекты, Рәсәйҙең «асыҡ мәҙәни киңлеген» булдырыуҙа төп ҡаҙаныштарҙың береһе.
 ","
	Йома, 06 май 2022",Яңылыҡтар,Na
https://kulturarb.ru/ba/news/9-majҙa-general-major-miңleғәle-shajmoratov-һәjkәle-nigeҙenә-tupraҡ-menәn-gilza-һalyu-tantanaһy-bula, 9 майҙа генерал-майор Миңлеғәле Шайморатов һәйкәле нигеҙенә тупраҡ менән гильза һалыу тантанаһы була ,Na,"

9 майҙа Өфөнөң Совет майҙанында Рәсәй геройы, генерал-майор Миңлеғәле Шайморатов һәйкәле нигеҙенә тупраҡ менән гильза һалыу тантанаһы була. Ошо иҫтәлекле ваҡиғаға гильза һалыу өсөн тупраҡ йыйыу маҡсатында Башҡортостан Республикаһының барлыҡ муниципаль райондары һәм ҡала округтары буйлап Республика марафоны үтә.
Марафон 1 майҙа Өфөләге Еңеү паркында М.Шайморатовҡа бюст янында башланды.
Был дата бушҡа һайланмаған: 1942 йылдың 1 майында 112-се Башҡорт кавалерия дивизияһы Ғәмәлдәге армия составына индерелеүе һәм Брянск фронтының 3-сө армияһы 8-се кавалерия корпусы ҡарамағына инеүе менән билдәләнә. Шул уҡ көндө дивизияның шәхси составы Хәрби ант ҡабул итә. 1945 йылдың 1 майында СССР-ҙың Юғары советы Президиумы Указы менән Берлин операцияһын үткәргәндә һәм Бранденбургты алған оҫталыҡтары өсөн дивизия Кутузов ордены менән бүләкләнә.
Марафон Башҡортостандың 9 зонаһына бүленгән барлыҡ территорияһында уҙа.
9 майҙа һуңғы ус тупраҡ генерал-майорҙың тыуған төйәгендә - Башҡортостандың Ҡырмыҫҡалы районы Шайморат ауылында ҡуйылған М.Шайморатов һәйкәле янында алынасаҡ. Бынан һуң Бөйөк Ватан һуғышы осорондағы автомобилдә 2 БТР оҙатыуында гильзаны алған хәрби офицер Өфө ҡалаһының Совет майҙанына юлланасаҡ. Дуҫлыҡ монументы янында уларҙы һауанан Первушино аэродромының бәләкәй моторлы самолеттарының пилотаж төркөмө сәләмләйәсәк. Өфө ҡалаһына ингән ерҙә гильзалы колоннаны башҡорт милли кейемендәге һыбайлылар ҡаршы аласаҡ, уларҙы Совет майҙанына тиклем оҙатып барасаҡ.
Совет майҙанында онлайн режимда колоннаның Шайморатов ауылынан Өфөгә күсеүе күрһәтеләсәк. Алып барыусылар марафон барышы хаҡында һөйләйәсәк. Колоннаны БР Йыйылма тынлы оркестры һәм почетлы ҡарауыл ҡаршы ала.
Буласаҡ һәйкәл нигеҙенә тупраҡ менән гильза һалыу тантанаһын Башҡортостан Башлығы Радий Хәбиров офицер менән бергә башҡарасаҡ. Сара «Шайморатов генерал» маршы менән тамамлана.
 ","
	Йома, 06 май 2022",Яңылыҡтар,Na
https://kulturarb.ru/ba/news/өfөlә-eңeү-kөnөnә-arnalғan-bajram-koncerty-үtә, Өфөлә Еңеү көнөнә арналған байрам концерты үтә ,Na,"

9 майҙа Өфө ҡалаһының «Торатау» конгресс-холлы амфитеатрында Еңеү көнөнә бағышланған «Халыҡ хәтерендә бөйөк батырлыҡ!» исемле байрам концерты була.
Концертҡа ветерандар, локаль һуғыштарҙа һәм ҡораллы конфликттарҙа ҡатнашыусылар, йәмәғәт ойошмалары вәкилдәре саҡырылған.
Программа киске сәғәт 7-лә башлана. Унда башҡорт эстрадаһы йондоҙҙары һәм ижади коллективтары: Ф.Ғәскәров исемендәге дәүләт академия халыҡ бейеүҙәре ансамбле, «Мираҫ» йыр һәм бейеү фольклор ансамбле, Башҡортостандың атҡаҙанған сәнғәт эшмәкәре Александр Лынник, Рәсәйҙең атҡаҙанған артисы, Башҡорт АССР-ының халыҡ артисы Геннадий Родионов, Башҡортостандың атҡаҙанған артисы Рәмил Бәҙәмшин, популяр йәш башҡарыусылар - Полина Кобец, Әлфиә Ниғмәтуллина, Ришат Абдуллин, Алиса Йомағәлиева, «Премьер»,  «Джентельмендар» төркөмдәре ҡатнаша.
Рәсәй йондоҙҙарының сығышы алдынан аудиторияны ҡыҙҙырыу өсөн «Zainetdin Neo Vision» төкөмө сығыш яһаясаҡ. Артабан тамашасыларҙы Рәсәй йырсыһы Максим һәм Рәсәйҙең халыҡ артисы Николай Басковтың сығыштары көтә.
Тантаналы концерт РСФСР-ҙың халыҡ артисы Лев Лещенко башҡарыуында «Еңеү көнө» йыры һәм киске сәғәт 10-да байрам фейерверкы менән тамамлана.
 ","
	Йома, 06 май 2022",Яңылыҡтар,Na
https://kulturarb.ru/ba/news/өfөlә-bashҡort-yaҙma-әҙәbiәte-antologiyaһynyң-isem-tujy-uҙҙy,  Өфөлә башҡорт яҙма әҙәбиәте антологияһының исем туйы уҙҙы ,Na,"

Башҡортостан Республикаһының Әхмәтзәки Вәлиди исемендәге Милли китапханаһында ике томлыҡ «Башҡорт яҙма әҙәбиәте. Антология» китабының исем туйы уҙҙы. Йыйынтыҡты Башҡорт дәүләт университеты ғалимдары: фирлология фәндәре докторы, профессор, Башҡортостандың һәм Рәсәйҙең Яҙыусылар союзы ағзаһы, Рәми Ғарипов исемендәге әҙәби премия лауреаты Мирас Иҙелбаев һәм филология фәндәре кандидаты, доцент Зәкиә Мырҙағолова тәҡдим итте.

«Башҡорт әҙәбиәте V быуаттағы мәҙәни-әҙәби традицияларға барып тоташа.    Студенттарҙың боронғо төрки телендә яҙылған текстарҙы уҡыу мөмкинлеге, ҡыҙғанысҡа ҡаршы, юҡ. Шуға күрә бай әҙәби мираҫты башҡорт теленә тәржемә итеү һәм халыҡҡа еткереү – мөһим һәм кәрәкле эш. Иң яҡшыһы – әҫәрҙәрҙе халыҡтың туған башҡорт телендә еткереү», - ти Мирас Хәмзә улы

Антологияның I томы баҫылып сыҡҡан, II  томы быйыл майҙа донъя күрергә тейеш. Тәүге томда боронғо һәм урта быуаттарҙағы төрки-башҡорт яҙма ҡомартҡылары тупланған. Баҫма «Боронғо осорҙағы төрки әҙәбиәте», «Болғар осорондағы төрки-башҡорт әҙәбиәте», «Ҡыпсаҡ осоро әҙәбиәте», «Боронғо һәм урта быуаттарҙағы дөйөм төрки дидактик әҙәбиәте» бүлектәрен үҙ эсенә ала, шулай уҡ аңлатмалар бирелгән.
Исем туйында билдәле ғалимдар: Өфө фәнни үҙәге Тарих, тел һәм әҙәбиәт институтының ғилми хеҙмәткәре Рәшит Аҡкөбәков, Башҡорт дәүләт университетының башҡорт әҙәбиәте, фольклоры һәм мәҙәниәте кафедраһы профессоры Гөлфирә Гәрәева, шул уҡ кафедра доценты Илшат Янбаев, фән кандидаты Фәнилә Әбелғужина – ҡатнашты. Шулай уҡ «Башҡорт яҙма әҙәбиәте» антологияһын нәшер итеүҙе үҙ өҫтөнә алған бағыусы, йәмәғәт эшмәкәре Артур Иҙелбаев та булды.
Исем туйының тураф эфир яҙмаһын ошо һылтанма буйынса ҡарарға мөмкин:
http://bashnl.ru/proekty/translyatsii/?ELEMENT_ID=16436
 ","
	Кесе йома, 05 май 2022",Яңылыҡтар,Na
https://kulturarb.ru/ba/news/br-milli-jәshtәr-teatrynda-geroj-jondoҙo-spektakleneң-premeraһy-bulasaҡ," БР милли йәштәр театрында ""Герой йондоҙо"" спектакленең премьераһы буласаҡ ",Na,"

М. Кәрим исемендәге БР Милли йәштәр театрында 6, 7 һәм 9 май көндәрендә ""Герой йондоҙо"" спектакленең премьераһы була. Ул 22 йәшендә батырлыҡтары менән юғары наградаларға лайыҡ булған осоусы-штурмовик, 2 тапҡыр Советтар Союзы геройы Муса Гәрәевтың ауыр һуғыш юлдарын үтеүе, ғүмерлек мөхәббәтен осратыуы, батырлыҡтары тураһында буласаҡ.
Әйткәндәй, Бөйөк Еңеү көнөндә билеттарҙы акция буйынса ташлама менән алырға була.
Спектаклдең режиссеры - Башҡортостандың халыҡ артисы Ольга Мусина, авторы - Фәрит Әхмәҙиев. Төп ролде йәш актер Әбйәлил Үтәбаев уйнаясаҡ.
 ","
	Шаршамбы, 04 май 2022",Яңылыҡтар,Na
https://kulturarb.ru/ba/news/bashҡort-dәүlәt-akademiya-drama-teatry-gastroldәrҙәn-ҡajtty, Башҡорт дәүләт академия драма театры гастролдәрҙән ҡайтты ,Na,"

27-29 апрелдә Мәжит Ғафури исемендәге Башҡорт дәүләт академия драма театры артистары Ноябрьск, Губкинский һәм Яңы Уренгой ҡалаларында сығыш яһаны. Себер тарафтарында йәшәүсе милләттәштәребеҙ ""Һөйәркә"" (Туфан Миңнуллин) спектаклен ҡарап кинәнде. Ә кескәйҙәр өсөн «MOUSE STORY» тамашаһы тәҡдим ителде.
Спектаклдәргә урындағы башҡорт ойошмаларының әүҙем ағзалары күпләп килде. Улар яратҡан артистары - Азамат Ғафаров, Алһыу Бәхтиева, Алһыу Ғәлина, Юнир Ҡоланбаев, Илсөйәр Ғизитдинова һәм башҡалар менән осрашыуҙы һағынып алды. 
 ","
	Шаршамбы, 04 май 2022",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatrynda-alғa-balamishkin-spektakleneң-premeraһy-buldy," Салауат башҡорт дәүләт драма театрында ""Алға, Баламишкин!"" спектакленең премьераһы булды ",Na,"

Бөгөн Салауат башҡорт дәүләт драма театрында Флорид Бүләковтың ""Алға, Баламишкин!"" спектакленең премьераһы булып үтте. Ҡуйыусы рәссамы – Юлиә Сиражетдинова, композиторы – Ләйсән Шәрипова, хореограф – Эмиль Һөйәрғолов.
Спектаклде театрҙың талантлы актеры, йәш режиссеры Рафаэль Ғәйнуллин ҡуйҙы. Ул З. Исмәғилев исемендәге Өфө дәүләт сәнғәт институтының режиссура бүлегендә 5–се курста уҡып йөрөй. Әйткәндәй, быға тиклем Рафаэль балалар өсөн М. Бартеневтың “Бишкә тиклем һанайым”, В. Илюховтың “Күңелле Эльф” әкиәттәрен ҡуйған. Ә өлкәндәр өсөн был спектакле – тәүгеһе.
Тамашасы залы театр һөйөүселәр менән тулы ине. Барыһы ла спектаклде йылы ҡабул итте, артистарҙы алҡыштарға күмеп, оҙаҡ ебәрмәй торҙолар.
Ә инде кемдәр бөгөн ""Алға, Баламишкин!"" музыкаль комедияһының премьераһына килә алмаған, иртәгә, 28 апрель киске сәғәт 7-гә килә алалар.
 ","
	Шаршамбы, 27 апрель 2022",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-shaғiry-rәmi-ғaripovtyң-90-jyllyғyna-әҙәbi-muzykal-kisә-uҙҙy, Өфөлә Башҡортостандың халыҡ шағиры Рәми Ғариповтың 90 йыллығына әҙәби-музыкаль кисә уҙҙы ,Na,"



25 апрелдә «Башҡортостан» дәүләт концерт залында Башҡортостандың халыҡ шағиры Рәми Ғариповтың тыуыуына 90 йыл тулыуға арналған «Һөйләшһәләр әгәр туған телдә, телгә алыр улар мине лә…» тигән әҙәби-музыкаль кисә үтте. Программа шағирҙың кадр артындағы тауышы менән асылды. Артабан Мәжит Ғафури исемендәге Башҡорт академия драма театры актерҙары Артур Кәбиров, Руслан Хайсаров һәм Мостай Кәрим исемендәге Милли йәштәр театры актерҙары Рәмзил Сәлмәнов, Илгиз Таһиров шағирҙың шиғырҙарын уҡып ишеттерҙе.
Тантаналы концертҡа Башҡортостан хөкүмәте премьер-министрының беренсе урынбаҫары Азат Бадранов һәм республиканың мәҙәниәт министры Әминә Шафиҡова килгәйне. Азат Шамил улы барыһын да республика Башлығы Радий Хәбиров һәм Башҡортостан Хөкүмәте исеменән сәләмләне:





- Быйыл Рәми Ғариповтың исеме һәм уның шиғырҙары йыш яңғырай. Күптән түгел «Йөрәк һүҙе» шиғриәт конкурсы үтте. Ошондай кисәләр күберәк булһын ине. Беҙ Рәми Ғариповҡа арналған сараларҙы дауам итербеҙ, быйыл уның бер нисә китабын сығарырбыҙ. Иң мөһиме, режиссер Булат Йосопов төшөргән Рәми Ғарипов тураһында фильмдың сығыуын түҙемһеҙлек менән көтәбеҙ.





Азат Бадранов халыҡ шағиры Рәми Ғариповтың исемен мәңгеләштереү менән шөғөлләнгән эшмәкәрҙәргә хөкүмәт наградаларын тапшырҙы: Салауат районының Рәми Ғарипов музейы директоры Луиза Хәйретдинова, Заһир Исмәғилев исемендәге Өфө сәнғәт институтының режиссура һәм актер оҫталығы кафедраһы доценты Гөлсәсәк Саламатова Башҡортостан Республикаһы Башлығының Рәхмәт хаты менән билдәләнде. Композитор, Өфө сәнғәт училищеһы уҡытыусыһы Нур Дауытов Башҡортостан Республикаһының Почет грамотаһы менән бүләкләнде. Күп йылдар 1-се Башҡорт гимназия-интернаты директоры булып эшләгән Ильяс Вәлиев Салауат Юлаев орденына лайыҡ булды.
Кисәлә шағирҙың ҡыҙы, Башҡортостандың атҡаҙанған мәҙәниәт хеҙмәткәре Гөлнара Ғарипова (фортепиано) һәм ейәнсәре, халыҡ-ара конкурстар лауреаты Рәмилә Тимерғәзина (скрипка) сығыш яһаны.
Кисәлә тәүге тапҡыр Ғаяз Ғәйетбаев башҡарыуында Хөсәйен Әхмәтов музыкаһына «Аға һыуҙар» йыры яңғыраны. Был йыр 1970 йылда «Башҡортостан ҡыҙы» журналында баҫылып сыҡҡан. Кисәнең тағы бер премьераһы — композитор һәм шағирҙың дуҫы Рафиҡ Сәлмәновтың Башҡортостандың халыҡ артисы Индира Әсәҙуллина (фортепиано) һәм дирижер Камил Абдуллин етәкселегендәге Башҡортостандың Милли симфоник оркестры башҡарыуындағы «Рәми вальсы».
Программала Рәми Ғариповтың шиғырҙары һәм поэмалары, уның һүҙҙәренә ижад ителгән йырҙар яңғыраны. Концертты Рәми Ғарипов исемендәге Башҡорт республика гимназия-интернатының «Аҡйондоҙ» бейеү ансамбле биҙәне.
Кисәгә килгән тамашасылар беренселәрҙән булып кинорежиссер Булат Йосоповтың «Шағир көндәлеге» фильмынан өҙөктәрҙе ҡараны.


 ","
	Шишәмбе, 26 апрель 2022",Яңылыҡтар,Na
https://kulturarb.ru/ba/news/donbass-jyr-һәm-bejeү-ansamble-menәn-fәjzi-ғәskәrov-isemendәge-ansambl-berlәshkәn-koncert-ҡujҙy," ""Донбасс"" йыр һәм бейеү ансамбле менән Фәйзи Ғәскәров исемендәге ансамбль берләшкән концерт ҡуйҙы  ",Na,"

Бөгөн, 22 апрелдә, “Башҡортостан” дәүләт концерт залында “Донбасс” атҡаҙанған дәүләт академия йыр һәм бейеү ансамбле менән Фәйзи Ғәскәров исемендәге дәүләт академия халыҡ бейеүҙәре ансамбленең берләшкән концерты булды.  
Күркәм тамашаны ҡарарға Башҡортостан Башлығы Радий Хәбиров та килде.

“Башҡортостан менән Донбассты элек-электән ныҡлы дуҫлыҡ ептәре бәйләй. Ул беҙҙең ата-бабаларыбыҙҙың ҡанына һалынған. Донбасста геройыбыҙ, генерал–майор Миңлеғәле Шайморатов һәләк булған һәм ерләнгән. Донбасс еренә тиҙерәк тыныслыҡ килһен ине. Беҙ уға электән ярҙам итәбеҙ. Бынан ары ла бер-беребеҙгә терәк булып йәшәйәсәкбеҙ, ижади коллективтар менән алмашасаҡбыҙ, бергәләп эшҡыуарлыҡ менән шөғөлләнәсәкбеҙ. Барыһы ла башлана ғына әле”, – тине Радий Фәрит улы һәм “Донбасс” ансамбленең генераль директоры - художество етәксеһе Ольга Горячеваға Башҡортостан Башлығының Рәхмәт хатын тапшырҙы.

1937 йылда композитор Зиновий Дунаевский тарафынан ойошторолған “Донбасс” АҠШ-та, Бразилияла, Төньяҡ Кореяла, Испанияла, Ҡытайҙа халыҡ-ара фестивалдәр лауреаты булған. “Беҙ бергә” мәҙәни проекты сиктәрендә ансамбль Рәсәй төбәктәрендә уңышлы сығыш яһай. 85 йыллыҡ юбилейы уңайынан ижади коллектив  көҙ Рәсәй ҡалалары буйлап гастроль туры үткәрергә йыйына.
Фәйзи Ғәскәров исемендәге  дәүләт академия халыҡ бейеүҙәре ансамбле менән “Донбасс” атҡаҙанған дәүләт академия йыр һәм бейеү ансамбленең берҙәм сығышы рухи берҙәмлеккә көслө дәлил булғандыр.
 ","
	Йома, 22 апрель 2022",Яңылыҡтар,Na
https://kulturarb.ru/ba/news/bashҡort-telenәn-halyҡ-ara-diktantҡa-tiklem-өs-kөn-ҡaldy, Башҡорт теленән халыҡ-ара диктантҡа тиклем өс көн ҡалды ,Na,"

23 апрелдә «Башҡорт теленән халыҡ-ара диктант-2022» акцияһы уҙғарыла. Һеҙҙең иғтибарға диктант яҙыуҙы ойоштороу тәртибен тәҡдим итәбеҙ.
«Башҡорт теленән халыҡ-ара диктант-2022» онлайн һәм офлайн форматта ойошторола.
11.00 сәғәттә (Өфө ваҡыты буйынса) Башҡортостан юлдаш телевидениеһы, «Бәйләнештә» социаль селтәрендә, Телеграм-каналда диктант тексын тура эфирҙа уҡый башлайҙар:
–   11.00-11.25 сәғәт арауығында – башҡорт телен яңы өйрәнә башлаған ҡатнашыусылар өсөн;
–   11.30-12.00 сәғәттә – башҡорт телендә иркен аралашҡан ҡатнашыусылар өсөн;
– 12.05-12.30 сәғәт арауығында – башҡорт теленең төньяҡ-көнбайыш диалектында яҙған ҡатнашыусылар өсөн.
Быйыл башҡорт телендә иркен аралашҡан кешеләр өсөн тексты Башҡортостан Башлығы Хакимиәте етәксеһенең эске сәйәсәт буйынса беренсе урынбаҫары Урал Килсенбаев уҡый. Башҡорт телен яңы өйрәнә башлағандар өсөн – «Башҡорт теле һәм әҙәбиәте йыл уҡытыусыһы» төбәк-ара конкурсы еңеүсеһе Мирас  Ишдәүләтов. Башҡорт теленең төньяҡ-көнбайыш диалектында яҙған ҡатнашыусылар М. Гәрәев исемендәге башҡорт тарихи-мәҙәни үҙәгенең баш белгесе Гүзәл Нуриева етәкселегендә диктант яҙасаҡ.
Һәр ҡатнашыусының диктантты өйҙә үҙаллы яҙыу мөмкинлеге бар. Тамамлағас, диктант яҙылған ҡағыҙҙы фотоға төшөрөп (сканер аша үткәреп), 2022 йылдың 24 апреленең төнгө 23.59 сәғәтенә тиклем Этот адрес электронной почты защищён от спам-ботов. У вас должен быть включен JavaScript для просмотра.  электрон почтаһына йәки телеграм-ботҡа https://t.me/bash_dictant_bot  ебәрергә кәрәк.
Диктантты онлайн режимда яҙыу мөмкинлеге булмаған осраҡта, тура эфирҙың видеояҙмаһын рәсми сайтта 2022 йылдың 24 апреленең 23.59 сәғәтенә тиклем (Өфө ваҡыты буйынса) ҡарарға мөмкин. Теләге булғандар эфирҙың ҡабатланыуын ҡарап та яҙа ала.
Төп оффлайн майҙансыҡтар Башҡорт дәүләт университетында, М. Аҡмулла исемендәге Башҡорт дәүләт педагогия университетында, Башҡортостан Республикаһының Мәғарифты үҫтереү институтында һәм Башҡортостан Республикаһының Милли музейында ойошторола.
Өҫтәмә оффлайн майҙансыҡтар исемлеген сайтта  https://bashdictant.ru/   ҡарарға мөмкин. Шулай уҡ сайтта оффлайн майҙансыҡтарҙы теркәү мөмкинлеге барлыҡҡа килде. Теркәлгәндән һуң улар «Бөтә майҙансыҡтар» бүлегендә сағылыш табасаҡ.
 ","
	Шаршамбы, 20 апрель 2022",Яңылыҡтар,Na
https://kulturarb.ru/ba/news/25-apreldә-rәmi-ғaripovtyң-izhadyna-arnalғan-tantanaly-kisә-үtә, 25 апрелдә Рәми Ғариповтың ижадына арналған тантаналы кисә үтә ,Na,"

Быйыл Башҡортостан халҡы ҙур ваҡиғаны билдәләй - халыҡ шағиры  Рәми Ғариповтың тыуыуына 90 йыл. Был исем тыуған еренә, халҡына һөйөү һаҡлаған һәр кем өсөн ҡәҙерле.
Ошо уңайҙан 25 апрелдә “Башҡортостан” дәүләт концерт залында шағирҙың ижадына арналған тантаналы кисә үтә. Кисәлә Рәми Ғариповтың поэмалары һәм шиғырҙарын уҡыясаҡ, шағирҙың һүҙҙәренә яҙылған йырҙар билдәле йырсылар тарафынан Башҡортостан Республикаһының Милли симфоник оркестрына ҡушылып башҡарыласаҡ. 
Уҙған быуаттың 50-се йылдар уртаһында башҡорт шиғриәтендә йондоҙ булып балҡыған Рәми Ғарипов үҙенең шиғырҙары менән талантлы композиторҙар Рафиҡ Сәлмәнов, Абрар Ғабдрахманов, Нур Дауытов, Роза Сәхәүетдинова, Хөсәйен Әхмәтов, Байрас Абдуллиндарҙың ижадтарын байытты. Улар һәр береһе хаҡлы рәүештә уны “йырсы - шағир” тип атанылар.
Тәржемәсе - шағир булып дан алған Рәми Ғарипов алты тиҫтә авторҙың 300-ҙән ашыу шиғырын башҡорт теленә тәржемә итте. Улар араһында Пушкин, Лермонтов, Есенин, Маяковский, Рәсүл Ғамзатов һ.б. шағирҙарҙың шиғырҙары, Ғүмәр Хәйәмдең робағиҙары, Иван Франконың “Яҡтыға табан” хикәйәләр йыйынтығы бар. 
Ваҡытлы матбуғатта 1949 йылда тәүге әҫәрҙәре баҫылған Рәми Ғарипов 1976 йылдың декабрь айына тиклем башҡорт журналистикаһына тоғро хеҙмәт итте.
Кисәлә ҡатнашалар:
- Башҡортостан Республикаһының Милли симфоник оркестры. Генераль директоры - Артур Нәзиуллин.
- Таһир Сәйфуллин исемендәге Дәүләт академия хор капеллаһы. Етәксеһе - Алһыу Хәсбиуллина.
- Башҡорт дәүләт опера һәм балет театры солистары Диләрә Иҙрисова,  Әлим Кәйүмов, Аида Ғәбделхакова.
- Мәжит Ғафури исемендәге Башҡорт дәүләт академия драма театры актерҙары: Хөрмәтулла Үтәшев, Артур Кәбиров, Руслан Хайсаров, Фирғәт Ғарипов, Гөлмирә Исмәғилева.
- Башҡортостан Республикаһының Милли йәштәр театры актерҙары: Лилиә Исҡужина, Рәмзил Сәлмәнов, Илгиз Таһиров.
- Х. Әхмәтов исемендәге башҡорт дәүләт филармонияһының Азат Айытҡолов етәкселегендәге ҡурайсылар ансамбле.
- Сибай концерт-театр берекмәһенең вокаль ансамбле. Етәксеһе - Рәмил Туйсин.
 - Рәми Ғарипов исемендәге 1- се республика гимназия - интернатының “Аҡйондоҙ” халыҡ бейеүҙәре ансамбле. Етәкселәре - Рәис Низаметдинов һәм Алмаз Таҡалов.
- Йырсылар: Гөлсөм Бикбулатова, Илгиз Миңлеәхмәтов, Ринат Фәттәхов.
- “Каруанһарай” фольклор-эстрада төркөмө.
 Кисәнең режиссеры - Сулпан Асҡарова, сценарий авторы - Гөлсәсәк Саламатова. 
Сара 19 сәғәттә башлана.
 ","
	Дүшәмбе, 18 апрель 2022",Яңылыҡтар,Na
https://kulturarb.ru/ba/news/silәbelә-bashҡort-milli-mәҙәni-үҙәgeneң-isem-tujy-үtte, Силәбелә Башҡорт милли-мәҙәни үҙәгенең исем туйы үтте ,Na,"

Силәбе өлкәһендә Башҡорт милли кейеме көнөн байрам итеү барышында Башҡорт тарихи-мәҙәни үҙәгенең исем туйы үтте. Сараны Башҡортостан Халыҡтар дуҫлығы йорто республикабыҙҙың Силәбе өлкәһендәге даими вәкиллеге ярҙамында ойошторҙо.
Тантанала Башҡортостандың мәҙәниәт министры Әминә Шафиҡова, Силәбе өлкәһенең мәҙәниәт министры Алексей Бетехин, Силәбе өлкәһе Хөкүмәтенең ижтимағи бәйләнештәр идаралығы начальнигы Дмитрий Семенов, Бөтә донъя башҡорттары ҡоролтайы Башҡарма комитеты рәйесе Юлдаш Йосопов, башҡорт йәмғиәт ойошмалары вәкилдәре ҡатнашты. Әминә Шафиҡова халыҡты сәләмләп, Башҡорт тарихи-мәҙәни үҙәктәренең Рәсәй төбәктәрендә Башҡортостан Башлығы Радий Хәбиров указы буйынса барлыҡҡа килеүен билдәләне. Бөгөн бындай учреждениелар алты төбәктә эшләй.

""Башҡорт тарихи-мәҙәни үҙәген асыуға Силәбе өлкәһе губернаторы Алексей Леонидович Текслер ярҙам итте. Үҙәктәр алдындағы төп бурыс – башҡорт йәмәғәт берекмәләрен туплау, туған телде, мәҙәниәтте, милли үҙенсәлектәрҙе һаҡлау, үҫтереү, шулай уҡ мәҙәни саралар тураһында мәғлүмәт менән тәьмин итеү. Берҙәм көс менән уртаҡ фекергә килгән Силәбе йәмәғәтселегенә һәм үҙәк белгестәренә айырыуса ҙур рәхмәт"", – тине Әминә Шафиҡова.

Алексей Бетехин, байрам менән ҡотлап, төбәктә 150-нән ашыу милләт йәшәгәнен билдәләне. Губернатор һәм өлкә Хөкүмәте милли мәҙәниәттәрҙе һаҡлауға даими булышлыҡ итә.

""Силәбе өлкәһендә милли-мәҙәни саралар үтеп тора. Шуларҙың иң күләмлеһе – һабантуй һәм ""Рәсүл уҡыуҙары"". Был байрамдарға хатта күрше биләмәләрҙән дә ҡунаҡтар йыйыла. Беҙҙең төбәктәр араһындағы мәҙәни хеҙмәттәшлек артабан да дауам итәсәк"", – тине ул.

Башҡортостандың Силәбе өлкәһендәге вәкиле Әлфир Байымов әйтеүенсә, төбәктә төрлө йүнәлештә 15 башҡорт йәмәғәт берекмәһе эшләй.

""Хәҙерге ваҡытта 31 мәктәптә һәм 19 мәктәпкәсә белем биреү учреждениеһында башҡорт телен өйрәнеү буйынса әүҙем эш алып барыла. Кемдең теләге бар, барыһы ла шөғөлләнә. Тарихи-мәҙәни үҙәк башҡорт халҡының мәҙәниәтен үҫтерергә әҙер булғандарҙы берләштерер тип ышанам"", – тине Әлфир Байымов.

Осрашыу барышында ике төбәктең Мәҙәниәт министрлыҡтары араһында хеҙмәттәшлек тураһында килешеү төҙөлдө. Ҡунаҡтар өсөн милли кейемдәр, сәнғәт-биҙәү әйберҙәре, биҙәүестәр, боронғо ҡомартҡылар күргәҙмәһе ойошторолдо. Теләгән һәр кем башҡорт милли кейемдәрен кейеп ҡараны, фотоға төштө. Тантаналы шарттарҙа иң әүҙем мәҙәниәт эшлеклеләренә Рәхмәт хаттары, Почет грамоталары тапшырылды.
Белешмә:
Башҡортостанды һәм Силәбе өлкәһен күптәнге туғандарса мөнәсәбәт бәйләй. 2015 йылда Өфөлә сауҙа-иҡтисади, фәнни-техник һәм мәҙәни хеҙмәттәшлек тураһында килешеү төҙөлдө. Силәбе өлкәһендә 160 меңдән ашыу башҡорт йәшәй. 2020 йылда унда Башҡортостан Халыҡтар дуҫлығы йорто филиалы – Башҡорт тарихи-мәҙәни үҙәге асылды. Бөгөн ул Силәбе ҡалаһының Ленин урамындағы 13-сө йортта эшләй.
 ","
	Йома, 15 апрель 2022",Яңылыҡтар,Na
https://kulturarb.ru/ba/news/halyҡ-ara-bashҡort-milli-kejeme-oҫtalary-konkursynyң-kүrgәҙmәһe-asyldy, Халыҡ-ара башҡорт милли кейеме оҫталары конкурсының күргәҙмәһе асылды ,Na,"

Бөгөн, 15 апрелдә, Рәсәй халыҡтарының мәҙәни мираҫы йылы һәм Башҡортостан халыҡтарының милли кейеме көнө саралары барышында «Тамға» халыҡ-ара башҡорт милли кейеме оҫталары конкурсының иң яҡшы эштәре күргәҙмәһен асыу тантанаһы үтте. “Башинформ” хәбәр итеүенсә, күргәҙмә Башҡортостан Республикаһының Милли музейында 2022 йылдың 29 апреленә тиклем эшләй.
Экспозицияла Өфө, Мәскәү, Сибай ҡалаларынан, Силәбе, Ырымбур өлкәләренән, Башҡортостан Республикаһының Архангел, Балаҡатай, Ғафури, Ҡырмыҫҡалы, Мәсетле, Туймазы, Учалы райондарынан финалсыларҙың, оҫталарҙың, костюмдар буйынса рәссамдарҙың һәм дизайнерҙарҙың эштәре күрһәтелә.
Күргәҙмәне Республика халыҡ ижады үҙәгенең генераль директоры Артур Әлибәков асты. «Тамға» конкурсы тәүге тапҡыр 2020 йылда ойошторолдо, тип билдәләне ул.
Республика Башлығы хакимиәте исеменән күргәҙмәлә ҡатнашыусыларҙы һәм ҡунаҡтарҙы Башҡортостан Республикаһы Башлығы хакимиәте етәксеһе урынбаҫары Урал Килсенбаев сәләмләне.
Күргәҙмә ҡунаҡтары араһында «Бәхет биләмәһе» хәйриә фондының попечителдәр советы рәйесе Каринэ Хәбирова ла бар ине. Ул барыһын да: «Хәйерле көн, дуҫтар!» тип, башҡортса сәләмләне һәм башҡорттарҙың төп милли кейемен һаҡлап ҡалыуға ҙур өлөш индергән «Тамға» конкурсында ҡатнашҡандарға рәхмәт белдерҙе.
 ","
	Йома, 15 апрель 2022",Яңылыҡтар,Na
https://kulturarb.ru/ba/news/br-mәҙәniәt-ministrlyғynyң-uҡytyu-metodika-үҙәge-komyuter-programmalary-bujynsa-uҡyrғa-saҡyra, БР Мәҙәниәт министрлығының уҡытыу-методика үҙәге комьютер программалары буйынса уҡырға саҡыра ,Na,"

26 апрелдән 28-нә тиклем уҡытыусылар «Компьютер графикаһы» өҫтәмә һөнәри программа буйынса белем аласаҡ.
Программала «Adobe Photoshop» һәм «Corel Draw» программаларында компьютер графикаһы буйынса лекциялар һәм практик дәрестәр планлаштырылған. Уҡытыуҙы Өфө ҡалаһының 2-се балалар художество мәктәбе, Сибай балалар художество мәктәбе һәм Нефтекама ҡалаһы Балалар художество мәктәбенең алдынғы уҡытыусылары алып барасаҡ.
Уҡытыу Башҡортостан Мәҙәниәт министрлығының Мәғариф буйынса республика уҡытыу-методик үҙәгенең раҫланған эш планына ярашлы ойошторолған.
Ғаризалар 2022 йылдың 22 апреленә тиклем http://rumcrb.ucoz.ru/index/kpk/0-11 сайтында урынлаштырылған электрон формала «Квалификацияны күтәреү» битендә ҡабул ителә.
 ","
	Кесе йома, 14 апрель 2022",Яңылыҡтар,Na
https://kulturarb.ru/ba/news/milli-kostyum-kөnөnә-arnalғan-belәҙektәr-syңy-kүrgәҙmәһe-asyla, Милли костюм көнөнә арналған «Беләҙектәр сыңы» күргәҙмәһе асыла ,Na,"

Башҡортостан Республикаһы халыҡтарының милли кейеме көнөндә Фәйзи Ғәскәров исемендәге дәүләт академия халыҡ бейеүҙәре ансамбле «Беләҙектәр сыңы» күргәҙмәһен тәҡдим итә. Экспозиция Рәсәй халыҡтарының мәҙәни мираҫы йылына арналған.
Күргәҙмә сиктәрендә ғәскәровсылар ансамблдең репертуарындағы бейеүҙәргә биҙәүестәр һәм сәхнә костюмдары коллекцияһын тәҡдим итәсәк. Фәйзи Ғәскәров ҡуйған боронғо бейеүгә үҙенсәлекле биҙәүестәр экспозицияла айырым урын биләйәсәк. Тамашасылар Рәсәй халыҡтарының эксклюзив костюмдарын да ҡарай ала. Ансамбль музейында билдәле фотограф Эдуард Дилмөхәмәтовтың эштәре ҡуйыласаҡ.
Күргәҙмәлә Фәйзи Ғәскәров исемендәге дәүләт академия халыҡ бейеүҙәре ансамбленең алдынғы артистары, шулай уҡ ансамблдең почетлы ветерандары ҡатнашасаҡ. Килеүселәр өсөн фотозона эшләйәсәк, унда теләгән һәр кем сәхнә костюмдарын кейеп ҡарай һәм иҫтәлеккә фотоға төшә аласаҡ. Сараны музыкаль яҡтан Ф. Ғәскәров исемендәге дәүләт академия халыҡ бейеүҙәре ансамбленең оркестры артистары биҙәйәсәк.
 ","
	Кесе йома, 14 апрель 2022",Яңылыҡтар,Na
https://kulturarb.ru/ba/news/өfө-sәhnәһendә-saptar-studiyaһy-syғysh-yaһayasaҡ, Өфө сәхнәһендә «Саптар» студияһы сығыш яһаясаҡ ,Na,"

25 апрелдә «Торатау» конгресс-холында Башҡортостан Хөкүмәте, Мәҙәниәт министрлығы һәм Баймаҡ районы хакимиәте булышлығында республиканың атҡаҙанған мәҙәниәт хеҙмәткәре Радик Бакиров етәкселегендә «Саптар» өлгөлө хореография студияһының тәүге концерты була.
Баймаҡ ҡалаһының «Саптар» өлгөлө хореография студияһы - хореография сәнғәте өлкәһендә перспективалы, үҫешеүсе мәктәп, бында бәләкәйҙән алып балаларға патриотик тәрбиә бирәләр.
Студияла 4-15 йәштәрҙәге балалар шөғөлләнә. Тәрбиәләнеүселәр йыл һайын халыҡ-ара, бөтә Рәсәй конкурстарында, фестивалдәрендә Баймаҡ районы һәм тотош республикабыҙ мәҙәниәте менән таныштыра. Студия Мәскәү (лауреат, дәрәжә лауреат), Санкт-Петербург (Гран-При), Сочи (Гран-При), Туапсе (Гран-При) һәм башҡа ҡалаларҙа алдынғы урындарҙы яула.
Саптарҙар йыл һайын үҙ ҡалаһында отчет концерты бирә, унда 250-нән ашыу бала 20-30 номер күрһәтә.
Бөгөн «Саптар» өлгөлө хореография студияһы концерт программаһы әҙерләй һәм баш ҡалаға үҙенең иң сағыу  бейеү номерҙарын килтерергә планлаштыра һәм һәр барыһын да бейеү донъяһына саҡыра.
Инеү ирекле!
 ","
	Кесе йома, 14 апрель 2022",Яңылыҡтар,Na
https://kulturarb.ru/ba/news/өfөlә-bildәle-telezhurnalist-gөldәriә-josopovanyң-tәүge-shiғri-jyjyntyғynyң-isem-tujy-үtte, Өфөлә билдәле тележурналист Гөлдәриә Йосопованың тәүге шиғри йыйынтығының исем туйы үтте ,Na,"

Кисә, 13 апрелдә, Өфөлә билдәле тележурналист, Рәсәй һәм Башҡортостан Журналистар союзы ағзаһы Гөлдәриә Йосопованың «Киләсәккә хат яҙам» исемле тәүге шиғри йыйынтығының исем туйы үтте. Йыйынтыҡ «Башҡорт энциклопедияһы» нәшриәтендә донъя күргән. Сара хаҡында Бөтә донъя башҡорттары ҡоролтайының матбуған хеҙмәте хәбәр итте.
Китапта Гөлдәриә Йосопованың үҫмер сағынан башлап төрлө ғүмер осоронда ижад иткән шиғырҙары тупланған.

«Китабым,тәү сиратта, ҡатын-ҡыҙ бәхете, минең тормошомдо ҡояшлы һәм шатлыҡлы иткән ҡәҙерле кешеләрем тураһында» - тип шатлығы менән уртаҡлашты Гөлдәриә Ғәтиәт ҡыҙы.

Шиғырҙарҙы Гөлдәриә Йосопова бала саҡтан уҡ яҙа. Тәүге әҫәрҙәре «Башҡортостан пионеры», «Йәншишмә» гәзиттәрендә, ә студент йылдарында «Ленинсы» һәм «Совет Башҡортостаны» гәзиттәрендә баҫылған. Мәскәү дәүләт университетының журналистика факультетын тамамлағас, Гөлдәриә Йосопова үҙен яратҡан һөнәренә бағышлаған. Шағирә әйтеүенсә, «күңелгә ятҡан эш шулай уҡ шиғри ижадҡа илһам өҫтәй ала».
Китап ҡаты тышлы, күп әҫәрҙәргә тематик һүрәттәр менән биҙәлгән. Автор һөйләүенсә, танылған рәссам Ләйлә Ғаянова уның ижады менән һуғарылған һәм шиғри юлдарҙы образлы һүрәттәр менән тулыландырған.

«Атай менән әсәйем, өләсәйем, һуғышты үткән олатайым, балаларым, ейәнсәрем һәм яратҡан кешем – улар барыһы ла әҫәрҙәремдең геройҙары», - тине Гөлдәриә Йосопова.

Автор шиғырҙарына ҡыҫҡа ғына ваҡыт эсендә популярлыҡ яулап өлгөргән өс йыр яҙылған. Исем туйында Гөлдәриә Йосопованың дуҫтары, хеҙмәттәштәре ҡатнашты, бик күп йылы һүҙҙәр яңғыраны.
Башҡорт телен һаҡлауға һәм үҫтереүгә өлөш индергәне өсөн Бөтә донъя башҡорттары ҡоролтайы исеменән Бөтә донъя башҡорттары ҡоролтайы Башҡарма комитеты ағзаһы, шағирә, «Аҡбуҙат» журналының баш мөхәррире Лариса Абдуллина авторға Рәхмәт хатын тапшырҙы.
 ","
	Кесе йома, 14 апрель 2022",Яңылыҡтар,Na
https://kulturarb.ru/ba/news/salauat-bashҡort-drama-teatrynda-florid-bүlәkovtyң-pesaһy-bujynsa-spektakl-әҙerlәjҙәr, Салауат башҡорт драма театрында Флорид Бүләковтың пьесаһы буйынса спектакль әҙерләйҙәр ,Na,"

Салауат дәүләт башҡорт драма театры коллективы йыл башынан алып Башҡортостандың халыҡ яҙыусыһы, БР атҡаҙанған сәнғәт эшмәкәре Флорид Бүләков пьесаһы буйынса ""Алға, Баламишкин!"" исемле яңы спектакль сәхнәләштерә башланы.
Спектаклде йәш режиссер, Салауат театрының талантлы актеры Рафаэль Ғәйнуллин сәхнәләштерә. Ул әлеге ваҡытта З.Исмәғилев исемендәге Өфө дәүләт сәнғәт институтының режиссёрҙар бүлегендә 5 курста уҡый. Спектаклдең ҡуйыусы рәссамы - Юлиә Сиражетдинова, композиторы - Ләйсән Шәрипова, хореографы - Эмиль Һөйәрғолов.
Спектаклдә фронтовик атаһың наказын үтәргә теләгән Хәмзә исемле фермер хаҡында бәйән ителә: Берлинға илткән юлда тиҙ һәләк булыуын тойоп, атаһы һуңғы хатында Европала уның ҡәбере өҫтөндә яратҡан боронғо йырҙың яңғырауын һорай.
Бының өсөн Хәмзә менән уйланылған «Алһыу булырға теләйем» проектын әҙерләгән профессиональ музыканттар кәрәк. Проекттың асылы шунда: фермерҙың ҡыҙы (ә уның исеме Алһыу була) билдәле эстрада йырсыһының Европа уңышын ҡабатлай, өҫтәүенә ауыл Алһыуын фронтта һәләк булған олатаһының яратҡан йырын башҡарырға тейеш.
Хәмзә уйлаған проект тормошҡа ашырмы, ошо хаҡта спектаклде ҡарағас белерһегеҙ.
Премьера 27 һәм 28 апрелгә билдәләнгән.
 ","
	Шаршамбы, 13 апрель 2022",Яңылыҡтар,Na
https://kulturarb.ru/ba/news/neftekamala-kүrenekle-kompozitor-zaһir-ismәғilevtyң-tyuyuyna-105-jyl-tulyuғa-arnalғan-koncert-үtәsәk, Нефтекамала күренекле композитор Заһир Исмәғилевтың тыуыуына 105 йыл тулыуға арналған концерт үтәсәк ,Na,"

27 апрелдә Нефтекама дәүләт филармонияһы сәхнәһендә мәктәп уҡыусылары һәм урта махсус һәм юғары уҡыу йорттары студенттары өсөн күренекле башҡорт композиторы Заһир Исмәғилевтың тыуыуына 105 йыл тулыуға арналған әҙәби-музыкаль программа ойошторола.
Сағыу концерт программаһында СССР-ҙың халыҡ артисының алтын мираҫынан әҫәрҙәр яңғыраясаҡ. «Халыҡ кисәһенән хәҙергегә тиклем» исемле музыкаль кисә-осрашыу филармония вокалистары һәм музыканттары ҡатнашлығында үтәсәк.
Тамашаны үҙенең сағыу сығыштары менән «Түңгәүер» бейеү ансамбле артистары ла биҙәйәсәк. Нефтекама дәүләт филармонияһы артистары әҙерләгән сағыу йыр-бейеү композициялары тамашасыларға онотолмаҫ тәьҫораттар бүләк итәсәк.
Билеттарҙы «Пушкин картаһы» буйынса һатып алырға мөмкин.
 ","
	Шаршамбы, 13 апрель 2022",Яңылыҡтар,Na
https://kulturarb.ru/ba/news/milli-halyҡ-ujyn-ҡoraldary-orkestry-ҙur-gastroldәr-programmaһy-bujynsa-rәsәjҙeң-ber-nisә-ҡalaһynda-syғysh-yaһaj, Милли халыҡ уйын ҡоралдары оркестры «Ҙур гастролдәр» программаһы буйынса Рәсәйҙең бер нисә ҡалаһында сығыш яһай ,Na,"

Башҡортостан Республикаһының Милли халыҡ уйын ҡоралдары оркестры «Ҙур гастролдәр» («Беҙ - Рәсәй!») федераль программаһында ҡатнашыу өсөн саҡырылған Рәсәйҙең өс алдынғы оркестры иҫәбенә инде. Программа сиктәрендә коллектив Курск, Төмән, Ижевск, Чебоксар, Яр Саллы, Ҡазан, Мәскәү һәм башҡа ҡалаларҙа сығыш яһаясаҡ.
«Ҙур гастролдәр»ҙән тыш, оркестр «Мәҙәниәт» милли проекты программаһы буйынса фестивалдәргә әҙерләнә. Тиҙҙән, 2022 йылдың 26-28 апрелендә, оркестр Новосибирскиҙа «Себер ҡылдары» халыҡ-ара халыҡ уйын ҡоралдары оркестрҙары фестивалендә сығыш яһай. Фестиваль сиктәрендә Милли халыҡ уйын ҡоралдары оркестры Новосибирск дәүләт филармонияһында концерт ҡуясаҡ, унда башҡорт көйҙәре һәм башҡорт композиторҙарының әҫәрҙәре яңғыраясаҡ. Музыкаль батлда Бүрәт Республикаһының «Байкал» рус халыҡ уйын ҡоралдары оркестры менән көс һынашасаҡ, һуңынан оркестрҙар бер нисә әҫәрҙе, шул иҫәптән башҡорт көйҙәрен, бергә башҡарасаҡ. Шулай уҡ Новосибирск музыка колледжы уҡыусылары өсөн оҫталыҡ дәресе үткәрәсәк һәм йәш музыканттарҙы башҡорт халыҡ музыка ҡоралдары менән таныштырасаҡ.
Бынан тыш, 2022 йылдың ноябрендә оркестр Красноярскиҙа Милли халыҡ музыка ҡоралдары профессиональ оркестрҙары фестивалендә ҡатнаша.
 ","
	Шаршамбы, 13 апрель 2022",Яңылыҡтар,Na
https://kulturarb.ru/ba/news/bashҡortostandyң-hor-kapellaһy-tyuғan-kөnөn-koncert-menәn-bildәlәne, Башҡортостандың хор капеллаһы тыуған көнөн концерт менән билдәләне ,Na,"

12 апрелдә Башҡортостан Республикаһының Т. Сәйфуллин исемендәге дәүләт академия хор капеллаһы тыуған көнөн күркәм концерт менән билдәләне. Кисә программаһы ""Маэстроға бүләк"" тип аталды һәм Таһир Сәйфуллиндың –  90, Салауат Низаметдиновтың 65 йыллығына арналды. Музыкаль кисә Хөсәйен Әхмәтов исемендәге Башҡорт дәүләт филармонияһының Кесе залында үтте.
Башҡортостандың һәм Рәсәйҙең атҡаҙанған сәнғәт эшмәкәре, Башҡортостандың халыҡ артисы,  капеллаға нигеҙ һалыусы Таһир Сәйфуллин - 1969 йылдан 2007 йылдың июленә тиклем коллектив менән емешле эш алып бара. Уның етәкселегендә капелла В.А. Моцарттың «Реквием», Г. Свиридовтың «Патетик оратория», С. Рахманиновтың «Ҡыңғырауҙар», С. Танеевтың «Иоанн Дамаскин» әҫәрҙәрен, И.С. Бах һәм Ф. Шуберттың әҫәрҙәрен, шулай уҡ башҡорт халыҡ йырҙарын З. Рәхимовтың эшкәртеүен башҡара.
Танылған башҡорт композиторы Салауат Низаметдинов менән хор капеллаһын ижади дуҫлыҡ бәйләгән. Маэстроның күп кенә әҫәрҙәре уның өсөн махсус яҙылған. Үҙенең тыуған көнөндә капелла Салауат Низаметдиновтың әҫәрҙәрен башҡарҙы.

«Таһир Сәйфуллин һәм Салауат Низаметдинов ғүмерҙәрен башҡорт профессиональ музыка сәнғәтен, шул иҫәптән хор сәнғәтен үҫтереүгә арнаны. Был концерт беҙҙең өсөн айырыуса тулҡынландырғыс, сөнки уларҙың рухы алдында ҙур яуаплылыҡ тоябыҙ», - тине Ш.Бабич исемендәге республика дәүләт премияһы лауреаты Алһыу Хәсбиуллина.

Был кис залда коллективтың тәүге ҡатнашыусыларының береһе - Башҡортостан Республикаһының атҡаҙанған мәҙәниәт хеҙмәткәре Ғәлиә Мусина ла булды. Ул Башҡортостандың атҡаҙанған халыҡ ижады коллективы - Октябрьский ҡалаһының «Аяҙ» халыҡ-фольклор ансамбле менән етәкселек итә.

«Таһир Сергеевич етәкселегендә эшләү бәхете тейҙе. Ул саҡта мин сәнғәт училищеһында уҡығайным. Беренсе концертты 1970 йылдың 12 апрелендә Шаляпин залында бирҙек. Таһир Сергеевичтың үҙенсәлекле дирижерлыҡ стиле алдынғы Рәсәй хормейстерҙары һәм тәнҡитселәрендә ҙур һоҡланыу тыуҙырҙы. Беҙҙең маэстронан өйәрәнгәндең барыһын да үҙ эшемдә ҡулланам», - тине Ғәлиә Закир ҡыҙы.

Башҡортостан Республикаһының Таһир Сәйфуллин исемендәге Дәүләт академия хор капеллаһы данлы тарихҡа эйә: башҡорт капеллаһы Башҡортостандың ғына түгел, Рәсәйҙең дә алдынғы хор коллективтарының береһе тип танылған - хор коллективы илдең йөҙҙән ашыу ҡалаһында сығыш яһаған.
 ","
	Шишәмбе, 12 апрель 2022",Яңылыҡтар,Na
https://kulturarb.ru/ba/news/nur-teatry-rәdif-timershindyң-hәter-kisәһenә-saҡyra," ""Нур"" театры Рәдиф Тимершиндың хәтер кисәһенә саҡыра ",Na,"

14 апрелдә Өфө “Нур” дәүләт татар театрында шағир, яҙыусы, журналист, Башҡортостандың атҡаҙанған мәҙәниәт хеҙмәткәре, Ғәли Соҡорой исемендәге премия лауреаты Рәдиф Тимершиндың хәтер кисәһе үтәсәк.
Башҡортостан Яҙыусылар союзы вәкилдәре, “Кызыл таң” гәзитенән хеҙмәттәштәре, шағирҙар һәм яҙыусылар Рәдиф Мәхмүт улы тураһында хәтирәләре менән уртаҡлашасаҡ. Башҡортостандың халыҡ артисы, Татарстандың атҡаҙанған артисы Әнүәр Нурғәлиев, Алмаз һәм Айҙар Юнысовтар башҡарыуында Рәдиф Тимершиндың шиғырҙарына яҙылған йырҙар яңғыраясаҡ. Башҡортостандың халыҡ артисы Лилиә Фәтихованың башҡарыуында тамашасылар Рәдиф Тимершин яҙған сәхнә монологын тыңлаясаҡ. “Нур” театры артистары башҡарыуында шағирҙың бик күп шиғырҙары яңғырар.
Шиғриәт һәм театр һөйөүселәрҙе саҡырабыҙ! Инеү ирекле.
 ","
	Шишәмбе, 12 апрель 2022",Яңылыҡтар,Na
https://kulturarb.ru/ba/news/23-aprel-bashҡort-telenәn-halyҡ-ara-diktant-2022-akciyaһy-үtә, 23 апрель “Башҡорт теленән халыҡ-ара диктант – 2022” акцияһы үтә ,Na,"

Башҡортостан Республикаһы Мәғариф һәм фән министрлығы Башҡорт телен һаҡлау һәм үҫтереү буйынса автономиялы коммерцияға ҡарамаған ойошмаһы, Башҡортостан Республикаһы Мәҙәниәт министрлығы, «Бөтә донъя башҡорттары ҡоролтайы (конгресы)» йәмәғәт берекмәләренең халыҡ-ара союзы менән берлектә 23 апрель “Башҡорт теленән халыҡ-ара диктант – 2022” акцияһын үткәрәсәк.
Башҡорт теленән халыҡ-ара диктант онлайн һәм оффлайн форматта уҙғарыла.
Акцияла ҡатнашырға теләүселәр өсөн Башҡорт дәүләт университетында, М.Аҡмулла исемендәге Башҡорт дәүләт педагогия университетында, Башҡортостан Республикаһының Мәғарифты үҫтереү институтында һәм Башҡортостандың Милли музейында майҙансыҡтар ойошторола.
Өҫтәмә оффлайн майҙансыҡтар исемлеге менән https://bashdictant.ru/ сайтында танышырға мөмкин.
2022 йылдың 23 апрель көнө 11:00 сәғ. (Өфө ваҡыты) тура эфирҙа «Башҡортостан юлдаш телевидениеһы» телеканалында, «Бәйләнештә» социаль селтәрендә, телеграм-каналда диктаторҙар диктант тексын тура эфирҙа уҡый башлай:
сәғәт 11:00-ҙән сәғәт 11:25-кә тиклем – башҡорт телен башланғыс кимәлдә белеүселәр өсөн;
сәғәт 11:30-ҙан сәғәт 12:00-кә тиклем – башҡорт телендә иркен аралашыусылар өсөн;
сәғәт 12.05-нән сәғәт 12.30-гә тиклем – башҡорт теленең төньяҡ-көнбайыш диалектында яҙыусылар өсөн.
Һәр ҡатнашыусының диктантты өйҙә үҙ аллы яҙыу мөмкинлеге бар. Тамамланғас, диктант яҙылған ҡағыҙҙы фотоға төшөрөп, электрон почтаға Этот адрес электронной почты защищён от спам-ботов. У вас должен быть включен JavaScript для просмотра. йәки телеграмма-ботҡа https://t.me/bash_dictant_bot 2022 йылдың 24 апреленә 23:59 сәғәткә тиклем ебәрергә кәрәк.Шул уҡ ваҡытта диктантты 2022 йылдың 24 апрель 23:59 сәғ. тиклем https://bashdictant.ru/ рәсми сайтында һәм ойоштороусыларҙың социаль селтәрҙәрҙәге сәхифәләрендә ( https://vk.com/bash_tv , https://vk.com/bash_fond ) эфирҙың видеояҙмаһын ҡарап яҙырға мөмкин.
Диктант темаһы һәм тексы ойоштороусылар тарафынан билдәләнә.
Диктант тексы ғалим-филологтар, башҡорт теле һәм әҙәбиәте уҡытыусылары ярҙамы менән 3 вариантта әҙерләнәсәк: башҡорт телен башланғыс кимәлдә белеүселәр өсөн, башҡорт телендә иркен аралашыусылар һәм башҡорт теленең төньяҡ-көнбайыш диалектында яҙыусылар өсөн.
Диктантта ҡатнашыусыларға сертификаттар электрон почтаға йә телеграм-боттан ебәреләсәк.
Акция ҡатнашыусыһы булып енесенә, расаһына, милләтенә, теленә, сығышына, матди һәм вазифа хәленә, йәшәгән урынына, дингә мөнәсәбәтенә, инаныуҙарына, йәмәғәт берекмәләренә инеү-инмәүенә, шулай уҡ башҡа хәлдәргә ҡарамаҫтан һәр кеше ҡатнаша ала.
Акцияның рәсми һөҙөмтәләре 30 көн арауығында https://bashdictant.ru/ сайтында баҫтырылып сығасаҡ.
 ","
	Шишәмбе, 12 апрель 2022",Яңылыҡтар,Na
https://kulturarb.ru/ba/news/milli-jәshtәr-teatry-huzha-nasretdin-turaһynda-spektakl-әҙerlәj, Милли йәштәр театры Хужа Насретдин тураһында спектакль әҙерләй ,Na,"

Хужа Насретдин – Урта Азия, Яҡын һәм Урта Көнсығыш халыҡтары фольклорындағы аҡыл эйәһе, тапҡыр һүҙле кеше образы, башҡорт көләмәстәрендә, уйҙырмаларында, мәҙәктәрендә, латифаларында ла сағыла. Хужа Насретдин прототибы тыумышы менән Төркиәнән сыҡҡан ниндәйҙер имам булған, тип раҫлайҙар. Фәҡирҙәрҙе яҡлаусы, ғәҙеллек өсөн көрәшеүсе тора-бара халыҡ юморы кәүҙәләнешенә әүерелеп киткән. 
Тиҙҙән, йәмле май айында, Мостай Кәрим исемендәге Милли йәштәр театрында Л.Соловьевтың «Хужа Насретдин тураһында повесть» дилогияһының тәүге өлөшө буйынса ҡуйылған «Хәйләһеҙ мажаралар»тип аталған спектакль премьераһы көтөлә. Ҡуйыусы режиссеры – Башҡортостандың атҡаҙанған сәнғәт эшмәкәре Мөсәлим Күлбаев, ҡуйыусы рәссам – Геннадий Скоморохов (Мәскәү), бейеүҙәрҙе Татарстандың атҡаҙанған сәнғәт эшмәкәре Сәлимә Әминева (Ҡазан) һала, трюктар ҡуйыусы – Айҙар Закиров (Мәскәү), композитор – Василий Тонковидов (Һамар), башҡорт теленә тәржемә авторы – БР атҡаҙанған артисы Рәмзил Сәлмәнов.
 
 ","
	Шишәмбе, 12 апрель 2022",Яңылыҡтар,Na
https://kulturarb.ru/ba/news/hәrbi-dan-muzejynda-halyҡ-ara-fashist-konclagerҙary-totҡondaryn-azat-iteү-kөnөn-bildәlәnelәr, Хәрби Дан музейында Халыҡ-ара фашист концлагерҙары тотҡондарын азат итеү көнөн билдәләнеләр ,Na,"

11 апрелдә Республика Хәрби Дан музейында Халыҡ-ара фашист концлагерҙары тотҡондарын азат итеү көнөнә арналған «Иҫләүе лә ҡурҡыныс, онотоу ҙа мөмкин түгел» исемле сара үтте.
Музейҙың матбуғат хеҙмәтенән хәбәр итеүҙәренсә, осрашыуҙа хеҙмәт ветераны, волонтер Раиса Хәйруллина, Өфө ҡалаһы Калинин районының Ветерандар советы рәйесе урынбаҫары Лидия Карпова, Өфөнөң «Шорашим» («Беҙҙең тамырҙар») йәһүдтәр ойошмаһы гәзитенең баш мөхәррире Элла Молочковецкая, Фройденштадт ҡалаһы лагеры тотҡоно Инна Макарованың ейәне Евгений Макаров, Өфө художество-гуманитар колледжы һәм 56-сы мәктәп уҡыусылары ҡатнашты.
Сара ҡунаҡтары йәш быуынға Бөйөк Ватан һуғышы йылдарында яҡташтарыбыҙ күрһәткән ҡаһарманлыҡтар, ватандаштарыбыҙ өлөшөнә төшкән ауыр һынауҙар хаҡында һөйләне. Тотош халыҡтарҙы юҡ итеүгә йүнәлтелгән яуыз нацистик сәйәсәт ҡорбандарын иҫкә алыу хөрмәтенә шәмдәр ҡабыҙылды һәм бер минутлыҡ тынлыҡ иғлан ителде. Өфө медицина колледжы студенттары, «Йәш ижадсы» йәштәр үҙәге тәрбиәләнеүселәре Александр Чернышев һәм Анастасия Мартынес сараны матур сығыштары менән биҙәне.
Сара һуңында ҡатнашыусылар концлагерь тотҡондарына арналған музей экспонаттарының өҫтәл күргәҙмәһе менән танышты һәм дөйөм фотоға төштө.
 ","
	Шишәмбе, 12 апрель 2022",Яңылыҡтар,Na
https://kulturarb.ru/ba/news/bashҡortostandyң-milli-simfonik-orkestry-tatarstan-ҡalalarynda-syғysh-yaһany, Башҡортостандың Милли симфоник оркестры Татарстан ҡалаларында сығыш яһаны ,Na,"

7 - 10 апрелдә Татарстан Республикаһы ҡалаларында Башҡортостан Республикаһы Милли симфоник оркестрының гастролдәре үтте. Гастроль туры С. Сәйҙәшев исемендәге Дәүләт концерт залында ике туғандаш республиканың милли композиторҙар мәктәптәренең академик музыкаһы концерты менән асылды. Концерт программаһын Башҡортостан һәм Татарстан Композиторҙар союздары менән берлектә БР Милли симфоник оркестрының баш дирижёры Дмитрий Крюков төҙөгән.
Татарстандың мәҙәниәт министры Ирада Әйүпова, Башҡортостандың мәҙәниәт министры Әминә Шафиҡова һәм ике республиканың Композиторҙар союздары рәйестәре Ләйлә Исмәғилева менән Рәшит Кәлимуллин тамашасыларҙы һәм музыканттарҙы сәләмләне.
7 апрелдә ике күрше республиканың юғары мәҙәниәте, ғорурлығы булып торған композиторҙарҙың әҫәрҙәре яңғыраны: Заһир Исмәғилевтең «Салауат Юлаев» операһына увертюра, Нәжиб Йыһановтың «Нәфисә» увертюраһы, Хөсәйен Әхмәтовтың «Башҡорт лирик сюитаһы», Фәрит Яруллиндың «Шүрәле» балетынан өҙөктәр, Леонид Любовскийҙың «Литания», Рашит Кәлимуллиндың «Симфонические танцы» сюитаһы, Ләйлә Исмәғилованың  «Симфонические сцены», Рөстәм Сабитовтың 6-сы симфонияһы (донъя премьераһы), Валерий Скобелкиндың «Гефестың алдтын тәхете» симфоник поэмаһы. (Солист - Башҡортостандың атҡаҙанған мәҙәниәт эшмәкәре Артур Ғайсаров башҡарыуындағы тылсымлы ҡурай моңо милли лириканың иң нескә йүнәлеше булды.
Зал Башҡортостандың Дәүләт оркестрына аяҡ өҫтө баҫып алҡышланы, ә музыкаль һәм ижади элитанан ыңғай баһаламалар, тамашасыларҙың Маэстро Дмитрий Крюковҡа һәм оркестр музыканттарына һоҡланыулы комментарийҙары концерттың Башҡортостан һәм Татарстан мәҙәниәте тарихына инеүе һәм республикаларҙың үҙ-ара лайыҡлы эш итеү өлгөһөнә әүерелеүе хаҡында ышаныс менән һөйләргә мөмкинлек бирә. Гастролдәр Башҡортостан Башлығы Радий Фәрит улы Хәбиров, Башҡортостандың Мәҙәниәт министрлығы һәм Татарстандың Мәҙәниәт министрлығы булышлығында уҙа, концерттарҙы ойоштороуҙа ихлас йылылыҡ һәм ярҙам өсөн Ирад Әйүповҡа һәм Әминә Шафиҡоваға рәхмәт әйтте һәм оркестр музыканттарын Татарстан Республикаһының Мәҙәниәт министрлығы билдәләгән шәп сәскәләр кәрзине өсөн ихлас рәхмәт һүҙҙәрен еткерҙе.
8 апрелдә Сәйҙәш залында Өфө оркестры Моцарт һәм Малер шедеврҙарынан торған программаны башҡарҙы. 9 апрелдә БР Милли симфоник оркестрының концерты Яр Саллы ҡалаһының Орган залында Рәсәй Федерацияһы Мәҙәниәт министрлығының «Бөтә Рәсәй филармония миҙгелдәре» («Всероссийские филармонические сезоны») программаһы сиктәрендә уҙҙы. 10 апрелдә данлыҡлы коллектив Түбәнге Камала сығыш яһаны.
 ","
	Дүшәмбе, 11 апрель 2022",Яңылыҡтар,Na
https://kulturarb.ru/ba/news/bashҡortostan-halyҡtarynyң-milli-kejeme-kөnөndә-nindәj-saralar-ojoshtorola, Башҡортостан халыҡтарының милли кейеме көнөндә ниндәй саралар ойошторола ,Na,"

14 апрелдән 16-на тиклем республикала Башҡортостан халыҡтарының милли кейеме көнөнә арналған саралар уҙа. 2020 йылдан республикала Милли кейем көнө йылына ике тапҡыр - апрелдең өсөнсө йомаһында һәм сентябрҙең икенсе йомаһында уҙғарыла. Ошо ваҡиға уңайынан Башҡортостанда сағыу һәм күләмле саралар күҙалланған.
14 апрелдә «Башҡортостан» дәүләт концерт залында «Дуҫлыҡ иле биҙәктәре» республика балалар халыҡ хореографияһы фестиваль-конкурсының гала-концерты уҙа. Фестиваль Рәсәй халыҡтарының мәҙәни мираҫы йылы һәм Башҡортостан Республикаһында Милли кейем көнө сиктәрендә уҙғарыла. Гала-концерт «Башҡортостан» дәүләт концерт залы майҙанында костюмлаштырылған флешмобтан башлана. Унда ҡатнашыусыларға ҡыҫҡаса бейеү күрһәтергә кәрәк. Фестивалдә ҡатнашыусылар милли кейемдәрҙә атлап уҙасаҡ. Бынан һуң барыһы ла бүләкләү тантанаһында һәм гала-концертта ҡатнашыу өсөн ҙур залға үтәсәк.
«Башҡортостан» концерт залының фойеһында республикала йәшәгән халыҡтарҙың ""Халыҡтың сигелгән тарихы"" таҫтамалдар күргәҙмәһе асыла. Күргәҙмәлә тарихи-мәҙәни үҙәктәр - Халыҡтар дуҫлығы йорто филиалдары музейҙарынан таҫтамалдар тәҡдим ителәсәк.
15 апрелдә иртәнге сәғәт 10-да Башҡортостандың Милли музейында II «Тамға» халыҡ-ара башҡорт милли кейеме оҫталары конкурсының иң яҡшы эштәре күргәҙмәһе асыла. Унда республиканың ҡала һәм райондарынан, Силәбе, Ырымбур өлкәләренән, Мәскәү ҡалаһынан проект финалсыларының, оҫталарҙың, костюмдар буйынса рәссамдарҙың һәм дизайнерҙарҙың эштәре тәҡдим ителә. Күргәҙмә Башҡортостан Республикаһының Милли музейында 29 апрелгә тиклем эшләйәсәк.
15 апрелдә иртәнге 11-ҙә Башҡортостан Республикаһының Әхмәтзәки Вәлиди исемендәге Милли китапханала «Халыҡ костюмын интерпретациялау мәсьәләһе» исемле түңәрәк өҫтәл үтә. Уның маҡсаты - фән вәкилдәрен һәм оҫталарҙы халыҡ кейемен реконструкциялау һәм трансформациялау, эшлекле бәйләнештәр булдырыу, фәнни һәм практик ҡаҙаныштар менән алмашыу, тикшеренеүҙәр һөҙөмтәләрен ғәмәлгә индереү мөмкинлектәрен тикшереү мәсьәләләренә йәлеп итеү.
15 апрелдә иртәнге 11-ҙә шулай уҡ Ҡаҙағстанда йәшәүсе яҡташтар менән телекүпер ойоштороласаҡ. Осрашыуҙың ойоштороусыһы - Башҡортостандың Халыҡтар дуҫлығы йорто.
15 апрелдә иртәнге 10-12 сәғәттәрҙә Өфө күп профилле һөнәри колледжында башҡорт милли биҙәүестәрен, селтәр эшләү буйынса оҫталыҡ дәресе үтә.
Шул уҡ көндә «Милли кейемдәрҙә фото» республика флешмобы уҙғарыла. Теләге булғандарҙың барыһы ла үҙҙәренең фотоһүрәтен Vkontakte,  Одноклассники социаль селтәрҙәренә һәм Telegram каналына #НациональныйКостюм2022 #МиллиКейем2022 хештэгтары менән һала ала. Бәйгеселәрҙең эштәре Башҡортостандың Халыҡтар дуҫлығы йорто һәм Республика халыҡ ижады үҙәгенең рәсми аккаунттарында урынлаштырыласаҡ.
16 апрелдә көндөҙгө сәғәт 12-нән киске 9-ға тиклем Башҡортостан Республикаһы халыҡтарының Милли кейем көнөн «Арт-Квадрат» ҡала киңлегендә байрам итәләр. Өфөлә йәшәүселәрҙе һәм баш ҡала ҡунаҡтарын «Ағиҙел» башҡорт художество кәсептәре предприятиеһының дизайнер милли кейемдәре, «Салауат», «Сарби», Min_zifa, «Ағиҙел ынйыһы» ательелары, MIRRALOFFICIAL (никах күлдәктәре), мишәр һәм төньяҡ-көнбайыш башҡорттарының халыҡ күлдәктәре менән таныштырыу көтә. АРТ-Квадратта шулай уҡ биҙәү-ҡулланма сәнғәте оҫталарының етештергән эштәрҙең күргәҙмә-йәрминкәһе, еңел сәнәғәт йәрминкәһе ойошторола. Унда милли кейем өлгөләре тәҡдим ителә, Башҡортостандың тарихи-мәҙәни үҙәктәре оҫталыҡ дәрестәре ойошторола. Ошонда уҡ фотостудия эшләй, унда теләгән һәр кем милли кейемдә фотоға төшә ала.
 ","
	Дүшәмбе, 11 апрель 2022",Яңылыҡтар,Na
https://kulturarb.ru/ba/news/respublika-bashlyғy-radij-hәbirov-tөnyaҡ-amurҙary-yaңy-animaciya-filmynyң-syғyuyn-iғlan-itte, Республика Башлығы Радий Хәбиров «Төньяҡ амурҙары» яңы анимация фильмының сығыуын иғлан итте ,Na,"

Өфөләге «Муха» студияһы «Төньяҡ амурҙары» йәнһүрәтенең һуңғы, өсөнсө өлөшө өҫтөндә эшләй. Был хаҡта үҙенең социаль селтәрҙәге сәхифәһендә Башҡортостан Башлығы Радий Хәбиров хәбәр итте.
- Был кадрҙарҙы әле бер кем дә күрмәгән. Улар - Өфөләге «Муха» студияһы төшөргән «Төньяҡ амурҙары» йәнһүрәтенең икенсе өлөшө. Унда шведтарға ҡаршы һуғышҡа барған һәм уларҙы еңгән башҡорт яугирҙарының мажаралары тураһында бәйән ителә. Әле аҙаҡҡы, өсөнсө өлөш өҫтөндә эш тулы ҡеүәттә бара. Ул Наполеонды еңеүгә арналасаҡ, - тип уртаҡлашты республика Башлығы социаль селтәрҙәге сәхифәһендә.  - «Төньяҡ амурҙары»ның - экранға сығыуын һәм яңы шедеврҙарҙы көтәбеҙ.
Йәнһүрәт сюжетының үҙәгендә - ике һуғышты - 1812 йылғы Рус-швед һәм Ватан һуғышын үтергә тейешле биш башҡорт тураһында тарих. Проекттың продюсеры Камил Буҙыҡаев һүҙҙәренсә, был башҡорт анимация индустрияһы өсөн иң күләмле эш.
Әлеге ваҡытта аҙаҡҡы, өсөнсө өлөшө өҫтөндә эш бара. Ул Наполеонды еңеүгә арналасаҡ.
2021 йылдың декабрендә кино индустрияһын үҫтереү мәсьәләләре буйынса кәңәшмәлә «Төньяҡ амурҙары» йәнһүрәтен төшөрөү хаҡында һүҙ барҙы. Республика ярҙамында төшөрөлгән «Төньяҡ амурҙары» тулы метражлы анимация фильмы - «Муха» студияһының төп проекттарының береһе. Уның өҫтөндә эште 2022 йылда тамамлау күҙаллана. «Муха» анимация студияһы директоры Артур Абдрахманов был ихлас ғаилә фильмы буласағын билдәләне.
 ","
	Дүшәмбе, 11 апрель 2022",Яңылыҡтар,Na
https://kulturarb.ru/ba/news/өfөlә-tradicion-halyҡ-jyry-bujynsa-uҡyuҙar-uҙa, Өфөлә традицион халыҡ йыры буйынса уҡыуҙар уҙа ,Na,"

15 апрелдә Республика халыҡ ижады үҙәгенең Мәҙәниәт йортонда традицион халыҡ йыры буйынса ижади лаборатория уҙғарыла.
Уҡытыуҙы республика конкурстары лауреаты Гөлсинә Йәрмөхәмәтова, Башҡортостан Республикаһының атҡаҙанған мәҙәниәт хеҙмәткәре Римма Садиҡова, Башҡортостан Республикаһының атҡаҙанған артисы Сәйҙә Ильясова, республика, бөтә Рәсәй һәм халыҡ-ара конкурстар лауреаты Валентина Топычканова алып бара.
Ижади лаборатория барышында «Федераль дәүләт белем биреү стандарты буйынса мәктәпкәсә йәштәге балаларҙа вокаль оҫталыҡ формалаштырыу», «Вокаль ансамбль менән эшләү үҙенсәлектәре һәм спецификаһы», «Вокаль әҫәр өҫтөндә үҙ аллы эшләү, башҡорт халыҡ йырын башҡарыу үҙенсәлектәре», «Рус халыҡ вокалы: йырлау һәм логопедия. Балалар тауышын үҫтереүҙә индивидуаль ҡараш. Башҡарыу оҫталығы» темаларына сығыштар буласаҡ.
 ","
	Дүшәмбе, 11 апрель 2022",Яңылыҡтар,Na
https://kulturarb.ru/ba/news/bashҡortostandyң-milli-muzejynda-eҙlәneү-arheologiyaһy-һuғysh-kesheһeneң-artefakttary-kүrgәҙmәһe-asyla, Башҡортостандың Милли музейында «Эҙләнеү археологияһы. Һуғыш кешеһенең артефакттары» күргәҙмәһе асыла ,Na,"

15 апрелдә Башҡортостан Республикаһының Милли музейында Рәсәй эҙәрмәндәр хәрәкәте менән берлектә «Эҙләнеү археологияһы. Һуғыш кешеһе артефакттары» күргәҙмәһе асыла. Ул 9 май - Бөйөк Еңеү көнөн байрам итеү сараларында сағыу ваҡиға буласаҡ.
Бөйөк Ватан һуғышы бөгөн дә хәҙерге тарих фәненең иң бәхәсле темаларының береһе булып тора. Ул уникаль социомәҙәни феномен булып һынала һәм мәңгелеккә донъяны үҙгәрткән тарихи эпизодтар менән бер рәткә баҫа. Кешелек тарихындағы иң күләмле геосәйәси конфликт материалдары хәҙерге заманда ла ҙур ҡыҙыҡһыныу тыуҙыра.
«Эҙләнеү археологияһы. Һуғыш кешеһенең артефакттары» күргәҙмәһе Икенсе донъя һуғышы үткән урындарҙа Башҡортостан эҙәрмәндәре тапҡан артефакттар аша кешенең матди донъяһын сағылдыра.
Бөгөн Рәсәйҙең эҙәрмәндәр хәрәкәте - илебеҙҙең меңдәрсә вайымһыҙ гражданын һуғыш йылдарында һәләк булғандарҙың исемдәрен асыҡлау эшендә берләштергән үҙенсәлекле социаль феномен.
Башҡортостан Республикаһы Милли музейының археология бүлеге күргәҙмә экспонаттары менән эҙәрмәнде һәр һалдаттың иҫтәлеген мәңгеләштереүсе ирекмән генә түгел, Бөйөк Ватан һуғышының билдәһеҙ биттәрен тулы тикшеренеүсе булараҡ та күрһәтергә теләй. Һәм эҙәрмәндәр эше йылдан-йыл хәрби археология характерын ала бара.
Күргәҙмә экспозицияһының төп өлөшө һалдатты хәрби көндәлек тормошта уратып алған предметтар донъяһын сағылдырған әйберҙәр буласаҡ. Мәҫәлән, снайперша көҙгөһө, ҡаҙанлыҡтар, ҡалаҡтар, һалдат ижады предметтары.
Күргәҙмә көндөҙгө сәғәт 2-лә асыла.
 ","
	Дүшәмбе, 11 апрель 2022",Яңылыҡтар,Na
https://kulturarb.ru/ba/news/2022-jylda-prezidenttyң-mәҙәni-bashlanғystar-fondy-konkursynda-eңeүselәr-bildәlәnde, 2022 йылда Президенттың мәҙәни башланғыстар фонды конкурсында еңеүселәр билдәләнде ,Na,"

Мәҙәниәт, сәнғәт һәм креатив индустрия өлкәһендәге проекттарҙы тормошҡа ашырыуға Беренсе президент гранттары конкурсына йомғаҡ яһалды. Конкурстың дөйөм бюджеты 3,5 миллиард һум тәшкил итә. Башҡортостанға 22 муниципаль берәмектән 39 еңеүсенән 27,7 миллион һум йәлеп ителгән.
2022 йылда отҡан гранттар һаны буйынса Башҡортостан Волга буйы федераль округында - өсөнсө, Рәсәйҙә алтынсы урын яуланы. Өфө (10 еңеүсе), Ғафури (5 еңеүсе), Сибай, Белорет ҡалаларынан, Ҡалтасы һәм Яңауыл райондарынан (2-шәр еңеүсе) ойошмалар иң ҙур һөҙөмтә күрһәткән.

- Беҙ Мәҙәни башланғыстар фонды булдырылыуына бик шатбыҙ. Төрлө ижади проекттарҙы тормошҡа ашырыуға аҡса алыу өсөн яҡшы мөмкинлектәр тыуҙы, - тип билдәләне Башҡортостан Республикаһы мәҙәниәт министрының беренсе урынбаҫары Наталья Лапшина. - Грант эшмәкәрлеге бөтә өлкәләрҙә үҫешә, һәм беҙҙең сәнғәт эшмәкәрҙәре, муниципалитеттарҙағы мәҙәниәт бүлектәре гранттар алыуға конкурстарҙа ҡатнашырға өйрәнә. Беҙҙә 39 еңеүсе, һәр проект үҙенсәлекле. Был конкурста беҙҙең заявкалар беренсе конкурсҡа ҡарағанда күберәк. Республикаға йәлеп ителәсәк дөйөм сумма 28 миллион һум самаһы тәшкил итте. Барлыҡ проекттарҙың да атамалары бик матур, сағыу, ҡояшлы. Уларҙың һәр береһенә уңыштар теләйбеҙ һәм бөтә муниципалитеттар, коммерцияға ҡарамаған ойошмалар, ижади союздар грант аҡсаһын йәлеп итеү буйынса әүҙем эшмәкәрлеген дауам итер тип ышанабыҙ.

2021-2022 йылдарҙа Башҡортостандан бөтәһе 749 ғариза тапшырылған, дөйөм суммаһы 52,9 миллион һумлыҡ 80 ғариза еңгән. Дөйөм йәлеп ителгән аҡса күләменең үҫеше 2,5 миллион һумға (10%) артҡан: 2021 йылда 25,2 миллион һумдан 2022 йылда 27,7 миллион һумға тиклем.
 ","
	Шаршамбы, 06 апрель 2022",Яңылыҡтар,Na
https://kulturarb.ru/ba/news/muzykant-artur-ғajsarov-ҡuraj-tauyshyn-studiya-sifatynda-yaҙҙyrғan, Музыкант Артур Ғайсаров ҡурай тауышын студия сифатында яҙҙырған ,Na,"

2022 йылдың мартында Afarin Records нәшриәте Артур Ғайсаров башҡарыуында ҡурай һәм ҡумыҙҙа 4 композиция сығарҙы. З. Исмәғилев исемендәге Өфө дәүләт сәнғәт институтының традицион музыкаль башҡарыу кафедраһы мөдире, Башҡортостандың атҡаҙанған мәҙәниәт хеҙмәткәре, уҡытыусы, ""Рәсәй Федерацияһының ҡурайсылар союзы"" рәйесе аутентик ҡурайҙы студияла яҙҙырған, был бөгөнгө көндә Башҡортостан өсөн һирәк күренеш.
Шуныһы иғтибарға лайыҡ: композициялар Safeddin исеме аҫтында донъя күрҙе. Ул Артур Ғайсаровтың башҡорт музыкаһын федераль һәм халыҡ-ара кимәлдә танытыу өсөн сәхнә псевдонимы.
Продюсер Марат Фәйзуллин яҙмаларҙы стерео режимында яҙҙырған, был күләмле тауышҡа төшөнөргә мөмкинлек бирә, артабан Dolby Atmos форматында махсус баҫма сығарыу күҙаллана.
Хәҙер башҡорт халыҡ әҫәрҙәрен донъяның Яндекс Музыка, iTunes, Spotify, VK Музыка кеүек бөтә һанлы майҙансыҡтарҙа тыңларға мөмкин.
Артистың пландарында - халыҡ ижадын популярлаштырыу өсөн ҡурайҙа һәм ҡумыҙҙа бер төркөм күренекле башҡорт әҫәрҙәрен баҫтырыу.
 ","
	Шаршамбы, 06 апрель 2022",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһynda-uralғa-dan-jyry-yaңғyrayasaҡ, Башҡорт дәүләт филармонияһында Уралға дан йыры яңғыраясаҡ ,Na,"

14 апрель Х.Әхмәтов исемендәге Башҡорт дәүләт филармонияһы ""Күңелемдә - Уралым"" исемле яңы проект тәҡдим итә. 

«Оҙон көй – башҡорт милләтенә генә хас музыкаль ауыҙ-тел ижады. Уны һаҡлап ҡалыу, киләсәк быуынға еткереү – беҙҙең төп бурыс. Шуға күрә лә ошо проект барлыҡҡа килде. Халҡыбыҙ ижадына битараф булмағандар концертҡа килеп, илһам алып ҡайтырҙар», — тигән теләктә проекттың авторы, Башҡортостандың атҡаҙанған артисы Сәйҙә Ильясова.

Концертта «Урал», «Эскадрон»,  «Карауанһарай», «Ҡаһым түрә», «Зөлхизә», «Ҡуңыр буға»,  «Ирәмәле» һәм башҡа хәҙер инде классик әҫәрҙәргә әйләнгән халыҡ йырҙары, бынан тыш hирәк башҡарылған әҫәрҙәр ҙә яңғыраясаҡ. Уларҙы тамашасылар Башҡортостандың халыҡ артисы Азамат Тимеров, халыҡ-ара йыр бәйгеләре лауреаты Дамир Таипов, Дилбәр һәм Ғәлиә Фәйзиевалар башҡарыуында, музыканттар Башҡортостандың атҡаҙанған артистары: Рэм Гәрәев (баян), Илшат Ишморатов һәм Илнур Хәйруллин (ҡурай), Гүзәл Үмерғалина (думбыра) уйнауында ишетәсәк. Халҡыбыҙҙың ауыҙ-тел ижадын һеҙгә нәфис һүҙ оҫтаһы, Башҡортостандың атҡаҙанған артисы Эльмира Юлдашева еткерәсәк.
Билеттарҙы «Пушкин картаһы» менән алыу мөмкинлеге бар.
 ","
	Шаршамбы, 06 апрель 2022",Яңылыҡтар,Na
https://kulturarb.ru/ba/news/milli-jәshtәr-teatry-ike-tapҡyr-sovettar-soyuzy-gerojy-musa-gәrәevtyң-100-jyllyғyna-spektakl-sәhnәlәshterә, Милли йәштәр театры ике тапҡыр Советтар Союзы Геройы Муса Гәрәевтың 100 йыллығына спектакль сәхнәләштерә ,Na,"

Мостай Кәрим исемендәге Милли йәштәр театрында Фәрит Әхмәҙиевтың (авторҙашы Ольга Мусина) пьесаһы буйынса «Герой йондоҙо» спектакленең репетициялары бара.
Спектакль легендар осоусо, ике тапҡыр Советтар Союзы Геройы Муса Гәрәевтың тыуыуына 100 йыл тулыуға арнала. Премьера 6-7 майҙа буласаҡ.
Легендар осоусының яҙмышы һоҡланғыс. Хәрби юлдың бөтә ауырлыҡтарын үткән Муса Гәрәев бик күп наградалар алған, бер тапҡыр ҙа яраланмаған. 22 йәшендә ике тапҡыр Советтар Союзы Геройы исеменә лайыҡ булған һәм һуғыш тамамланыуға эскадрилья командиры дәрәжәһенә күтәрелгән. Пьеса данлыҡлы штурмовиктың хәтирәләренә таянып яҙылған.
Спектаклдең ҡуйыусы режиссеры – Башҡортостандың халыҡ артисы Ольга Мусина, ҡуйыусы рәссамы – Башҡортостандың атҡаҙанған сәнғәт эшмәкәре Юлиә Ғиләжева.
 ","
	Шаршамбы, 06 апрель 2022",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-shaғiry-rәmi-ғaripovtyң-tyuyuyna-90-jyl-tulyuғa-arnalғan-әҙәbi-muzykal-kisә-үtәsәk, Өфөлә Башҡортостандың халыҡ шағиры Рәми Ғариповтың тыуыуына 90 йыл тулыуға арналған әҙәби-музыкаль кисә үтәсәк ,Na,"

25 апрелдә “Башҡортостан” дәүләт концерт залында Башҡортостандың халыҡ шағиры Рәми Ғариповтың тыуыуына 90 йыл тулыуға арналған тантаналы кисә була.
Башҡортостан Республикаһының халыҡ шағиры Рәми Ғарипов башҡорт әҙәбиәте тарихында айырым бер урын биләй. Үҙенең ижадында ул тормош мәғәнәһе, халыҡтың тарихи яҙмышы, быуындарҙың рухи бәйләнеше, туған тел һәм мәҙәниәт хаҡында уйланды, йыш ҡына башҡорт халыҡ-шиғриәт ижадына мөрәжәғәт итте. Шағир нәфис тәржемә оҫтаһы булараҡ та билдәле.
2022 йылда республика Башлығы указы менән Башҡортостанда шағирҙың 90 йыллығы билдәләнә. Республикала Рәсәй халыҡтарының мәҙәни мираҫы йылы ошо әһәмиәтле дата менән тап килде. Шиғриәт һөйөүселәрҙең, уның үлемһеҙ ижадын һөйөүселәрҙең йөрәгендә халыҡ шағиры Рәми Ғариповтың исеме мәңге йәшәй.
“Телмәр яңғырағанда...” тип аталған кисәлә республиканың танылған артистары башҡарыуында Рәми Ғариповтың шиғырҙарына һәм поэмаларына талантлы башҡорт композиторҙары Рафиҡ Сәлмәнов, Роза Сәхәүетдинова, Абрар Ғабдрахманов, Нур Дауытов, Хөсәйен Әхмәтов һәм Байрас Абдуллин ижад иткән йырҙар яңғыраямаҡ. Был кистә сәхнәнән бөйөк рус шағирҙарының Рәми Ғарипов тарафынан башҡорт теленә тәржемә ителгән шиғырҙары ла яңғырар.
Кисәнең режиссеры - Сулпан Асҡарова, сценарий авторы - Гөлсәсәк Саламатова. Тамаша 19 сәғәттә башлана. 
 ","
	Шишәмбе, 05 апрель 2022",Яңылыҡтар,Na
https://kulturarb.ru/ba/news/bash-ҡalala-aprel-respublika-balalar-vokal-sәnғәte-konkursynyң-finaly-uҙҙy, Баш ҡалала «Апрель» республика балалар вокал сәнғәте конкурсының финалы уҙҙы ,Na,"

2 апрелдә «Апрель» республика балалар вокал сәнғәте конкурсының финалы уҙҙы. Сара Рәсәй Федерацияһында иғлан ителгән «Балалыҡтың ун йыллығы» сиктәрендә ойошторолдо.
Сәләмләү телмәре менән конкурста ҡатнашыусыларға Республика Халыҡ ижады үҙәге генераль директоры Артур Әлибәков мөрәжәғәт итте һәм быйыл «Апрель» конкурсының тәүге юбилейы булыуын билдәләне. 
Ойоштороу комитетына Башҡортостан Республикаһы ҡалаларынан һәм райондарынан, шулай уҡ Татарстан Республикаһының Ҡазан ҡалаһынан һәм Свердловск өлкәһенең Үрге Пышма ҡалаһынан ғаризалар килде. Конкурс финалында 6-16 йәшлек 156 кеше ҡатнашты. Гран-при Благовещен ҡалаһынан Дарья Заболотскаяға тапшырылды. Башҡа ҡатнашыусылар лауреат һәм дипломант булараҡ билдәләнеп үтте.
Бәйгеселәрҙең башҡарыу оҫталығын Башҡортостандың һәм Татарстандың халыҡ артисы, Рәсәйҙең атҡаҙанған артисы, сәнғәт фәндәре кандидаты, З.Исмәғилев исемендәге Өфө дәүләт сәнғәт институтының вокал сәнғәте кафедраһы профессоры Иҙрис Ғәзиев рәйеслегендәге жюри баһаланы. Жюри составында БР атҡаҙанған уҡытыусыһы, БР мәғариф отличнигы, З.Исмәғилев исемендәге Өфө дәүләт сәнғәт институтының эстрада-джаз башҡарыуы һәм тауыш режиссеры кафедраһы доценты Светлана Слягузова, БР атҡаҙанған сәнғәт эшмәкәре, продюсер, композитор Риф Арыҫланов булды.
Конкурс сиктәрендә төрлө оҫталыҡ дәрестәре ойошторолдо. 
 ","
	Шишәмбе, 05 апрель 2022",Яңылыҡтар,Na
https://kulturarb.ru/ba/news/fәjzi-ғәskәrov-isemendәge-ansambl-bejeүselәre-halyҡ-ara-festivaldә-eңeү-yaulany, Фәйзи Ғәскәров исемендәге ансамбль бейеүселәре халыҡ-ара фестивалдә еңеү яуланы ,Na,"

Фәйзи Ғәскәров исемендәге дәүләт академия халыҡ бейеүҙәре ансамбле солисы Әҙилә Кәлимуллина ""Михаил Мурашко дуҫтарын саҡыра"" халыҡ-ара бейеүcеләр һәм хореографтар конкурс-фестивалендә «Халыҡ бейеүе» номинацияһында (профессиональ башҡарыусылар) Гран-при яуланы.
Әҙилә фестивалдә Башҡортостандың атҡаҙанған артисы Йәмилә Бикбаева ҡуйған ике әҫәр тәҡдим итте: «Урал батыр» эпосы мотивтары буйынса «Бәхет ҡошо-Һомай» башҡорт бейеүе һәм «Нәркәс» башҡорт бейеүе.
Фестивалдең жюри ағзалары шулай уҡ балетмейстер эшен билдәләне, Йәмилә Бикбаева «ҡуйыусы хореограф» номинацияһында (профессиональ башҡарыусылар) Гран-при яуланы.
 ","
	Шишәмбе, 05 апрель 2022",Яңылыҡтар,Na
https://kulturarb.ru/ba/news/өfөlә-zөһrә-fәjzullinanyң-hәter-kisәһe-үtte, Өфөлә Зөһрә Фәйзуллинаның хәтер кисәһе үтте ,Na,"

Хөсәйен Әхмәтов исемендәге Башҡорт дәүләт филармонияһында шағирә, драматург, йырҙар авторы Зөһрә Фәйзуллинаның хәтер кисәһе үтте. Республиканың сәхнә йондоҙҙары Зөһрә Хәҙит ҡыҙының популяр йырҙарын башҡарҙы.

Зөһрә Хәҙит ҡыҙы 1946 йылда Әбйәлил районы Ҡаҙмаш ауылында донъяға килә. Һөнәре буйынса уҡытыусы оҙаҡ йылдар балалар өсөн төрлө әҫәрҙәр ҙә ижад итә. Уның моңло ижадын хәтергә алырға тип Хөсәйен Әхмәтов исемендәге Башҡорт дәүләт филармонияһында «Йөрәгемдә сыңлар бер йыр» сараһы үтте.


Тиҫтә йылдар меңдәрсә уҡыусы күңелендә мәктәп йылдарының һуңғы ҡыңғырауы булып яңғыраған йыр. «Мәктәп вальсы»на әйләнеп, әллә күпме быуын егет-ҡыҙҙар бала сағы менән хушлашҡан. Зөһрә Фәйзуллинаның спектаклдәр өсөн яҙылған йырҙары ла әле лә сәхнә түренән төшмәй.


Һәр йыры – үҙенсәлекле тарих. Уларҙы халыҡ яратып тыңлай ҙа, ҡушылып йырлай ҙа. Зөһрә Хәҙит ҡыҙы ярҙамында күп кенә йәш йырсыларға ҡанаттарын нығыта.


Танылған шағирә ижад иткән йырҙар йыр әснғәте күгендә Зөһрә йондоҙо кеүек балҡый. Үҙе яҙып ҡалдырған шиғырҙағы кеүек: Һүнгәндә лә ғүмер усаҡтары, хәтер усаҡтары һүнмәһен.

 ","
	Йома, 01 апрель 2022",Яңылыҡтар,Na
https://kulturarb.ru/ba/news/neftekama-dәүlәt-filarmoniyaһynda-sulpan-ғәfүrjәnovanyң-koncerty-bulasaҡ, Нефтекама дәүләт филармонияһында Сулпан Ғәфүрйәнованың концерты буласаҡ ,Na,"

7 апрель Нефтекама дәүләт филармонияһында халыҡ-ара һәм республика йыр конкурстары лауреаты Сулпан Ғәфүрйәнованың «Тормош матурлығы» тип аталған концерты буласаҡ.
Ҡабатланмаҫ моңло йырсының профессиональ сәхнәлә ижад итеүенә 20 йыл тулыу айҡанлы ойошторолған күңелле, йыр-моңға бай программала Сулпан Ғәфүрйәнова һәм уның ижадташ дуҫтарының башҡарыуында тамашасылар яратҡан йырҙар яңғыраясаҡ, шулай уҡ сағыу тамашала данлыҡлы «Түңгәүер» бейеү ансамбленең һәләтле бейеүселәре һәм талантлы музыканттар ҡатнаша.

- Йәшлек дәрте, заман һулышы менән һуғарылған тамашанан ситтә ҡалмағыҙ, ҡәҙерле дуҫтар! - тип саҡыра филармония коллективы. 

Кисә 19 сәғәттә башлана. 
 ","
	Шишәмбе, 29 март 2022",Яңылыҡтар,Na
https://kulturarb.ru/ba/news/stәrletamaҡta-halyҡ-artistary-fizәliә-һәm-ilһam-rәhimovtarҙyң-benefisy-үtte, Стәрлетамаҡта халыҡ артистары Физәлиә һәм Илһам Рәхимовтарҙың бенефисы үтте ,Na,"

Кисә ижади ғаиләнең башҡорт театр һәм кино сәнғәтендәге 30 йыллыҡ эшмәкәрлегенә арналды. Ошо уңайҙан ҡала халҡы һәм ҡунаҡтары иғтибарына йәнә бер өр-яңы спектакль тәҡдим ителде. 

Стәрлетамаҡ дәүләт театр-концерт берләшмәһен Физәлиә менән Илһам Рәхимовтарһыҙ күҙ алдына килтереүе ҡыйын. Талантлы, сәхнәгә ғашиҡ актерҙар һоҡланғыс ижади ғаилә миҙгеленең 30 йыллығын билдәләй. 


Был юлы Стәрлетамаҡ башҡорт драма театры репертуары йәнә бер сәхнә әҫәре менән тулыланды. Премьера төрөк драматургы Назым Хикмәттең «Онотолған әҙәм» пьесаһы буйынса әҙерләнгән. Спектаклде режиссер Олег Ханов сәхнәләштергән.


«Онотолған әҙәм» спектакленең премьераһына тамаша ҡылыусылар бер кешенең трагедияһына шаһит булды. Уҙған быуаттың 30-сы йылдарында яҙылыуына ҡарамаҫтан, ул бөгөнгө көн менән ауаздаш. Әҫәр кешелеклелек сифатын төплө нигеҙ итеп алған. Физәлиә менән Илһам Рәхимовтар илһамланып йәшәй, ижад итә. Уларҙың сәхнәләге һөйөүе лә, тормоштары ла башҡалар күңелен сафландырырлыҡ көскә эйә.

 ","
	Дүшәмбе, 28 март 2022",Яңылыҡтар,Na
https://kulturarb.ru/ba/news/өfөlә-nauryҙ-bajramy-үtte, Өфөлә Наурыҙ байрамы үтте ,Na,"

Өфөнөң «Евразия» агропаркында Наурыҙ байрамы уҙҙы. Майҙанда төрки халыҡтарҙың милли-мәҙәни үҙәктәре күргәҙмә ойошторҙо. Сарала ҡатнашыусылар ҡәрҙәш халыҡтарҙың милли йолалары, аш-һыуы менән танышты.

Майҙанда төрлө спорт төрҙәре буйынса ярыштар үтте. Майҙанда төрлө төрки милләт вәкилдәре күргәҙмәләр ойошторҙо.

 Байрам төрлө милләт йыр-бейеүҙәре менән үрелеп барҙы. Берәүҙәр сәхнәгә тамаша ҡылһа, икенселәр оҫталарҙың ҡул эштәре менән танышып, милли аш-һыуҙан ауыҙ итте. Иң мөһиме байрам халыҡтар араһындағы дуҫлыҡ куперен нығытты.
 
 ","
	Дүшәмбе, 28 март 2022",Яңылыҡтар,Na
https://kulturarb.ru/ba/news/nur-teatrynda-һuң-kilgәn-mөhәbbәt-spektakleneң-premeraһy-үtte, «Нур» театрында «Һуң килгән мөхәббәт» спектакленең премьераһы үтте ,Na,"

«Нур» Өфө дәүләт татар театрында Александр Островскийҙың «Һуң килгән мөхәббәт» спектакленең премьераһы үтте. 

«Нур» театры коллективы Осровскийҙың ижадына тәүгә генә мөрәжәғәт итмәй. 2009 йылда «Ғәйепһеҙ ғәйеплеләр» әҫәре ҡуйыла. «Һуң килгән мөхәббәт» спектаклен сәхнәгә Башҡортостандың атҡаҙанған сәнғәт эшмәкәре, режиссер Илдар Вәлиев сығара. Сәхнә әҫәрен музыкаль яҡтан да үҙе биҙәй. Пьесаны татарсаға Гөлнур Усманова тәржемә иткән.
Сәхнә биҙәлеше - Башҡортостандың атҡаҙанған рәссамы Нурия Ғабидуллина. Иҫ киткес матур костюмдар Башҡортостандың атҡаҙанған мәҙәниәт хеҙмәткәре Наталья Степановаетәкселегендә әҙерләнде. Сәхнә уты буйынсаа рәссам - Марина Нурмөхәммәтова.


Әҫәрҙә тормош-көнкүреш ваҡиғалары һәм мөхәббәт тарихы һүрәтләнә. Спекталде сәхнәгә сығарыу өсөн ай ярым ваҡыт талап ителгән. Ҡыҫҡа ваҡыт эсендә сағыу костюмдар тегелгән, декорациялар әҙерләнгән. Александр Островскийҙың «Һуң килгән мөхәббәт» спектакле классиктың 200-йыллыҡ юбилейына арналған.

 ","
	Шәмбе, 26 март 2022",Яңылыҡтар,Na
https://kulturarb.ru/ba/news/өfөlә-art-ҡoroltaj-forumy-үtte," Өфөлә ""Арт-Ҡоролтай"" форумы үтте ",Na,"

25 мартта Өфөләге «Торатау»  Конгресс-Холында “Арт- ҡоролтай”  мәҙәни форумы үтте.  Форум быйыл икенсе тапҡыр ойошторолдо һәм мәҙәниәт өлкәһендәге мөһим стратегик мәсьәләләрҙе хәл итеү, һөнәри оҫталыҡты камиллаштырыу, иң яҡшы тәжрибә һәм эксперименттарҙы уртаҡлашыу майҙанына әүерелде.
Сараның пленар ултырышы “Мәҙәниәт берләштерә” тигән темаға арналды. Ултырышты Башҡортостандың мәҙәниәт министры Әминә Шафиҡова асты. “Тыуған ер ҡайҙан башлана? Һәр кемдең тәүгә аяҡ баҫҡан ерҙән, иң йылы һәм ҡәҙерле ерҙән. Мәҙәниәт – берләштерә. Тәү сиратта ысын кеше булыу мәҙәниәтенә өйрәтә”, - тип башланы ул үҙенең сығышын.
Сараға бөгөн Башҡортостан район һәм ҡалаларынан 700-ҙән ашыу кеше килде, Рәсәйҙең биш төбәгенән делегациялар ҡушылды. Онлайн-трансляцияны меңләгән кеше ҡараны.
Башҡортостан Башлығы Радий Хәбиров тәү сиратта мәҙәниәт эшмәкәрҙәренә атҡарылған хеҙмәттәре өсөн рәхмәт белдерҙе.

-  Йыл дауамында бындай состав менән осрашҡаныбыҙ юҡ ине. Беҙҙең быуынға ошондай ҡатмарлы заманда йәшәргә тура килде. Тәүҙә пандемия осорон кисерҙек. Әле санкцияларға бәйле ауырлыҡтарҙы лайыҡлы үткәреп ебәрергә тейешбеҙ. Ауыр саҡта беҙҙең халыҡ киреһенсә, берләшеп эшләй. Былтыр Рәсәй, донъя кимәлендәге ҙур сара – фольклориаданы үткәрҙек. Ошо күләмле сараны ойоштороуҙа һәр кемегеҙҙең өлөшө ҙур булды, - тине Радий Хәбиров. – Уҡытыусылар үҫеп килгән быуындың белеме өсөн көрәшһә, мәҙәниәт хеҙмәткәрҙәре тәү сиратта уларҙың күңеле өсөн көрәшәһегеҙ. Бергәләп беҙ үҫеп килгән быуынды илһөйәр итеп тәрбиәләрбеҙ тип ышанам. Мәҙәниәт өлкәһендә күпте эшләнек. Полярник Аблаевтың музейын астыҡ. Ошо урында музейҙар комплексы булдырыу тураһында уйландыҡ һәм “Ҡайтарылған исемдәр” музейын асырға ниәтләйбеҙ. Бында мәҙәниәт, сәнғәт өлкәһендә эшләгән кешеләрҙең, һуғыш батырҙарының исемдәрен туплаясаҡбыҙ. Тиҙҙән баш ҡаланың Совет майҙанында Миңлеғәле Шайморатовтың һәйкәле асыласаҡ, Салауат районының үҙәге Малаяҙда Салаут Юлаевҡа һәйкәл комплексын үҫтерәсәкбеҙ, иртәгә Бүздәк районында Мулләғәле Халиковтың һәйкәле асыласаҡ. Күптән түгел Донбаста эш сәфәре менән булдыҡ. Генерал Шайморатовты бында хөрмәт итәләр һәм хәтерләйҙәр. Быларҙың барыһы ла мөһим. Беҙ бер ваҡытта ла сикләүҙәр ҡамауында ҡалмаясаҡбыҙ. Беҙҙең ынтылыштар көслө, алға әйҙәгән маҡсаттарыбыҙ күп.
Быйыл өс төп театрыбыҙға ярҙам йөҙөнән  миллион һум аҡса бүленәсәк. Был аҡса яңы постановкаларға тотоноласаҡ. Уның һөҙөмтәһен шунда уҡ күрәсәкбеҙ. Башҡортостан киноматографияһының үҫешеүен билдәләп үткем килә. Айнур Асҡаровтың былтыр ике фильмы Рәсәй киңлектәренә сыҡты: “Өс таған” һәм “Йыл ғаиләһе”.
Күрше төбәктәрҙә йәшәгән милләттәштәрбеҙ өсөн мәҙәни үҙәктәр булдырасаҡбыҙ. Баш ҡалабыҙҙың 450 йыллыҡ юбилейын үткәреү бурысы тора, - тип билдәләне Радий Хәбиров.

Башҡортостан Башлығы Радий Хәбиров мәҙәниәт өлкәһендә эшләүселәргә маҡтаулы исемдәр тапшырҙы.
Пленар ултырыштан һуң төрлө темаларға арналған секциялар, түңәрәк өҫтәлдәр, оҫталыҡ дәрестәре, практик семинарҙар үтте.
Форумда бер нисә күргәҙмә эшләне. “Евразия халыҡтарының эпик мираҫы” Рәсәйҙә мәҙәни мираҫ йылына, “Халыҡ шағиры Рәми Ғарипов “ әҙиптең 90 йыллыҡ юбилейына арнала. Милли музейҙа иһә Арт-Ҡоролтай сиктәрендә “Алтын кеше” күргәҙмәһен асыу тантанаһы үтте. Ҡаҙағстан милли музейы бойомға ашырған ”Алтын кешенең донъя музейҙары буйлап сәйәхәте” уникаль проекты әлегә 20 илдә танытылған. Боронғо донъя һәм урта быуаттар сәнғәте ҡомартҡылары Фондынан алынған 150 һын дала мәҙәниәтен танытҡан билдәһеҙ оҫталар яһаған өлгөләрҙең бер кесе өлөшө генә. Өфөлә күргәҙмә 26 майға тиклем асыҡ.
Күрше республика делегацияһы Рәсәй төбәктәре һәм Башҡортостан вәкилдәре менән бер рәттән Арт-Ҡоролтай форумында ҡатнашты.
Мәҙәниәт йәнә берләштерҙе. Етәкселәр һәм белгестәр Арт-Ҡоролтайҙа тәжрибә уртаҡлашып, фекер алышып ҡына туҡтаманы, эшлекле килешеүҙәр төҙөп стратегик мәсьәләләрҙе артабан хәл итеү йүнәлештәрен раҫланы.
 ","
	Шәмбе, 26 март 2022",Яңылыҡтар,Na
https://kulturarb.ru/ba/news/өfөlә-evraziya-kitaphanaһy-barlyҡҡa-kilәsәk, Өфөлә Евразия китапханаһы барлыҡҡа киләсәк ,Na,"

Уның проекты менән Радий Хәбиров баш ҡалала барған «Арт-Ҡоролтай» форумында таныштырҙы. Төбәк етәксеһе әйтеүенсә, был мәғрифәтселек үҙәге ижади йәштәр, аң-белемгә ынтылған кешеләр йыйылыу өсөн үтә лә әһәмиәтле урын буласаҡ.

Китапхананы Башҡортостанға килеүсе ҡунаҡтар Өфөгә ингән ерҙә Салауат Юлаев һәйкәле менән бер рәттә күрәсәк. Проект ҙур бер тирмә рәүешендә төҙөләсәк. Радий Хәбиров әйтеүенсә, Евразия китапханаһы әҙәбиәт менән танышыу ғына түгел, ә күп функциялы учреждение булырға тейеш.


Республика башлығы китапхананың амбассадорҙарын да билдәләне. Өфөнөң 450 йыллығына арнап төҙөлгән объекттарҙың барыһының да вәкилдәре булырға тейеш. Китапхананың амбассадорҙары итеп Мостай Кәрим исемендәге фонд директоры Әлфиә Кәримова, опера йырсыһы Илдар Абдразаҡов һәм Йәмәғәт палатаһы аппараты етәксеһе Шамил Вәлиев тәғәйенләнде.


 

 ","
	Йома, 25 март 2022",Яңылыҡтар,Na
https://kulturarb.ru/ba/news/өfөlә-kompozitor-zөһrә-fәjzullinanynyң-hәter-kisәһe-uҙasaҡ, Өфөлә композитор Зөһрә Фәйзуллинанының хәтер кисәһе уҙасаҡ ,Na,"

30 мартта Хөсәйен Әхмәтов исемендәге Башҡорт дәүләт филармонияһы шағирә, һәүәҫкәр композитор Зөһрә Фәйзуллинанының хәтер кисәһенә саҡыра. «Йөрәгемдә сыңлар бер йыр...» тип аталған тамашала Зөһрә Хәдит ҡыҙы ижад иткән билдәле йырҙарҙы республика сәхнә йондоҙҙары башҡарыуында яңғыраясаҡ.
Шағирә, драматург, үҙешмәкәр композитор Зөһрә Фәйзуллинаның күп кенә йырҙары киң танылыу яулап өлгөрҙө. Башҡортостандың атҡаҙанған артискаһы Алһыу Бәхтиева башҡарыуындағы “Мәктәп вальсы” һәр йыл һайын сығарылыш кисәләрендә яңғырай. “Өсмөйөшлө хаттар” йырын, моғайын, Бөйөк Еңеүҙең бер сағылышы итеп ҡабул итергә булалыр. Ә инде “Арҡайым”, “Саралар юҡ”, “Әхирәттәр”, “Атайым”, “Илекле ҡыр”, “Үҙем генә беләм”, “Тәгәрәп китте йөрәгем” кеүек билдәле йырҙары моң эйәһенең үҙ булмышын танытып тора. “Әбйәлилем” тип тыуған яҡтары өсөн йән атыуы ла уның ижадында сағылыш таба. Әҙиптең ошо һәм башҡа ижад емештәре «Ишектәрем асыҡ дуҫтарға», «Тәңкә һалдым», «Күңелемдең иләҫ-миләҫ сағы» тип аталған музыкаль дисктарына тупланған.
Х.Әхмәтов исемендәге Башҡорт дәүләт филармонияһы коллективы әҙибә Зөһрә Фәйзуллинаның хәтер кисәһен хисле музыкаль кисә итеп үткәрмәксе.
Электрон билеттар филармония сайтында ошо һылтанма буйынса һатыла.
""Пушкин картаһы""н ҡулланырға мөмкин.
 ","
	Шаршамбы, 23 март 2022",Яңылыҡтар,Na
https://kulturarb.ru/ba/news/artylyshfest-forumynyң-ikense-kөnөndә-mөhәbbәt-ҡaraғy-spektakle-kүrһәtelde, «АРТылышFEST» форумының икенсе көнөндә «Мөхәббәт ҡарағы» спектакле күрһәтелде  ,Na,"

21 мартта Мостай Кәрим исемендәге Милли йәштәр театрында Флорид Бүләковтың «Мөхәббәт ҡарағы» пьесаһы буйынса спектакль күрһәтелде. Туймазы дәүләт татар драма театры сәхнәгә ҡуйған был спектаклде «АРТылышFest» республика театр фестивалендә күрһәтеү өсөн һайлаған.
Данлыҡлы башҡорт драматургының спектакле йондоҙлоҡтарҙың береһенән бүләккә өс яулыҡ алған Хәйбүш ҡарт тураһында бәйән итә. Улар ярҙамында ул өс ауыл ҡыҙының йөрәген яулап ала. Хәйбүштең ҡатыны, әлбиттә, бындай хәлгә ҡаршы. Ауыл егеттәре лә урланған кәләштәрҙе «алыу» планын төҙөй. Был комедияны режиссер Рөстәм Хәкимов фәлсәфәүи тарихҡа әүерелдерә.

«Әгәр тамашасы көндәлек эштәрен тамамлап театрға килһә, тамашаны ҡарап көлә, ҡыуана һәм илһамлана икән, тимәк, фестиваль маҡсатына өлгәшкән», - тип тәьҫораттары менән уртаҡлашты Башҡортостандың мәҙәниәт министры Әминә Шафиҡова.

Был кистә Милли йәштәр театрына комедия һөйөүселәр йыйылды. Спектакль дауамында тамашасыларҙың алҡыштары һәм ихлас көлөүе тынманы, халыҡ спектаклде йылы ҡабул итте.
Иҫегеҙгә төшөрәбеҙ, Өфөлә «АРТылыш» республика театр фестивале бара. Бөгөн Салауат дәүләт драма театры «Һырғалаҡ» спектаклен тәҡдим итә. Спектакль М. Ғафури исемендәге Башҡорт дәүләт академия драма театры сәхнәһендә күрһәтелә.
 ","
	Шишәмбе, 22 март 2022",Яңылыҡтар,Na
https://kulturarb.ru/ba/news/tornaly-modelle-kitaphanaһynda-nauruz-bajramyn-bildәlәnelәr, Торналы моделле китапханаһында Науруз байрамын билдәләнеләр ,Na,"

21 мартта «Мәҙәниәт» милли проекты сиктәрендә ойошторолған Торналы моделле китапханаһында көнсығыш халыҡтары байрамы – Наурузға арналған сара үтте. Унда Торналы ауылы халҡы һәм урындағы мосолмандар ойошмаһы имамы Рафаэль Рахманғолов ҡатнашты.
Китапханасы Гөлназ Киржакова сарала ҡатнашыусыларға көн менән төндөң тигеҙләшеүен, тормоштоң яңырыуын сағылдырған байрам хаҡында һөйләне.
Имам Рафаэль Рахманғолов барыһын да байрам менән ҡотлап, изгелек, бәхет, тыныслыҡ, һөйөү һәм үҙ-ара аңлашыу теләне.
Торналы мәктәбе уҡыусыһы Валерия Киржакова яҙ һәм тәбиғәт тураһында шиғыр һөйләп, кисәгә йәм өҫтәне.

«Көн менән төн тигеҙләшкәндә бар тереклек хәрәкәткә килә, үҫемлектәр шытым бирә башлай, ағастарҙа бөрөләр барлыҡҡа килә», - тип һөйләне Гөлназ Киржакова.

Сара йәмле табын артында күмәкләп сәй эсеү менән тамамланды.
Салауат районы.
 ","
	Шишәмбе, 22 март 2022",Яңылыҡтар,Na
https://kulturarb.ru/ba/news/bildәle-italiya-dizajnery-elizabet-sotili-bashҡortostandyң-milli-muzejynda-buldy, Билдәле Италия дизайнеры Элизабет Сотили Башҡортостандың Милли музейында булды ,Na,"

19 мартта Башҡортостан Республикаһының Милли музейында күренекле грек-итальян дизайнеры, скульптор, ювелир Элизабет Сотили (Лиза Сотилис) булды.
Элизабет Сотили Өфөгә «Нуриев көндәре» мәҙәни проекты сиктәрендә килгән. Ул күренекле яҡташыбыҙ, легендар балет артисы Рудольф Нуриевтыңяҡын дуҫы булған.
Хөрмәтле ҡунаҡты Республика халыҡ ижады үҙәге Мәҙәниәт йортоноң «Ауаз» башҡорт фольклор ансамбле артистары тантаналы ҡаршы алды. «Селтәр» башҡорт милли кейеме студияһы башҡорт милли биҙәүестәрен (ҡашмау һәм һарауыс) эшләү буйынса оҫталыҡ дәресе үткәрҙе. Бынан тыш, ҡунаҡтар өсөн БР Милли музейы хеҙмәткәрҙәре башҡорт музыка ҡоралы ҡурайҙы эшләү буйынса оҫталыҡ дәресе үткәрҙе һәм музей буйлап экскурсия ойошторҙо.
Элизабет Сотили ойоштороусыларға ихлас ҡабул иткәндәре өсөн рәхмәт белдерҙе һәм мәҙәни йолаларҙы һаҡлауҙың мөһимлеген билдәләне.
 ","
	Дүшәмбе, 21 март 2022",Яңылыҡтар,Na
https://kulturarb.ru/ba/news/salauat-drama-teatrynda-riza-mәһәҙievty-iҫkә-aldylar, Салауат драма театрында Риза Мәһәҙиевты иҫкә алдылар ,Na,"

Салауат дәүләт башҡорт драма театрында Башҡортостандың халыҡ артисы Риза Мәһәҙиевтың ""Һине юҡһына күңел..."" исемле хәтер кисәһе уҙҙы. Быйыл 13 мартта уға 50 йәш тулған булыр ине...
Кисәлә тамашасы залы уның ижадын яратыусылар менән тулы ине. Үҙҙәренең яратҡан коллегаһын иҫкә алырға тип, Өфөнән уның курсташтары ашҡынып килеп еттеләр. Сәхнәлә Башҡортостандың халыҡ артистары Вилдан Яруллин һәм Артур Туҡтағолов дуҫының яҡты иҫтәлегенә арнап йыр башҡарҙылар. Шулай уҡ, Риза Мәһәҙиевтың уҡытыусыһы, Башҡортостан Республикаһының атҡаҙанған артисткаһы Хөсәйенова Земфира Хәмзә ҡыҙы ла уның студент булараҡ ниндәй яҡшы кеше булыуы хаҡында үҙ хәтирәләре менән бүлеште. Әлбиттә, Риза Рафаил улының ҡатыны, ҡыҙы, өс ейәнсәре һәм барлыҡ туғандары ла килгәйне.
Тамашасылар өсөн ҙур экранда спектаклдән өҙөктәр күрһәтелде, Риза Мәһәҙиев башҡарыуында йырҙар яҙмаһы яңғыраны. 
 
 ","
	Дүшәмбе, 21 март 2022",Яңылыҡтар,Na
https://kulturarb.ru/ba/news/ashҡaҙar-radioһy-artylyshfest-kөndәlegen-tyңlarғa-saҡyra, «Ашҡаҙар» радиоһы «АРТылышFEST» көндәлеген  тыңларға саҡыра  ,Na,"

20 мартта Өфөлә “АРТылышFEST” республика театр фестивале башланды. Һигеҙ көн дауамында Башҡортостандың иң яҡшы 12 театры 13 спектакль тәҡдим итә. «Ашҡаҙар» радиоһы фестиваль менән көндәлек аша танышып барырға саҡыра.
Фестиваль көндәлеген 22, 24, 26 һәм 28 мартта тыңларға мөмкин.
Эфир ваҡыты: 18:15.
“АРТылышFEST” 27 мартта – Бөтә донъя театр көнөндә тамамланасаҡ.
 ","
	Дүшәмбе, 21 март 2022",Яңылыҡтар,Na
https://kulturarb.ru/ba/news/sibaj-ҡala-muzejynda-lugansk-fotorәssamdarynyң-һigeҙ-jyl-һuғysh-һәm-tynyslyҡ-kүrgәҙmәһe-asyldy, Сибай ҡала музейында Луганск фоторәссамдарының «Һигеҙ йыл һуғыш һәм тыныслыҡ» күргәҙмәһе асылды ,Na,"

Сибай ҡала музейында «Ҡаһарман Донбасс» мәҙәни проекты сиктәрендә Луганск фоторәссамдарының « Һигеҙ йыл һуғыш һәм тыныслыҡ » күргәҙмәһе асылды. Күргәҙмәлә Луганск Халыҡ Республикаһы тормошон сағылдырған 28 эш тәҡдим ителгән: Украинаның ҡораллы көстәренең һөжүменән һуң төшөрөлгән кадрҙар, тыныс тормош күренештәре, республика тарихындағы әһәмиәтле ваҡиғалар һәм инфраструктураны тергеҙеү.
Ҡҡунаҡтарҙы Сибай ҡалаһы хакимиәте башлығы урынбаҫары Гүзәл Ишемғолова һәм Сибай ҡалаһы һәм Хәйбулла районы буйынса хәрби комиссариаттың бүлек начальнигы Радмир Ҡаҙнабаев сәләмләне. Сараны асыу тантанаһында ""Хәрби туғанлыҡ"" патриотик йәмәғәт ойошмаһы, ""Сибай ҡалаһы Хәрби-диңгеҙ флоты берҙәмлеге"" моряктар һәм диңгеҙ пехотасылар берлеге һәм Сибай ҡалаһының ҡатын-ҡыҙҙар советы етәкселәре, Луганск өлкәһе Лутугинск районының Георгиевка ҡасабаһы вәкилдәре Т.А. Миролюбова һәм К.С. Окишан балалары менән, шулай уҡ Сибай күп профилле колледжы студенттары һәм уҡытыусылары ҡатнашты.
Беҙҙең өсөн март - иҫтәлекле ай. 8 йыл элек, 18 мартта, Рәсәй президенты В.В. Путин һәм Ҡырым менән Севастополь ҡалаһы етәкселеге Рәсәй составына инеү тураһындағы килешеүгә ҡул ҡуйғайны. Илебеҙҙең күп кенә ҡалаларында, баш ҡалабыҙҙа митинг-концерттар, акциялар үтте.
80 йыл элек, 22 мартта, 112-се Башҡорт кавалерия дивизияһына хәрби байраҡ тапшырыла, һәм беҙҙең яугирҙәр Ватанды немец-фашист илбаҫарҙарынан яҡларға юллана. Яҙмыш шулай ҡушҡан: олатайҙарыбыҙ 1943 йылда Луганск ерендә, Донбаста Ватандың азатлығын һәм бойондороҡһоҙлоғон яҡлағандар араһында булған.
Татьяна Миролюбова сарала ҡатнашыусыларға 2014-2015 йылдарҙағы Чернухинск -Дебальцевск операцияһының фажиғәһен һәм эҙемтәләрен һөйләне, ул саҡта уға 14 йәш була. Һуңынан беҙҙең яугирҙәрҙе бер минутлыҡ тынлыҡ менән иҫкә алдылар.
Күргәҙмә барышында ""Берҙәм Рәсәй"" башланғысы менән ойошторолған ""Һалдатҡа хат"" акцияһы үтте, унда теләге булған һәр кем ҡатнаша алды.
Күргәҙмә 31 майға тиклем эшләйәсәк..
 ","
	Йәкшәмбе, 20 март 2022",Яңылыҡтар,Na
https://kulturarb.ru/ba/news/bash-ҡalala-artylyshfest-respublika-teatr-festivale-bashlandy, Баш ҡалала «AРTылышFEST» республика театр фестивале башланды ,Na,"

Бөгөн Өфөлә «AРTылышFEST» республика театр фестивале башланды. Ижади форум М.Кәрим исемендәге Милли йәштәр театрында асылды. Фестиваль тамашасыһына театрҙа уйналған иң сағыу спектаклдәрҙең береһе – «Башҡорт туйы»нан өҙөк күрһәтелде. Шулай уҡ ҡунаҡтарҙы сәк-сәк һәм ҡымыҙ менән ҡаршы алдылар.
Тантаналы саранан һуң тамашасыларҙы кесе залға саҡырҙылар. Фестивалдә ҡатнашыусыларға тәбрикләү телмәре менән Башҡортостан Республикаһының мәҙәниәт министры урынбаҫары Илнур Мөхйәнов мөрәжәғәт итте.

«Бөгөн бер юлы ике сәхнәлә «AРTылышFEST» республика фестивале асыла. Ошо һигеҙ көн эсендә республиканың 12 театры 13 спектакль күрһәтәсәк. Тамашасылар һис шикһеҙ ҡәнәғәтлек алыр тип ышанам. Барлыҡ коллективтарға ла уңышлы сығыштар, һөҙөмтәле аралашыу һәм иң яҡшы тәнҡитселәрҙән юғары баһа теләйем. Был фестиваль һәр йыл үткәрелер тип өмөт итәм», - тине Илнур Илдар улы.

«AРTылышFEST» бер юлы ике спектакль менән асылды. М.Кәрим исемендәге Милли йәштәр театры фестиваль тамашасылары хөкөмөнә Евгений Гришковецтың пьесаһы буйынса «Планета» спектаклен тәҡдим итте, ә БР Рус дәүләт академия драма теарты Александр Вампиловтың «Өлкән улы» спектаклен күрһәтте.
Ижади форумда Башҡортостандың төп театрҙарының иң яҡшы постановкалары тәҡдим ителәсәк. Фестивалдә Өфөнән, Салауаттан, Стәрлетамаҡтан, Сибайҙан, Туймазынан 12 профессиональ театр ҡатнаша.
Фестиваль барышында «Башҡортостан театрҙары: үҫеш юлдары» түңәрәк өҫтәле һәм «Заманса театр процесында актерҙың роле өҫтөндә эш» тигән оҫталыҡ дәресе ойошторола. Оҫталыҡ дәресен Дәүләт театр сәнғәте институтының (ГИТИС) актерлыҡ факультеты уҡытыусыһы Татьяна Морозова алып бара.
«AРTылышFEST» фестивалендә Мәскәү һәм Өфө белгестәренән торған эксперт советы эшләй: «Театральная афиша столицы»» журналының баш мөхәррир урынбаҫары, сәнғәт фәндәре кандидаты Ольга Романцова; театр һәм кино актрисаһы, режиссер, ГИТИС-тың актер оҫталығы кафедраһының өлкән уҡытыусыһы, Мәскәү дәүләт университеты Юғары телевидение мәктәбе факультетының театр лабораторияһы мөдире Татьяна Морозова; шулай уҡ Өфөнән театр тәнҡитсеһе, Башҡортостандың атҡаҙанған сәнғәт эшмәкәре Динә Дәүләтшина,  З. Исмәғилев исемендәге Өфө дәүләт сәнғәт институтының сәнғәт тарихы һәм теорияһы кафедраһы мөдире, доцент Айһылыу Сәғитова.
 ","
	Йәкшәмбе, 20 март 2022",Яңылыҡтар,Na
https://kulturarb.ru/ba/news/өfөlә-rәsәjҙeң-һәm-bashҡortostandyң-atҡaҙanғan-sәnғәt-eshmәkәre-salauat-nizametdinovtyң-hәter-kisәһe-uҙҙy, Өфөлә Рәсәйҙең һәм Башҡортостандың атҡаҙанған сәнғәт эшмәкәре Салауат Низаметдиновтың хәтер кисәһе уҙҙы  ,Na,"

Хөсәйен Әхмәтов исемендәге Башҡорт дәүләт филармонияһында билдәле композитор Салауат Низаметдиновтың (1957 - 2013) тыуыуына 65 йыл тулыуға бағышланған «Һағынамын...» хәтер кисәһе үтте («Һағынам...»). Программала Маэстроның киң билдәле йырҙары яңғыраны.
Кисә Башҡортостандың халыҡ артисы Әлфиә Юлсурина башҡарған «Миңә ҡыйын» йырынан башланды.

«Яҡын дуҫым Салауат Низаметдиновһыҙ, ысынлап та, бик ҡыйын. Ижадымдың ҙур өлөшөн уның йырҙары тәшкил итә. Улар минең өсөн һауа кеүек. Легендарь композиторыбыҙ  беҙгә бай музыкаль мираҫ ҡалдырҙы. Уның хәтер кисәләрен беҙ йыл һайын уҙғарабыҙ. Маҡсатыбыҙ - Салауат Низаметдиновтың ижадын киңерәк танытыу. Беҙ уның йырҙарының йәш артистар репертуарында йәшәүен, инструменталь әҫәрҙәренең һәм операларының яңғырауын теләйбеҙ», - тине Әлфиә Мырҙабулат ҡыҙы.

Композиторҙың ҡыҙы Ләйсән Низаметдинованың һәм уның дуҫы Айнур Әбделғәзизовтың «Күҙ нурым» йырына бейеүе иң сағыу сығыштарҙың береһенә әүерелде. Был йырҙы башҡорт һәм татар эстрадаһы артистары, шулай уҡ Рәсәй йырсылары Алһыу һәм Земфира башҡара.

«Мин XI класта уҡыйым, бала саҡтан бейеү менән шөғөлләнәм. Был бейеүҙе үҙем ҡуйҙым. Унда минең партнёрым ҡара күҙлектә сығыш яһай һәм атайым - һуҡыр композитор образын кәүҙәләндерә, ә мин уның илһам ҡошо образын һынладырам», - тине Ләйсән.

Тамашасылар залында, композиторҙың ижадын һөйөүселәрҙән тыш, уның тол ҡалған ҡатыны Рәзидә Низаметдинова һәм Учалы районынан килгән туғандары ла бар ине.

«Салауат Низаметдиновтың вафатынан һуң донъя күргән «Тәүбә» хәтирәләр китабы буйынса нәфис фильм төшөрөргә ниәтләйбеҙ, әлеге ваҡытта режиссер эҙләйбеҙ. Композиторҙың исемен мәңгеләштереү буйынса тағы ла ике ҙур бурыс тора - уның операларын тергеҙеү һәм Өфө ҡалаһы хакимиәтенең парктарҙың береһенә Салауат Низаметдиновтың исемен биреү буйынса ҡарарын тормошҡа ашырыу», - тип һыҙыҡ өҫтөнә алды Рәзидә Хәлиҙәр ҡыҙы.

Концертта Башҡортостандың халыҡ артистары Нәзифә Ҡадирова, Әлфиә Юлсурина, республиканың атҡаҙанған артистары Лилиә Ишемйәрова, Заһир Иҫәнсурин, халыҡ-ара конкурстар лауреаттары Рөстәм Шаһбалов, Тимур Рамазанов, Алиса Йомағәлиева, Нурзиә Сабитова, Илдар Абдуллин, Лев Ҡолошев, Салауат Мөхәмәтйәров, Янбулат Мөхәмәтдинов ҡатнашты. Роялдә Башҡортостандың халыҡ артисы Ғәли Алтынбаев һәм Ольга Хәйруллина уйнаны.
Легендар композиторҙың 65 йәшенә арналған сараларҙың дауам итеүе ҡыуаныслы. 31 мартта һәм 2 апрелдә Өфөлә «Башҡортостан» дәүләт концерт залында «Тәүбә: Салауат Низаметдиновтың тормош һәм ижад биттәре» тип аталған әҙәби-музыкаль кисәләр ойошторола. Билеттарҙы ошо һылтанма буйынса һатып алырға мөмкин.
 ","
	Шәмбе, 19 март 2022",Яңылыҡтар,Na
https://kulturarb.ru/ba/news/өfөlә-salauat-nizametdinovtyң-hәter-kisәһe-үtәsәk, Өфөлә Салауат Низаметдиновтың хәтер кисәһе үтәсәк ,Na,"

18 мартта Башҡорт дәүләт филармонияһының Ҙур залында Башҡорт АССР‑ының һәм Рәсәйҙең атҡаҙанған сәнғәт эшмәкәре, композитор Салауат Низаметдиновтың тыуыуына 65 йыл тулыуға арналған хәтер кисәһе үтә.
Салауат Низаметдиновтың исемен беҙ уның үлемһеҙ йырҙары менән мәңгелләштергәнбеҙ. Композиторҙың төрлө әҙиптәр һүҙҙәренә яҙылған 200-ҙән ашыу йыры бар. Ижады яғынан күп яҡлы композитор булыуға ҡарамаҫтан, Салауат Низаметдинов операны яҡыныраҡ итә. Уның Мостай Кәрим әҫәрҙәре нигеҙендә яҙылған «Ҡара һыуҙар», «Ай тотолған төндә», шулай уҡ «Memento» һәм «Нәҡи» исемле опералары Башҡорт дәүләт опера һәм балет театры, «Мөхәббәт йондоҙо» рок-операһы Хөсәйен Әхмәтов исемендәге Башҡорт дәүләт филармонияһы сәхнәһендә ҡуйылды. Дөйөм алғанда, сәнғәт әһеленең ижад диапазоны бер үк ваҡытта опера һәм симфонияларҙы, хор әҫәрҙәрен һәм романстарҙы, драма спектаклдәре музыкаһын һәм эстрада йырҙарын үҙ эсенә ала.
Программала композиторҙың билдәле йырҙарын филармония артистары Әлфиә Юлсурина, Ғәли Алтынбаев, Нәзифә Ҡадырова, Рөстәм Шаһыбалов, Лилиә Ишемйәрова, Заһир Иҫәнсурин, Дияна Ишниязова, Тимур Рамазанов, Алиса Жумағәлиева, Салауат Мөхәмәтйәров, Илдар Абдуллин һәм башҡалар башҡарыуында ишетәсәкһегеҙ.
Билеттарҙы «Пушкин картаһы» менән алыу мөмкинлеге бар. 


 ","
	Йома, 18 март 2022",Яңылыҡтар,Na
https://kulturarb.ru/ba/news/bashҡortostanda-artylyshfest-respublika-teatr-festivale-үtә, Башҡортостанда «AРTылышFEST» республика театр фестивале үтә ,Na,"

20-27 мартта Башҡортостанда «AРTылышFEST» республика театр фестивале үтәсәк.
Программала Башҡортостандың төп театр коллективтарының иң яҡшы постановкалары тәҡдим ителгән. Форумда Өфө, Салауат, Стәрлетамаҡ, Сибай, Туймазы ҡалаларынан 12 профессиональ театр ҡатнаша.
Ете фестиваль көнө буйына Өфөнөң төп мәҙәни майҙансыҡтарында төрлө аудиторияға - балаларға, йәштәргә, өлкәндәргә иҫәпләнгән 13 спектакль күрһәтелә. Форум барышында «Башҡортостан театрҙары: үҫеш юлдары» түңәрәк өҫтәле ойоштороласаҡ.


 ","
	Йома, 18 март 2022",Яңылыҡтар,Na
https://kulturarb.ru/ba/news/өfөlә-nuriev-kөndәre-asyldy," Өфөлә ""Нуриев көндәре"" асылды ",Na,"

Өфөлә Башҡорт дәүләт опера һәм балет театрында Рудольф Нуриевтың тыуған көнөнә арналған «Нуриев көндәре» фестивале асылды. Сара, ғәҙәттәгесә, Башҡорт дәүләт опера һәм балет театрында урынлашҡан донъя балеты легендаһы барельефына сәскәләр һалыуҙан башланды. Һуңынан фестивалдә ҡатнашыусылар һәм ҡунаҡтар театр музейына саҡырылды, унда Рудольф Нуриевтың фотоһүрәттәренең күргәҙмәһе тәҡдим ителде.
Быйыл бөйөк бейеүсенең тыуған көнө ғәҙәти булмаған форматта уҙҙы - Башҡорт дәүләт опера һәм балет театрында балет урынына Рудольф Нуриев үҙе төп ролде башҡарған фильм күрһәтелде. Картинаның премьераһы «Нуриев миҙгелдәре» халыҡ-ара мәҙәни проект сиктәрендә күрһәтелде.
Нуриевтың коллегаһы - СССР-ҙың халыҡ артисы, «Рус балеты» Мәскәү дәүләт академия театрының художество етәксеһе Вячеслав Гордеев һәм бейеүсенең яҡын әхирәте - дизайнер, скульптор һәм ювелир Лиза Сотилис (Греция - Италия) кисәнең абруйлы ҡунаҡтары булды.

- Башҡортостан Республикаһында бөйөк бейеүсе тураһында йылы иҫтәлектәр һаҡлана. Беҙ «Нуриев фестивалдәре»н үткәрәбеҙ, беҙҙә Рудольф Нуриев исемендәге хореография колледжы бар, театрҙың балет труппаһы шулай уҡ уның исемен йөрөтә. Ошо театрҙың һәр сантиметры Рудольфтың хәтерен, аҙымдарын, һоҡланғыс паларын һаҡлай. Үҙҙәре шаһит булған ваҡиғалар менән ихлас уртаҡлашҡандары өсөн ҡунаҡтарыбыҙға рәхмәт әйтәбеҙ. Бер нигә ҡарамаҫтан, алыҫ юл үтеп беҙгә килгәне өсөн ҡәҙерле Лизаға ихлас рәхмәтемде белдерәм, - тине Башҡортостандың мәҙәниәт министры Әминә Шафиҡова.

«Венеция. Карнавал. Мөхәббәт» фильмы 1981-82 йылдарҙа итальян кинорежиссеры Марио Ланфранки тарафынан төшөрөлгән. Картина киноархивта 40 йылға яҡын һаҡланған һәм бығвсв бер ҡасан да Рәсәйҙә күрһәтелмәгән. ""Нуриев миҙгелдәре"" проекты етәксеһе Әлфиә Чеботарева был таҫма тураһында Мәскәүҙәге Италия мәҙәниәте институты аша белеп ҡалған. Институт директоры Ольга Страда уға режиссер менән бәйләнешкә сығырға ярҙам иткән.  Марио Ланфраки картинаны күрһәтеү һәм реставрациялау хоҡуғын биргән.
Тамашасы фильмды йылы ҡабул итте, балет бейеүсеһенең фильмдағы сығыштарын көслө алҡыштар менән оҙатты.
 ","
	Кесе йома, 17 март 2022",Яңылыҡтар,Na
https://kulturarb.ru/ba/news/bashҡortostan-bejeү-fleshmobyna-ҡushyldy, Башҡортостан бейеү флешмобына ҡушылды ,Na,"

Күптән түгел Рәсәйҙә #Россия_Мы тип аталған флешмоб иғлан ителде. Унда илебеҙҙең төрлө төбәктәренән бейеү ансамблдәре ҡатнаша. Беренсе булып уны Ростов өлкәһе башланы, аҙаҡ Кубань ҡушылды. Хәҙер беҙгә лә килеп етте. Ойоштороусылар әйтеүенсә, акцияның төп маҡсаты – Рәсәй халыҡтарына берҙәмлек тураһында хәтерҙәренә төшөрөү.
Башҡортостан Республикаһы бейеү буйынса эстафетаны Амур өлкәһе менән Тыва Республикаһына тапшырҙы.  
Башҡортостандың мәҙәниәт министры Әминә Шафиҡова социаль селтәрҙәрҙә башҡорт бейеүенең видеоһы менән бергә түбәндәге яҙманы ла ҡалдырҙы:

“Беҙ – ҡеүәтле, көслө, күп милләтле Рәсәй халҡының бер өлөшө. Беҙ – берҙәм халыҡ. Башҡортостандың күп милләтле халҡы әлеге ваҡытта тыныслыҡ һәм именлек өсөн көрәшкән беҙҙең һалдаттарҙы хуплай һәм #Россия_мы тигән флешмобҡа ҡушыла. Амур өлкәһе һәм Тыва Республикаһы, эстафетаны ҡубул итегеҙ!”

Фәйзи Ғәскәров исемендәге дәүләт академия халыҡ бейеүҙәре ансамбле башҡарыуындағы бейеүҙе ошо һылтанма буйынса ҡарарға мөмкин. 
 ","
	Шаршамбы, 16 март 2022",Яңылыҡтар,Na
https://kulturarb.ru/ba/news/milli-kitaphana-bashҡort-shaғiry-rif-tojғondoң-hәter-kisәһenә-saҡyra, Милли китапхана башҡорт шағиры Риф Тойғондоң хәтер кисәһенә саҡыра ,Na,"

17 мартта Башҡортостан Республикаһының Әхмәтзәки Вәлиди исемендәге Милли китапханаһында башҡорт шағиры Риф Тойғондоң хәтер кисәһе (1946-2014) һәм уның «Йөрәктә мөхәббәт» яңы китабының презентацияһы үтәсәк.
Кисәлә яҙыусылар, шағирҙар, журналистар Риф Тойғондоң ижадын үҙ итеүселәр үҙҙәренең хәтирәләре менән уртаҡлашасаҡ, уның шиғырҙарын уҡыясаҡ. Сарала Яҙыусылар союзы идараһы рәйесе, филология фәндәре кандидаты Зәки Әлибаев, Башҡортостандың халыҡ шағиры Ҡәҙим Аралбаев, Башҡортостандың халыҡ яҙыусылары Таңсулпан Ғарипова һәм Рәшит Шәкүр, яҙыусы, Башҡортостандың Салауат Юлаев исемендәге дәүләт премияһы лауреаты Ринат Камал һәм башҡалар ҡатнаша. Әҙәби кисәгә шулай уҡ республика ваҡытлы матбуғаты һәм З.Биишева исемендәге Башҡортостан «Китап» нәшриәте вәкилдәре килеүе көтөлә.
Сарала ҡатнашыусыларға Риф Тойғондоң тормошо һәм ижады тураһында виртуаль күргәҙмә тәҡдим ителәсәк, китаптар күргәҙмәһе ойошторола, шағирҙың һүҙҙәренә яҙылған йырҙар яңғырасаҡ.
Сараны башҡорт яҙыусыһы, Башҡортостан Республикаһының балалар һәм үҫмерҙәр өсөн әҙәбиәт һәм сәнғәт өлкәһендә Һәҙиә Дәүләтшина исемендәге дәүләт премияһы лауреаты Фәрзәнә Ғөбәйҙуллина алып бара.
Уҙғарыу урыны: Әхмәтзәки Вәлиди исемендәге Милли китапхананың башҡорт әҙәбиәте һәм тыуған яҡты өйрәнеү бүлеге (Өфө ҡалаһы, Ленин урамы, 4, 1-се ҡат).
Сара 15 сәғәттә башлана. 
 ","
	Шаршамбы, 16 март 2022",Яңылыҡтар,Na
https://kulturarb.ru/ba/news/bөgөn-өfөlә-artylyshfest-respublika-teatr-festivalenә-arnalғan-matbuғat-konferenciyaһy-uҙҙy, Бөгөн Өфөлә «AРTылышFEST» республика театр фестиваленә арналған матбуғат конференцияһы уҙҙы ,Na,"

Бөгөн, 16 мартта, «Рәсәй» (""Башҡортостан"" дәүләт телерадиокомпанияһы) медиаүҙәгендә «AРTылышFEST» республика театр фестиваленә арналған матбуғат конференцияһы уҙҙы. Унда БР мәҙәниәт министрлығының профессиональ сәнғәт, мәғариф һәм ижади проекттар бүлеге начальнигы Зиннур Сөләймәнов, М.Ғафури исемендәге Башҡорт дәүләт академия драма театры директоры Иршат Фәйзуллин, Өфө «Нур» татар дәүләт театрының баш режиссеры Азат Йыһаншин, сәнғәт фәндәре кандидаты, театр белгесе, З.Исмәғилев исемендәге Өфө дәүләт сәнғәт институтының сәнғәт тарихы һәм теорияһы кафедраһы доценты Айһылыу Сәғитова ҡатнашты.
Алдан хәбәр ителгәнсә, 20 марттан 27-нә тиклем Өфөлә республика театр фестивале уҙа. Өфө, Салауат, Стәрлетамаҡ, Сибай һәм Туймазы ҡалаларынан 12 профессиональ театр коллективы иң яҡшы спектаклдәрен тәҡдим итә. Ете фестиваль көнө дауамында Өфөнөң төп мәҙәни майҙансыҡтарында төрлө йәштәгеләргә иҫәпләнгән 13 спектакль күрһәтеләсәк. Тамашасыларҙы социаль драма, эксперименталь постановка, балет, утта янып торған комедия, балалар әкиәте, хикәйә-терапия, мелодрама, ваҡыт һәм кешеләр тураһында хикәйә көтә. Форум барышында «Башҡортостан театрҙары: үҫеш юлдары» түңәрәк өҫтәле ойошторола.
Башҡортостан мәҙәниәт министрлығының һөнәри сәнғәт бүлеге етәксеһе Зиннур Сөләймәнов һүҙҙәренсә, фестиваль республикала йыл һайын үткәрелгән театр декадалары нигеҙендә барлыҡҡа килгән.

""Быға тиклем йыл һайын Театр декадаһы уҙғарылып килде, унда «Кесе Ватан мәҙәниәте» федераль партия проекты сиктәрендә ҡуйылған спектаклдәр күрһәтелде. Ләкин унда республиканың бәләкәй ҡалалары театрҙары ғына ҡатнашты. Быйыл Өфөнөң дүрт театрын ҡатнашыусылар исемлегенә индерҙек һәм был сараны театр фестивале тип атарға ҡарар иттек. Атамаһына туҡталғанда. Башҡортсанан «Артылыш» һүҙе күтәрелеү, ҡаршылыҡтарҙы еңеп сығыу тип тәржемә ителә. Шулай уҡ төрки мифологияһында был һүҙ рухтар йәшәгән урынды аңлата. Беҙҙең ҡарашҡа был - театр рухы. Фестиваль профессиональ үҫеш, ижади эксперименттар һәм яҡшы тәжрибә менән уртаҡлашыу өсөн шәп майҙансыҡҡа әүерелер, тип ышанабыҙ», - тине Зиннур Сөләймәнов.

Был фестиваль изоляция һәм сикләүҙәр осоронан һуң бик ҡиммәтле, тип билдәләне режиссер Азат Йыһаншин.

""Артистар оҙаҡ ваҡыт репетицияларҙа битлек кейеп шөғөлләнергә мәжбүр булды, йыш ҡына спектаклдәр ваҡытында залда тамашасылар актерҙарға ҡарағанда аҙыраҡ булды. Бер нәмәгә ҡарамаҫтан, уйнаныҡ, сөнки театр бирешергә тейеш түгел, беҙ көслөрәк, мәҙәнилерәк, рухи яҡтан байыраҡ булырға тейешбеҙ. Ошо еңел булмаған осорҙа беҙ революцион театр рухы алдыҡ, минеңсә, тағы ла көсәйҙек "", - тип хәбәр итте Азат Надир улы.

Фестивалдең эксперт советы вәкиле, доцент, сәнғәт фәндәре кандидаты, Заһир Исмәғилев исемендәге Өфө дәүләт сәнғәт институтының сәнғәт тарихы һәм теорияһы кафедраһы мөдире Айһылыу Сәғитова билдәләүенсә, «АРТылышFEST» фестивале ярыш рәүешендә генә түгел, ә смотр форматында ла үткәрелә.
Фестиваль тамашаларына билеттарҙы театр кассаларында, шулай уҡ онлайн-сервистар аша һатып алырға мөмкин. Билеттарҙы Пушкин картаһы буйынса ла һатып алырға була. Спектаклдәрҙе күрһәтеү урыны һәм ваҡыты тураһында тулыраҡ мәғлүмәт менән һылтанма буйынса танышырға мөмкин.
 ","
	Шаршамбы, 16 март 2022",Яңылыҡтар,Na
https://kulturarb.ru/ba/news/stәrletamaҡtyң-rus-halyҡ-ujyn-ҡoraldary-orkestry-өfөlә-patriotik-ruhtaғy-tamasha-kүrһәtte, Стәрлетамаҡтың рус халыҡ уйын ҡоралдары оркестры Өфөлә патриотик рухтағы тамаша күрһәтте ,Na,"

15 мартта Хөсәйен Әхмәтов исемендәге Башҡорт дәүләт филармонияһында Стәрлетамаҡ дәүләт театр-концерт берләшмәһенең рус халыҡ уйын ҡоралдары оркестрының гастролдәре үтте. Коллектив Өфө тамашасыһын «Рус күңеленең моңо» («Музыка русской души») программаһы менән ҡыуандырҙы. Баш дирижёр Артем Болотов дирижерлыҡ итте.
Концерт программаһына Ватанға һөйөү һәм уның күп милләтле халҡының берҙәмлек рухы менән һуғарылған рус халыҡ көйҙәре һәм Рәсәй композиторҙары әҫәрҙәре ингән. Николай Инякиндың «Һабантуй» сюитаһынан ике өлөш, шулай уҡ Назар Нәжми һүҙҙәренә һәм Заһир Исмәғилев көйөнә «Урман шаулай, минең урманым» башҡорт йыры үҙенсәлекле яңғыраш алды. Оркестр һәм филармония солистары башҡарыуындағы Ольга Серябкина һүҙҙәренә һәм Максим Фадеев көйөнә яҙылған «Йәшә, минең илем» («Живи, моя страна») йыры кисәнең иң сағыу мәленә әүерелде.

«Республикала симфоник оркестр ҙа, халыҡ уйын ҡоралдары оркестры ла бар, ә беҙҙең оркестрҙың үҙенсәлеге нәҡ рус моңонда. Бөгөн Рәсәй образын сағылдырған әҫәрҙәр яңғыраны, сөнки беҙ халыҡта илһөйәрлек, Ватанға һөйөү тәрбиәләргә һәм уның берҙән-бер икәнлеген, ошондай төрлө һәм күп милләтле кешеләрҙе берләштереүен аңлатырға тейешбеҙ», - тип һөйләне «Башҡортостандың мәҙәни донъяһы»на Лира Әнүәр ҡыҙы.

Оркестрҙың алыштырғыһыҙ солисы Башҡортостандың атҡаҙанған артисы Елена Калинина, талантлы башҡарыусылар Айгиз Уйылданов, Гүзәл Татлыбаева һәм Адель Кәримова тамашасыларҙы йырҙары менән ҡыуандырҙы.
Өфө халҡы Стәрлетамаҡ коллективын йылы ҡабул итте, артистарҙың һәр сығышын алҡышлап ҡаршы алды. Оркестр Александр Широков эшкәртеүендәге «Быйма» рус халыҡ йыры көйөн “бис”ҡа уйнаны. Тамашасылар араһында БР мәҙәниәт министры урынбаҫары Илнур Мөхйәнов та бар ине.
Рус халыҡ уйын ҡоралдары оркестрының концерты Стәрлетамаҡ дәүләт театр-концерт берләшмәһенең Өфөләге гастролдәрен асып ебәрҙе:
26 мартта башҡорт дәүләт драма театры Өфө «Нур» татар дәүләт театры сәхнәһендә «Эх, күгәрсенкәйҙәрем...» спектаклен тәҡдим итә;
29 мартта Бейеү театры Өфө тамашасыһына М. Кәрим исемендәге Милли йәштәр театрында «Һәр бейеүҙә - халыҡ рухы» концертын күрһәтә.
 ","
	Шишәмбе, 15 март 2022",Яңылыҡтар,Na
https://kulturarb.ru/ba/news/bashҡortostanda-artylyshfest-respublika-teatr-festivale-үtәsәk, Башҡортостанда «AРTылышFEST» республика театр фестивале үтәсәк ,Na,"

20-27 мартта Башҡортостанда «AРTылышFEST» республика театр фестивале үтәсәк. Программала Башҡортостандың төп театр коллективтарының иң яҡшы постановкалары тәҡдим ителгән. Форумда Өфө, Салауат, Стәрлетамаҡ, Сибай, Туймазы ҡалаларынан 12 профессиональ театр ҡатнаша. Ете фестиваль көнө буйына Өфөнөң төп мәҙәни майҙансыҡтарында төрлө аудиторияға - балаларға, йәштәргә, өлкәндәргә иҫәпләнгән 13 спектакль күрһәтелә. Форум барышында «Башҡортостан театрҙары: үҫеш юлдары» түңәрәк өҫтәле ойоштороласаҡ.
Республика театр фестиваленең программаһы төрлө сюжеттар, геройҙар һәм жанрҙар тәҡдим итә. Социаль драма, эксперименталь постановка, балет, “утлы комеди”, балалар әкиәте, хикәйә-терапия, мелодрама, заман һәм кешеләр тураһында хикәйә - һәр тамашасы күңеленә хуш килгән спектакль таба ала.
«AРTылышFEST» фестивалендә эксперт советы эшләйәсәк, уның составына мәскәүҙәр - «Баш ҡаланың театр афишаһы» журналының баш мөхәррир урынбаҫары, сәнғәтте өйрәнеү кандидаты Ольга Романцова; театр һәм кино актрисаһы, режиссер, ГИТИС актёр оҫталығы кафедраһының өлкән уҡытыусыһы, Мәскәү дәүләт университетының Юғары телевидение мәктәбе факультетында театр лабораторияһы мөдире Татьяна Морозова, шулай уҡ Өфө ""Нур"" татар дәүләт театры хәҙмәткәре, Башҡортостан Республикаһының атҡаҙанған сәнғәт эшмәкәре Динә Дәүләтшина, Өфө дәүләт сәнғәт институтының сәнғәт тарихы һәм теорияһы кафедраһының мөдире, доцент Айһылыу Сәғитова инә.
Фестивалдең маҡсаты - республикала театр сәнғәтен һаҡлау һәм үҫтереү, театрҙарҙың ижади процесында төп йүнәлештәрҙе асыҡлау, театрҙарҙың һәм төп театр һөнәрҙәре: актёрҙар, режиссёрҙар, рәссамдар, тәнҡитселәрҙең бәйләнештәрен нығытыу, тамашасылар һәм фестивалдә ҡатнашыусылар өсөн театр байрамы мөхитен булдырыу. « дусар итеү» профессиональ үҫеш, ижади эксперименттар һәм иң яҡшы тәжрибәләр менән алмашыу өсөн майҙансыҡҡа әүереләсәк.
 ","
	Шишәмбе, 15 март 2022",Яңылыҡтар,Na
https://kulturarb.ru/ba/news/ҡurajsy-yulaj-ҡasimov-өfөlәge-koncertynda-tүңgәүer-yryuy-ҡurajy-menәn-tanyshtyrҙy, Ҡурайсы Юлай Ҡасимов Өфөләге концертында Түңгәүер ырыуы ҡурайы менән таныштырҙы ,Na,"

Кисә «Торатау» конгресс-холында танылған ҡурайсы Юлай Касимовтың концерты уҙҙы. Шоу тамашасыны ҡурайҙың тарихы, уның заманса яңғырашы һәм башҡорт халыҡ көйҙәре менән таныштырҙы.
Сәхнәлә шулай уҡ башҡорт эстрадаһының популяр йырсылары – Рәфис Сирусин, Әлфиә Ниғмәтуллина, Алена Завьялова, ҡумыҙсы Артур Ғайсаров һәм «Мираҫ» йыр һәм бейеү ансамбле сығыш яһаны.
Байтаҡ тамашасы өсөн Түңгәүер ырыуы ҡурайы бер яңылыҡ булды. Юлай, ошо ырыу вәкиле булараҡ, үҙенсәлекле ҡурайҙа «Игзаков» халыҡ көйөн башҡарҙы. Шуны билдәләп үтергә кәрәк: ҡурайҙың был төрө ғәҙәттәгенән оҙонораҡ булыуы һәм көслөрәк яңғырауы менән айырыла.
Кисә аҙағында Башҡортостан Республикаһы Хөкүмәте Премьер-министры урынбаҫары Азат Бәҙрәнов Юлай Ҡасимовҡа Башҡортостан Республикаһы Хөкүмәтенең Рәхмәт хатын һәм Башҡортостан Республикаһы Мәҙәниәт министрлығының Почет грамотаһын тапшырҙы. Уға яңы ижади үрҙәр теләне һәм милли уйын ҡоралы ҡурайҙы үҫтереүгә ҙур өлөш индергәндәре өсөн рәхмәт белдерҙе.
Шулай уҡ рәхмәт һүҙҙәре менән Мәғариф, мәҙәниәт, спорт һәм йәштәр сәйәсәте буйынса комитет рәйесе урынбаҫары Әлфис Ғаязов сығыш яһаны һәм Башҡортостан Республикаһы Дәүләт Йыйылышының Рәхмәт хатын тапшырҙы.
Рәсәй Федерацияһының халыҡ артисы Хөрмәтулла Үтәшев Бөтә донъя башҡорттары ҡоролтайы исеменән сығыш яһаны.
Һәр сығыш көслө алҡыштарға күмелде, тамашасылар музыкантты сәхнәнән оҙаҡ ебәрмәне.
 ","
	Дүшәмбе, 14 март 2022",Яңылыҡтар,Na
https://kulturarb.ru/ba/news/salauat-teatrynda-әkiәt-ilenә-sәjәhәt-proekty-үҙ-eshen-dauam-itә, Салауат театрында «Әкиәт иленә сәйәхәт» проекты үҙ эшен дауам итә  ,Na,"

Салауат башҡорт дәүләт драма театрының бәләкәй сәхнәһендә балалар өсөн «Әкиәт иленә сәйәхәт» проекты бойомға ашырала. Проекттың авторы – һәләтле актриса Рәмзиә Мәҡсүтова.
Тәүге уҡыуҙарҙа «Айыу менән бал ҡорттары», «Йондоҙ сәскә», «Ҡурай» тигән башҡорт халыҡ әкиәттәре яэғыраған. Үҙенсәлекле сара барышында кескәйҙәр әкиәт тыңлап ҡына ҡалмай, шулай уҡ башҡорт халыҡ уйын ҡоралдары, милли кейем өлгөләре менән таныша, онотолоп барған халыҡ уйындарын уйнай һәм башҡорт көйҙәренә бейеп, йырлап күңел аса.
Рәмзиә Мәҡсүтованың әйтеүенсә, проекттың төп маҡсаттары – кескәйҙәрҙә башҡорт теленә һөйөү уятыу һәм театрҙың киләсәк быуын тамашасыларын тәрбиәләү.

«Өләсәйҙәребеҙ беҙгә әкиәттәрҙе юҡҡа һөйләмәгән, сөнки бала саҡта һалынған мәғлүмәт ғүмерлеккә иҫтә уйылып ҡала. Бөгөн башҡорт телен белеп, туған телендә әкиәттәр тыңлап үҫкән балалар киләсәктә, башҡортса спектакль ҡарайым, тип театрға киләсәк. Проект әле башланып тора. Киләсәктә уның тармаҡтары күп буласаҡ, осрашыуҙар ауыҙ-тел ижадына ғына түгел, милли әҙәбиәткә лә бағышланасаҡ», - ти проект авторы.

«Әкиәт иленә сәйәхәт» проектына Салауат ҡалаһының башҡорт ата-әсәләр комитеты ҡушылған.

«Заман балалары йышыраҡ телевидение һәм интернет аша әхләҡи ҡанундарға яуап бирмәгән күренештәрҙе күреп үҫә, уларҙың кире йоғонтоһона бирелә. Былар барыһы ла ҡаты бәғерлелеккә, аҙғынлыҡҡа алып килә. Ә бит балаға тыумыштан изгелек, миһырбанлыҡ, тәүфиҡлылыҡ һалына, беҙ ошо матур сифаттарҙы үҫтереү өҫтөндә эшләргә бурыслы. Шуға күрә беҙ, ата-әсәләр, театрҙың яңы проектын хуплайбыҙ, сараларҙы ойоштороуҙа ярҙам итергә әҙербеҙ», - ти комитет рәйесе Фәнүр Байрамғолов.

 ","
	Дүшәмбе, 14 март 2022",Яңылыҡтар,Na
https://kulturarb.ru/ba/news/өfөlә-rauil-bikbaev-isemendәge-park-barlyҡҡa-kilde, Өфөлә Рауил Бикбаев исемендәге парк барлыҡҡа килде ,Na,"

Баш ҡала парктарының береһенә Башҡортостандың халыҡ шағиры Рауил Бикбаев исеме бирелде. Өфө ҡалаһы Советы ҡарары менән уның исемен Көньяҡ микрорайонындағы парк йөрөтәсәк.
Рауил Төхвәт улы Бикбаев (12.12.1938 – 23.04.2019) – Башҡортостандың халыҡ шағиры, филология фәндәре докторы, профессор, Башҡортостандың атҡаҙанған фән эшмәкәре, Өфө ҡалаһының почетлы гражданины.
Был тәҡдим менән Өфө ҡалаһы хакимиәтенә Башҡортостандың Яҙыусылар союзы, республиканың Башҡорт, рус һәм башҡа туған телдәр уҡытыусыларының ассоциациялары, Көньяҡ микрорайоны халҡы мөрәжәғәт иткән.
“Башҡортостан Республикаһы башлығы Радий Хәбиров указы буйынса Өфөнөң Дим биҫтәһендәге 102-се гимназияһына, паркка һәм урамға Рауил Бикбаев исеме бирелде. Шулай уҡ шағирҙың исемен мәңгеләштереү маҡсатында республикала һәм тыуған яғы – Ырымбур өлкәһендә байтаҡ ҡына саралар эшләнәсәк. Был парк мәҙәни сараларҙы үткәреү өсөн ҡулайлаштырылған парктарҙың береһе итеп планлаштырылды. Әле унда ағастар ултыртыу, матурлау өсөн байтаҡ эштәр башҡарыла”, - тине БР Яҙыусылар союзы рәйесе Зәки Әлибаев.
 ","
	Йома, 11 март 2022",Яңылыҡтар,Na
https://kulturarb.ru/ba/news/өfөlә-jyrsy-shaғir-nәzhib-iҙelbajҙyң-tyuyuyna-110-jylғa-arnalғan-sara-үtte, Өфөлә йырсы-шағир Нәжиб Иҙелбайҙың тыуыуына 110 йылға арналған сара үтте ,Na,"

Бөгөн Мәжит Ғафуриҙың мемориаль йорт-музейында билдәле шағир, тәржемәсе, Бөйөк Ватан һуғышында ҡатнашыусы Нәжиб Иҙелбайҙың тыуыуына 110 йылға арналған “Яуҙарҙа сыныҡҡан йырсы-шағир” исемле батырлыҡ дәресе үтте.
Лекция-концерт форматында ойошторолған был сарала Рауил Бикбаев исемендәге 102-се башҡорт гимназияһының (директоры - Ғайсин Илһам Зиннур улы) 8А класс уҡыусылары (етәкселәре - башҡорт теле уҡытыуыһы Гөлзифа Фәнил ҡыҙы Зәкиева), шулай уҡ һәүәҫкәр йырсы, халыҡ-ара, Рәсәй, республика кимәлендәге бик күп конкурстар лауреаты, Республика халыҡ ижады үҙәгенең “Селтәр” студияһы ағзаһы, атаһы Бөйөк Ватан һуғышының яу юлдары аша үткән Гөлгөнә Рәхимйән ҡыҙы Ырыҫҡолова ҡатнашты.
Йәш быуында илһөйәрлек, ватансылыҡ тойғоһо тәрбиләүҙе маҡсат итеп ҡуйылған батырлыҡ дәресендә уҡыусыларға Нәжиб Иҙелбайҙың ижады һәм биографияһы тураһында тулы мәғлүмәт бирелде.
Нәжиб Сафа улы Иҙелбаев 1912 йылдың 12 мартында хәҙерге Баймаҡ районы Иҙелбай ауылында тыуған. Ул республиканың әҙәбиәт һәм мәҙәниәт донъяһында, иң беренсе сиратта, популяр йыр текстары авторы, йырсы-шағир, шулай уҡ драматургия өлкәһендә күп кенә пьесалар авторы һәм талантлы тәржемәсе булараҡ билдәле. Уның тарафынан рус һәм сит ил яҙыусыларының 200-ҙән ашыу әҫәре башҡортсаға тәржемә ителгән. Нәжиб Иҙелбай Тимофей Аксаковтың “Ал сәскә” әкиәтен, Сыңғыҙ Айтматовтың “Йәмилә” повесын, Степан Злобиндың «Салауат Юлаев» тарихи романын, Николай Островскийҙың «Дауылда тыуғандар» повесын, Аркадий Гайдарҙың «Мәктәп» әҫәрен, Мөхтәр Ауэзовтың «Абай юлы» эпопеяһын һәм башҡа бик күп әҫәрҙәрҙе башҡортсаға тәржемә иткән.
Шағир Бөйөк Ватан һуғышында ул 3 йыл ҡатнашып, яраланыу ала.
Нәжиб Иҙелбайҙың «Күк шинель» тигән тәүге шиғырҙар йыйынтығы 1947 йылда донъя күрә. «Ел, ерәнем!», «Йырым һиңә булһын», «Еңеү иртәһе» исемле китаптарына ингән шиғри әҫәрҙәрендә йырсы-шағир тыуған ерен, Башҡортостанды данлай, туған халҡына сикһеҙ һөйөүен еткерә.
Сарала ҡатнашыусыларға Гөлгөнә Ырыҫҡолова Нәжиб Иҙелбай һүҙҙәренә яҙылған “Ел, ерәнем” (З.Исмәғилев көйө), “Сирен сәскәләре” (Р.Сәлмәнов көйө), “Тыуған ауылым” (Х.Әхмәтов көйө) йырҙарын бүләк итте.
Батырлыҡ дәресендә шулай уҡ, 112-се Башҡорт атлы дивизияһының һуғышҡа оҙатылыуына 80 йыл тулыу айҡанлы, был данлы дивизияның тарихи яу юлы тураһында ла йәнле һөйләшеү ойошторолоп, сара Заһир Исмәғилевтың Ҡадир Даян һүҙҙәренә яҙылған “Шайморатов генерал” йырын бергәләп йырлау менән тамамланды.
 ","
	Йома, 11 март 2022",Яңылыҡтар,Na
https://kulturarb.ru/ba/news/bildәle-ҡurajsy-yulaj-ҡasimov-saғyu-shou-programmaһyna-saҡyra, Билдәле ҡурайсы Юлай Ҡасимов сағыу шоу-программаһына саҡыра ,Na,"

13 мартта «Торатау» конгресс-холында танылған ҡурайсы Юлай Касимовтың концерты була. Сараны ҙур профессиональ команда әҙерләй һәм, уларҙың һүҙҙәренсә, был концерт йыл ваҡиғаһына әүереләсәк.
Шоу-программа ҡурайҙың тарихы һәм башҡорт халыҡ көйҙәре менән таныштыра. Тамашасы музыка донъяһына сума һәм башҡорт ҡурайының заманса яңғырашын баһалай аласаҡ.
Кисәне башҡорт эстрадаһының популяр йырсылары Рәфис Сирусин, Әлфиә Ниғмәтуллина, ҡыл-ҡумыҙсы Зәлиә Ғәниәтуллина һәм Өфөнөң «Мираҫ» йыр һәм бейеү ансамбле биҙәйәсәк.
Электрон билеттарҙы ошо һылтанма буйынса һатып алырға мөмкин.
«Пушкин картаһы»нан файҙаланырға була.
Тамаша киске сәғәт 7-лә башлана.
Белешмә:
Юлай Касимов - «Мираҫ» йыр һәм бейеү фольклор ансамбле солисы, Башҡортостандың алдынғы ҡурайсыларының береһе, халыҡ-ара, бөтә Рәсәй конкурстары лауреаты, республика конкурстары еңеүсеһе. Рәсәй ҡалалары, яҡын һәм алыҫ сит илдәр буйлап гастролдәрҙә була. Ҡаҙағстанда, Төркиәлә, Кипрҙа, Италияла, Болгарияла, Испанияла, Берләшкән Ғәрәп Әмирлектәрендә, Солтанат Оманда һәм башҡа илдәрҙә Башҡортостан исеменән сығыш яһап өлгөргән. 2016 йылда «Төрксой» халыҡ-ара төрки халыҡ уйын ҡоралдары оркестрына солист итеп саҡырылған.
 
 
 ","
	Йома, 11 март 2022",Яңылыҡтар,Na
https://kulturarb.ru/ba/news/nur-teatrynda-afarim-aҡsurindyң-izhad-kisәһe-үtәsәk," ""Нур"" театрында Афарим Аҡсуриндың ижад кисәһе үтәсәк ",Na,"

11 мартта Өфө ""Нур"" татар дәүләт театрында театрҙың хормейстеры, танылған композитор, Башҡортостандың һәм Татарстандың атҡаҙанған сәнғәт эшмәкәре Афарим Аҡсуриндың ижад кисәһе була.
“Моңдарымда – халыҡ яҙмышы” исемле ижад кисәһендә композиторҙың хиттарға әйләнгән йырҙары менән бер рәттән яңы ижад ителгәндәре лә, спектаклдәрҙең ҡабатланмаҫ биҙәгенә әйләнгәндәре лә яңғыраясаҡ. Тамашасы шәхес менән яҡынданыраҡ танышып, йырҙар яҙылыу тарихына ла күҙ һаласаҡ, йәнле аралашыуҙа ҡыҙыҡһындырған һорауҙарына яуап аласаҡ. Иң моңло көйҙәр, дәртле бейеүҙәр, театрлаштырылған сығыштар көтөлә.
Кисәгә Афарим Аҡсуриндың дуҫтары, хеҙмәттәштәре, яҡындары, уның ижадына битараф булмаусылар киләсәк.
 
 ","
	Кесе йома, 10 март 2022",Яңылыҡтар,Na
https://kulturarb.ru/ba/news/salauat-teatrynda-toғroloҡ-spektakleneң-premeraһy-uҙҙy, Салауат театрында «Тоғролоҡ» спектакленең премьераһы уҙҙы ,Na,"

Салауат дәүләт башҡорт драма театрында яҙыусы Мөнир Кунафиндың ""Кешелеккә тоғролоҡ"" тип аталған хикәйәһе буйынса ҡуйылған спектаклдең премьераһы уҙҙы.
Инсценировка авторы - Башҡортостан Республикаһының Ш. Бабич исемендәге республика йәштәр премияһы лауреаты Зөһрә Бураҡаева, ҡуйыусы режиссеры - Лиана Ниғмәтуллина, ҡуйыусы рәссамы - Юлиә Сиражетдинова, композиторҙары - Дилара Ғәбитова, Лариса Субботина (Мәскәү ҡалаһы), хореографы - Ольга Даукаева (Өфө ҡалаһы).
Исем туйында Башҡортостан Мәҙәниәт министрлығының профессиональ сәнғәт, мәғариф һәм ижади проекттар бүлеге етәксеһе вазифаһын башҡарыусы Зиннур Сөләймәнов, театр тәнҡитсеһе, З.Исмәғилев исемендәге Өфө дәүләт сәнғәт институты уҡытыусыһы Айһылыу Сәғитова, яҙыусы, Башҡортостан Республикаһының атҡаҙанған мәҙәниәт хеҙмәткәре Әхмәр Үтәбаев, драматург Салауат Әбүзәров, шағирә Гөлнара Хәлфетдинова, журналист Луиза Кирәева һәм Салауат ҡалаһы хакимиәтенең мәҙәниәт бүлеге етәксеһе Сергей Филатов булды. Шулай уҡ премьераны хикәйә авторы Мөнир Кунафин, инсценировка авторы Зөһрә Бураҡаева һәм композитор Дилара Ғәбитова ҡараны.
Ролдәрҙе Башҡортостандың атҡаҙанған артистары Наҙгөл Иҫәнбаева, Гөлфирә Сәфиуллина, Башҡортостандың атҡаҙанған мәҙәниәт хеҙмәткәре Рөстәм Фазылов, артистар Әмир Үтәбаев, Юнир Мансуров, Гөлфинә Ибәтуллина, йәш актрисалар Нәфисә Мәзитова, Эльвира Йәрмөхәмәтова, Йәнгүзәл Халиҡова һәм Лилиә Байгилдина башҡарҙы.

«Был уйландыра торған спектакль. Уны, һис шикһеҙ, ҡарарға кәрәк. Режиссер һәм рәссам сәхнәләге һәр әйбергә тәрән мәғәнә һалған, хатта ишек менән ултырғыс та уйланыуға этәрә. Айырыуса селтәр рәүешендә эленгән полиэтиленды ҙур табыш тип ҡабул иттем. Сөнки беҙҙең тормошобоҙ ҙа үрмәксе ауын хәтерләтә, ә беҙ уның эсендә сәбәләнәбеҙ, уңлы-һуллы бәреләбеҙ. Инсценировка авторы Зөһрә Бураҡаеваға яҙыусы Мөнир Кунафиндың тәрән фәлсәфәһен оҫта итепеткергәне өсөн рәхмәт», - тип тәьҫораттары менән уртаҡлашты шағир, драматург, С.Юлаев исемендәге дәүләт премияһы лауреаты Салауат Әбүзәров.

22 мартта Салауат дәүләт башҡорт драма театры Өфөлә быйылғы миҙгел премьераһын – Алексей Житковскийҙың «Һырғалаҡ» спектаклен (14+ ) күрһәтәсәк. Гастролдәр М.Ғафури исемендәге Башҡорт дәүләт академия драма театры сәхнәһендә Театр декадаһы сиктәрендә үтә. Электрон билеттарҙы ошо һылтанма  буйынса һатып алырға мөмкин.
 ","
	Кесе йома, 10 март 2022",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatry-sәhnәһendә-isemһeҙ-baletynyң-premeraһy-kөtөlә, Башҡорт дәүләт опера һәм балет театры сәхнәһендә «Исемһеҙ» балетының премьераһы көтөлә ,Na,"

19 мартта Башҡорт опера һәм балет театры сәхнәһендә Context.Diana Vishneva фестиваленең йәш хореографтар конкурсы еңеүсеһе Эрнест Нурғәленең «Беҙ исемһеҙ» исемле бер актлы балетының премьераһы була.
Спектакль «Нуриев көндәрен» ябасаҡ «Бейеү менән роман» театры балет труппаһы артистарының гала-концерты сиктәрендә күрһәтелә.
«Исемһеҙ» балеты ко-продукцияла эшләнгән һәм 2021 йылдың көҙөндә Мәскәүҙең «Гоголь-центр» театрында, Санкт-Петербургтың Каменноостров театрында Заманса хореография кисәһе барышында күрһәтелгән. Ошо спектакль өсөн махсус рәүештә Швейцария композиторы Фредерик Жарабо музыка яҙған.
 ","
	Кесе йома, 10 март 2022",Яңылыҡтар,Na
https://kulturarb.ru/ba/news/respublikanyң-һuҡyrҙar-өsөn-kitaphanaһynda-duҫlyҡ-belәҙektәre-үreү-bujynsa-oҫtalyҡ-dәrese-үtte, Республиканың һуҡырҙар өсөн китапханаһында дуҫлыҡ беләҙектәре үреү буйынса оҫталыҡ дәресе үтте ,Na,"

Гүзәл заттар өсөн 9 мартта М.Х.Төхвәтшин исемендәге һуҡырҙар өсөн республика махсус китапханаһында китапханасылар дуҫлыҡ беләҙектәрен үреү буйынса «Ижадсы тылсымлы ҡулдар» оҫталыҡ дәресен үткәрҙе.
Китапхана хеҙмәткәрҙәре етәкселеге аҫтында китап уҡыусылар һәм ҡунаҡтар йөн-ептәрҙән һәм атлас таҫмаларҙан сағыу беләҙектәр үрә алды.
Беләҙектәр үреү барышында, «яңғырауыҡлы» режимда китапханасылар һәм ҡатнашыусылар рус һәм башҡорт телдәрендә яҙ, һөйөү хаҡында шиғырҙар уҡыны.
 ","
	Кесе йома, 10 март 2022",Яңылыҡтар,Na
https://kulturarb.ru/ba/news/bashҡortostandyң-atҡaҙanғan-mәҙәniәt-heҙmәtkәre-kәbir-aҡbashevtyң-tyuyuyna-90-jyl-tula, Башҡортостандың атҡаҙанған мәҙәниәт хеҙмәткәре Кәбир Аҡбашевтың тыуыуына 90 йыл тула ,Na,"

Журналист, драматург, прозаик, Рәсәйҙең һәм Башҡортостандың Яҙыусылар союзы ағзаһы, Башҡортостандың атҡаҙанған мәҙәниәт хеҙмәткәре, Ғәли Ибраһимов һәм Жәлил Кейекбаев исемендәге премиялар лауреаты Кәбир Аҡбашев 1932 йылдың 10 мартында БАССР-ҙың Красноусол (хәҙерге Ғафури) районы Яңы Зәйет ауылында тыуған.
Хеҙмәт юлын Ғафури районы гәзитендә хеҙмәткәр булып башлай, артабан Стәрлетамаҡ гәзитендә эшләй. Стәрлетамаҡ педагогия институтын тамамлаған. 1977 йылдан Кәбир Мөхәмәтшәрип улы республиканың Стәрлетамаҡ зонаһы буйынса дәүләт телерадиокомитетының баш мөхәррире булып эшләй. 1992 йылдан - «Экран» Стәрлетамаҡ телерадиокомпанияһының яуаплы мөхәррире, 2000 йылдан Башҡортостан Яҙыусылар союзы Стәрлетамаҡ яҙыусылар ойошмаһының яуаплы секретары вазифаһын биләгән.
Кәбир Аҡбашев иң элек драматург булараҡ билдәле. Уның пьесалары республика театрҙарында ҡуйыла һәм халыҡ һөйөүен яулай: «Ашҡаҙар» (1973), «Китмә, Рөстәм!» (1979), «Йәшлегем тирәктәре» (1989) һәм башҡалар.
Танылған яҙыусы балалар өсөн өс шиғри йыйынтыҡ баҫтырып сығарған. Повестар һәм хикәйәләр яҙған. Фельетон, юмористик хикәйә һәм бер актлы комедия жанрҙары күңнленә яҡын була, уларҙың байтағы «Һәнәк» сатира һәм юмор журналы биттәрендә донъя күрҙе.
Кәбир Аҡбашевтың шиғырҙарына Нур Дауытов, Рим Хәсәнов, Роза Сәхәүетдинова һәм башҡа композиторҙар тарафынан 50-нән ашыу йыр ижад ителгән.
«1941-1945 йылдарҙағы Бөйөк Ватан һуғышында күрһәткән хеҙмәттәре өсөн», «Намыҫлы хеҙмәте өсөн» миҙалдары һәм «1941-1945 йылдарҙағы Бөйөк Ватан һуғышында Еңеүгә 50 йыл» юбилей миҙалы менән бүләкләнгә.
Кәбир Мөхәмәтшәрип улы 2019 йылда 86 йәшендә донъя ҡуйҙы.
 ","
	Кесе йома, 10 март 2022",Яңылыҡтар,Na
https://kulturarb.ru/ba/news/sibajҙa-kompozitorҙar-zөһrә-fәjzullina-menәn-yulaj-moratov-iҫtәlegenә-arnalғan-kүrgәҙmә-asyla-2, Сибайҙа композиторҙар Зөһрә Фәйзуллина менән Юлай Моратов иҫтәлегенә арналған күргәҙмә асыла ,Na,"

11 марттан 15 апрелгә тиклем «Урал аръяғы» күп функциялы үҙәгендә һәм Сибай тарих һәм тыуған яҡты өйрәнеү музейында «Улар тыуған төйәгенә һәм Сибайға дан йырланы» тигән фотокүргәҙмә эшләйәсәк. Күргәҙмә Башҡортостандың билдәле мәҙәниәт эшмәкәрҙәре Зөһрә Фәйзуллина менән Юлай Моратовтың яҡты иҫтәлегенә арнала.
Сара Рәсәй халыҡтарының мәҙәни мираҫы йылы, Башҡорт мәҙәниәте һәм рухи мираҫы йылы сиктәрендә ойошторола. Ойоштороусыһы - Сибай тарих һәм тыуған яҡты өйрәнеү музейы.
Зөһрә Фәйзуллина (29.7.1946 - 27.10.2020) - билдәле педагог, шағирә, үҙешмәкәр композитор, драматург, Яҙыусылар союзы, БР һәм РФ Журналистар союзы ағзаһы. Уның 30 йылдан ашыу ғүмере Сибай ҡалаһы менән бәйле була. Ул бында үҙенең күп яҡлы талантын аса: мәктәп-интернатта, Сибай педагогия колледжында уҡытыусы булып эшләй, 1996-2001 йылдарҙа “Атайсал” төбәк-ара гәзите мөхәррире була, һуңынан  “Сулпан” Сибай балалар театрының әҙәби бүлегенә етәкселек итә (2001 - 2012 йылдарҙа). Зөһрә Хәҙит ҡыҙы - республика кимәлендәге саралар өсөн күп һанлы йырҙар, пьесалар йыйынтығы, сценарийҙар һәм аудиодисктар авторы. Ул «Башҡортостандың атҡаҙанған уҡытыусыһы» тигән маҡтаулы исемгә лайыҡ була.
Юлай Моратов (21.05.1949 - 4.12.2014) - РСФСР-ҙың халыҡ мәғарифы отличнигы, Башҡортостандың атҡаҙанған уҡытыусыһы, педагог, йырсы-композитор. Ул Сибай мәктәп-интернатында, Сибай педагогия колледжында белем бирҙе. Республика йәмәғәтселегенә спектаклдәргә көйҙәр һәм 200-ҙән ашыу йыр авторы булараҡ билдәле. Йырҙарын башҡорт эстрадаһының танылған йырсылары, шул иҫәптән Айҙар Ғәлимов, Гөлсөм Бикбулатова, Азамат Тимеров, Алһыу Бәхтиева, Фәрүәз Урманшин башҡара.
Белешмә өсөн телефон: 8 (34775) 5-53-07.
 ","
	Шаршамбы, 09 март 2022",Яңылыҡтар,Na
https://kulturarb.ru/ba/news/bashҡortostan-bashlyғy-radij-hәbirov-kompozitor-rim-hәsәnovty-75-jәshe-menәn-ҡotlany, Башҡортостан башлығы Радий Хәбиров композитор Рим Хәсәновты 75 йәше менән ҡотланы ,Na,"

9 мартта легендар композитор, 400-ҙән ашыу йыр, баллада һәм романс авторы, Өфө ҡалаһының почетлы гражданины Рим Хәсәновҡа 75  йәш тула. Шул уңайҙан Башҡортостан Республикаһы Башлығы Радий Хәбиров социаль селтәрҙәрҙә юбилярҙы ҡотланы.

«Һәр кемдең яратҡан йыры булам. Минеке - «Ҡышҡы романс». Уны минең әсәйем тыңларға яратты, бигерәк тә Фидан Ғафаровтың башҡарыуында. Был йырҙың көйөн Рим Мәхмүт улы Хәсәнов яҙған. «Өфө йүкәләре», «Кисер мине, әсәй, ғәфү ит», «Юҡҡа түгелдер» - ошо һәм башҡа йырҙар мәңгелек хиттарға әүерелде, бер нисә быуын уларҙы тыңлап үҫте. Сөнки Рим Хәсәнов йөрәк музыкаһын яҙа, һәм ул көйҙәр һәр кемдең күңел ҡылын сиртә», - тигән Радий Фәрит улы үҙенең ҡотлауында.

Рим Хәсәнов — совет һәм башҡорт композиторы, автор-башҡарыусы, яҙыусы, СССР-ҙың Композиторҙар союзы һәм Рәсәйҙең Яҙыусылар союзы ағзаһы, Башҡорт АССР-ының атҡаҙанған сәнғәт эшмәкәре, Башҡортостан Республикаһының халыҡ артисы, Татарстандың Ғабдулла Туҡай исемендәге дәүләт премияһы лауреаты, Өфө ҡалаһының почетлы гражданины. Рим Хәсәновтың ижады башҡорт сәнғәтенең айырылғыһыҙ өлөшөнә әүерелде. Ике балет, бик күп хор, камера-инструменталь, симфоник әҫәрҙәр, шул иҫәптән театр, радио һәм кино өсөн музыка, 400-ҙән ашыу йыр, балладалар һәм романстар, шулай уҡ шиғырҙар һәм пьесалар авторы.
Рим Мәхмүт улы бөгөн дә ижад итеүҙән туҡтамай. 2021 йылда уның пьесалары һәм шиғырҙары донъя күрҙе. «Биш пьеса» һәм «Шиғырҙар. Беренсе китап» китаптарын Рәсәй каталогында һәм илдең ҙур китапханаларында табырға мөмкин. Һуңғы ваҡытта өс аудиоальбом төҙөнө, 50 яңы йыр яҙҙы. Үҙе кларнетта уйнарға өйрәнеп, кларнетта башҡарылған башҡорт һәм татар халыҡ йырҙары йыйынтығын яҙҙырҙы.

«Кларнет шул тиклем оҡшай, тағы ла Роберт Юлдашев кеүек ҡурайҙа уйнарға хыялланам», — ти композитор.

 ","
	Шаршамбы, 09 март 2022",Яңылыҡтар,Na
https://kulturarb.ru/ba/news/өfөlә-mayakovskij-һәm-ike-elli-nәfis-dokumental-filmyn-tөshөrgәndәr,"  Өфөлә ""Маяковский һәм ике Элли” нәфис-документаль фильмын төшөргәндәр ",Na,"

Өфөлә «Маяковский һәм ике Элли» ҡыҫҡа метражлы нәфис-документаль фильмын төшөрөү тамамланды. Фильм шағир Владимир Маяковскийҙың һәм Дәүләкәндә тыуып үҫкән Елизавета Зиберттың мөхәббәт тарихын бәйән итә. Фильмдың режиссеры, сценарий авторы һәм продюсеры - Мостай Кәрим исемендәге Милли йәштәр театры актрисаһы Эльвира Шрайнер.

""Был тарихтың Башҡортостан менән бәйле булыуы ғәжәпләндерҙе һәм күңелемә ятты. Маяковскийҙың исемен бығаса республикабыҙ менән бер нисек тә бәйләмәнем. Элек уны плакаттарҙағы герой кеүек ҡабул итә инем. Ә был тарихта шәхесте икенсе яҡтан астым, пролетар шағирҙың күңел нескәлелеген тойҙом, - ти Эльвира Шрайнер - Елизавета Зиберт Владимир Маяковскийҙың никахһыҙ ҡатыны була. Шаҫирҙың бер ҡасан да өйләнмәгәнлеге барыһына ла билдәле. Ошо һөйөүҙән ҡыҙҙары Хелен Патриция Томпсон донъяға килә. Елизавета Нью- Йоркка йәшәргә киткәс тә, уға Элли тип өндәшә башлағандар. Хелен Патрицияның да ҡыҫҡартылған исеме Элли булған. Шуға күрә фильм «Маяковский һәм ике Элли» тип атала ла инде"".

Фильмдың исем туйы яҙғыһын Өфөлә һәм Дәүләкәндә уҙасаҡ. Әле уны Рәсәй һәм халыҡ-ара кинофестивалдәргә ебәрәләр.
Билдәле булыуынса, 2002 йылдың йәйендә Хелен Патриция Томпсон әсәһенең тыуған яғы Дәүләкәндә булып, күршеләре менән күрешеп, Асылыкүл буйына барып ҡайтты, урындағы Маяковский музейына инеп сыҡты һәм, уның директоры әйтеүенсә, экспозиция менән ҡәнәғәт ҡалды. Сәфәр йомғаҡтары буйынса ул «Башҡортостанды асыуым» («Мое открытие Башҡортостана») тигән китап яҙҙы.
 ","
	Шишәмбе, 08 март 2022",Яңылыҡтар,Na
https://kulturarb.ru/ba/news/halyҡ-ara-ҡatyn-ҡyҙҙar-kөnө-menәn, Халыҡ-ара ҡатын-ҡыҙҙар көнө менән! ,Na,"

Хөрмәтле гүзәл заттар!
""Башҡортостандың мәҙәни донъяһы"" интернет-порталы һеҙҙе Халыҡ-ара ҡатын-ҡыҙҙар көнө менән ҡотлай!
Һеҙгә байрам кәйефе, яҙғы ҡояш, сәскәләр, яҡшы кәйеф һәм бәхет-шатлыҡтар теләйбеҙ!
 ","
	Шишәмбе, 08 март 2022",Яңылыҡтар,Na
https://kulturarb.ru/ba/news/bөgөn-rәsәjҙә-teatr-kassirҙary-kөnө-bildәlәnә, Бөгөн Рәсәйҙә Театр кассирҙары көнө билдәләнә ,Na,"

Бөгөн, 7 мартта, Рәсәйҙә Театр кассирҙары көнө билдәләнә. Был көндө ошо ҡыҙыҡлы һәм кәрәкле һөнәр вәкилдәрен тәбрикләйҙәр. Салауат дәүләт башҡорт драма театры кассиры һәм билет кассаһы мөдире Регина Миңдиярова ла бөгөн хеҙмәттәштәренән һәм тамашасыларҙан ҡотлауҙар ҡабул итә.
Регина Дамир ҡыҙы театрҙа 2009 йылдан кассир булып эшләй. Уның бурыстары - отчеттар төҙөү, билеттар баҫтырыу. Шулай ҙа театр кассирының төп бурысы - халыҡ менән эшләү, тигән фекерҙә ҡатын.

«Мин театрға мөккибән кеше. Премьера спектаклдәрен халыҡҡа күрһәтелгәнгә тиклем үк ҡарай алам, шуға ла эшемде яратам. Билет һатып алыусыға оҡшарҙай спектаклде тәҡдим итә алыр өсөн һәр саҡ театр ваҡиғалары, яңы спектаклдәр һәм гастролдәр менән ҡыҙыҡһынам», - ти Регина Миндиярова.

Байрам тарихы:
Рәсәйҙә Театр кассирҙары көнө йыл һайын марттың тәүге дүшәмбеһендә билдәләнә. Байрам беренсе тапҡыр 2009 йылда Санкт-Петербургта уҙғарыла. Башлап ебәреүсеһе - «Приют комедианта» дәүләт драма театры. Учреждение хеҙмәткәрҙәре театр кассирҙарының һөнәри байрамын билдәләргә тәҡдим итә. Матур башланғыс башҡа театрҙар араһында киң танылыу һәм хуплау таба.
 ","
	Дүшәмбе, 07 март 2022",Яңылыҡтар,Na
https://kulturarb.ru/ba/news/salauat-drama-teatry-mөnir-ҡunafindyң-әҫәre-bujynsa-spektakl-әҙerlәj, Салауат драма театры Мөнир Ҡунафиндың әҫәре буйынса спектакль әҙерләй ,Na,"

9 март Салауат дәүләт башҡорт драма театрында ""Тоғролоҡ"" әҫәренең премьераһы көтөлә. 
Мөнир Ҡунафиндың ""Кешелеккә тоғролоҡ"" хикәйәһенә Зөһрә Бураҡаева инсценировка яҙҙы, Лиана Ниғмәтуллина уны сәхнәләштерҙе.
Төп героиняны, Нәфисә ролен, өс актриса башҡарасаҡ. Улар Башҡортостандың атҡаҙанған артисткалары Нәүфилә Яҡупова, Наҙгөл Иҫәнбаева, Минзилә Ҡотошева. Премьера көндө Наҙгөл Иҫәнбаева уйнаясаҡ.
Шулай уҡ ролдәрҙе башҡарыусылар:
Иҙрис – Юнир Мансуров, Радмир Дәүләтбаев, Рәсүл – Әмир Үтәбаев, Сара инәй – Башҡортостандың атҡаҙанған артисткаһы Гөлфирә Сәфиуллина, Хәсән ҡарт – Башҡортостандың атҡаҙанған мәҙәниәт хеҙмәткәре Рөстәм Фазылов, күмәк сәхнәләрҙә - Лилиә Байгилдина, Элвира Йәрмөхәмәтова, Нәфисә Мәжитова, Йәнгүзәл Халикова һәм Гөлфинә Ибәтуллина.

""Йәш режиссер Лиана Ниғмәтуллинаның эксперименталь алымдары тамашасылар өмөтөн уҙып китергә вәғәҙә итә. Иң мөһиме - тәрән кисерештәр һәм уйланыуҙар уятыр"", - тип белдерәләр театрҙа.

 ","
	Дүшәмбе, 07 март 2022",Яңылыҡтар,Na
https://kulturarb.ru/ba/news/sibajҙa-zөһrә-fәjzullinanyң-hәter-kisәһe-bulasaҡ, Сибайҙа Зөһрә Фәйзуллинаның хәтер кисәһе буласаҡ ,Na,"

Оҙаҡ йылдар Сибай ҡалаһында йәшәгән һәм ижад иткән, ҡаланың мәҙәни үҫешенә күп көс һалған яҡташыбыҙ, Башҡортостан Республикаһының атҡаҙанған уҡытыусыһы, РФ һәм БР-ның Яҙыусылар һәм Журналистар союзы ағзаһы, композитор Зөһрә Фәйзуллинаның хәтер һәм ҡәҙер кисәһе ойошторола.
Сара 12 мартта А.Мөбәрәков исемендәге Сибай башҡорт дәүләт драма театрында үтәсәк.
Кисәлә Башҡортостан Республикаһының халыҡ артисы Фәрүәз Урманшин, Башҡортостан Республикаһының атҡаҙанған артистары Лина Ғәниева һәм Альберт Салауатов, билдәле эстрада йырсыһы Сәйет Билалов, Әбйәлил районынан ике төркөм - ""Ҡайтам әле әбйәлилгә"" , ""Әбйәлилдең йәштәре"" һәм, әлбиттә, Сибай концерт-театр берекмәһе йырсылары ҡатнашасаҡ.
 ","
	Дүшәмбе, 07 март 2022",Яңылыҡтар,Na
https://kulturarb.ru/ba/news/sibaj-teatr-koncert-berekmәһe-ҡatyn-ҡyҙҙarғa-yaҙ-kәjefe-bүlәk-itte, Сибай театр-концерт берекмәһе ҡатын-ҡыҙҙарға яҙ кәйефе бүләк итте ,Na,"

Сибай театр-концерт берекмәһе 4 март көнө А.Мөбәрәков исемендәге театр сәхнәһендә “Яҙ килеүен һиңә ҡарап беләм” тип аталған  яҙғы тамаша уҙғарҙы. Халыҡ-ара ҡатын-ҡыҙҙар көнөнә арналды был матур кисә. 
Сибай концерт-театр берекмәһенең ир-азаматтары үҙҙәренең дәртле йырҙары менән ихлас юмор аша ҡатын-ҡыҙҙарға яҙ һулышын яҡынайтты, “Сибай” халыҡ бейеү ансамбленең дәртле бейеүҙәре тамашасылар күңелен елкендерҙе.
 ","
	Дүшәмбе, 07 март 2022",Яңылыҡтар,Na
https://kulturarb.ru/ba/news/milli-jәshtәr-teatrynda-mөhәbbәt-turaһynda-legenda-spektakleneң-premeraһy-uҙҙy," Милли йәштәр театрында ""Мөхәббәт тураһында легенда"" спектакленең премьераһы уҙҙы ",Na,"

 4,5 мартта Мостай Кәрим исемендәге Милли йәштәр театрында төрөк әҙәбиәте классигы Нәзим Хикмәттең «Мөхәббәт тураһында легенда» пьесаһы буйынса спектаклдең премьераһы үтте.
Ҡуйыусы режиссер – Силәбе ҡалаһынан саҡырылған Олег Иванов, рәссам – Лилиә Хисмәтуллина, композитор – Алексадр Карташов, Илшат Яхин, бейеүҙәрҙе хореограф Александр Родионов һала. Ролдәрҙә – театрҙың башҡорт труппаһы актерҙары. 
Ширин ролен башҡарыусы Гөлсәсәк Зарипова Милли йәштәр театрында яңыраҡ эшләй башлаған, быға тиклем ул Салауат дәүләт башҡорт драма театрында эшләгән.

- Йәштәр театры сәхнәһендә был минең тәүге төп ролем. Мин бында күптән эшләргә хыяллана инем һәм быйыл килеп сыҡты. Минең образым - һөйөүгә төрөнөп үҫкән 15 йәшлек сая, тапҡыр ҡыҙыҡай. Роль миңә бик оҡшаны. Тәүҙә мин героиняны наҙлы, ғашиҡ ҡыҙ итеп ҡабул итһәм, һуңынан, репетициялар ваҡытында уның бөтәһенән дә нығыраҡ үҙен яратыуын аңланым, - тине йәш актриса.

Грим һалыусыларҙың ҡыҙыҡлы эшен билдәләп үтергә кәрәк, улар ярҙамында төп ролдәрҙе башҡарыусы БР халыҡ артисы Рушанна Бабич һәм Салауат Юлдашбаев тамашасылар алдына «йәмһеҙ» образда килеп баҫты.

- Был ролгә мине тәғәйенләгәс, бер аҙ аптыраным, сөнки ул минең өсөн яраҡһыҙ тип һанағайным. Ләкин, икенсе яҡтан, режиссерҙың спектаклгә үҙ ҡарашы бар. Ул театрҙың башта элекке спектаклдәрен ҡараған, актерҙарҙың тышҡы ҡиәфәтен баһалап, мине был ролгә раҫлаған. Тәүҙә бер аҙ ауыр булды, сөнки яңы режиссер менән нисек эшләргә, ул минән нимә теләй һәм был ролде нисек уйнарға икәнен белмәй ине. Ысынында, бер образ да еңел бирелмәй. Ә был спектаклдә был роль тышҡы ҡиәфәте менән генә түгел, эске донъяһы менән дә үҙенсәлекле, - тип һөйләне Салауат Юлдашбаев.

 ","
	Йәкшәмбе, 06 март 2022",Яңылыҡтар,Na
https://kulturarb.ru/ba/news/bashҡort-dәүlәt-drama-teatrynda-әsmә-spektakleneң-premeraһy," Башҡорт дәүләт драма театрында - ""Әсмә"" спектакленең премьераһы ",Na,"

4 мартта М.Ғафури исемендәге Башҡорт академия драма театрының Ҙур сәхнәһендә Ризаитдин Фәхретдиновтың “Әсмә, йәки Ғәмәл һәм яза” әҫәре буйынса “Әсмә” (инсц. Ш.Шәкүрова) спектакленең премьераһы үтте.
Спектаклдең режиссеры - Зиннур Сөләймәнов, режиссер ассистенты - Башҡортостандың атҡаҙанған артисы Руслан Хайсаров.
Һәм шулай уҡ ижади төркөмдә композитор – Башҡортостандың атҡаҙанған сәнғәт эшмәкәре Ришат Сәғитов, ҡуйыусы рәссам – Рөстәм Баймөхәмәтов, костюмдар буйынса рәссам – Башҡортостандың атҡаҙанған мәҙәниәт хеҙмәткәре Наталья Степанова, хореограф – Алина Мустаева, яҡтыртыусы буйынса рәссам – Светлана Насонова, видеограф – Урал Мәхийәнов эшләне.
Спектаклдә билдәле сәхнә оҫталары һәм театр йәштәре, ә төп ролдә беҙҙең йәш актрисаларыбыҙ Айым Сөләймәнова һәм Сабина Кирәева ҡатнашты.Премьераға коллегалар, мәҙәниәт һәм сәнғәт эшмәкәрҙәре килде.
Премьера алдынан тамашасыларға театр фойеһында “Ризаитдин Фәхретдин: рухиәт, мәҙәниәт һәм мәғрифәт” тип аталған күргәҙмә тәҡдим ителде. Күргәҙмәне Татарстан республикаһының Әлмәт районында урынлашҡан Ризаитдин Фәхретдиндең мемориаль музейы ойошторҙо.
Тамашасылар ғалимдың шәхси әйберҙәрен, шулай уҡ, Әсмә Шәрәфтең “Атайым хаҡында иҫтәлектәр” ҡулъяҙма дәфтәрен күрә алдылар. Ғөмүмән, үҙенсәлекле һәм бөйөк шәхес – Ризаитдин Фәхретдин хаҡында бәйән итеүсе 36 һирәк һәм уникаль булған экспонаттар, артефакттар тәҡдим ителде.
 ","
	Шәмбе, 05 март 2022",Яңылыҡтар,Na
https://kulturarb.ru/ba/news/uchaly-rajonynda-kompozitor-salauat-nizametdinovty-iҫkә-alalar, Учалы районында композитор Салауат Низаметдиновты иҫкә алалар ,Na,"

Рәсәйҙең һәм Башҡортостандың атҡаҙанған сәнғәт эшмәкәре Салауат Низаметдиновтың исемен йөрөткән Учалы сәнғәт һәм мәҙәниәт колледжында композиторҙың тыуыуына 65 йыл тулыуға арналған саралар үтә.
2022 йылдың 3 мартында, Салауат Низаметдиновтың тыуған көнөндә, хәтер кисәһе уҙҙы. «Музыка теорияһы» бүлеге уҡытыусыһы Елена Крайнова композиторҙың тормошо һәм ижады хаҡында һөйләне, музыкаль мираҫы менән таныштырҙы.
Колледж коллективтары һәм яңғыҙ башҡарыусылар авторҙың әҫәрҙәрен башҡарҙы. Дөйөм белем биреү дисциплиналары бүлеге уҡытыусыһы Людмила Малышкина С. Низаметдинов музейында экскурсиялар үткәрҙе. Студенттар һәм ҡунаҡтар уның шәхси әйберҙәрен, документтарын ҡыҙыҡһынып ҡараны.
Учалы сәнғәт һәм мәҙәниәт колледжында Салауат Низаметдинов исемендәге III республика йәш йырсылар конкурсы бара. Конкурсанттарҙы Заһир Исмәғилев исемендәге Өфө дәүләт сәнғәт институты профессорҙары Фәрзәнә Сәғитова, Нелла Әхмәтйәнова һәм Йәмил Әбделмәнов, Башҡортостандың халыҡ артисы Әлфиә Юлсурина баһалай.
 ","
	Йома, 04 март 2022",Яңылыҡтар,Na
https://kulturarb.ru/ba/news/tamyr-balalar-telekanaly-yubilejyn-bildәlәj, «Тамыр» балалар телеканалы юбилейын билдәләй ,Na,"

«Тамыр», балалар телерадиостудияһы булараҡ, 1992 йылдың 2 мартында ойошторолған. 30 йыл эсендә «Тамыр» радиола һәм телевидениела берешәр тапшырыуҙан «Башҡортостан» телерадиокомпанияһы дәүләт унитар предприятиеһының ҙур телерадиоструктураһына әүерелде. Башҡортостан юлдаш телевидениеһында, компанияның радиоканалдарында үҙҙәре етештергән тиҫтәләгән сифатлы балалар тапшырыуҙары бара.
2010 йылдың 2 декабрендә республиканың кабель селтәрҙәрендә «Тамыр» балалар һәм үҫмерҙәр телеканалының тәүлек әйләнәһенә тапшырыуҙары эфирға сыға башланы. Телеканалдың программаһын үҙҙәре төшөргән, шулай уҡ башҡорт теленә тәржемә ителгән анимация һәм документаль фильмдар тәшкил итә.
«Тамыр» дөйөм Рәсәй киңлегендә туған телгә һәм туған мәҙәниәткә нигеҙләнгән тәрбиәнең сағыу өлгөһөнә әүерелде. Бөтә Рәсәйҙә «Тамыр» телеканалын сифатлы контент етештергән профессиональ оҫтахана булараҡ беләләр һәм баһалайҙар. Балалар телеканалы төшөргән фильмдар һәм программалар тиҫтәләрсә халыҡ-ара фестивалдәрҙә еңеү яуланы. «Тамыр»ҙың иҫәбендә туғыҙ статуэтка бар: Рәсәйҙең «ТЭФИ-Төбәк» юғары телевизион премияһының Бронза Орфейы. 2016 йылда «Тамыр» телеканалы юлдаш, кабель һәм интернет телевидениеһы өлкәһендә «Алтын нур» милли премияһының «Балалар телеканалы» номинацияһында еңеү яуланы.
Һуңғы йылдарҙа «Тамыр» яңы һулыш кисерә - төбәк бюджеты сиктәрендә үҙенсәлекле күләмле проекттар әҙерләй. ""Бирешмә!"" (2 миҙгел) һәм ""Ышан"" үҫмерҙәр өсөн сериалдары , «Нурбостан» анимация сериалы; «Елкан» беренсе башҡорт классик музыкаһын башҡарыусылар телевизион конкурсы; «Бирешмә!» беренсе балалар премияһы, «Бишек» бишек йырҙары телевизион конкурсы; «Кош юлы. Балалар» йәш башҡарыусылар конкурсы, документаль фильмдар, телеконкурстар, фильм-әкиәттәр әҙерләнә.
«Тамыр»  йәшәү мәктәбе һәм балалар, үҫмерҙәр өсөн шатлыҡ сығанағы, ата-әсәләр, уҡытыусылар өсөн терәк һәм ярҙамсы булды. Тамыр"" проекты үҙенең проекттары менән балаларҙы йәнле аралашыуға саҡыра, ғүмерҙе яратырға һәм ҡәҙерләргә өйрәтә. Балалар бөтә теле- һәм радиопрограммаларҙы төшөрөүҙә туранан-тура ҡатнаша. «Тамыр» үҙ проекттары менән балаларҙы йәнле аралашыуға саҡыра, тормошто яратырға һәм ҡәҙерләргә өйрәтә.
Юбилейың менән һине, «Тамыр»!
 ","
	Шаршамбы, 02 март 2022",Яңылыҡтар,Na
https://kulturarb.ru/ba/news/mәҙәniәt-heҙmәtkәrenә-matdi-yarҙam-kүrһәtelәsәk, Мәҙәниәт хеҙмәткәренә матди ярҙам күрһәтеләсәк ,Na,"

Башҡортостанда ил төбәктәренән тәүгеләрҙән булып «Ауыл мәҙәниәт хеҙмәткәре» программаһы тормошҡа ашырыла башланы. Ул ауылдарҙа, бәләкәй ҡалаларҙа эшләгән йәш белгестәргә бер тапҡыр бирелә торған компенсация түләүҙе күҙ уңында тота.

Ошо маҡсатта республика ҡаҙнаһынан 30 миллион һум күләмендә аҡса йүнәлтелгән. Был мөмкинлек менән файҙаланыусылар Ишембай районында ла бар, уларҙың береһе тураһында киләһе яҙмала.


Түбәнге Әрмет ауылы мәҙәниәт йортона килеп инеү менән халыҡтың ихлас, талантлы һәм егәрле булыуына хайран ҡалырлыҡ. Урында йәшәүселәр сағыу сығыштары менән йыр-моңға маһир икәнлеген иҫабатлай.


Мәҙәниәт усағында «Әхирәттәр» фольклор түңәрәге, «Ынйыҡайҙар» хореография коллективы, «Умырзая» ҡатын-ҡыҙҙар вокал ансамбле, «Уйна гармун» һәм башҡа төрлө ижади түңрәктәр уңышлы эшләп килә. Бында һәр кем күңеленә ятҡан шөғөл таба ала. Мөғлифә Мирхәйҙәрова хаҡлы ялда булыуына ҡарамаҫтан, ауылдың мәҙәниәт тормошонда ҡайнап йәшәй.


Ауылда дәртле һәм талантлы халыҡ боронғо йолаларға тоғро ҡалыу, йәш таланттарҙы күреү, үҫтереү өсөн төрлө эш башҡара. Ринат Исхаҡов тал сыбыҡтарынан оҫталыҡ дәрестәре үткәрә. Оҫта ҡулдың ағас эшенә ҡыҙыҡһыныуы бәләкәйҙән килә. Ул күҙҙең яуын алырҙай, төрлө кәрзиндәр, көндәлек тормошта кәрәкле һауыт-һабалар яһай. Юғала барған кәсепте ул күптән түгел балаларға ла өйрәтә башлай.


Халыҡтың күңелен күтәреп, төрлө мәҙәни саралар үткәреп торған клуб мөдире ең һыҙғанып эшләгәндә, ауылда йәшәүселәргә күңелһеҙләнергә урын ҡалмай. Был йәһәттән Түбәнге Әрмет ауылы халҡы ғорурлана ала: мәҙәниәт етәксеһе булып йәш белгес Илүзә Хәлитова эшләй. 4 йылдан ашыу ул мәҙәниәт усағын етәкләй. Былтыр «Ауыл мәҙәниәт хеҙмәткәре» программаһы буйынса 500 мең һумлыҡ дәүләт ярҙамы ла алған.


«Ауыл мәҙәниәт хеҙмәткәре» программаһы республикала былтыр ғәмәлгә ашырыла башланы. Шулай булыуға ҡарамаҫтан, 49 район-ҡалала эшләгән алтмыш йәш хеҙмәткәр дәүләттән матди ярҙам алыуға ирешкән. Сертификат торлаҡ, йәки ер участкаһын һатып алыуға, йәғни йәшәү шарттарын яҡшыртыуға йүнәлтелергә тейеш.

 ","
	Шаршамбы, 02 март 2022",Яңылыҡтар,Na
https://kulturarb.ru/ba/news/4-5-martta-milli-jәshtәr-teatrynda-premera-bulasaҡ," 4, 5 мартта Милли йәштәр театрында премьера буласаҡ ",Na,"

Мостай Кәрим исемендәге Милли йәштәр театрында төрөк драматургы Нәзим Хикмәттең «Мөхәббәт тураһында легенда» әҫәре буйынса спектакль әҙерләнә. Премьера 4,5 мартҡа тәғәйенләнгән.
Был ғәжәп тарих ябай һүрәт төшөрөүсенең солтан ҡыҙына ҡарата мөхәббәте, туғаның өсөн үҙеңде ҡорбан итеү, үҙ халҡың хаҡына батырлыҡ тураһында. Спектакль, мөхәббәт юлына бер баҫҡас, аҙаҡҡаса шул юлдан барырға кәрәклек хаҡында. 
Ҡуйыусы режиссер – Олег Иванов, рәссам – Лилиә Хисмәтуллина, композитор – Илшат Яхин, Алексадр Карташов, бейеүҙәрҙе хореограф Александр Родионов һала.
Ролдәрҙә – театрҙың башҡорт труппаһы актерҙары, тип хәбәр итте театрҙың әҙәбиәт бүлеге.
 ","
	Шишәмбе, 01 март 2022",Яңылыҡтар,Na
https://kulturarb.ru/ba/news/ғәskәrovsylar-mәskәү-dәүlәt-akademiya-filarmoniyaһy-sәhnәһendә-syғysh-yaһany, Ғәскәровсылар Мәскәү дәүләт академия филармонияһы сәхнәһендә сығыш яһаны ,Na,"

Ижади коллектив Фәйзи Ғәскәровтың 110 йыллыҡ юбилейына арналған ҙур сара уҙғарҙы. Петр Чайковский исемендәге концерт залына төрлө бейеү коллективтары солистары, ҡасандыр ансамблдә эшләп китеүселәр йыйылды.

Мәскәү тамашасыһы билдәле балетмейстр Фәзи Ғәскәров сәхнәләштергән бейеүҙәрҙе ҡайнар сәләмләне. Хореографтың тыуыуына 110 йыл тулыуға бағышланған юбилей миҙгеле Петр Чайковский исемендәге концерт залында башланды.


Юбилей концертына ансамбль коллективы етди әҙерләнә. Алтын фондҡа ингән бейеүҙәрҙе яңынан сәхнәләштереү – ҙур яуаплылыҡ. Бейеүселәр әйтеүенсә, тулҡынланыу булһа ла, Мәскәү тамашасыһы һәр ваҡыт йылы ҡаршылай, шуға күрә концерт юғары кимәлдә һәм бер тынала үтә.


Ф. Ғәскәров исемендәге дәүләт академия халыҡ бейеүҙәре ансамбле 80 йылдан ашыу сағыу сығыштары менән ҡыуандыра. Юбилей йылы башҡаларынан үтә ныҡ айырылмай. Һуңғы ике йыл, пандемия арҡаһында күп үҙгәрештәр кисерергә тура килде, ти ансамбль етәкселеге. Ләкин бейеү коллективы гастролдәрен дауам итә. Быйыл Калининград, Ҡырым тамашасыларына сәхнә әҫәрҙәрен күрһәтеү маҡсаты ҡуйылған.


Фәйзи Ғәскәровтың тыуған көнөнә арналған саралар Өфөлә лә үтәсәк. 21 октябрь «Башҡортостан» дәүләт концерт залында ҙур байрам көтөлә.

 ","
	Шишәмбе, 01 март 2022",Яңылыҡтар,Na
https://kulturarb.ru/ba/news/өfөlә-өlgөlө-bashҡort-ғailәһe-2022-konkursyna-jomғaҡ-yaһaldy-2, Өфөлә «Өлгөлө башҡорт ғаиләһе-2022» конкурсына йомғаҡ яһалды ,Na,"

27 февраль  Өфөлә «Өлгөлө башҡорт ғаиләһе – 2022»  асыҡ республика конкурсының һуңғы этабы һәм еңеүселәрҙе бүләкләү тантанаһы үтте. Конкурс «Етегән» республика байрамы сиктәрендә ойошторолдо.
«Башҡортостан» дәүләт концерт залы сәхнәһендә уҙған бүләкләү сараһы ҙур ғаилә тантанаһына, милли йолалар һәм туған тел байрамына әүерелде. Бында балаларын милли мәҙәниәткә ихтирам рухында тәрбиәләүсе, халыҡ кәсептәрен тергеҙеүсе, сәләмәт йәшәү рәүешен пропагандалаусы финалға сыҡҡан ғаиләләр йыйылды.
Бәйгеселәр «Ғаилә ҡиммәттәре», «Ғаилә кәсебе» һәм «Ижади ғаилә» номинацияларында көс һынашты. Быйыл «Өлгөлө башҡорт ғаиләһе - 2022» конкурсының географияһы һиҙелерлек киңәйҙе. Әгәр былтыр башҡорттар күпләп йәшәгән төбәктәрҙән Ырымбур өлкәһенән бер генә ғаилә ҡатнашһа, быйыл иһә Ханты-Манси автономиялы округы - Югранан, Һамар, ҡурған, Ырымбур өлкәләренән һәм Пермь крайынан ғаризалар килде. Проекттың финалында республиканың төрлө район-ҡалаһынан, ҡурған өлкәһенән һәм Ханты-Манси автономиялы округынан - Югранан 23 ғаилә ҡатнашты.
Жюри рәйесе – Башҡорт дәүләт медицина университеты профессоры, медицина фәндәре докторы, Рәсәйҙең һәм Башҡортостандың атҡаҙанған табибы, Бөтә донъя башҡорттары ҡоролтайы президиумы ағзаһы Сәлиә Мырҙабаева, Рәсәйҙең һәм Башҡортостандың халыҡ артисы Хөрмәтулла Үтәшев, Башҡортостандың халыҡ артисы һәм атҡаҙанған мәҙәниәт хеҙмәткәре Миңлеғәфүр Зәйнетдинов, Башҡорт дәүләт университетының Стәрлетамаҡ институты доценты, тарих фәндәре кандидаты, Стәрлетамаҡ башҡорттары ҡоролтайы рәйесе Ләйсән Йосопова, БР Хеҙмәт, социаль яҡлау һәм ғаилә министрлығының бүлек начальнигы илнур Хөсәйенов, «БР Муниципаль берәмектәр берлеге» ассоциацияһының бүлек начальнигы Ирина Кәбирова, БР Халыҡтар дуҫлығы йорто директоры вазифаһын башҡарыусы Гөлназ Мирхәйҙәрова.

«Бөгөн иң яҡшы ғаиләләрҙе тәбрикләйбеҙ. Был конкурсҡа ни бары икенсе йыл. Һәр йыл - тотош бер асыш, һәр ғаилә, һәр бала - ул талант, бөйөк сер. Беҙ быйыл талантлы ғына түгел, ә эшсән ғаиләләрҙең дә ҡатнашыуына бик шатбыҙ. Улар үҙ ҡулдары менән күпме матурлыҡ булдырған! - тине БР мәҙәниәт министрының беренсе урынбаҫары Наталья Лапшина. - Һәр конкурс - ҙур команданың ҙур хеҙмәте. Башҡортостандың Мәҙәниәт министрлығы исеменән ошо конкурсты ойоштороуҙа ҡатнашҡан һәр кемгә рәхмәт белдерәм. Барыбыҙҙың да ҙур өҫтәл артына йыйылып, балаларҙың уңыштарына шатланып, ололарҙы хөрмәтләп йәшәү мөмкинлеге булыуын теләйем. Ғаилә - ул дәүләтебеҙҙең нигеҙе. Ғаиләләр ныҡлы булһа, дәүләт тә ныҡлы.

«Ижади ғаилә» номинацияһында беренсе урынды – Лилиә һәм Фәнзил Әҙелбаевтар ғаиләһе (Ишембай ҡалаһы), икенсе урынды – Әлфиә һәм Дамир Ибраһимовтар ғаиләһе (Туймазы ҡалаһы), өсөнсө урынды Роза һәм Нәркис Ғәлиевтар ғаиләһе (Ҡурған өлкәһе) яуланы.
«Ғаилә кәсебе» номинацияһында түбәндәгеләр бүләкләнде: Гүзәл һәм Руслан Сөләймәновтар ғаиләһе (Стәрлетамаҡ ҡалаһы) - 1-се урын, Алита һәм Ғәзиз Лоҡмановтар (Өфө ҡалаһы) - 2-се урын, Валерия һәм Ришат Ғәлинуровтар (Ҡариҙел районы) - 3-сө урын.
«Ғаилә ҡиммәттәре» номинацияһында урындар түбәндәгесә билдәләнде: Элиза һәм Дим Шәрәфетдиновтар ғаиләһе (Нефтекама ҡалаһы) - 1-се урын, Рәмзиә һәм Рафаэль Ғәйнуллиндар ғаиләһе (Салауат ҡалаһы) - 2-се урын, Мәрйәм һәм Рауил Хәсәновтар ғаиләһе (Сибай ҡалаһы) - 3-сө урын.
Жюри шулай уҡ махсус номинацияларҙа билдәләнгән тағы 13 ғаиләне бүләкләне. «Өлгөлө башҡорт ғаиләһе - 2022» асыҡ республика конкурсы Гран-прийын жюри Күгәрсен районынан Гөлгөнә һәм Урал Хөснуллиндар ғаиләһенә бирҙе. Еңеүселәр 100 мең һум күләмендә аҡсалата бүләк алды.

«Етегән» байрамы Стәрлетамаҡта тәүге аҙымдарын яһаны. Бына бөгөн был байрамдың етенсе яҙы килде! Конкурстың ниндәй тантанаға әүерелеүен үҙегеҙ күрәһегеҙ, унда йәштәр ҙә, өлкән быуын да, үҙ ғаиләһен булдырып өлгөрмәгәндәр ҙә ҡатнаша. Әйҙәгеҙ, бергәләп туған телдә мөхәббәт, татыулыҡ һәм тыныслыҡты данлайыҡ», - тине конкурс жюрийы ағзаһы, Стәрлетамаҡ башҡорттары ҡоролтайы рәйесе Ләйсән Йосопова.

Сара ғаилә институты абруйын нығытыуға, халыҡты республиканың мәҙәни киңлегенә әүҙем йәлеп итеүгә, әхлаҡи-эстетик нигеҙ булдырыуға, башҡорт фольклорын һаҡлау һәм үҫтереүгә, ғаилә ҡиммәттәрен популярлаштырыуға йүнәлтелгән.
Ойоштороусылар: Башҡортостан Республикаһы Мәҙәниәт министрлығы, Халыҡтар дуҫлығы йорто,  Бөтә донъя башҡорттары ҡоролтайы.
«Өлгөлө башҡорт ғаиләһе – 2022» 2021 йылдан «Етегән-Ғаилә һәм мөхәббәт көнө» байрамы сиктәрендә үткәрелә. «Етегән» башҡорт байрамы  2016 йылдан яҙҙың тәүге көнөндә ойошторола. Башҡортостан юлдаш телевидениеһы шишәмбе, 1 мартта, конкурс еңеүселәрен тәбрикләү тантанаһын күрһәтәсәк. Тапшырыу Башҡортостан юлдаш телевидениеһы эфирына 20.15 сәғәттә сыға.
 ","
	Йәкшәмбе, 27 февраль 2022",Яңылыҡтар,Na
https://kulturarb.ru/ba/news/bashҡort-drama-teatry-әsmә-jәki-enәjәt-һәm-yaza-spektakleneң-premeraһyna-saҡyra, Башҡорт драма театры “Әсмә йәки Енәйәт һәм яза” спектакленең премьераһына саҡыра ,Na,"

4 һәм 5 мартта Мәжит Ғафури исемендәге Башҡорт академия драма театрының ҙур залында Ризаитдин Фәхретдиновтың ”Әсмә йә Енәйәт һәм яза"" әҫәре буйынса спектаклдең премьераһы үтә. Спектаклдең ҡуйыусы режиссеры - Зиннур Сөләймәнов, инсценировка авторы - Шәүрә Шәкүрова, ҡуйыусы рәссамы - Рөстәм Баймөхәмәтов, костюмдар буйынса рәссам - Наталья Степанова, хореография - Алина Мостаева, яҡтыртыу буйынса рәссам - Светлана Насонова.
Ризаитдин Фәхретдинов Рәсәйҙең иң күренекле эшмәкәрҙәренең береһе. Ул тарихсы, педагог-мәғрифәтсе, шәрҡиәтсе, ғалим-энциклопедист, бик күп хикәйәләр һәм повестар авторы, дин әһеле булараҡ билдәле. Уның бик күп әҫәрҙәре бар. Уҡыусыларға бәләкәй генә бер өлөшө билдәле, ҡалғандары ҡулъяҙма рәүешендә йәки ғәрәп графикаһында баҫылған. Ризаитдин Фәхретдиновтың “Әсмә йәки Енәйәт һәм яза” повесының инеш өлөшөндә әҫәр башҡорттар тураһында, персонаждар боронғо һәм бай тарихлы башҡорт халҡы араһынан алынған тип яҙа. Повесть Шарлотта Бронтеның «Джейн Эйр» әҫәренә яҡын. Ауырлыҡтар кисергән Әсмә ҡасып үҙ исемен алмаштырырға мәжбүр, финалда үҙ атаһын таба һәм һөйгәнен ҡаршылай. Повестың төп фекере шунда: милләтте үҫтереү өсөн тормоштоң бөтә ҡаршылыҡтарын еңгән Әсмә кеүек тәрбиәле, белемле, ҡыйыу ҡатын-ҡыҙҙар кәрәк. Йәш Әсмәнең образы совет заманы прозаһында башҡорт ҡатын-ҡыҙҙарының холоҡ-фиғелен формалаштырыу өсөн нигеҙ булып ҡабул ителәсәк һәм артабан А. Таһировтың “Кәмһетелгәндәр”, М. Ғафуриҙың “Тыуған балалар”, “Зәйнәбтең түҙемлеге бөттө” әҫәрҙәрендә тауыш табасаҡ.
Спектаклдә театрҙың алдынғы сәхнә оҫталары һәм йәштәр ҡатнаша. Төп ролдә - З.Исмәғилев исемендәге Өфө дәүләт сәнғәт институтын тамамлаусы Айым Сөләймәнова һәм М.С.Щепкин исемендәге Юғары театр училищеһының сығарылыш студенты Сабина Кирәева.
Спектаклдәр 4 мартта - киске сәғәт 7-лә, 5 мартта киске 6-ла башлана.
 ","
	Кесе йома, 24 февраль 2022",Яңылыҡтар,Na
https://kulturarb.ru/ba/news/ajҙar-ғәlimov-salauat-yulaev-ordenyna-lajyҡ-buldy, Айҙар Ғәлимов Салауат Юлаев орденына лайыҡ булды ,Na,"

Үҙенең 55 йәше алдынан Башҡортостандың һәм Татарстандың халыҡ артисы Айҙар Ғәлимов Өфөнөң «Торатау» конгресс-холы» сәхнәһендә сығыш яһаны. Йырсы тамашасыларҙы яңы программа менән таныштырҙы, унда артист башҡарыуында иң яҡшы һәм яратҡан композициялар, шулай уҡ сағыу дуэттар һәм йыр премьералары инде.
23 февралдә Ватанды һаҡлаусылар көнөнә арналған байрам концертында Башҡортостандың һәм Татарстандың халыҡ артисы Айҙар Ғәлимов Салауат Юлаев орденына лайыҡ булды. Республиканың юғары наградаһын уға Башҡортостан Башлығы Радий Хәбиров тапшырҙы. 23 февралдә популяр башҡарыусы үҙенең 55 йәшлек юбилейын билдәләне һәм ул сәнғәттә күп йыллыҡ уңышлы эшмәкәрлеге һәм Башҡортостандың милли мәҙәниәте үҫешенә ҙур өлөш индергәне өсөн Салауат Юлаев ордены менән бүләкләнде.

- Тыуған көнөмдә һәм Ватанды һаҡлаусылар көнөндә Радий Фәрит улы ҡулынан бындай юғары награданы алыу минең өсөн оло хөрмәт. Кисә тамашасыларым өсөн ҙур юбилей концерты күрһәттем, республика Башлығынан сәләмләү хатын алыу айырыуса ҡыуаныслы булды. Унда тыуған Башҡортостандың ысын патриоты булыуым хаҡында һүҙҙәр бигерәк тә иҫемдә ҡалды. Был һүҙҙәр ҡиммәтле, мин республикамды яратам һәм илебеҙҙең теләһә ҡайһы төбәгендә уның тураһында ихлас һүҙҙәр генә әйтәм. Ижадыма ошондай баһа биргәнегеҙ өсөн рәхмәт, артабан да мөмкин булғанса һеҙҙе йырҙарым менән ҡыуандырырмын. Рәсәйгә һәм тыуған Башҡортостаныма хеҙмәт итәм, - тине Айҙар Ғәлимов наградлауҙан һуң.

 ","
	Кесе йома, 24 февраль 2022",Яңылыҡтар,Na
https://kulturarb.ru/ba/news/21-fevral-halyҡ-ara-tuғan-teldәr-kөnө, 21 февраль - Халыҡ-ара туған телдәр көнө  ,Na,"

Ер йөҙөндә юғалып барған телдәрҙе һаҡлап ҡалыу маҡсатында 1999 йылда ЮНЕСКО 21 февраль - Халыҡ-ара туған телдәр көнө тип иғлан итте. Ер шарында йәшәүсе халыҡтар 6 меңгә яҡын телдә аралаша, күптәре юғалыу сигендә.
Тел – халыҡтың матди һәм рухи байлығына асҡыс, тарихи үткән менән киләсәкте бәйләр күпер. “Теле барҙың – иле бар” - ти был турала башҡорт халыҡ мәҡәле. Халыҡтың халыҡ булып ҡалыуы, йәшәүе тел яҙмышы менән бәйле. Шуға күрә телде һаҡлау, киләсәк быуынға еткереү бурысы һәр кемдең иңенә берҙәй тигеҙ һалынған.
Халыҡ-ара туған телдәр көнө менән, дуҫтар! 
 ","
	Дүшәмбе, 21 февраль 2022",Яңылыҡтар,Na
https://kulturarb.ru/ba/news/өfөlә-bashҡort-shaғiry-һәm-yaҙyusyһy-baryj-noғomanov-donya-ҡujҙy, Өфөлә башҡорт шағиры һәм яҙыусыһы Барый Ноғоманов донъя ҡуйҙы ,Na,"

Өфөлә танылған башҡорт яҙыусыһы, шағир һәм журналист, СССР-ҙың Яҙыусылар союзы ағзаһы, Башҡортостандың атҡаҙанған мәҙәниәт хеҙмәткәре Барый Ноғоманов ауырыуҙан һуң донъя ҡуйҙы. Уға 85 йәш ине.
Барый (Борис) Миңлеғәлим улы Ноғоманов 1936 йылдың 8 апрелендә Башҡорт АССР-ының Краснокама районы Иҫке Бәпес ауылында тыуған. Благовещен танк училищеһында уҡыған, ләкин был үҙенең булмышы булмауын һәм ул әҙәбиәт менән етди шөғөлләнергә тейеш икәнен аңлаған. Егет ныҡышмалылыҡ күрһәтә, демобилизацияға һәм Башҡортостанға ҡайтыуға өлгәшә. Өфөлә буласаҡ яҙыусы «Башҡортостан пионеры» гәзите редакцияһында әҙәби хеҙмәткәр булып эшләй башлай.
Һуңынан Барый Ноғоманов ситтән тороп Башҡорт дәүләт университетының филология факультетын тамамлаған. Бер үк ваҡытта Бүздәк, Иглин һәм Ауырғазы райондары мәктәптәрендә уҡытыусы булып эшләй. 1967-1997 йылдарҙа Барый Ноғоманов БАССР-ҙың Телерадиотапшырыуҙар буйынса дәүләт комитетында, «Ағиҙел» әҙәби журналы редакцияһында, Башҡортостан китап нәшриәтендә, «Башҡортостан» республика гәзитендә эшләй.
Барый Ноғоманов ҙур әҙәбиәткә ХХ быуаттың 60-сы йылдарында килә. Шиғриәт жанрында ла, прозала ла әүҙем һәм емешле эшләй. 1969 йылда «Йылбабай һәм сәғәт» исемле тәүге балалар шиғырҙары йыйынтығы баҫылып сыға. Барый Ноғомановтың «Йылбабайҙың дүрт ҡыҙы» исемле киләһе китабында тәбиғәттең тылсымлы донъяһы хаҡында мауыҡтырғыс итеп һөйләүсе, балаларға донъяның тәрән серҙәрен асыусы, уларҙы оло тормошҡа әҙерләүсе тарихтар, шиғырҙар һәм поэмалар тупланған.
Киләһе әҫәрҙәрендә Барый Ноғоманов хәҙерге тормошто юғары кимәлдә ҡабул итә һәм сағылдыра, йәшәйештең киҫкен һәм тулҡынландырғыс фәлсәфәүи мәсьәләләрен күтәрә, йәшәү мәғәнәһе, кешенең һәм йәмғиәттең үҙ-ара мөнәсәбәттәре тураһында фекер йөрөтә. 1991 йылда сыҡҡан «Минең яҙым» поэмалар һәм шиғырҙар йыйынтығы ҙур уңышҡа өлгәшә. Унда Барый Ноғоманов тыуған еренең матурлығына, Башҡортостан тәбиғәтенең сағыштырғыһыҙ төҫтәренә дан йырлай. Әҫәрҙәренең күбеһендә яҙыусы уңышлы шиғри әҫәрҙәр һәм метафоралар ярҙамында замандың көнүҙәк проблемаларын ҡуя, яңы ижтимағи формация барлыҡҡа килгән осорҙа ил һәм кешеләр яҙмышы өсөн борсолоу белдерә, социумды үҙгәртеп ҡороу осоро үҙенсәлектәрен һүрәтләй. «Батып барған ауылдар» повесы «Маяҡ» Силәбе берләшмәһендәге радиацион авария фонында кеше фажиғәләрен, һынған яҙмышты күрһәтә.
Барый Ноғоманов йәмғиәттең экология проблемаларына иғтибарһыҙлығы ниндәй ҡот осҡос эҙемтәләргә килтереүе хаҡында киҫкен һәм аяуһыҙ һөйләй. Яҙыусының «Мин уйнайым, һин йырлайһың» повесы һуңғы йылдарҙағы һүнмәгән ауыртыуҙар нөктәһенә - Чечнялағы һуғышҡа арналған.
1999 йылда баҫылған «Сәскәле болон» хикәйәләр һәм повестар китабы бөгөнгө йәштәр тормошоноң әхлаҡи-этик мәсьәләләрен, йәштәрҙең оло тормошҡа әҙерлегенең рухи проблемаларын күтәрә. Барый Ноғомановтың «Быуат оҙонлоғондағы ауаз» повесы һәм уның яңы ҙур әҫәре - «Ватандаш» журналында баҫылып сыҡҡан «Кыҙаш кислоталары» романы уҡыусыларҙың йылы баһаһын алды.
Яҙыусының хеҙмәттәре йәмәғәтселектә танылыу алды. 1996 йылда Барый Миңлеғәлим улына Башҡортостан Республикаһының Почет грамотаһы - республиканың юғары наградаһы тапшырылды. 2009 йылда Башҡортостан Яҙыусылар союзына 75 йыл тулыу айҡанлы башҡорт әҙәбиәте үҫешенә ҙур өлөш индергәне өсөн Башҡортостан Республикаһы Президентының Рәхмәт хатына лайыҡ булды. И.Мырҙаҡаев-Балапанов һәм Ф.Кәрим исемендәге премиялар лауреаты.
2014 йылда уның күренекле спортсы Ирек Зариповтың яҙмышы тураһында «Бәхет үҙ ҡулыңда» исемле документаль повесы донъя күрҙе. 80 йыллыҡ юбилейы уңайынан «Китап» нәшриәте Барый Ноғомановты шиғырҙар йыйынтығы менән ҡыуандырҙы.
""Башҡортостандың мәҙәни донъяһы"" интернет-порталы мәрхүмдең туғандарының һәм яҡындарының ауыр ҡайғыһын уртаҡлаша.
 ","
	Шәмбе, 19 февраль 2022",Яңылыҡтар,Na
https://kulturarb.ru/ba/news/miңzәlә-hәjrullinanyң-yubilej-kisәһe-үtte, Миңзәлә Хәйруллинаның юбилей кисәһе үтте  ,Na,"

18 февралдә Мәжит Ғафури исемендәге Башҡорт академия драма театры сәхнәһендә Башҡортостандың халыҡ артисткаһы Миңзәлә Хәйруллина үҙенең күркәм юбилейын билдәләне.
Башҡортостан Республикаһы Мәҙәниәт министры урынбаҫары Илнур Мөхйәнов Миңзәлә Ғәйнетдин ҡыҙына Республика Хөкүмәте исеменән ҡотлау сәләмен тапшырҙы, Мәҙәниәт министрлығының Почет грамотаһы менән бүләкләне.

“Һеҙ бөгөн дә рухиәтебеҙҙе байытыу, үҫтереү өсөн бар көсөгөҙҙө һалаһығыҙ, тәбиғәтегеҙҙән бөркөлөп торған йәшәү дәрте, маҡсатҡа ынтылыш күптәр өсөн өлгө булырлыҡ. Башҡорт театры сәнғәте үҫешенә оло өлөш индерәһегеҙ” - тип Башҡортостан Республикаһының Мәҙәниәт Министры Әминә Ивний ҡыҙы Шафиҡованың ҡотлау хатын уҡып ишеттерҙе.

Юбилярҙы шулай уҡ Бөтә донъя башҡорттары ҡоролтайы Президиумы ағзаһы, Рәсәйҙең һәм Башҡортостандың халыҡ артисы, Салауат Юлаев исемендәге дәүләт премияһы лауреаты Хөрмәтулла Ғаззали улы Үтәшев, Башҡортостан театр эшмәкәрҙәре союзы рәйесе, Рәсәйҙең атҡаҙанған, Башҡортостандың халыҡ артисы, С.Юлаев исемендәге дәүләт премия лауреаты Әхтәм Әхәт улы Абушахманов, Салауат районы администрацияһының эштәр менән идара итеүсеһе Гүзәл Сулпан ҡыҙы Сафиуллина, республика театрҙарынан коллегалары, яҡын дуҫтары, яҡташтары һәм туғандары ҡотлау һүҙҙәрен еткерҙеләр. Шулай уҡ юбилярҙы Радио һәм телевидение вәкилдәре лә ҡотланы.
Был көндө юбиляр ҡатнашлығында “Әбейүшкә@түщка.ru” заманса комедияһы күрһәтелде, Миңзәлә Хәйруллина спектаклдә Бибисара ҡарсыҡ ролен башҡарҙы.
Миңзәлә Ғәйнетдин ҡыҙы ла ғүмеренең матур миҙгелен уны ижадсы итеп татынтҡан туған театры сәхнәһендә яҡындары, дуҫтары, рухташтары, моңдаштары һәм тамашасылары менән бергә ҡаршыланы. Матур гөлләмәләр, иң изге теләктәр, ҡайнар хистәр һәм дә мөхәббәт һүҙҙәре бары тик Миңзәлә Ғәйнетдин ҡыҙына бағышланды...
Тамаша залында оҙаҡ ҡына алҡыштар тынманы, был ихлас кисә юмор, йылмайыуҙар һәм йылы һүҙҙәр менән тулы ине. Туған коллективы юбилярға оҙон ғүмер, ныҡлы һаулыҡ, яңы ролдәр теләне. Юбилейығыҙ менән, Миңзәлә Ғәйнетдин ҡыҙы! Тағы ла оҙаҡ йылдар халыҡ һөйөүе һеҙҙе оҙатып барһын, тамашасыларығыҙҙың ҡайнар алҡыштары һеҙҙең ижадығыҙҙы ҡеүәтләһен!
 ","
	Шәмбе, 19 февраль 2022",Яңылыҡтар,Na
https://kulturarb.ru/ba/news/bөgөn-өfөlә-bashҡortostandyң-halyҡ-artisy-miңzәlә-hәjrullinanyң-benefisy-uҙa, Бөгөн Өфөлә Башҡортостандың халыҡ артисы Миңзәлә Хәйруллинаның бенефисы уҙа ,Na,"

18 февралдә М.Ғафури исемендәге Башҡорт академия драма театрының ҙур сәхнәһендә Башҡортостандың халыҡ артисткаһы Миңзәлә Хәруллинаның “Әбейүшкә@түщка.ru” заманса комедияһы менән юбилей бенефисы үтә. Юбиляр Бибисара ҡарсыҡ ролендә. 
 
Бибисара әбей улы һәм килене менән ауылда донъя көтә, йәше өлкән булһа ла ҡул ҡаушырып ултырмай: әле картуф утай, әле мунса яға, әле гәзит уҡый… Күпме ғүмер ҡәйнә менән йәшәп килене унан арып та киткән, ә икенсе яҡтан, йорттағы бөтә эште шул әбейүшкә бөтөрөп йөрөй бит, һис артыҡ түгел… Улы менән килене, ҡалала йәшәгән ҡыҙы менән кейәүе әсәләрен «һин ҡара», «юҡ, һин ҡара» тип бәхәсләшкәндә, өлгөр замана ҡарсығы үҙ яҙмышын үҙе хәл итеп тә ҡуя. Ә нисек? Быға һис кемдең башы етмәҫ! 
 
«Әгәр сәхнәгә сығып, тамашасының йөрәген урынынан ҡуҙғата алһам, уны уйланырға мәжбүр итһәм – мин бәхетле…» - ти Актриса. Миңзәлә Хәйруллина ижадының төп үҙенсәлеге – халыҡсанлыҡ. Ҡайһы жанрҙа эшләмәһен, ниндәй ролдәр уйнамаһын, уның героинялары көндәлек тормошта, беҙҙең арала йыш осрай торған ҡатын-ҡыҙҙарҙы хәтерләтә һәм шуныһы менән дә тамашасы күңеленә уйылып ҡала. 
 ","
	Йома, 18 февраль 2022",Яңылыҡтар,Na
https://kulturarb.ru/ba/news/bashҡortostandyң-mәҙәniәt-ministry-әminә-shafiҡova-fәriҙә-menәn-fidan-ғafarovtarҙy-zөbәrzhәt-tujҙary-menәn-ҡotlany-2, Башҡортостандың мәҙәниәт министры Әминә Шафиҡова Фәриҙә менән Фидан Ғафаровтарҙы зөбәржәт туйҙары менән ҡотланы ,Na,"

Бөгөн үҙҙәрененең зөбәржәт туйҙарын Фәриҙә Хәбибулла ҡыҙы менән Фидан Сафа улы  Ғафаровтар билдәләй. Уларҙы ғүмер байрамдары менән тәбрикләп, Башҡортостан Республикаһының мәҙәниәт министры Әминә Шафиҡова ҡотлау телеграммаһы ебәрҙе:
«Хөрмәтле Фидан Сафа улы һәм Фәриҙә Хәбибулла ҡыҙы!
 
Һеҙҙе Башҡортостан Республикаһының Мәҙәниәт министрлығы, ижади йәмәғәтселек һәм үҙемдең исемдән  күркәм ғүмер байрамығыҙ менән ихлас ҡотлайым!
 
Һеҙ республикабыҙҙың күрке булған данлыҡлы ғаилә, абруйлы заттар. Фидан Сафа улы – легендар артист, ә Фәриҙә Хәбибулла ҡыҙы уның өсөн ҡояш кеүек: уның эргәһендә йылы һәм нурлы, изге күңелле, иғтибарлы, асыҡ күңелле кеше. Һеҙҙең кеүек матур парҙар  йәштәргә тоғролоҡ һәм мөхәббәт, ғаилә ҡиммәтәрен күрһәтеүсе изге маяҡ.
 
Хөрмәтле юбилярҙар, Зөбәржәт туйығыҙ хуш килһен! Үҙегеҙгә һәм яҡындарығыҙға оҙон ғүмер, ныҡлы сәләмәтлек, бәхет, муллыҡ, бәрәкәт теләйем! Һәр көн тик шатлыҡ-ҡыуаныстар ғына килтерһен!
 
Башҡортостан  Республикаһының  Мәҙәниәт министры Әминә Шафиҡова».
 ","
	Кесе йома, 17 февраль 2022",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһynda-iskәndәr-ғәzizovtyң-koncerty-үtәsәk, Башҡорт дәүләт филармонияһында Искәндәр Ғәзизовтың концерты үтәсәк ,Na,"

Халыҡ-ара ҡатын-ҡыҙҙар байрамы уңайынан гүзәл затты шәп бүләк менән һөйөндөрөп, 8 мартта Башҡорт дәүләт филармонияһында Искәндәр Ғәзизов «Онотма» тип аталған концерт программаһын тәҡдим итә.
«Дуҫлыҡ моңо», «Урал моңо», «Ирәндек моңдары», «Гәлсәр һандуғас», «Башҡорт йыры» кеүек мәртәбәле бәйгеләр лауреаты Искәндәр Ғәзизов йыр һөйөүсе ҡатын-ҡыҙҙарҙың күңелен яулап өлгөргән инде. Уҙған йыл уны Юлдаш радиоһы тыңлаусылары «Юлдаш-хит» конкурсында «Халыҡ йырсыһы» исеме менән дә бүләкләне.
Хөсәйен Әхмәтов исемендәге Башҡорт дәүләт филармонияһының популяр йырсыһы «Атай, әсәй», «Һин киткәнгә көймәйем», «Йәй ғүмере», «Сер бирмә», «Мөхәббәт шишмәһе», «Кермә һин төштәремә» кеүек йырҙары менән йөрәктәргә үтеп ингән. Уның гастролдәрен республика ғына түгел, сит өлкәләрҙә лә көтөп алалар. Йырсының үҙ тамашасылары һәм табыныусылары бар.
Тамашала Искәндәрҙең сәхнәләш дуҫтары – Башҡортостандың атҡаҙанған артистары Заһир Иҫәнсурин (вокал), Евгения Цыпина (бейеү), Башҡортостандың атҡаҙанған мәҙәниәт хеҙмәткәре Миңдеғәфүр Зәйнетдинов (кумыҙсы), Айғөл Әсәҙуллина (вокал) һәм Салауат Хәлилов (ҡурай, баян) ҡатнаша. Режиссеры – Башҡортостандың атҡаҙанған артисы Сулпан Асҡарова.
Билеттарҙы «Пушкин картаһы» менән алыу мөмкинлеге бар.
 ","
	Кесе йома, 17 февраль 2022",Яңылыҡтар,Na
https://kulturarb.ru/ba/news/bildәle-kompozitor-bashҡortostandyң-atҡaҙanғan-mәҙәniәt-heҙmәtkәre-ilshat-yahin-arabyҙҙan-kitte," Билдәле композитор, Башҡортостандың атҡаҙанған мәҙәниәт хеҙмәткәре Илшат Яхин арабыҙҙан китте ",Na,"

Башҡорт милли сәнғәте ҙур юғалтыу кисерҙе. 48 йәшендә билдәле композитор, Башҡортостандың атҡаҙанған мәҙәниәт хеҙмәткәре Илшат Яхин арабыҙҙан китте.

Учалы районы Ҡотой ауылында тыуып үҫкән Илшат Яхин 1988 йылдан Ғәзиз Әлмөхәмәтов исемендәге музыка мәктәп-интернатына уҡырға ингәндән алып, йөрәгенең һуңғы тибешенә тиклем моң донъяһына хеҙмәт итте. 


1994 йылда Илшат Яхин Сибай дәүләт филармонияһында эш башлай. Коллектив менән бергә Европа илдәренә, Урта Азияға гастролдәрҙә ҡатнаша. 2001 йылдан «Карауанһарай» төркөмө музыканты булып, һуңынан филармонияның музыка мөдире итеп тәғәйенләнә.


Виртуоз баянсы, аранжировка оҫтаһы менән Башҡортостандың бөтә театрҙары лә хеҙмәттәшлек итә. 2011 йылдан Илшат Яхин Мәжит Ғафури исемендәге башҡорт академия драма театрының музыкаль бүлеген етәкләй. Истанбулда Республика көндәрен, «Байыҡ» «Башҡорт йыры» конкурстарын музыкаль яҡтан биҙәй, Өфөлә Театр скверының йырлай торған « Ете ҡыҙ» фонтанында Илшат Ғәббәс улының әҫәрҙәре яңғырай.


Илшат Ғәббәс улы кино һәм кинодокументалистикала ла әүҙем эшләне. «Бәхет ҡошо» , «Сириус» сериалдары , «Өс хат» фильмына көйҙәр ижад итте. 2019 йылдан ғүмеренең һуңғы көнөнә тиклем Мостай Кәрим исемендәге Милли йәштәр театрында музыка бүлеген етәкләне.


Виртуоз баянсы, аранжировка оҫтаһы, Европа кимәлендеге тауыш режиссеры, төрлө йүнәлештә эшләүсе талантлы композитор, мультиинструменталист Бибисара Азаматованвң ике альбомын тулыһынса эшләй , аранжировкалай, дудук батшаһы Дживон Гаспаряндан дәрестәр алып, әрмән музыка ҡоралы дудукта уйнарға өйрәнә, Белорет һандуғасы Роза Аҡкучукованың ижадына яңы һулыш өрә.


Тормош иптәше, талантлы бейеүсе, хореограф, билдәле ҡуйыусы-режиссер Сулпан Асҡарова һалған бейеүҙәргә көйҙәр яҙа, тормошта ла, ижадында ла тоғро кешеһе була. ""Башҡортостандың мәҙәни донъяһы"" интернет-порталы мәрхүмдең яҡындарының, туғандарының ауыр ҡайғыһын уртаҡлаша.

 ","
	Шаршамбы, 16 февраль 2022",Яңылыҡтар,Na
https://kulturarb.ru/ba/news/mineң-rәmi-tөbәk-ara-shiғriәt-konkursy-iғlan-itelde, «Минең Рәми» төбәк-ара шиғриәт конкурсы иғлан ителде ,Na,"

«Минең Рәми» төбәк-ара шиғриәт конкурсы Башҡортостан Республикаһы Башлығының 2020 йылдың 17 ғинуарында «Рәми Йәғәфәр улы Ғариповтың тыуыуына 90 йыл тулыуҙы байрам итеү тураһында»ғы 15-се Указына ярашлы уҙғарыла.
Конкурста 6-12 һәм 12-17 йәшлек йәш категорияһындағы балалар һәм 18 йәштән өлкәндәр ҡатнаша ала. Рәми Ғариповтың шиғырҙарын яңғыҙ уҡыған профессиональ һәм һәүәҫкәрҙәрҙән видеороликтар ҡабул итә. Эштәрҙе башҡорт һәм рус телдәрендә ебәрергә мөмкин.
Конкурс 2022 йылдың 12 февраленән декабргә тиклем өс этапта уҙғарыла: беренсе этап - 12 февралдән 12 апрелгә ҡәҙәр конкурс эштәрен ҡабул итеү, икенсе этап - 26 августан 25 сентябргә тиклем телевизион конкурс һәм өсөнсө этап - финал.
Конкурста ҡатнашыусылар (балалар) 2022 йылдың 12 апреленә тиклем «Бәйләнештә» социаль селтәрендә «Минең Рәми - 90» төркөмөнөң видеояҙмалар альбомына һылтанма буйынса конкурс эшен һала: http://vk.com/video/playlist/-210455279_2 . Видеояҙманың аңлатмаһында исем-шәрифте, йәшәгән урынды, йәште яҙыу мотлаҡ. Һалынған эштең һылтанмаһын тултырылған заявка менән Этот адрес электронной почты защищён от спам-ботов. У вас должен быть включен JavaScript для просмотра. электрон адресына «Р. Гарипову – 90. Дети» тигән тема менән ебәрергә кәрәк. Шулай уҡ, ҡатнашыусыларға эштәрен үҙ сәхифәләренә һалып, #МинеңРәми90 хештегы менән баҫтырыу мөһим.
Конкурста ҡатнашған ололар өсөн шулай уҡ 2022 йылдың 12 апреленә тиклем «Бәйләнештә» социаль селтәрендә «Минең Рәми - 90» төркөмөнөң видеояҙмалар альбомына һылтанма буйынса конкурс эшен һалырға кәрәк: http://vk.com/video/playlist/-210455279_1 . Видеояҙманың аңлатмаһында исем-шәрифте, йәшәгән урынды, йәште яҙыу мотлаҡ. Һалынған эштең һылтанмаһын тултырылған заявка менән Этот адрес электронной почты защищён от спам-ботов. У вас должен быть включен JavaScript для просмотра. электрон адресына «Р. Гарипову – 90. Взрослые» тигән тема менән ебәрергә кәрәк. Шулай уҡ, ҡатнашыусыларға эштәрен үҙ сәхифәләренә һалып, #МинеңРәми90 хештегы менән баҫтырыу мөһим.
Конкурста ҡатнашыусылар үҙҙәренең шәхси мәғлүмәттәрен: фамилияһын, исемен, атаһының исемен, тыуған йылын һәм урынын, почта адресын, электрон почта адресын, профессияһын эшкәртеүгә ризалығын бирә. 6-17 йәшлек ҡатнашыусыларҙың эштәрен, балаларҙың шәхси мәғлүмәтен файҙаланыуға ризалығын ата-әсәләр ебәрә. Конкурс эштәрен баһалағанда уларҙың положениеға тап килеүе, видеоролик өсөн һайланған шиғырҙың әҙәби ҡиммәте, уҡыусының актёрлыҡ оҫталығы, тексты белеү, үҙенсәлекле башҡарыу критерийҙарына иғтибар бүленәсәк.
Конкурсты ойоштороусылар - Башҡорт телен һаҡлау һәм үҫтереү фонды, Башҡортостан Республикаһының Мәғариф һәм фән министрлығы, Мәҙәниәт министрлығы, Бөтә донъя башҡорттары ҡоролтайы, Башҡортостан Республикаһы Яҙыусылар союзы, Дәүләт унитар телерадиотапшырыуҙар предприятиеһы.
 ","
	Дүшәмбе, 14 февраль 2022",Яңылыҡтар,Na
https://kulturarb.ru/ba/news/jәmәғәt-eshmәkәre-lәlә-biisheva-үҙeneң-90-jәshe-uңajynan-mәzhit-ғafuri-isemendәge-premiya-menәn-bүlәklәnde, Йәмәғәт эшмәкәре Ләлә Биишева үҙенең 90 йәше уңайынан Мәжит Ғафури исемендәге премия менән бүләкләнде ,Na,"

Мәжит Ғафури исемендәге мәҙәни фонд советы ҡарары менән 90 йәшлек юбилейы айҡанлы Ләлә Биишева Мәжит Ғафури исемендәге Халыҡ-ара йәмәғәт премияһына лайыҡ булды.

«Ғафури фонды мәҙәни-ағартыу эшмәкәрлеге менән шөғөлләнә. Уның бурысы –Мәжит Ғафуриҙың ғына түгел, республиканың башҡа сағыу шәхестәренең дә рухи мираҫын тынытыу. Ләлә Ғибәҙулла ҡыҙы был наградаға башҡорт телен үҫтереүгә, йәш быуынды тәрбиәләүгә ҙур өлөш индергәне, халыҡ яҙыусыһы Зәйнәб Биишеваның мираҫын һаҡлап ҡалыуы, башҡорт һәм татар әҙәбиәте классигы, Башҡортостандың беренсе халыҡ шағиры Мәжит Ғафури хеҙмәтенә ҡарата фиҙакәрлеге өсөн лайыҡ булды», - тип билдәләне Камаев исемендәге мәҙәниәт фонды советы рәйесе Люциә Камалова.

Ләлә Биишева күп йылдар ""Аҡ тирмә"" башҡорт милли-мәҙәни үҙәген етәкләне,  шулай уҡ Бөтә донъя башҡорттары ҡоролтайы советы ағзаһы, Башҡортостан халыҡтары ассамблеяһы ағзаһы, хеҙмәт ветераны, халыҡ мәғарифы отличнигы, Зәйнәб Биишева һәм Рәми Ғарипов исемендәге премиялар лауреаты булараҡ билдәле.
Ләлә Ғибәҙулла ҡыҙы 1932 йылдың 2 ғинуарында Күгәрсен районының Туйымбәт ауылында тыуған. Ете йыллыҡ Мәҡсүт мәктәбен тамамлағандан һуң Өфө ҡалаһының 9-сы башҡорт мәктәбенә (хәҙерге Рәми Ғарипов исемендәге 1-се башҡорт республика гимназия-интернаты) уҡырға инә. 1954 йылда К.А. Тимирязев исемендәге Башҡорт педагогия институтын тамамлай. Студент йылдарында ижади эшмәкәрлек менән шөғөлләнә, ""Башҡортостан"" нәшриәтенә рецензиялар яҙа һәм башҡортсаға тәржемәләр яһай. Студенттарҙың ""Шоңҡар"" әҙәби журналының әүҙем ағзаһы була.
Институттан һуң Силәбе өлкәһендә башҡорт теленән уҡыта. 1967 йылда тыуған районына ҡайтып башҡорт теле һәм әҙәбиәте уҡытыусыһы булып эш башлай. Ситтән тороп Мәскәү сит телдәр институтын тамамлай, Мәләүез районының Воскресенск ауылында немец теленән уҡыта, 1980 йылда Өфөгә күсә.
Ләлә Биишева тыуған еренең тәрән тарихына һаҡсыл ҡарай. Уның башланғысы менән Күгәрсен районының Мәҡсүт ауылындағы Бәндәбикә кешәнәһе - башҡорт мәҙәниәтенең тарихи-архитектура ҡомартҡыһы тергеҙелә. Башҡортостандың халыҡ яҙыусыһы Зәйнәб Биишеваның туғаны булараҡ, Ләлә Ғибәҙулла ҡыҙы уның мираҫын һаҡлау өҫтөндә арымай-талмай эшләй: яҙыусының донъя күреп өлгөрмәгән ҡулъяҙмаларын баҫтыра, тормошо һәм эшмәкәрлеге хаҡында мәҡәләләр яҙа.
 ","
	Дүшәмбе, 14 февраль 2022",Яңылыҡтар,Na
https://kulturarb.ru/ba/news/salauat-dramteatrynda-әkiәt-ilenә-sәjәhәt-proekty-esh-bashlany," Салауат драмтеатрында ""Әкиәт иленә сәйәхәт"" проекты эш башланы ",Na,"

Салауат башҡорт дәүләт драма театрының бәләкәй сәхнәһендә яңы проект үҙ эшен башланы.
Хәҙерге ваҡытта беҙҙең балалар күберәк телевидение һәм интернет аша әхлаҡи нормалар рамкаһынан ситкә киткән сит ил йәнһүрәттәрен ҡарайҙар һәм уларҙан үлтереш, ҡан-ҡойош күренештәрен күреп үҫәләр. Был уларҙы агрессияға, бер-береһенә йәлләү тойғоһо булмауына, ҡаты бәғерлелеккә алып килә. Ә бит балаға тыумыштан изгелек, миһырбанлыҡ, тәүфиҡлыҡ сифаттары һалына.
""Әкиәт иленә сәйәхәт"" проекты сиктәрендә, ошо проблемаларҙы хәл итеү маҡсатында, ""Айыу менән бал ҡорттары"", ""Йондоҙ сәскә"", ""Ҡурай"" исемле башҡорт халыҡ әкиәттәре уҡылды. Проекттың авторы, театрҙың талантлы актрисаларының береһе Рәмзиә Мәҡсүтова күптән ошо хыял менән янып йөрөй ине һәм, ниһайәт, уны тормошҡа ашырҙы.
Башҡорт халыҡ әкиәттәрен тыңларға Салауат ҡалаһының балалары йыйылды. Бәләкәй ҡунаҡтарыбыҙ урындыҡтарға теҙелешеп ултырғандан һуң, әкиәт һөйләүсе Нәркәс Йомағужина, Рәсимә Хәйбуллина, Рәмзиә Мәҡсүтова апайҙарын ихлас тыңланылар. Уларға ҡушылып рәхәтләнеп йырланылар, төрлө онотолоп барған башҡорт уйындарын уйнанылар. Түшелдерек, ҡашмау, ҡурай менән яҡыныраҡ танышып, ҡулдарына тотоп, кейеп ҡаранылар.
Хатта Булат Булгаков ағайҙарының ҡурайҙа уйнаған көйҙәренә саф башҡортса баҫып, күмәкләшеп дәртләнеп бейенеләр.
 ","
	Дүшәмбе, 14 февраль 2022",Яңылыҡтар,Na
https://kulturarb.ru/ba/news/bөgөn-өfөlә-mәhәbbәt-boҙҙo-iretә-tigәn-bajram-saraһy-uҙa," Бөгөн Өфөлә ""Мәхәббәт боҙҙо иретә"" тигән байрам сараһы уҙа  ",Na,"

14 февралдә, Ғашиҡтар көнө уңайынан, баш ҡаланың «Динамо» стадионында Өфө халҡы һәм ҡала ҡунаҡтары өсөн «Мөхәббәт боҙҙо иретә» тигән сара үтәсәк.
Байрамды Бөтә донъя башҡорттары ҡоролтайының йәштәр бүлеге менән берлектә «Юлдаш» радиоһы ойоштора.
Тамашасыларҙы күңелле йыр-моңдар, уйындар, шәп бүләктәр һәм дискотека көтә. Тағы ла төп бүләк — мөхәббәт утында янған ғашиҡ парҙарға ресторанға ике кешелек сертификат оттороласаҡ.
""Сараны «Үәт шәп кис» егеттәре Венер Фәйзуллин һәм Айбулат Сәсәнбаев алып барасаҡ һәм яҡшы кәйеф бүләк итәсәк!"" - тип вәғәҙә итә ойоштороусылар һәм санитар-эпидемиологик ҡағиҙәләр хаҡында онотмауҙы һорай.
Байрам 17:00 сәғәттән киске 20:00 сәғәткә тиклем барасаҡ.
 ","
	Дүшәмбе, 14 февраль 2022",Яңылыҡтар,Na
https://kulturarb.ru/ba/news/radij-hәbirov-һoҡlanғys-keshelәrҙeң-tormosho-rubrikaһynyң-bөgөngө-syғarylyshyn-rәmi-ғaripovҡa-arnany, Радий Хәбиров “Һоҡланғыс кешеләрҙең тормошо” рубрикаһының бөгөнгө сығарылышын Рәми Ғариповҡа арнаны ,Na,"

12 февралдә Республика башлығы Радий Хәбиров “Һоҡланғыс кешеләрҙең тормошо” рубрикаһының сираттағы сығарылышын Рәми Ғарипов иҫтәлегенә арнаны һәм үҙенсәлекле видеояҙмалар менән уртаҡлашты. Был яҙмаларҙа Рәсәйҙең күренекле сәйәсмәндәре һәм артистары шағирҙың әҫәрҙәрен яттан һөйләй. Уларҙы ошо һылтанма буйынса ҡарарға мөмкин.

«Рәми Йәғәфәр улын башҡорт лирикаһын булдырыусы һәм башҡорт Есенины тип йөрөтәләр. Ул Пушкин, Лермонтов, Есенин, Блок, Гейне, Рудаки, Ғамзатов әҫәрҙәрен башҡорт теленә тәржемә иткән», - тип һыҙыҡ өҫтөнә алды Радий Фәрит улы.

Төбәк етәксеһе шулай уҡ Шағирҙың исемен мәңгелләштереүгә йүнәлтелгән телевизион проект тураһында яҙып үтте. Билдәләп үтергә кәрәк, быйыл «БЮТ» телеканалы Республика халыҡтары ассамблеяһы, Халыҡтар дуҫлығы йорто һәм Бөтә донъя башҡорттары ҡоролтайы менән берлектә Рәми Ғариповтың юбилейына ҡарата видеояҙмалар әҙерләне. Проектҡа ярашлы республикала йәшәүсе төрлө милләт вәкилдәре туған телдәрендә Рәми Ғариповтың «Туған тел» шиғырын уҡып ишеттерҙе.

«Быға тиклем шағирҙың әҫәрҙәрен рус, белорус, украин һәм саха телдәренә тәржемә иткәндәр. Телевизион проект ярҙамында Рәми Ғарипов ҡырғыҙ, төркмән, ҡаҙаҡ, удмурт, мари телдәрендә лә яңғырай. «Туған тел»де донъяның төрлө телдәренә тәржемә итергә ниәтләйбеҙ. Тәржемәселәр өсөн гранттар булдырҙыҡ, тимәк, Рәми Ғариповтың шиғриәтен һәр милләт үҙенең туған телендә ишетә ала», - тип уртаҡлашты Радий Фәрит улы.

 ","
	Шәмбе, 12 февраль 2022",Яңылыҡтар,Na
https://kulturarb.ru/ba/news/өfөlә-shaғirҙyң-ҡәberenә-sәskә-һaldylar, Өфөлә Шағирҙың ҡәберенә сәскә һалдылар ,Na,"

Башҡортостан Республикаһының халыҡ шағиры Рәми Ғариповтың тыуыуына 90 йыл тулыу уңайынан башҡорт йәмәғәтселеге Өфөләге Мосолмандар зыяратында шағирҙың ҡәберенә барҙы.
Йыйылған ҡунаҡтар алдында БР Хөкүмәте Премьер-министры урынбаҫары Азат Баҙранов сығыш яһаны:

""Рәми Ғарипов башҡорт шиғриәтен, әҙәбиәтен яңы кимәлгә күтәргән һәм үҙен ихласлығы менән мәңгеләштергән. Был эскерһеҙлек Тыуған илгә, халыҡҡа, тормошҡа, ғөмүмән, йәшәүгә һөйөүҙә лә сағыла. Шиғырҙары - кешелеклелек өлгөһө, шуға күрә бөгөн бында төрлө аудиторияның килеүе ҡыуаныслы. Рәми Йәғәфәр улын иҫкә алырға бик күп кеше килде. Беҙҙең өсөн был ҙур байрам. Республика Хөкүмәте һәм Башҡортостан Республикаһы Башлығы Радий Фәрит улы Хәбиров исеменән мин, республика властары шағирҙың ижадын һәм хәтерен һаҡлауға ҙур иғтибар бүлә һәм бирәсәк, тип ышандыра алам. Азамат Рәми улы, Гөлнара Рәми ҡыҙы менән бик күп проекттарҙы тикшерәбеҙ һәм быйыл тормошҡа ашырырбыҙ тип уйлайым. Был архивты цифрлаштырыуға, тикшеренеүҙәргә мөмкинлек бирәсәк, уның тормошонан һәм ижадынан бик күп ҡыҙыҡлы мәлдәрҙе асып бирәсәк. Шулай уҡ быйыл «Китап» нәшриәтендә Рәми Ғариповҡа арналған бер юлы биш баҫма сыға"".

Башҡорт йәмәғәт эшмәкәрҙәре, яҙыусылар һәм журналистар шағирҙың ҡәберенә сәскәләр һалды.
 ","
	Шәмбе, 12 февраль 2022",Яңылыҡтар,Na
https://kulturarb.ru/ba/news/өfөlә-rәmi-ғaripovtyң-izhadyna-һәm-tormoshona-arnalғan-kүrgәҙmә-asyldy, Өфөлә Рәми Ғариповтың ижадына һәм тормошона арналған күргәҙмә асылды ,Na,"


Башҡортостандың халыҡ шағиры Рәми Ғариповтың тыуыуына 90 йыл тулыуға арналған саралар дауам итә. Бөгөн Башҡортостан Республикаһының Зәки Вәлиди исемендәге Милли китапханаһында башҡорт халҡының бөйөк шағирына арналған сара үтте, уның тәүге ҡулъяҙмаларынан, һирәк осраған баҫма нөсхәләренән торған күргәҙмәһе асылды.
Башҡортостан Хөкүмәте премьер-министры урынбаҫары Азат Бадранов сарала ҡатнашыусыларҙы йылы тәбрикләне.

""Минең өсөн Рәми Ғарипов – башҡорт генийы. Ул үҙен ихласлығы менән мәңгеләштерҙе, тип уйлайым, - тине үҙенең телмәрендә Азат Шамил улы. - Беҙҙең әҙәбиәтте юғары кимәлгә күтәргән шәхестең ижадын белергә, өйрәнергә, һаҡларға тейешбеҙ. Рәми Ғариповҡа арналған саралар алда күп булыр. Бөгөн конкурс башлана. Ул ярты йыл барасаҡ. Быйыл Башҡортостандың Зәйнәб Биишева исемендәге ""Китап"" нәшриәтендә Рәми Ғариповтың биш китабы сығасаҡ - был да уникаль күренеш, тип әйтер инем. Бөгөн шулай уҡ үҙенсәлекле күргәҙмә асыла. Ҡәҙерле дуҫтар, һеҙ ҙә ҡушылығыҙ конкурстарға, ҡатнашығыҙ"".

Халыҡ шағирының юбилей сараһын республикабыҙҙың билдәле артистары йәмләне. Рәсәйҙең атҡаҙанған, Башҡортостандың халыҡ артисы Азат Айытҡолов, Башҡортостандың атҡаҙанған мәҙәниәт хеҙмәткәре Артур Ғайсаровтың ҡурай моңдары берсә һағышҡа һалып, берсә күңелдәргә бер сихәт булып яңғыраны. Рәми Ғариповтың шиғырҙарына яҙылған йырҙар Башҡортостандың атҡаҙанған артисы Әлим Ҡәйүмов, Башҡортостан Республикаһының Шәйехзада Бабич исемендәге республика дәүләт йәштәр премияһы лауреаты Артур Кәбиров башҡарыуында яңғыраны.




Рәми Ғариповтың тыуыуына 90 йыл тулыу айҡанлы режиссер Булат Йосопов етәкселегендә ижади төркөм “Беренсе Республика” трилогияһының өсөнсө өлөшөн – “Шағир көндәлеге” фильмын киң экрандарға сығарасаҡ. Бөгөнгө сарала ҡатнашыусылар иғтибарына ошо фильмдең тизерен тәҡдим иттеләр. Шулай уҡ БР-ҙың З. Вәлиди исемендәге Милли китапханаһының мәғлүмәт һәм белешмә-библиографик бүлеге әҙерләгән баҫманы – “Рәми Ғарипов. Библиографик күрһәткес” йыйынтығы менән танышыу мөмкинлеге лә булды.
Рәми Ғариповтың тәүге ҡулъяҙмаларынан, һирәк осраған баҫма нөсхәләренән торған күргәҙмәһе менән шағирҙың улы, Башҡортостан Республикаһының атҡаҙанған мәҙәниәт хеҙмәткәре Азамат Ғарипов таныштырҙы.



 ","
	Шәмбе, 12 февраль 2022",Яңылыҡтар,Na
https://kulturarb.ru/ba/news/өfөlә-rәmi-ғaripovtyң-byusyna-sәskә-һalyu-tantanaһy-uҙҙy, Өфөлә Рәми Ғариповтың бюсына сәскә һалыу тантанаһы уҙҙы ,Na,"

Рәми Ғариповҡа ҡуйылған бюст янында уҙған сарала БР Хөкүмәт Премьер-министры урынбаҫары Азат Баҙранов, рәсми вәкилдәр, башҡорт интеллегенцияһыһәм шағирҙың балалары, ейәндәре ҡатнашты.
Хәтер сараһы ""Сыңрау торна"" көйө менән асылды. Гимназистар башҡарыуында шағирҙың шиғырҙары яңғыраны.

""Интернаттың 1950 йылғы сығарылыш уҡыусыбыҙ Рәми Ғарипов исемен йөрөтөү - беҙҙең гимназия өсөн ҙур яуаплылыҡ.- тине Р.Ғарипов исемендәге БРГИ директоры Илнур Сәлихов.

БР Хөкүмәт Премьер-министры урынбаҫары Азат Баҙранов:

""Рәми Ғарипов шиғриәте башҡорт поэзияһын юғары кимәлгә күтәргән әҙип. Уның иҫтәлеген мәңгеләштереү буйынса байтаҡ эштәр башҡарыла. Бөгөн уның шиғырҙары Рәсәй актерҙары уҡыуында ла яңғыраны. Гөлнара Рәми ҡыҙы менән шағирҙың архивын заманса сараларға күсереү хаҡында һөйләштек. З.Биишева исемендәге ""Китап"" нәшриәтендә быйыл Рәми Ғариповтың 5 китабы донъя күрәсәк"".

Сарала БР Яҙыусылар Союзы рәйесе Зәки Әлибаев, ""Ағиҙел"" журналының баш мөхәррире, яҙыусы Мөнир Ҡунафин һәм ""Февраль. Буран"" спектаклендә төп ролде башҡарыусы актерҙарҙың береһе Артур Кәбиров, шағирҙың балалары сығыш яһаны. Әйткәндәй, Мөнир Ҡунафин һәм Артур Кәбиров - гимназияның төрлө йылдарҙағы сығарылыш уҡыусылары.
 ","
	Шәмбе, 12 февраль 2022",Яңылыҡтар,Na
https://kulturarb.ru/ba/news/bdu-nyң-sibaj-institutynda-bashҡortostandyң-halyҡ-shaғiry-rәmi-ғaripovty-hөrmәtlәp-iҫkә-aldylyr, БДУ-ның Сибай институтында Башҡортостандың халыҡ шағиры Рәми Ғариповты хөрмәтләп иҫкә алдылыр ,Na,"

Башҡорт дәүләт университетының Сибай институтында Башҡортостандың халыҡ шағиры Рәми Ғариповтың тыуыуына 90  йыл тулыуға арналған саралар үтте. Тантана бөгөн шағирҙың Сибай институты алдындағы бюсына сәскә һалыуҙан башланды. Унда уҡыу йорто етәкселеге, уҡытыусылар, хеҙмәткәрҙәр, студенттар, Сибай  ҡалаһы башҡорттары  Ҡоролтайы ағзалары, башҡорт теле һәм әҙәбиәте уҡытыусылары һәм  киң йәмәғәтселек ҡатнашты. Был хаҡта ""Башҡортостан"" гәзите хәбәр итте.
Сәскә һалыуҙа Хәйбулла районынан килгән шағирҙың класташы, Советтар Союзы Геройы Ҡәйүм Әхмәтшиндың ҡыҙы, Башҡортостан Республикаһының атҡаҙанған уҡытыусыһы Флүрә Аралбаева ла булды. Сараны асып филология фәндәр кандидаты Гөлкәй Сәмирханова  ҡунаҡтарҙы сәләмләне һәм шағирҙың ижад һәм тормош юлына байҡау яһаны.
Сибай институты директоры, педагогика фәндәре кандидаты Илдар Сәлихйән улы Хәмитов  уҡыу йортонда башҡорт халҡының арҙаҡлы шәхестәренең исемдәрен мәңгеләштереү буйынса эҙмә-эҙлекле эш алып  барылыуын һыҙыҡ өҫтөнә алды. Әйткәндәй, 2008 йылда Сибай институты алдында  республикала тәүгеләрҙән булып Рәми Ғариповҡа бюст ҡуйыла.(Скульпторы Башҡортостан Республикаһының атҡаҙанған мәҙәниәт хеҙмәткәре - Хәйҙәр Ғарипов). Илдар Сәлихйән улы артабан шағирҙың ижади мираҫының йәш быуынды патриотик рухта  тәрбиәләүҙәге әһәмиәтен билдәләп үтте. Аҙаҡ  ҡурай моңо аҫтында бюсҡа сәскәләр һалынды  һәм  күмәкләп Рәми Ғариповтың “Туған тел” шиғыры  башҡарылды.
Сараларҙы дауам итеп, Рәми Ғариповтың тормошо һәм ижады буйынса асыҡ дәрес үткәрелде. Уҡыу йортоноң 1-5 курс студенттарының дөйөм асыҡ дәресендә Башҡортостандың халыҡ артисткаһы Зифа Баязитова ҡатнашты. Дәрестә шағирҙың шиғырҙары яңғыраны, үҙе уҡыуында әҫәрҙәр тыңланды, уның шиғырҙарына яҙылған йырҙар башҡарылды. Зифа Ғаяз ҡыҙы шағир менән осрашыуы хаҡында йылы иҫтәлектәре менән бүлеште, Н.Ғәйетбаевтың “Төн” әҫәрендә Рәми Ғарипов образының нисек тыуыуы тураһында һөйләне, әҫәрҙе сәхнәгә ҡуйыуҙың тарихына туҡталып үтте.
Шулай уҡ уҡыу йортонда Рәми Ғариповтың ижадына арналған китаптар күргәҙмәһе ойошторолдо. Сарала уҡытыусылар һәм хеҙмәткәрҙәр араһында “Рәми Ғариповты уҡыйбыҙ” тигән флешмоб ойошторолдо.
 ","
	Шәмбе, 12 февраль 2022",Яңылыҡтар,Na
https://kulturarb.ru/ba/news/br-milli-simfonik-orkestry-zaһir-ismәғilev-iҫtәlegenә-arnalғan-koncertta-өs-donya-premeraһyn-tәҡdim-itte, БР Милли симфоник оркестры Заһир Исмәғилев иҫтәлегенә арналған концертта өс донъя премьераһын тәҡдим итте ,Na,"

10 февралдә Башҡортостан Республикаһы Милли симфоник оркестры “Башҡорт классикаһының алтын биттәре” абонементы сиктәрендәге сираттағы концертын күренекле башҡорт композиторы Заһир Исмәғилевтең тыуыуына 105 йыл тулыуға бағышланы. Программала Заһир Ғарип улының билдәле әҫәрҙәре лә, бығаса бер ҡайҙа ла яңғырамағандары ла бар ине. Башҡортостандың атҡаҙанған артисы, оркестрҙың баш дирижеры Дмитрий Крюков дирижерлыҡ итте.
“Башҡортостан” дәүләт концерт залы сәхнәһендә уҙған был кистә өс донъя премьераһы: “Салауат” симфоник поэмаһы (уның партитураһы яңыраҡ Заһир Исмәғилев архивтарында табылған), Оркестр менән фортепиано өсөн концерт һәм «Байрам увертюраһы» яңғыраны.
Тыңлаусылар яратып өлгөргән әҫәрҙәренән Оркестр менән кларнет өсөн поэма, «Сыңрау торна» балетынан адажио (Л. Степанов менән берлектә ижад ителгән), «Салауат Юлаев», «Ағиҙел тулҡындары» операларынан өҙөктәр, «Ҡоҙаса», музыкаль комедияһына увертюра, «Россиянмын» кантатаһы, «Үлемһеҙлек» вокаль-симфоник поэмаһы башҡарылды.
БР Милли симфоник оркестрының генераль директоры Артур Нәзиуллин концертты киләһе быуындар өсөн ҡиммәтле фонд тип атаны.

“Беҙ төрлө илдәрҙең бөйөк классиктарының һәм башҡорт композиторҙарының музыкаһын айырып ҡарамайбыҙ, ул беҙҙең өсөн шундай уҡ ҡиммәтле. Оркестр, башҡа программаларға ҡарағанда, быныһына күберәк тә әҙерләнде, сөнки ноталарға бәйле һорауҙар бар ине. Проекттың күпселек өлөшөн Дмитрий Крюков башҡарҙы, уға Башҡортостан Республикаһының Композиторҙар берекмәһе рәйесе Ләйлә Исмәғилева һәм беҙҙең команда ярҙам итте. Күпселек ноталар яңынан йыйылды, сөнки партитуралар ҙа, тауыш яҙмалары ла юҡ ине, күп материал юғалған. Әҫәрҙәрҙе төрлө сығанаҡтарҙан йыйҙыҡ. Был ҙур эш булды, барыһына ла ҙур рәхмәт», - тине Артур Искәндәр улы.

Маэстро Дмитрий Крюков башҡорт композиторы музыкаһында глобаль мөмкинлектәр күреүен һыҙыҡ өҫтөнә алды.

“Заһир Исмәғилевтең ижады аҙ өйрәнелгән. Китапханала уның 60-ҡа яҡын әҫәре бар, уларҙы оркестрға һалырға кәрәк. Ул саҡта  Заһир Исмәғилевтең ижады һәр төрлө илдә ҙур тәьҫир ҡалдырасаҡ, исеме донъя классиры менән бер рәттә яңғыраясаҡ», - тип тәьҫораттары менән уртлашты Дмитрий Сергеевич.

Иҫтәлекле концертта Башҡортостандың Т.Сәйфуллин исемендәге Дәүләт академия хор капеллаһы (художество етәксеһе һәм баш дирижеры - Ш.Бабич исемендәге республика дәүләт йәштәр премияһы лауреаты Алһыу Хәсбиуллина) ҡатнашты. Солистар булып танылған сәхнә оҫталары – Башҡортостандың халыҡ артисы Диләрә Иҙрисова (сопрано), Башҡортостандың атҡаҙанған артисы Артур Нәзиуллин (кларнет), Ш.Бабич исемендәге республика дәүләт йәштәр премияһы лауреаты Шәүрә Сәғитова (фортепиано), халыҡ-ара, бөтә Рәсәй һәм республика конкурстары лауреаттары Иҙел Аралбаев (тенор), Артур Шәрипов (баритон) сығыш яһаны.
Концерттың яҙмаһын Башҡортостан Республикаһы Милли симфоник оркестрының Ютюб-каналында ҡарарға мөмкин.
11 майҙа Заһир Исмәғилевтең “Салауат Юлаев” операһына увертюраһы Мәскәү дәүләт консерваторияһының легендар Ҙур залы сәхнәһендә яңғыраясаҡ: БР Милли симфоник оркестры үҙенең яңғыҙ программаһында уны бөйөк рус композиторҙары Сергей Прокофьев һәм Петр Чайковскийҙың әҫәрҙәре менән бер рәттән башҡара.
Нурзиә Хәсәнова.
 ","
	Йома, 11 февраль 2022",Яңылыҡтар,Na
https://kulturarb.ru/ba/news/өfөlә-rәmi-ғaripov-menәn-rafael-safinғa-arnalғan-kүrgәҙmә-asyldy, Өфөлә Рәми Ғарипов менән Рафаэль Сафинға арналған күргәҙмә асылды ,Na,"

Быйыл февраль айында башҡорт шиғриәтенең сағыу йондоҙҙары булған халыҡ шағиры Рәми Ғарипов һәм уның йәшлек дуҫы Рафаэль Сафиндың тыуыуына 90 йыл тула. Ошо уңайҙан Милли әҙәбиәт музейы һәм Мәжит Ғафуриҙың мемориаль йорт-музейы хеҙмәткәрҙәре «32-селәрҙән икәү» тип аталған эстәлекле күргәҙмә әҙерләне.
Күргәҙмәлә башҡорт шиғриәте үҫешенә ҙур өлөш индергән яҙыусыларҙың Милли әҙәбиәт музейы фондында һаҡланған китаптары, ҡулъяҙмалары, наградалары, документтары, шәхси әйберҙәре урын алған. Сарала ике әҙиптең 50-се йылдарҙа Мәскәүҙә Максим Горький исемендәге әҙәбиәт институтында уҡыған мәлдәренән башланып киткән дуҫлығы тураһында, шулай уҡ, уларҙың әҫәрҙәренең художестволы үҙенсәлектәре тураһында лекция уҡылды, видеоматериалдар күрһәтелде.  
Музейға килеүселәр тарафынан Рәми Ғарипов һәм Рафаэль Сафиндың шиғырҙарын яттан һөйләү ойошторолдо.
Күргәҙмә Мәжит Ғафуриҙың мемориаль йорт-музейында март аҙағына тиклем эшләй. Уны Пушкин картаһы менән дә ҡарау мөмкин.
 ","
	Йома, 11 февраль 2022",Яңылыҡтар,Na
https://kulturarb.ru/ba/news/bashҡortostanda-tuғan-tel-kөnөnә-ҡarata-ike-fleshmob-iғlan-itelde, Башҡортостанда Туған тел көнөнә ҡарата ике флешмоб иғлан ителде ,Na,"

14 февралдән 21-нә тиклем Республика халыҡ ижады үҙәге Башҡорт теле көнөнә арналған ике мауыҡтырғыс флешмоб уҙғара.
«Моңло ла ул, бай ҙа...» ғаилә ижады флешмобы йыр-моңға маһир ғаиләләрҙе саҡыра. Ҡатнашыу шарттары ябай:
- ата-әсә һәм балалар бергәләп музыкаль сығыш яһап,  видеоға яҙҙыра,
- яҙманы «Бәйләнештә» йә Instagram социаль селтәрендәге сәхифәләренә һала һәм рәсми хештегтар менән билдәләй: #ФлешмобСемейногоТворчества #РЦНТРБУфа #МКРБ #РЦН.
«Тылсымлы һүҙ» онлайн-уйында теләгән һәр кем ҡатнаша ала.
Аҙна дауамында һәр көн ҡатнашыусыларға йомаҡтар тәҡдим ителәсәк. Яуапты табып, һүрәт төшөрөргә һәм, #ВолшебноеСлово #ТылсылмлыҺүҙ #РЦНТРБУфа #МКРБ #РЦНТ хештегын күрһәтеп, социаль селтәргә һалырға кәрәк буласаҡ.
Һөҙөмтәлә барлыҡ уйынсыларҙың һүрәте бер видеоға тупланасаҡ һәм 21 февралдә Республика халыҡ ижады үҙәгенең социаль селтәренә ҡуйыласаҡ.
Тәүге йомаҡты 14 февралдә әйтәсәктәр.
 ","
	Йома, 11 февраль 2022",Яңылыҡтар,Na
https://kulturarb.ru/ba/news/ekaterinburgta-bashҡort-muzyka-ҡoraldarynda-ujnarғa-өjrәtәlәr, Екатеринбургта башҡорт музыка ҡоралдарында уйнарға өйрәтәләр ,Na,"

Свердловск өлкәһендә Башҡорт тарихи-мәҙәни үҙәге офисында башҡорт милли музыка ҡоралы - ҡурайҙа уйнау буйынса оҫталыҡ дәресе үткәрҙеләр.
Оҫталыҡ дәресе программаһына шулай уҡ ҡумыҙҙа уйнау (варган), өзләү һәм тәбиғәт тауыштарына оҡшатыу сәнғәте индерелде.
Хәҙер Башҡорт тарихи-мәҙәни үҙәге ҡарамағында ҡурайҙа, ҡумыҙҙа уйнау һәм өзләү буйынса курстар эшләй. Свердловск өлкәһендә йәшәүселәр һәр шәмбе киске сәғәт 6-ла Екатеринбург ҡалаһы, Чернышевский урамы, 7-се йорт, ""Дубровин"" эшлекле үҙәге, 607-се офис адресы буйынса дәрескә йыйыла.
Был сараға ҡушылырға теләүселәр 890243903 номеры буйынса мөрәжәғәт итә ала. Шулай уҡ ошо һылтанмалар аша яҙылырға мөмкин:
Бәйләнештә: https://vk.com/bash66Facebook: https://www.facebook.com/groups/bashkult66Одноклассники : https://ok.ru/bashkult66Instagram: https://www.instagram.com/bashkult66/.
 ","
	Йома, 11 февраль 2022",Яңылыҡтар,Na
https://kulturarb.ru/ba/news/tiҙҙәn-sibaj-dәүlәt-drama-teatry-sәhnәһendә-al-sәskә-әkiәteneң-premeraһy, Тиҙҙән Сибай дәүләт драма театры сәхнәһендә - «Ал сәскә» әкиәтенең премьераһы ,Na,"

26 февралдә А.Мөбәрәков исемендәге Сибай дәүләт драма театры сәхнәһендә танылған рус яҙыусыһы, яҡташыбыҙ Сергей Аксаковтың «Ал сәскә» әкиәте буйынса балалар спектакленең премьераһы үтә.
Иҫ киткес сит илдәр, сихырланған шаһзат һәм бар донъяла булмаған алһыу сәскә тураһында әкиәт. Ул миһырбанлылыҡты, фиҙаҡәрлекте һәм яуызлыҡты еңә алған ысын мөхәббәтте данлай.
Спектакль өҫтөндә ҡуйыусы режиссер - Владимир Полторак, рәссам - Ләйсән Ғарипова, музыкаль биҙәлеш - Тимур Әхмәтйәнов ҡатнашлығында команда эшләне.
 ","
	Йома, 11 февраль 2022",Яңылыҡтар,Na
https://kulturarb.ru/ba/news/15-fevraldә-bashҡortostandyң-halyҡ-artisy-robert-yuldashevtyң-yubilej-koncerty-үtә, 15 февралдә Башҡортостандың халыҡ артисы Роберт Юлдашевтың юбилей концерты үтә  ,Na,"

15 февралдә «Башҡортостан» дәүләт концерт залында «ҠУРАЙСЫ» этно-төркөмө ҡатнашлығында Башҡортостан Республикаһының халыҡ артисы Роберт Юлдашевтың юбилей концерты була.
Роберт Юлдашев ҡурайҙы бөтә донъяға танытты: уның таланты арҡаһында башҡорт милли уйын ҡоралын Рәсәйҙән ситтә лә белделәр һәм яратып өлгөрҙөләр.
Ул - дүрт тапҡыр ҡурайсылар конкурсы Гран-приһын яулаусы; В.В.Андреев исемендәге Бөтә Рәсәй халыҡ ҡоралдарында башҡарыусылар конкурсы лауреаты (1 премия, Мәскәү, 2003); ТӨРКСОЙ халыҡ-ара төрки мәҙәниәте ойошмаһының төп премияһын яулаусы (1 премия, Ҡырғыҙстан, 2007); Ш.Бабич исемендәге Дәүләт йәштәр премияһы лауреаты.
2006 йылда Роберт Юлдашев «Ҡурайсы» төркөмөн ойоштора. Коллектив сығыштарында боронғо башҡорт музыка ҡоралдары: ҡурай, дөңгөр, думбыра, ҡумыҙ яңғырай, уларҙың яңғырашы барабандар, джамбо, гитара, бонгтар, шейкерҙар, бубндар менән байытыла - һөҙөмтәлә музыканттарҙың үҙенсәлекле яңғырашы килеп сыға.
«Ҡурайсы» Рәсәйҙең иң яҡшы 10 этнотөркөмдәре исемлегенә инә. Һуңғы тиҫтә йылдар эсендә этно-музыканттар Башҡортостандың үҙенсәлекле визит карточкаһына әүерелде, донъяла башҡорт ҡыҙының үҙенсәлекле мәҙәниәте вәкилдәре булып тора.
 ","
	Йома, 11 февраль 2022",Яңылыҡтар,Na
https://kulturarb.ru/ba/news/rәmi-ғaripovҡa-arnalғan-filmdyң-trejlery-donya-kүrәsәk, Рәми Ғариповҡа арналған фильмдың трейлеры донъя күрәсәк ,Na,"

Был ай республиканың мәҙәни тормошо өсөн тағы бер ваҡиға менән әһәмиәтле. 12 февралдә Башҡортостандың халыҡ шағиры Рәми Ғариповтың тыуыуына 90 буласаҡ.
Режиссер Булат Йосоповтың ижади төркөмө Рәми Ғариповтың тормошона һәм ижадына арналған “Шағир көндәлеге” нәфис фильмын төшөрөүҙең төп өлөшөн тамамланы. Әхмәтзәки Вәлиди исемендәге китапханала һәм социаль селтәрҙәрҙә шағирҙың юбилейына арналған рәсми сарала яңы фильмдың трейлеры күрһәтеләсәк.
Алдан хәбәр ителгәнсә, был республика тарихында халыҡ, Башҡортостан Башлығы, Башҡортостандың Мәҙәниәт министрлығы, Әмир Абдразаҡов исемендәге “Башҡортостан” киностудияһы, Свердловск киностудияһы һәм Бөтә донъя башҡорттары ҡоролтайы булышлығында төшөрөлгән тәүге фильм.
Тәүге тапҡыр фильм хаҡында йәмәғәтселек 2019 йылдың авгусында ишетте. Ул саҡта халыҡ 1 миллион һумдан ашыу аҡса йыйҙы һәм ижади төркөм фильм төшөрә башланы. Дәүләт картина өсөн 16 миллион һум аҡса бүлде.
фильмды Өфөлә, Шишмә районында, Һамарҙа төшөргәндәр, апрелдә фильмды төшөрөп бөтөү күҙаллана.
“Шағир көндәлеге” кинокартинаһында 53 профессиональ актер төшкән, 13 декорация, 60 урын булдырылған, шағирҙың шәхси әйберҙәре - галстук, сатыр, Әҙәбиәт значогы, Австрия яҙыусыһы Стефан Цвейгтың ике томы файҙаланылған. Шулай уҡ ул осорҙағы ретро автомобилдәр һәм мотоциклдар файҙаланылған.
Ижади төркөмгә республика халҡы әүҙем ярҙам итте, 60-сы йылдарҙағы йорт йыһаздарын, көнкүреш әйберҙәрен бушлай бүлде. Ижади төркөмдә Рәми Ғариповтың ейәнсәре Айша Тимерғәзина ҡатнашты.
 ","
	Йома, 11 февраль 2022",Яңылыҡтар,Na
https://kulturarb.ru/ba/news/ural-aryaғynda-jәshtәr-araһynda-үҙeңde-kүrһәt-isemle-yaңy-izhadi-konkurs-iғlan-itelde, Урал аръяғында йәштәр араһында «Үҙеңде күрһәт» исемле яңы ижади конкурс иғлан ителде ,Na,"

Баймаҡ районының йәштәр эштәре буйынса комитеты һәм Урал аръяғының Йәмәғәт башланғыстары союзы Урал аръяғы йәштәре араһында яңы күләмле конкурс ойоштора.
Конкурс ике этаптан тора: беренсе этап - 21 февралдән 25 мартҡа тиклем - ғаризалар ҡабул итеү; 2-се этап - апрель - конкурстың финалы.
Конкурс вокал, бейеү, үҙенсәлекле жанр һәм тасуири уҡыу йүнәлештәре буйынса үтәсәк. Конкурста республиканың көньяҡ-көнсығыш райондарында (Сибай ҡалаһы, Әбйәлил, Баймаҡ, Бөрйән, Ейәнсура, Йылайыр, Учалы, Хәйбулла муниципаль райондары) йәшәгән һәм үҙешмәкәр сәнғәт менән шөғөлләнгән 14-35 йәшлек кешеләр ҡатнаша ала.
Конкурста ҡатнашыу өсөн ҡыҫҡаса анкета тултырырға һәм конкурс номеры менән видеоролик төшөрөргә кәрәк. Бәйгенең финалы Баймаҡта уҙасаҡ. 
Конкурста еңеүсе 50 мең һум аҡса аласаҡ. Лауреаттар өсөн дә ҡиммәтле бүләктәр әҙерләнгән, тип белдерә ойоштороусылар.
Тулыраҡ мәғлүмәтте ""Урал аръяғы таланттары конкурсының ""Үҙеңде күрһәт"" рәсми төркөмөндә табырға мөмкин.
 ","
	Кесе йома, 10 февраль 2022",Яңылыҡтар,Na
https://kulturarb.ru/ba/news/br-halyҡ-ҡoraldary-milli-orkestry-halyҡ-ara-konkursta-eңeү-yaulany, БР халыҡ ҡоралдары милли оркестры халыҡ-ара конкурста еңеү яуланы ,Na,"

Башҡортостан Республикаһының халыҡ ҡоралдары милли оркестры 28 ғинуарҙан 2 февралгә тиклем Ҡазан ҡалаһында үткән «Донъя музыкаһы» Халыҡ-ара халыҡ ҡоралдарында башҡарыусыларҙың конкурсының ""Оркестрҙар"" номинацияһында Гран-при яуланы. Конкурс дистанциялы режимда уҙҙы.
Оркестрыбыҙ Евгений Чугаевтың «Эжен-батыр» композицияһын тәҡдим итте, ә автор үҙе думбырала уйнаны.
ипломдан тыш, жюри оркестрҙың художество етәксеһе һәм баш дирижеры, Башҡортостандың атҡаҙанған артисы Линар Дәүләтбаевҡа «Иң яҡшы дирижёр» тигән махсус диплом тапшырҙы һәм педагогик оҫталығы, юғары профессионализмы, мәҙәниәтте һәм сәнғәтте үҫтереүгә ҙур өлөш индергәне өсөн рәхмәт белдерҙе.
Оркестр солисы һәм композитор Евгений Чугаев та «Иң яҡшы автор эше өсөн» махсус дипломы менән бүләкләнде.
Оркестрҙы оло еңеүе менән ҡотлайбыҙ һәм ижади уңыштар теләйбеҙ! 
 ","
	Кесе йома, 10 февраль 2022",Яңылыҡтар,Na
https://kulturarb.ru/ba/news/stәrletamaҡ-filarmoniyaһy-rәmi-ғaripovtyң-90-jyllyғyna-ҡarata-өr-yaңy-koncert-tәҡdim-itә, Стәрлетамаҡ филармонияһы Рәми Ғариповтың 90 йыллығына ҡарата өр-яңы концерт тәҡдим итә ,Na,"

12 февралдә «Ашҡаҙар» башҡорт эстрада-фольклор төркөмө Рәми Ғариповтың тыуыуына 90 йыл тулыу айҡанлы «Бөйөлөк бар кескәй халҡымда» тип аталған өр-яңы концерт программаһына саҡыра.
«Ашҡаҙар» төркөмө солистары башҡарыуында Рәми Ғариповтың шиғырҙарына яҙылған музыкаль әҫәрҙәр яңғыраясаҡ. Тамашасыны  шулай уҡ тыуған яҡҡа һөйөү менән һуғарылған шағирҙар, ҡурай моңдары көтә
Рәми Ғарипов - күренекле башҡорт шағиры, тәржемәсе. Ул ғүмер буйы ижадында башҡорт телен, тыуған яғын һәм халҡын маҡтаны. Йыл һайын 12 февралдә Башҡортостан халҡы шағирҙы хөрмәтләп иҫкә ала.
Тамаша  киске 6-ла башлана.
Касса телефоны: +7 (3473) 43-98-18.
Билеттарҙы сайт аша һатып алырға, шулай уҡ Пушкин картаһын ҡулланырға була: https://sgtko.ru/afisha/2022/02/12/.
 ","
	Кесе йома, 10 февраль 2022",Яңылыҡтар,Na
https://kulturarb.ru/ba/news/өfөlә-tylsymdy-үҙ-ҡuldaryң-menәn-proektyna-өs-aҙnala-utyҙlaғan-keshe-ҡushylғan, Өфөлә «Тылсымды – үҙ ҡулдарың менән» проектына өс аҙнала утыҙлаған кеше ҡушылған  ,Na,"

«Тылсымды - үҙ ҡулдарың менән» проекты 2022 йылдың 18 ғинуарынан эшләй. Уны «Ярҙам» халыҡты социаль хеҙмәтләндереү үҙәге Өфө ҡалаһының Үҙәк ҡала китапханаһы менән берлектә Өфө ҡалаһы хакимиәте башлығы грантына тормошҡа ашыра. Социаль проект ярҙамында 55 йәштән өлкән өфөләрҙең яңы һөнәр үҙләштереү мөмкинлеге барлыҡҡа килде.
Проект етәксеһе - Өфө ҡалаһының Үҙәк ҡала китапханаһы директоры урынбаҫары Ольга Маркелова һүҙҙәренсә, өс аҙна эсендә түңәрәккә утыҙға яҡын кеше яҙылған, ҡатнашыусылар һаны көндән-көн арта бара.

«Күптәр оҫталарыбыҙҙың эштәрен профессиональ рәссамдар башҡарған тип уйлай, ә ысынында был уларҙың тәүге картиналары», - тип билдәләне проект етәксеһе.

«Тылсымды - үҙ ҡулдарың менән» проекты 55 йәштән өлкәндәрҙе саҡыра. Белешмәләр өсөн телефон: 7(347) 216-47-28, Ольга Александровна.
 ","
	Шаршамбы, 09 февраль 2022",Яңылыҡтар,Na
https://kulturarb.ru/ba/news/sibaj-bejeү-ansamble-koncerty-bulasaҡ," ""Сибай"" бейеү ансамбле концерты буласаҡ ",Na,"

15 февраль Арыҫлан Мөбәрәков исемендәге Сибай башҡорт драма театрында легендар ""Сибай"" бейеү ансамбленең яңы концерт программаһы үтәсәк.
Тик бейеүҙәрҙән генә торған мәртәбәле тамашала халҡыбыҙҙың рухи мираҫы булған милли бейеүҙәребеҙҙән тыш, төрлө халыҡ бейеүҙәре буласаҡ. 
Концертта шулай уҡ халыҡ музыка ҡоралы оркестры музыканттары ҡатнаша.
 ","
	Шаршамбы, 09 февраль 2022",Яңылыҡтар,Na
https://kulturarb.ru/ba/news/yulaj-ҡasimovtan-shou-koncert, Юлай Ҡасимовтан шоу-концерт ,Na,"

13 март “Торатау” Конгресс-холында билдәле ҡурайсы Юлай Ҡасимовтың шоу-концерты уҙғарыла.
Музыкаль тамаша тыңлаусыларҙы ҡурайҙың тарихы һәм башҡорт көйҙәре менән таныштырасаҡ. Тамашасылар музыка донъяһына сумыу һәм башҡорт ҡурайының хәҙерге яңғырашын баһалау мөмкинлеген аласаҡ. 
Кисәне шулай уҡ башҡорт эстрадаһының популяр йырсылары Рәфис Сирусин, Әлфиә Ниғмәтуллина, ҡыл-ҡумыҙсы Зәлиә Ғәниәтуллина һәм легендар «Мираҫ» йыр һәм бейеү ансамбле биҙәйәсәк. Сара өҫтөндә ҙур профессиональ команда эшләй һәм уларҙың әйтеүенсә, был концерт йыл ваҡиғаһы буласаҡ.
 ","
	Шаршамбы, 09 февраль 2022",Яңылыҡтар,Na
https://kulturarb.ru/ba/news/sibaj-dәүlәt-bashҡort-drama-teatrynda-ih-kүgәrsenkәjҙәrem-lirik-komediyaһynyң-premeraһy-үtә," Сибай дәүләт башҡорт драма театрында ""Их, күгәрсенкәйҙәрем!"" лирик комедияһының премьераһы үтә ",Na,"

21-22 февраль А.Мөбәрәков исемендәге Сибай дәүләт башҡорт драма театрында Ф.Бүләковтың ""Их, күгәрсенкәйҙәрем!"" лирик комедияһының премьераһы үтә. 
Еңел булмаған тормош юлы үткән, үткәндәрен уйлап, үҙҙәрен йыуатыуҙан ҡасҡан, һөйөп-һөйөлөп йәшәргә теләгән дүрт әхирәт тураһында яҡты, тетрәндергес, шул уҡ ваҡытта ябай спектакль… Әхирәттәрҙең йәше үтеп барыуға ҡарамаҫтан, өмөттәре һүнмәгән. Бына өйлө кейәү пәйҙә була. Кемдең өлөшөнә төшөр көмөш ул? Әҫәрҙә күтәрелгән тема һәр быуын өсөн көнүҙәк: тормош хаҡында, һәр кемдең камил һәм камил булмаған ҡылыҡтары тураһында уйландыра.
Ролдәрҙә:
- Башҡортостандың халыҡ артисы Зифа Баязитова,
- Башҡортостандың халыҡ артисы Нурзиә Әбдрәшитова,
- Башҡортостандың халыҡ артисы Риф Сәйфуллин,
- Башҡортостандың атҡаҙанған артисы Әлфирә Йосопова,
- Башҡортостандың атҡаҙанған артисы Айгөл Хәкимова.
Художестволы-ҡуйыу төркөмө: ҡуйыусы режиссер - Башҡортостандың халыҡ артисы Азат Нәҙерғолов, режиссер - Денис Нурғәлин, ҡуйыусы рәссам – Рәсәйҙең һәм Ҡалмыҡ Республикаһының атҡаҙанған -сәнғәт эшмәкәре Валерий Яшкулов, композитор – Башҡортостандың атҡаҙанған сәнғәт эшмәкәре Илшат Яхин, балетмейстер – Фәйрүзә Сәлимгәрәева.
Билеттарҙы Пушкин картаһы менән һатып алыу мөмкинлеге бар.
 ","
	Шаршамбы, 09 февраль 2022",Яңылыҡтар,Na
https://kulturarb.ru/ba/news/bөgөn-yaugir-һәm-zhurnalist-mostafa-soltanovtyң-tyuyuyna-110-jyl, Бөгөн яугир һәм журналист Мостафа Солтановтың тыуыуына – 110 йыл ,Na,"

8 февралдә фронтовик һәм журналист Мостафа Солтановтың (1912-2009 йылдар) тыуыуына 110 йыл тула. Бөйөк Ватан һуғышынан ул Ҡыҙыл Йондоҙ, II һәм III дәрәжә Дан, II дәрәжә Ватан һуғышы ордендары кавалеры булып ҡайтты, ә ижади ҡаҙаныштары “БАССР-ҙың атҡаҙанған мәҙәниәт хеҙмәткәре” тигән юғары исем һәм Шәһит Хоҙайбирҙин исемендәге премия менән билдәләнә.
Замандаштары Мостафа Кәрим улын тормошто һәм хеҙмәтте сикһеҙ яратҡан кеше булараҡ хәтергә ала. “Көн дә бер юл булһа ла яҙырға!” тигән маҡсат менән йәшәй ул.
Башҡорт журналисы үҙенән һуң ҡиммәтле мираҫ - Бөйөк Ватан һуғышында ҡатнашыусыларға, тыуған яҡ тарихына арналған мәҡәләләр һәм очерктар ҡалдырҙы. Публицистик әҫәрҙәре башҡорт телендә «Сафта ҡалам», «Утлы йылдар», «Хәтер китабы» йыйынтыҡтарына тупланған.
Мостафа Солтанов әүҙем яҙыусылыҡ һәм тыуған яҡты өйрәнеү эшмәкәрлеген төп һөнәре – журналистика менән йәнәш алып бара. 1937 - 1941 йылдарҙа һәм 1945 - 1949 йй. «Сталинсы» («Әлшәй хәбәрҙәре») гәзитендә эшләй: 1939 йылдан алып яуаплы мөхәррир урынбаҫары, 1940 йылда - мөхәррир урынбаҫары, 1941 йылдан мөхәррир вазифаһын башҡара. 1951-1963 йылдарҙа – «Совет Башҡортостаны» гәзите хеҙмәткәре. 1965 йылдан - «Путь Ильича» («Күмертау ваҡыты») гәзите мөхәррире урынбаҫары. 1984-1990 йылдарҙа Күмертау районы музейы директоры булып эшләй.
Башҡортостандың арҙаҡлы улы Мостафа Солтанов 1912 йылдың 9 февралендә Өфө губернаһы 1‑се Бәләбәй өйәҙенең Яңы Ҡуңҡаҫ ауылында тыуған (хәҙерге Миәкә районының Ҡаран-Ҡуңҡаҫ ауылы). 97 йәшендә - 2009 йылдың 18 февралендә Күмертау ҡалаһында донъя ҡуйған, Көйөргәҙе районының Ҡансыра ауылы зыяратында ерләнә.
Мостафа Кәрим улының түбәндәге шиғри юлдары васыят булып яңғырай:
Яратам мин эшсе кешеләрҙең
Шанлы, данлы үткән тормошон,
Бигерәк тә уңған егеттәрҙең,
Кәләш алып, ғаилә ҡороуын.
Урамдарҙан һәр көн үткән саҡта
Сәләм әйткем килә һәр кемгә.
Бәхет, тәүфиҡ ҡына булһын икән
Йәшәү өсөн тыуған һәр кемдә.
 ","
	Шишәмбе, 08 февраль 2022",Яңылыҡтар,Na
https://kulturarb.ru/ba/news/telәktәr-shyrshyһy-proekty-neftekamala-jәshәүse-balanyң-hyyalyn-tormoshҡa-ashyrҙy," ""Теләктәр шыршыһы"" проекты Нефтекамала йәшәүсе баланың хыялын тормошҡа ашырҙы ",Na,"

Балаларҙың хыялдарын тормошҡа ашырырға «Теләктәр шыршыһы» хәйриә акцияһы һәм «Берҙәм Рәсәй»ҙең депутаттар корпусы ярҙам итә. Быйыл да акцияны ойоштороусылар балаларҙың ижади теләктәренә иғтибар бүлергә ҡарар итте. Бөгөн Нефтекама коррекция мәктәп-интернатының 9-сы класс уҡыусыһы Фәнис Рахмановтың да хыялы тормошҡа ашты.

«Нефтекама дәүләт филармонияһына «Ижади теләктәр шыршыһы»н ойоштороусыларҙан клоун менән сығыш яһарға хыялланған баланан хат барлығын хәбәр итте. Беҙҙең цирк студияһы артистары ойоштороусыларҙың үтенесен иғтибарһыҙ ҡалдырманы. ""Теләктәр шыршыһы"" проекты ярҙамында бөгөн Фәнистең күптәнге хыялы тормошҡа ашты», - ти филармония директоры Ринат Ғайсин.

 ","
	Шишәмбе, 08 февраль 2022",Яңылыҡтар,Na
https://kulturarb.ru/ba/news/rәmi-ғaripov-tormoshona-һәm-izhadyna-baғyshlanғan-spektakl, Рәми Ғарипов тормошона һәм ижадына бағышланған спектакль ,Na,"

11 февралдә М.Ғафури исемендәге башҡорт академия драма театрында Башҡортостандың халыҡ шағиры Рәми Ғариповтың тыуыуына 90 йыл тулыуға арналған «Февраль. Буран...» спектакле күрһәтелә. Уның режиссеры, Башҡортостандың һәм Рәсәйҙең халыҡ артисы Хөрмәтулла Үтәшев. Сценарий авторы – Зөһрә Бураҡаева.
Был спектакль театр репертуарында инде 10 йыл рәттән уңышлы уйнала, күп кенә гастролдәрҙә күрһәтелә. Рәми ролендә Артур Кәбиров һәм Фирғәт Ғарипов уйнай ине. Быйыл Фирғәт Ғариповтың театр факультеты деканы булып китеүе сәбәпле Рәми роленә Башҡортостандың атҡаҙанған артисы Артур Ҡунаҡбаев индерелде. Рәми тураһында төшөрөлгән фильмда Артур Ҡунаҡбаев шағир образын кәүҙәләндерә, ул Рәми Ғариповтың ижадын, биографияһын яҡшы белә, шуға ла спектаклдәге ролгә үтә лә тап килеүен билдәләп үтә режиссер.
“Февраль Буран...” спектакленең тарихы тураһында Хөрмәтулла Ғәззали улы үҙенең “Таштуғайҙың ике батыры” китабында яҙа:

“Бер көндө Гөлли Арыҫлан ҡыҙы Мөбәрәкова: «Быйыл Рәми Ғариповтың 80 йыллыҡ юбилейы, уның ижады хаҡында шиғри кисә үткәреү тәҡдименә нисек ҡарайһың?» — тип һораны. Мин уның тәҡдимен хупланым һәм Рәми ағайҙың шиғырҙарын һайлап алып, артистарға бүлеп бирҙек, эш башланыҡ. Шиғырҙарҙа авторҙың биографияһы, уның шәхес булып формалашыу юлы ярылып ята. Шуға күрә Гөлли Арыҫлан ҡыҙына: «Рәми Ғариповтың юбилейына арналған кисә тип иғлан итһәк, килгән тамашасы сәхнәлә барыбер Рәми Ғариповтың һынын, образын күрергә теләйәсәк. Сөнки сара театр сәхнәһендә үтәсәк бит», — тим. Гөлли Арыҫлан ҡыҙы был фекер менән ризалашты, Зөһрә Бураҡаеваны, Рәми ағайҙың ҡыҙы Гөлнараны саҡырып, өсәүләп ултырып ниндәйерәк йүнәлештә эшләргә кәрәклеген хәл иттек. Рәми ағайҙың ижадын һәм биографияһын яҡшы белгән кеше булараҡ, Зөһрә Бураҡаева ҡыҫҡа ваҡытта ҙур күләмле сценарий яҙып алып килде. Уны ыҡсымлатып, бер формаға килтерҙек. Шундай билдәле шәхес тураһында спектакль ҡуйыуҙың яуаплылығын тойоп эш иттек... Премьераға тиклем ун көн алдан уҡ кассала билеттар һатылып бөткәйне. Ә премьера көнө залда алма төшөрлөк тә урын булманы. Тамашала Рәми ағайҙың гәүһәр бөртөгөнә тиң шиғырҙары, аяныслы тормош юлы хаҡында күренештәр, уның һүҙҙәренә яҙылған йырҙар яңғыраны. Артур Кәбиров башҡарыуында композитор Илшат Яхин яҙған «Минең йондоҙом» йыры ғына ла ни тора?! Ул хәҙер йәштәрҙең яратҡан хитына әүерелде. Яҙыусыларҙың тамаша залын тултырып килеүҙәре һәм спектаклде бик эмоциональ ҡарауҙары, ҡул сабыуҙар, көсөргәнешле мәлдә көрһөнөүҙәр, күҙ йәштәре менән оҙатылып барыуы хәтергә уйылып ҡалды. Спектакль тамамланып, артистар баш эйгәндән һуң спектакль тәьҫиренән тамашасылар берәм-берәм сәхнәгә сығып: «Рәмиҙе ҡайтарғанығыҙ өсөн рәхмәт!» — тип артистарҙы алҡыштарға һәм сәскәләргә күмде. Шаршау ябылғас, Рәми ағайҙың балалары һәм оло йәштәге тамашасылар сәхнә артына эркелде. Рәми ағайҙы шәхсән күреп белеүселәрҙе таң ҡалдырған бер факт тураһында әйтергә теләйем. Ул да булһа — Рәми Ғарипов ролен башҡарыусы Артур Кәбировтың һәм Надя Ғарипова ролен башҡарыусы Ирада Фазлаеваның үҙ геройҙарына тышҡы булмыштары, ҡиәфәттәре менән ныҡ оҡшаш булыуҙары. Ҡыҫҡа ғына арауыҡта эшләп сығарҙыҡ был спектаклде, барыһы ла күңел биреп эшләгәс, һөҙөмтәһе лә яҡшы булды — һаман да театрҙың репертуарында. Киң йәмәғәтселек иғтибарынан ситтә ҡалманы был тамаша: «Февраль. Буран...» спектакле режиссеры булараҡ мин 2013 йылда, ә ошо спектаклдә төп геройҙы башҡарған Артур Кәбиров 2016 йылда Рәми Ғарипов исемендәге премияға лайыҡ булдыҡ”.

“Февраль. Буран...” спектаклен яҡын арала 11 февраль һәм 11 март ҡарай алаһығыҙ. Спектаклгә билеттарҙы Пушкин картаһы менән алырға мөмкин.
 ","
	Шишәмбе, 08 февраль 2022",Яңылыҡтар,Na
https://kulturarb.ru/ba/news/өfөnөң-miraҫ-ansamble-omanda-mәrtәbәle-festivaldә-ҡatnasha, Өфөнөң «Мираҫ» ансамбле Оманда мәртәбәле фестивалдә ҡатнаша ,Na,"

6 февраленән 12-һенә тиклем Оманда Халыҡ-ара музыка фестивале уҙа. Уны Маскат ҡалаһында Король операһы ойоштора. Сараға төрлө илдәрҙән музыкаль һәм бейеү коллективтары саҡырылған.
«Мираҫ» йыр һәм бейеү ансамбленең матбуғат хеҙмәтенән хәбәр итеүҙәренсә, фестивалдә коллектив Рәсәй Федерацияһы һәм Башҡортостан Республикаһының традицион мәҙәниәте менән таныштыра. «Мираҫтар» сит ил тамашасыларына «Йыуаса», «Сатыр эргәһендә», «Оҫта ҡуллы ҡатын-ҡыҙҙар», «Йәшлек» бейеүҙәре, шулай уҡ музыкаль композицияларын тәҡдим итә.
Күләмле сарала шулай уҡ Коста-Рика, Польша, Әрмәнстан, Берләшкән Ғәрәп Әмирлектәренән һәм башҡа илдәрҙән ҡатнашыусылар сығыш яһай. Ойоштороусылар бер нисә концерттан торған бай программа әҙерләгән.
«Мираҫ» йыр һәм бейеү ансамбле был мәртәбәле сарала В.Д. Поленов исемендәге Рәсәй дәүләт халыҡ ижады йорто ярҙамы менән ҡатнаша.
 ","
	Дүшәмбе, 07 февраль 2022",Яңылыҡтар,Na
https://kulturarb.ru/ba/news/rus-sәhnәһe-berlin-teatry-өfөlә-rudolf-nuriev-turaһynda-monospektakl-kүrһәtә, «Рус сәхнәһе» Берлин театры Өфөлә Рудольф Нуриев тураһында моноспектакль күрһәтә ,Na,"

18 мартта йолаға әүерелгән «Нуриев көндәре» сиктәрендә Башҡорт дәүләт опера һәм балет театры сәхнәһендә «Рудольф Нуриев. 48 сәғәт» моноспектакле үтә, уны Берлиндың «Рус сәхнәһе» театры тәҡдим итә.
«Рудольф Нуриев. 48 сәғәт» спектакле - режиссер, «Рус сәхнәһе» театрының художество етәксеһе Инна Соколова-Гордон ҡуйған рус телендәге драматик спектакль. Монодраманың сценарийы нигеҙенә ирланд яҙыусыһы Колум Маккэнндың «Бейеүсе» романы, шулай уҡ легендар балет артисы Рудольф Нуриевтең көндәлек яҙмалары һәм афоризмдары һалынған.
Билдәле булыуынса, 1987 йылда Өфөгә килеп мәрхүм әсәһе менән хушлашыу өсөн Рудольф Нуриевкә 48 сәғәткә виза бирелә. Ул ҡайтып өлгөрә, әммә әсәһнең хәле ныҡ насарланған була, хатта яратҡан улын таный алмай. Нуриевтың ҡайғыһы, һағышы, рәнйеүе – ошо тойғолар менән ҡайта ул тыуған ҡалаһынан. Спектаклдә төп һәм берҙән-бер ролде - совет Молдавияһында тыуған драма артисы Андрэ Мошой уйнай.
Спектаклдең премьераһы 2016 йылда үткән. Ул Белоруссияла, Берләшкән Ғәрәп Әмирлектәрендә һәм илебеҙҙең бер нисә ҡалаһында - Йошкар-Олала, Пензала, Мәскәүҙә, Тамбовта һәм Түбәнге Новгородта күрһәтелгән. «Изге Муза» халыҡ-ара театр фестивалендә (Улан Батор, Монголия) иң яҡшы моноспектакль тип танылды, шулай уҡ Пензала «Алтын провинция» милли театр фестивалендә Гран-при яулаған. Өфөгә - спектаклдең төп сәхнәһе ойошторолған ҡалаға – «Рус сәхнәһе» беренсе тапҡыр килә.

«Беҙ күптән ошо спектаклде нәҡ Өфөлә, Рудольф Нуриевтың тыуған төйәгендә күрһәтергә хыяллана инек. Баҡтиһәң, Нуриев менән беҙҙә уртаҡлыҡтар күп икән. Театрыбыҙҙың сит илдә ижад итеүе, классик рус сәнғәтен танытыуы шул хаҡта һөйләй. Өҫтәүенә, актерыбыҙ Андрэ Мошойҙың ҡатыны ла, Нуриевтең әсәһе кеүек, Фәриҙә исемле», - тип билдәләне «Рус сәхнәһе» театры директоры Илья Гордон.

 ","
	Дүшәмбе, 07 февраль 2022",Яңылыҡтар,Na
https://kulturarb.ru/ba/news/yaulyҡ-tynyslyҡ-bildәһe-halyҡ-ara-festivale-halyҡ-izhady-smartmobynda-ҡatnashyrғa-saҡyra, «Яулыҡ - тыныслыҡ билдәһе» халыҡ-ара фестивале халыҡ ижады смартмобында ҡатнашырға саҡыра ,Na,"

Конфессия-ара һәм милләт-ара берҙәмлеккә арналған «Яулыҡ - тыныслыҡ билдәһе» халыҡ-ара фестивале онлайн форматта эшен дауам итә һәм теләүселәрҙең барыһын да халыҡ ижады смартмобында ҡатнашырға саҡыра.

«Фестиваль 5 февралдә Көйөргәҙе районында үтергә тейеш ине. Пандемияға бәйле сара яҙға күсерелде. Фестиваль социаль селтәрҙә эшләүен дауам итә, унда ҡатнашыусылар һаны көндән-көн арта», - тип һөйләне «Башҡортостандың мәҙәни донъяһы»на Көйөргәҙе районы хакимиәтенең мәҙәниәт бүлегенең методик кабинет мөдире Рәғиҙә Нафиҡова.

«Яулыҡ - тыныслыҡ билдәһе» халыҡ-ара фестиваленең смартмобына теләгән һәр кем ҡушыла ала. Бының өсөн биш шарттың барыһын да үтәп сығырға кәрәк:
- фестивалдең Бәйләнештә һәм Facebook селтәрҙәрендәге рәсми төркөмөнә яҙылырға;
- ижади номерҙы горизонталь рәүештә төшөрөргә;
- видеояҙмала мотлаҡ яулыҡ ҡулланырға;
- видеояҙманың оҙайлығы 5 минуттан артмаҫҡа тейеш;
- ҡатнашыуға ғариза һәм һылтанманы «Халыҡ ижады смартмобы» тигән билдә менән электрон почтаның адресына ебәрергә.
Концерт номерҙарының видеояҙмалары түбәндәге хештегтар менән фестивалдең рәсми төркөмдәрендә урынлаштырыласаҡ: #МойПлатокМояРоссия #Смартмоб #ПлатокСимволМира #ПоддерживаюФестивальПлатка.
Бөтә ҡатнашыусыларға ла «Яулыҡ - тыныслыҡ билдәһе» халыҡ-ара фестивале дипломдары тапшырыласаҡ, улар заявкаларҙа күрһәтелгән электрон почтаға ебәреләсәк.
Яулыҡ фестивале Рәсәйҙә тәүге тапҡыр 2020 йылда Башҡортостандың көньяғында уҙғарылды. Фестивалдең төп ойоштороусылары - Рус Православие сиркәүенең Салауат епархияһы, Башҡортостан Республикаһының Көйөргәҙе районы хакимиәте, Башҡорт дәүләт университетының Стәрлетамаҡ филиалы, Көйөргәҙе районының Мосолман ҡатын-ҡыҙҙары берлеге.
 ","
	Дүшәмбе, 07 февраль 2022",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһynda-alisa-zhumagalieva-әlfiә-niғmәtullina-ildar-abdullindyң-berense-koncerty-үtәsәk," Башҡорт дәүләт филармонияһында Алиса Жумагалиева, Әлфиә Ниғмәтуллина, Илдар Абдуллиндың беренсе концерты үтәсәк ",Na,"

1 март Башҡорт дәүләт филармонияһында халыҡ-ара, Бөтә Рәсәй һәм республика конкурстары лауреаттары Алиса Жумагалиева, Әлфиә Ниғмәтуллина, Илдар Абдуллиндың беренсе концерты үтәсәк.
«Шаңдау» исемле был концерт тап ғашиҡтар көнөнә тура килә. Һәм был осраҡлы түгел! Сөнки ул - мөхәббәтле, илһамлы, ҡайнар йөрәкле йәштәр тамашаһы! Ни өсөн концерт тип атала?
Филармония йәштәре – халыҡ-ара йыр бәйгеләре лауреаттары Алиса Жумағәлиева, Әлфиә Ниғмәтуллина һәм Илдар Абдуллин эстрадабыҙға тап шаңдау булып килеп инделәр. Улар ҡыйыуҙар, алдынғы ҡарашлылар, һәләтлеләр. Заман менән бергә атлаған, ваҡыт аҡбуҙатын йүгәнләй алған бөгөнгө көн хужалары. Бер һүҙ менән әйткәндә, беҙҙең йәш тауыштар тамашасыларыбыҙға яңы образдар, яңы вокал бирелеше, яңы сәхнә алымдары менән өр-яңы «Шаңдау» алып килә.
Концертта йәштәр башҡарыуында Ринат Рәхимов, Рөстәм Ғиззәтуллин, Рәил Өмөтбаев, Айҙар Хәмзин, Татурас, Артур Туҡтағолов яҙған эстрада йырҙары, шулай башҡорт халыҡ йырҙары, рус һәм башҡорт композиторҙарының классик әҫәрҙәре яңғыраясаҡ.
 ","
	Дүшәмбе, 07 февраль 2022",Яңылыҡтар,Na
https://kulturarb.ru/ba/news/pekinda-olimpiya-ujyndaryn-asyu-tantanaһynda-bashҡorttarҙyң-kөnkүreshen-saғyldyrғan-rәsem-kүrһәtelde, Пекинда Олимпия уйындарын асыу тантанаһында башҡорттарҙың көнкүрешен сағылдырған рәсем күрһәтелде ,Na,"

4 февралдә Пекинда ҡышҡы Олимпиаданы асыу тантанаһы үтте. Тантана сегменттарының береһендә башҡорт халҡының көнкүрешен сағылдырған картина ҡуйылғайны.
Тантаналы сара үткән милли стадионға ҡышҡы Олимпия уйындарын асыу хөрмәтенә салюттан һуң 76 төрлө милләт һәм раса вәкилдәре сыҡты. Бөтә донъяның кешелеген символлаштырған йәштәр ышаныслы аҙымдар менән алға атланы. Был тантаналы йөрөш пандемия ауырлыҡтарын бергә еңеп сыҡҡан бөтә донъя кешеләренә хөрмәт билдәһе булды.
Йәштәр барған һайын, боҙҙа Ер шарының төрлө мөйөштәренән кешеләрҙең һүрәттәре төшөрөлгән ҙур картина асыла ине. Ошондай күләмле фотоларҙың береһендә традицион көнкүреш фонында Башҡортостан Республикаһы вәкилдәре төшөрөлгән. Картина ярҙамында башҡорт костюмы һәм ҡурай бөтә донъяға күрһәтелде.
Был ваҡиға Рәсәй халыҡтарының халыҡ сәнғәте  һәм матди булмаған мәҙәни мираҫы йылында айырыуса иғтибарға лайыҡ. Ул шулай уҡ халыҡ традицияларын һаҡлауға йүнәлтелгән республика проекттары һөҙөмтәһен күрһәтте.
Йәштәр парадынан һуң Джон Леннондың йыры  фонында ""Бергәләп дөйөм киләсәк хаҡына"" тигән Олимпия девизы барлыҡҡа килде.
 ","
	Шәмбе, 05 февраль 2022",Яңылыҡтар,Na
https://kulturarb.ru/ba/news/өnһөҙ-11-ir-isemle-nәfis-film-ҙur-ekrandarғa-syғa, «Өнһөҙ 11 ир» исемле нәфис фильм ҙур экрандарға сыға ,Na,"

17 февралдә илдең бөтә кинотеатрҙарында, шул иҫәптән Башҡортостанда ла «Өнһөҙ 11 ир» исемле тулы метражлы нәфис фильм прокатҡа сығарыла.
Был - Алексей Пимановтың 1945 йылдың ноябрендәге ысын ваҡиғаларға арналған тулы метражлы экшн-драмаһы.
Ул саҡта Мәскәүҙең «Динамо» футбол клубы делегацияһы Британияның иң яҡшы командалары, шул иҫәптән «Челси» һәм «Арсенал» менән уйындар серияһын уйнау өсөн Бөйөк Британия буйынса тарихи турнеға юллана. Унда 19:9 иҫәбе менән еңеү яулай. 
Беҙҙең футболсылар бер матчта ла еңелмәй һәм инглиз тамашасыһының йөрәген яулап ала. Икенсе донъя һуғышында барлыҡҡа килгән «Динамо» яңы донъяның символына әүерелә.
 ","
	Шәмбе, 05 февраль 2022",Яңылыҡтар,Na
https://kulturarb.ru/ba/news/sibajҙa-өlgөlө-bashҡort-ғailәһe-2022-asyҡ-respublika-konkursynyң-zona-etaby-uҙҙy, Сибайҙа «Өлгөлө башҡорт ғаиләһе - 2022» асыҡ республика конкурсының зона этабы уҙҙы ,Na,"

2022 йылдың 4 февралендә Сибай ҡалаһында «Өлгөлө башҡорт ғаиләһе - 2022» асыҡ республика конкурсының зона этабы уҙҙы, унда Күгәрсен, Ейәнсура, Йылайыр, Хәйбулла, Бөрйән, Көйөргәҙе, Баймаҡ райондарынан, Күмертау һәм Сибай ҡалаларынан, шулай уҡ Ырымбур өлкәһенән 18 ғаилә ҡатнашты.
Конкурстың зона этабы йомғаҡтары буйынса «Ғаилә ижады», «Ғаилә һөнәре», «Ғаилә ҡиммәттәре» номинациялары буйынса еңеүселәр билдәләнде. Конкурс дистанциялы форматта уҙҙы.
«Өлгөлө башҡорт ғаиләһе - 2022» асыҡ республика конкурсының зона турында еңеүселәр:
«Ғаилә ижады» номинацияһында:
1-се урын - Халиҡовтар ғаиләһе (Баймаҡ районы);
2-се урын - Ғарифуллиндар (Бөрйән районы) һәм Илмөхәмәтовтар (Күгәрсен районы);
3-сө урын - Мәмбәтовтар ғаиләһе (Хәйбулла районы), Ҡотлоғужиндар ғаиләһе (Баймаҡ ҡалаһы) һәм Мәмбәтовтар ғаиләһе (Ырымбур өлкәһе, Пушкин ҡасабаһының Красногвардейский районы);
«Ғаилә һөнәре» номинацияһында:
1-се урын - Хөснуллиндар ғаиләһе (Юлдыбай ауылы);
2-се урын - Аҙнабаевтар (Ейәнсура районы);
3-сө урын - Юнысовтар (Хәйбулла районы) һәм Моталлаповтар ғаиләһе (Йылайыр районы);
«Ғаилә ҡиммәттәре» номинацияһында:
1-се урын - Хәсәновтар ғаиләһе (Сибай ҡалаһы).
Зона этабында еңеүселәрҙе киләһе тур - республика кимәле көтә.
Конкурстың финалы - йомғаҡ яһау һәм еңеүселәрҙе бүләкләү 2022 йылдың 1 мартында Стәрлетамаҡ ҡалаһында була.
 ","
	Шәмбе, 05 февраль 2022",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatryna-90-jyl, Башҡорт дәүләт ҡурсаҡ театрына - 90 йыл! ,Na,"

5 февралдә Башҡорт дәүләт ҡурсаҡ театрына 90 йыл тула. 90 йыл дауамында театр кескәйҙәрҙе лә, өлкәндәрҙе лә ҡыҙыҡлы постановкалар, матур ҡурсаҡтар һәм фәһемле тарихтар менән ҡыуандыра.
Башҡорт дәүләт ҡурсаҡ театрының «Шалҡан» исемле тәүге спектакленең премьераһы хәҙерге Башҡорт дәүләт опера һәм балет театры урынлашҡан Өфө сәнғәт һарайының Бәләкәй залында уҙа. Театр билдәле рус рәссамы, һүрәт төшөрөү уҡытыусыһы, Башҡорт АССР-ның халыҡ рәссамы Мария Николаевна Елгаштинаның тырышлығы менән барлыҡҡа килә.
Өс айҙан башҡорт труппаһы ла барлыҡҡа килә.
Бөйөк Ватан һуғышы йылдарында Өфө ҡурсаҡсылары Карелия фронтында сығыш яһай. Һуғыш башланғас та труппаның ир-егеттәре фронт бригадаларына ҡушыла, ә ҡатын-ҡыҙҙар Өфө тамашасыларының рухын яҡлауын дауам итә, ә уларҙың һаны тыл ҡалаһында ике тапҡырға тиерлек артҡан.
Төрлө йылдарҙа театрҙы талантлы режиссерҙар етәкләй, театрҙың репертуары байытыла. 
Бөгөн Башҡорт дәүләт ҡурсаҡ театрының директоры булып Альберт Имаметдинов эшләй. Уның бөтә әүҙем тормошо ошо театр менән айырылғыһыҙ бәйләнгән. Өфө дәүләт сәнғәт институтын тамамлағандан һуң ҡурсаҡ йөрөтөүсе булып китә, әммә оҙаҡламай, режиссураға тартылыуын тойоп, Санкт-Петербург дәүләт театр сәнғәте академияһына уҡырға инә. Ул даими рәүештә ижади эҙләнеүҙә, заманса театр тенденцияларына ярашлы: уның спектаклдәрендә артистар ҡурсаҡтар менән генә эшләмәй, драма театры майҙанында сығыш яһай, бейей, йырлай һәм сәхнәнән тамашасылар менән аралаша.
1976 йылда ҡурсаҡ театры Октябрь проспектындағы хәҙерге бинаһына күсә. Быйыл бында ҙур реконструкция эштәре башлана һәм 2024 йылғаса даум итәсәк. 
 ","
	Шәмбе, 05 февраль 2022",Яңылыҡтар,Na
https://kulturarb.ru/ba/news/rim-rәhimov-operanan-jyrғa-tiklem-proekty-menәn-tanyshtyra, Рим Рәхимов «Операнан йырға тиклем» проекты менән таныштыра ,Na,"

20 февралдә «Башҡортостан» дәүләт концерт залының кесе залы «Операнан йырға тиклем» проектына саҡыра. Башҡорт дәүләт опера һәм балет театры солисы, халыҡ-ара, бөтә Рәсәй һәм республика конкурстары лауреаты, «Башҡорт йыры» конкурсының телевизион фестивале еңеүсеһе Рим Рәхимовтың был тәүге концерты.
Кисәнең программаһы тамашасыларҙы сағыу опера йыры, романс һәм яратҡан йырҙар мөхитенә алып китә. Концертта Башҡорт дәүләт опера һәм балет театры солистары: Башҡортостан Республикаһының халыҡ артисы Артур Кәйепҡолов, Башҡортостан Республикаһының атҡаҙанған артисы Әлим Кәйүмов, халыҡ-ара һәм бөтә Рәсәй конкурстары лауреаттары Айтуған Вәлмөхәмәтов һәм Алина Латипова ҡатнашасаҡ.
Программала В.А. Моцарт, Г. Доницетти, Ж. Массне, С. Рахманинов, П. Чайковский, Г. Свиридов, К. Листов, Л. Малашкин, Р. Хәсәнов, У. Мөхәмәтйәров һ.б. әҫәрҙәре яңғырай.
Билеттарҙы һылтанма буйынса һатып алырға мөмкин.
Пушкин картаһын ҡулланырға була.
 ","
	Йома, 04 февраль 2022",Яңылыҡтар,Na
https://kulturarb.ru/ba/news/pushkin-kartaһy-huzhalary-stәrletamaҡ-dәүlәt-teatr-koncert-berlәkһenәn-iphone-12-ota-ala, Пушкин картаһы хужалары Стәрлетамаҡ дәүләт театр-концерт берләкһенән Iphone 12 ота ала ,Na,"

1 февралдән 10 майға тиклем Стәрлетамаҡ дәүләт театр-концерт берләшмәһе Пушкин картаһын тотоусылар араһында акция үткәрә. Төп бүләк - Iphone 12.
Акцияның шарттары:
- 1 февралдән 10 майға тиклем Пушкин картаһы буйынса берекмә сәхнәһендә үткәрелгән сараларға 2000 һум тотонорға кәрәк (Стәрлетамаҡ ҡалаһы, Ленин проспекты 30в);
- 17-18 майҙа берекмәлә (сәғәт 10:00-17:00) сарыф ителгән суммалар күрһәтелгән исемле билеттар, шәхесте раҫлаусы документ күрһәтергә, уйнатыу өсөн шәхси номер алырға;
- 19 майҙа отош уйынында шәхсән ҡатнашыу, шәхесте раҫлаусы документ алып килеү мотлаҡ.
Бүләктәр: 

Apple Iphone 12 64GB
Apple watch Series 3 сәғәте
Apple AirPods ҡолаҡсындары

Уйын Стәрлетамаҡ дәүләт театр-концерт берекмәһендә уҙғарыла. Ойоштороусы сараны үткәреү ваҡытын өҫтәмә хәбәр итәсәк.
 ","
	Йома, 04 февраль 2022",Яңылыҡтар,Na
https://kulturarb.ru/ba/news/pushkin-kartaһy-menәn-kinoғa, «Пушкин картаһы» менән киноға ,Na,"


1 февралдән Пушкин картаһының файҙаланыу мөмкинлеге киңәйә – уның ярҙамында кинотеатрҙарҙа Рәсәй фильмдарын ҡарарға була. Был маҡсатта 2000 һум ҡулланырға мөмкин.
Ағымдағы йылда Пушкин картаһының күләме биш мең һум тәшкил итә. Аҡсаны театр һәм музейҙарҙа, күргәҙмә һәм концерттарҙа ҡулланырға мөмкин. Пушкин картаһын башҡа ҡалаларҙағы мәҙәни сараларҙа ла файҙаланырға була. Иң мөһиме: ойоштороусы проекттың партнеры булырға тейеш.
Проекттың маҡсаты – йәштәрҙе мәҙәниәткә ылыҡтырыу.


 

 ","
	Кесе йома, 03 февраль 2022",Яңылыҡтар,Na
https://kulturarb.ru/ba/news/bөrjәn-bal-ҡorto-kүrgәҙmәһeneң-10-kartinaһy-bashҡortostan-milli-muzejyna-tapshyryldy, «Бөрйән бал ҡорто» күргәҙмәһенең 10 картинаһы Башҡортостан Милли музейына тапшырылды ,Na,"

Башҡортостан Республикаһының Милли музейында ғәҙәти булмаған «Бөрйән бал ҡорто» күргәҙмәһе асылды. Проекттың төп геройы – Бөрйән районының ғына түгел, тотош республиканың төп символына әүерелгән бал ҡорто.
Башҡортостан беҙҙең брендҡа арналған проектты тәүгеләрҙән булып ҡабул итте. Күргәҙмәне асыу тантанаһында Башҡортостан Республикаһы Хөкүмәте вице-премьеры Азат Бадранов ҡатнашты.
Проект авторы — билдәле рәссам, Рәсәй художество академияһының почетлы ағзаһы, Рәсәй Рәссамдар ижади союзы ағзаһы, Рәсәйҙең Почёт ордены кавалеры, сәнғәт оҫтаһы Евгения Васильева. Уның эштәре Пьер Карденда (Франция), Татарстан Республикаһының Дәүләт һынлы сәнғәт музейында, Гибеллина ҡалаһының хәҙерге заман сәнғәте музейында (Италия), Кальтаджироне ҡалаһының Епархия музейында (Италия), Ибраһим Кодра фондында (Швейцария) коллекцияларында, шулай уҡ донъяның төрлө илдәрендә шәхси коллекцияларҙа һаҡлана.
Евгения Васильева музейға, М.В.Ломоносов исемендәге Мәскәү дәүләт университетының сәнғәт факультетына, Санкт-Петербургтағы Художество академияһының ғилми-тикшеренеү музейына һәм Башҡортостандың Мәҙәниәт министрлығына эштәрен күрһәтеү мөмкинлеге өсөн рәхмәт белдерҙе.
Тантаналы шарттарҙа картиналар авторы Евгения Васильева һәм Башҡортостан Республикаһы Милли музейының генераль директоры Альбина Ярмуллина 10 картинаны Башҡортостан Милли музейы фондына тапшырыу тураһында килешеүгә ҡул ҡуйҙы.
Күргәҙмә апрель аҙағына тиклем эшләй.
 ","
	Кесе йома, 03 февраль 2022",Яңылыҡтар,Na
https://kulturarb.ru/ba/news/fәjzi-ғәskәrov-isemendәge-halyҡ-bejeүҙәre-ansamble-gastroldәrgә-әҙerlәnә, Фәйзи Ғәскәров исемендәге халыҡ бейеүҙәре ансамбле гастролдәргә әҙерләнә ,Na,"

Фәйзи Ғәскәров исемендәге дәүләт академия халыҡ бейеүҙәре ансамбле йәнә «Беҙ — Рәсәй» федераль проектында ҡатнаша. Проектты Рәсәй Мәҙәниәт министрлығының «Беҙ — Рәсәй» программаһы сиктәрендә Бөтә Рәсәй гастроль-концерт планына ярашлы «РОСКОНЦЕРТ» мәҙәниәт учреждениеһы тормошҡа ашыра. Программа сиктәрендә ғәскәровсылар Калининград, Силәбе, Пенза өлкәләрендә, шулай уҡ Удмурт, Мордовия республикаларында концерттар менән сығыш яһарға йыйына.
2022 йыл Башҡортостандың дәүләт ансамбле өсөн бик иҫтәлекле, ансамбль коллективҡа нигеҙ һалған Фәйзи Ғәскәровтың тыуыуына 110 йыл тулыуҙы билдәләй. Юбилей туры сиктәрендәге тәүге концерт 28 февралдә Мәскәү ҡалаһында үтәсәк. Артабан ғәскәровсылар Рәсәй ҡалалары - Йошкар-Ола, Яр Саллы, шунан Башҡортостан буйлап - Ишембай, Дүртөйлө, Салауат, Стәрлетамаҡ, Мәләүез буйлап гастролдәрен дауам итер. 
31 мартта һәм 2 апрелдә иһә Өфөлә ҙур концерттар планлаштырылған. 
 ","
	Кесе йома, 03 февраль 2022",Яңылыҡтар,Na
https://kulturarb.ru/ba/news/jәsh-byuyn-үrge-etҡol-modelle-kitaphanaһynda-tuҡyu-sәnғәte-menәn-tanyshty,  Йәш быуын Үрге Этҡол моделле китапханаһында туҡыу сәнғәте менән танышты ,Na,"

Ишембай районы Үрге Этҡол ауылының 11-се моделле китапхана-филиалында балаларҙы туҡыу сәнғәте менән таныштырҙылар. Иҫегеҙгә төшөрәбеҙ, моделле китапхана уҙған йылдың декабрендә «Мәҙәниәт» милли проектын тормошҡа ашырыу сиктәрендә асылғайны.
Туҡыу - ул боронғо һөнәр, уның тарихы тәүтормош йәмғиәте осоронан башлана һәм кешелекте бөтә үҫеш баҫҡыстарында оҙатып бара.
Китапханасы Гөлдәр Йәрмөхәмәтова туҡыусылыҡ барлыҡҡа килгәнгә тиклемге үрелгән әйберҙәр хаҡында һөйләне.
Фольклор төркөмөндә ҡатнашыусы, балаҫ һуғыу оҫтаһы Нәзирә Хәйбуллина һарыҡ йөнөнән еп эшләү буйынса оҫталыҡ дәресе күрһәтте.
Сара халыҡ кәсептәре буйынса интерактив викторина менән оҙатылып барҙы.
 ","
	Кесе йома, 03 февраль 2022",Яңылыҡтар,Na
https://kulturarb.ru/ba/news/bashҡortostanda-altyn-tirmә-tөbәk-ara-milli-teatrҙar-festivale-bashlana, Башҡортостанда «Алтын тирмә» төбәк-ара милли театрҙар фестивале башлана ,Na,"

2022 йылдың февралендә Башҡортостанда «Алтын тирмә» төбәк-ара милли театрҙар фестивале башлана. Проект һәүәҫкәр театр сәнғәтен йәйелдереү һәм үҫтереү маҡсатында тормошҡа ашырыла.
Тәүге һайлап алыу туры республиканың муниципаль берәмектәрендә 2022 йылдың мартына тиклем ойошторола. Унда Башҡортостан Республикаһы коллективтары милли, ватан һәм сит ил драматургияһының иң яҡшы өлгөләре буйынса спектаклдәр менән ҡатнаша ала. Спектаклдәрҙең тематикаһы һәм жанры сикләнмәгән.
Февралдә фестиваль Миәкә, Федоровка, Ҡыйғы, Дыуан, Мәсетле, Учалы, Ғафури, Балтас, Борай, Ғафури, Ағиҙел, Тәтешле, Мишкә, Асҡын, Бүздәк, Краснокама, Бүздәк райондарында, Туймазы, Яңауыл, Октябрьский, Ағиҙел һәм Нефтекама ҡалаларында үтәсәк.
Сығыштарҙы ҡарау онлайн уҙғарыла, спектаклдәрҙе Мәҙәниәт.РФ порталында ла ҡарарға мөмкин.
Финал туры 25-29 апрелдә Белорет районында үтә.
Ойоштороусылар - Башҡортостан Республикаһының Мәҙәниәт министрлығы, Республика халыҡ ижады үҙәге, Белорет районы хакимиәте, Башҡортостан Республикаһының Театр эшмәкәрҙәре берлеге.
 ","
	Кесе йома, 03 февраль 2022",Яңылыҡтар,Na
https://kulturarb.ru/ba/news/tel-ғailәnәn-bashlana-proekty-өsөnsө-social-rolik-syғarҙy, «Тел ғаиләнән башлана» проекты өсөнсө социаль ролик сығарҙы ,Na,"

Февралдең тәүге көнөндә «Тел ғаиләнән башлана» проекты сиктәрендә өсөнсө ролик сыҡты. Проект республиканың мәҙәниәт һәм сәнғәт эшмәкәрҙәренә дәүләт ярҙамы күрһәтеү өсөн Башҡортостан Республикаһы Башлығы грантына тормошҡа ашырыла. Видеороликтарҙы М.Ғафури исемендәге Башҡорт дәүләт академия драма театрының ижади төркөмө төшөрә.
Проекттың авторҙары: Рәсәйҙең һәм Башҡортостандың халыҡ артисы Хөрмәтулла Үтәшев, кинорежиссер Руслан Юлтаев һәм театрҙың әҙәби бүлегенең баш мөхәррире Динара Ҡәйүмова.
Руслан Юлтаев һүҙҙәренсә, башҡорт телен үҫтереү һәм һаҡлауға йүнәлтелгән проект халыҡ араһында ҙур ҡыҙыҡһыныу тыуҙырҙы.

«Тәүге ролик уҙған йылдың декабрендә донъя күрҙе. Ике айҙа тиерлек уны 620 меңдән ашыу кеше ҡараған. Был күптәрҙең туған телдәр мәсьәләһенә битараф булмауы хаҡында һөйләй», - ти кинорежиссёр.

Хөрмәтулла Үтәшев билдәләүенсә, проект сиктәрендә 2 - 5 минутлыҡ биш ролик төшөрөлгән. Ҡалған ике ролик 21 февралдә билдәләнеүсе Халыҡ-ара туған тел көнө алдынан сығарыласаҡ.

«Донъяла 7 меңдән ашыу тел иҫәпләнә, уларҙың яртыһына юғалыу хәүефе янай. Беҙ тамашасыларға, туған телде һаҡлау һәр беребеҙгә бәйле, тип әйтергә теләйбеҙ. Бала саҡтан тап ғаиләлә туған телгә һәм тыуған ергә һөйөү тәрбиәләү мөһим», - тип иҫәпләй Хөрмәтулла Ғаззали улы.

Социаль видеороликтарҙың сценарий авторы Динара Кәримова әйтеүенсә, сюжеттар уйлап сығарылмаған, ә тормоштан алынған.
Видеосюжеттарҙа М.Ғафури исемендәге Башҡорт дәүләт академия драма театры актерҙары Миңзәлә Хәйруллина, Илсур Байымов, Хөрмәтулла Үтәшев, Артур Ҡунаҡбаев, Руслан Ғәлимов, Милена Сираева, Зиләрә Юлтаева, Алһыу Бәхтиева, Ирада Ҡадирова, Айнур Ғәбитов, Лилиә Сәғитова, Илүзә Итекәева, шулай уҡ артистарҙың балалары Гүзәлиә Ғәлимова, Айлина Ҡәйүмова, Әмир Ишаев ҡатнашҡан.
«Педиатр» исемле яңы видеороликты театрҙың ""Бәйләнештә"" социаль селтәрендәге рәсми төркөмөндә ҡарарға мөмкин.
 ","
	Кесе йома, 03 февраль 2022",Яңылыҡтар,Na
https://kulturarb.ru/ba/news/uftanma-izhadhanaһynyң-sirattaғy-kisәһe-bashҡortostandyң-halyҡ-shaғiry-rәmi-ғaripovtyң-90-jyllyғyna-arnala, «UFTANMA» ижадханаһының сираттағы кисәһе Башҡортостандың халыҡ шағиры Рәми Ғариповтың 90 йыллығына арнала ,Na,"


7 февралдә Мостай Кәрим исемендәге Милли йәштәр театрындағы «UFTANMA» ижадханаһында Башҡортостандың халыҡ шағиры Рәми Ғариповтың тыуыуына 90 йыл тулыу айҡанлы кисә була.




Рәми Ғарипов 1932 йылдың 12 февралендә тыуған. 2022 йылда республика етәксеһе указы менән уның 90 йыллығы билдәләнә.
Ойоштороусылар хәбәр итеүенсә, «UFTANMA» ижадханаһына шағирҙың вариҫтары, актерҙар, Булат Йосоповтың «Рәми Ғарипов. Шағир көндәлеге» нәфис фильмы авторҙары, шағирҙың ижадын һөйөүселәр саҡырылған. Йәштәр театры актерҙары башҡарыуында Рәми Ғариповтың шиғырҙары һәм уның шиғырҙарына яҙылған йырҙар яңғырай.
Санитар-эпидемиологик хәлдең тотороҡһоҙ булыуы сәбәпле, тамашасылар һаны сикле. Сарала ҡатнашырға теләгәндәр һылтанма буйынса алдан теркәлергә тейеш.



 ","
	Шаршамбы, 02 февраль 2022",Яңылыҡтар,Na
https://kulturarb.ru/ba/news/bashҡort-opera-һәm-balet-teatry-tөnyaҡ-amurҙary-operaһynan-өҙөk-yaҙyu-bujynsa-konkurs-iғlan-itte, Башҡорт опера һәм балет театры «Төньяҡ амурҙары» операһынан өҙөк яҙыу буйынса конкурс иғлан итте ,Na,"

Башҡорт дәүләт опера һәм балет театры башҡорт яугирҙарының 1812 йылғы Ватан һуғышында ҡатнашыуына арналған «Төньяҡ амурҙары» операһының либреттоһын һәм музыкаль фрагментын яҙыуға конкурс иғлан итә. Проект БР Мәҙәниәт министрлығы ярҙамы менән Башҡортостан Республикаһы Башлығы грантына тормошҡа ашырыла.
Бәйгелә теләгән һәр композитор һәм либретто авторҙары ҡатнаша ала, тип хәбәр итте театрҙың матбуғат секретары Елена Никульская. Конкурс бер нисә этапта үткәрелә: ғаризалар ҡабул итеү, әҙер эштәрҙе ҡабул итеү, жюри ултырыштары, еңеүселәрҙе һайлап алыу, һөҙөмтәләр иғлан итеү. Премия фонды 300 мең һум тәшкил итә.
Проект 1812 йылғы Ватан һуғышы тематикаһына арналған «Төньяҡ амурҙары» исемле күп актлы опера булдырыу буйынса күләмле проекттың беренсе этабы.
Ғаризалар – 2022 йылдың 15 мартына, эштәр 15 ноябренә тиклем ҡабул ителә, еңеүселәр 1 декабрҙә билдәләнәсәк.
Конкурстың положениеһы менән танышыу һәм электрон ғариза тултырыу өсөн һылтанма: https://www.bashopera.ru/severnye-amury/?fbclid=IwAR1rEe6-G1OfZ6SvzBcrfHNB4BfnbOcq-EGjl8Q_kmTZGNi20li91j_P5Ug.
 ","
	Дүшәмбе, 31 январь 2022",Яңылыҡтар,Na
https://kulturarb.ru/ba/news/өfөlә-miraҫ-ansambleneң-yubilejy-ajҡanly-fotokүrgәҙmә-asyla, Өфөлә «Мираҫ» ансамбленең юбилейы айҡанлы фотокүргәҙмә асыла ,Na,"

2 февралдә Республика халыҡ ижады үҙәгенең «Урал» халыҡ сәнғәте галереяһында «Мираҫ» йыр һәм бейеү ансамбленең 30-сы юбилей миҙгеленә арналған «Сәхнә артына ҡараш» фотокүргәҙмәһе асыла. Эштәрҙең авторы - «Мираҫ» йыр һәм бейеү ансамбле директоры, Башҡортостандың атҡаҙанған мәҙәниәт хеҙмәткәре Байрас Ишбирҙин.
Фотоһүрәттәр коллекцияһы 2017 йылдан алып тупланған. Унда Франция, Болгария, Венгрия, Берләшкән Ғәрәп Әмирлектәрендәге гастролдәрҙән иҫтәлекле мәлдәр сағылған.

""Гастролдәр - һәр ижади коллектив эшмәкәрлегенең мөһим өлөшө. Улар артистарҙың һәм бөтә ансамблдең йәшәйеше өсөн кәрәк"", - ти Байрас Вәли улы.

Сара 15:00 сәғәттә башлана.
Адресы: Ленин урамы, 56, Өфө ҡалаһы.
 
 
 ","
	Дүшәмбе, 31 январь 2022",Яңылыҡтар,Na
https://kulturarb.ru/ba/news/өfөlә-tanylғan-jyrsy-sәjҙә-ilyasovanyң-tәүge-jyr-jyjyntyғyn-tujlanylar, Өфөлә танылған йырсы Сәйҙә Ильясованың тәүге йыр йыйынтығын туйланылар ,Na,"

Бөгөн Башҡортостандың атҡаҙанған артисы Сәйҙә Ильясованың «Ғүмерҙең йәмле сағы» йыр йыйынтығының исем туйы уҙҙы. Йәмле кисә Хөсәйен Әхмәтов исемендәге Башҡорт дәүләт филармонияһының Ҙур залында үтте.

«Был йырҙар, саф шишмәләр кеүек, күңел төпкөлөнән урғылып сыҡты. Уларҙың күбеһе гастролдәр ваҡытында юлда яҙылды. Йырҙарым йәшәһен һәм кешеләрҙе ҡыуандырһын өсөн уларҙы бер китапҡа тупларға хәл иттем», - тип тамашасылары менән уртаҡлашты Сәйҙә Ғәли ҡыҙы.

Йыйынтыҡҡа Шәйехзада Бабич, Рәми Ғарипов, Ҡәҙим Аралбаев, Нияз Сәлимов һәм башҡа башҡорт шағирҙарының һүҙҙәренә яҙылған йырҙар ингән. Сәйҙә Ильясованың йыр ижадында атаһының - башҡорт шағиры, ҡурайсы Ғәли Ильясовтың һәм үҙенең шиғырҙары айырым урын биләй.
Сәйҙә Ильясованы тәүге йыр йыйынтығы менән ҡотларға уның хеҙмәттәштәре - Хөсәйен Әхмәтов исемендәге Башҡорт дәүләт филармонияһы артистары йыйылды. Әйткәндәй, быйыл Сәйҙә Ғәли ҡыҙының бында эшләй башлауына 25 йыл тула. Сәхнә оҫталары - Башҡортостандың атҡаҙанған артистары Лилиә Ишемйәрова, Диана Ишниязова, халыҡ-ара, бөтә Рәсәй һәм республика конкурстары лауреаттары Искәндәр Ғәзизов, Салауат Мөхәмәтйәров, Илдар Абдуллин, Алиса Жумағәлиева Сәйҙә Ильясованың йырҙарын күңел биреп башҡарҙы. Уларҙың сығыштарын балет артистары – Розалина Йәғәфәрова, Башҡортостандың атҡаҙанған артистары Әлиә Нурғәлиева, Евгения Цыбина, ҡурайсылар - Башҡортостандың атҡаҙанған артисы Илнур Хәйруллин, халыҡ-ара конкурстар лауреаты Салауат Хәлилов һәм баянсы - Башҡортостандың атҡаҙанған артисы Рэм Гәрәев биҙәне.
Тамашасылар башҡорт телендә рухлы йырҙар менән сығыш яһаған йәш башҡарыусылар Дилбәр һәм Ғәлиә Фәйзиеваларҙы ла йылы ҡаршы алды. Улар - Сәйҙә Ильясованың һөйөклө ҡыҙҙары. Әсә менән ҡыҙҙарҙың өсәүләп йырлауы тамашаның иң күркәм өлөшөнә әүерелде.
 ","
	Шәмбе, 29 январь 2022",Яңылыҡтар,Na
https://kulturarb.ru/ba/news/bөgөn-bashҡortostandyң-salauat-yulaev-isemendәge-dәүlәt-premiyaһy-laureaty-salauat-әbүzәrovҡa-55-jәsh, Бөгөн Башҡортостандың Салауат Юлаев исемендәге дәүләт премияһы лауреаты Салауат Әбүзәровҡа – 55 йәш ,Na,"

Башҡорт шағиры, драматург Салауат Әбүзәров Башҡортостандың иң хозур урындарының береһендә - Ғафури районының Ташаҫты ауылында тыуып үҫкән. Әҙәбиәткә 90-сы йылдарҙа килә. Ул - дүрт шиғри йыйынтыҡ авторы.
Салауат Әбүзәровтың «Хыялый» исемле тәүге пьесаһы Мәжит Ғафури исемендәге Башҡорт дәүләт академия драма театрында, Арыҫлан Мөбәрәков исемендәге Сибай башҡорт дәүләт драма театрында, Мирхәйҙәр Фәйзи исемендәге Ырымбур дәүләт татар драма театрында, Яр Саллы татар дәүләт театрында ҡуйылды. Шулай уҡ уның «Хыялый» һәм «Әсир» пьесалары республика драма әҫәрҙәре конкурсында беренсе урын алды. 2012 йылда Ейәнсура районының «Үҫәргән» халыҡ театры уның «Байраҡ аҫтында...» пьесаһын сәхнәләштерҙе.
Авторға телмәр образлылығы, интонация ритмы, юмор тойғоһо һәм бер нисә һүҙ менән генә фәлсәфүи фекерҙәрҙе еткереү һәләте хас.
Салауат Нәзир улына ижади уңыштар, ныҡлы һаулыҡ, ғаилә именлеге теләйбеҙ!
 ","
	Шәмбе, 29 январь 2022",Яңылыҡтар,Na
https://kulturarb.ru/ba/news/өfөlә-өlgөlө-bashҡort-ғailәһe-2022-asyҡ-respublika-konkursynyң-zona-etaby-eңeүselәre-bildәlәnde, Өфөлә «Өлгөлө башҡорт ғаиләһе - 2022» асыҡ республика конкурсының зона этабы еңеүселәре билдәләнде ,Na,"

Башҡортостанда «Өлгөлө башҡорт ғаиләһе - 2022» асыҡ республика конкурсы бара. 26 ғинуарҙа конкурстың зона этабы уҙҙы, унда Архангел, Ауырғазы, Дәүләкән, Иглин, Ҡырмыҫҡалы, Шишмә, Өфө райондарынан, Өфө ҡалаһынан һәм Ханты-Манси автономиялы округы - Югранан 19 ғаилә ҡатнашты.
Тур йомғаҡтары буйынса «Ғаилә ижады», «Ғаилә һөнәре», «Ғаилә ҡиммәттәре» номинациялары буйынса еңеүселәр билдәләнде.
Өфө ҡалаһынан Лоҡмановтар ғаиләһе «Ғаилә һөнәре» номинацияһында еңеп сыҡты һәм «Өлгөлө башҡорт ғаиләһе – 2022» асыҡ республика конкурсының зона турында Гран-при яуланы.
«Ғаилә ижады» номинацияһында Ҡырмыҫҡалы районынан Әйүповтар ғаиләһе еңеүсе булды. Салауат, Юлиә һәм уларҙың балалары Розалина, Санъяр – бик талантлы һәм ижади ғаилә. Район конкурстарында йыш ҡына ҡатнашалар һәм призлы урындар яулайҙар.
«Ғаилә ҡиммәттәре» номинацияһында ике ғаилә еңеүсе тип билдәләнде. Ул – Өфө ҡалаһынан Юлдашбаевтар һәм Ханты-Манси автономиялы округынан – Югранан Кәйепҡоловтар ғаиләһе.
Салауат һәм Сәлимә Юлдашбаевтар өс бала тәрбиәләй – Самира, Тамерлан һәм Арыҫлан. Юлдашбаевтар быуаттар буйына килгән ғаилә йолаларын, башҡорт мәҙәниәтен хөрмәт итә.
Азат һәм Рәүлиә Кәйепҡоловтар сығышы менән Баймаҡ һәм Йылайыр райондарынан. Был ғаиләлә бер-береңә ышаныс һәм үҙ-ара аңлашыу, мөхәббәт һәм хәстәрлек хакимлыҡ итә. Кәйепҡоловтар Сорғот ҡалаһында йәшәй, уларҙың ғаиләһендә өс бала – Илһам, Азат һәм 4 йәшлек Гүзәлиә үҫә.
 ","
	Йома, 28 январь 2022",Яңылыҡтар,Na
https://kulturarb.ru/ba/news/өfөlә-kүrenekle-bashҡort-kompozitory-zaһir-ismәғilevteң-105-jyllyғyna-arnalғan-ҙur-koncert-kөtөlә, Өфөлә күренекле башҡорт композиторы Заһир Исмәғилевтең 105 йыллығына арналған ҙур концерт көтөлә ,Na,"

10 февралдә Башҡортостан Республикаһының Милли симфоник оркестры күренекле башҡорт композиторы Заһир Исмәғилевтең тыуыуына 105 йыл тулыуға арналған концертына саҡыра. Концерт ""Башҡорт классикаһының алтын биттәре"" абонементына инә.
Иҫтәлекле кисәлә Заһир Исмәғилев ижад иткән «Мин - россиянмын» кантатаһы, «Үлемһеҙлек» вокаль-симфоник поэмаһы, «Салауат Юлаев» операһынан өҙөктәр, «Ҡоҙаса» музыкаль комедияһынан увертюра, «Сыңрау торна» балетынан «Адажио» (Л. Степанов менән авторҙашлыҡта), «Салауат» симфоник поэмаһы, Фортепиано менән оркестр өсөн концерт, Кларнет менән оркестр өсөн поэма,  өсөн симфоник увертта», «Байрам увертюраһы» һәм башҡа әҫәрҙәр яңғыраясаҡ.
Концертта республиканың танылған сәнғәт оҫталары – Башҡортостандың халыҡ артисы Диләрә Иҙрисова (сопрано), Башҡортостандың атҡаҙанған артисы Артур Нәзиуллин (кларнет), халыҡ-ара, бөтә Рәсәй һәм республика конкурстары лауреаттары Иҙел Аралбаев (тенор), Артур Шәрипов (баритон), Шәүрә Сәғитова (фортепиано) сығыш яһай. Тамашала Башҡортостандың Таһир Сәйфуллин исемендәге Дәүләт академия хор капеллаһы (художество етәксеһе һәм баш дирижёры - Ш.Бабич исемендәге республика дәүләт йәштәр премияһы лауреаты Алһыу Хәсбиуллина) ҡатнаша.
Дирижер – Башҡортостандың атҡаҙанған артисы, оркестрҙың баш дирижёры Дмитрий Крюков.
Заһир Исмәғилев – СССР-ҙың халыҡ артисы, М.И. Глинки исемендәге дәүләт премияһы лауреаты, Башҡортостан Республикаһының Салауат Юлаев исемендәге дәүләт премияһы лауреаты, БАССР-ҙың Композиторҙар союзы рәйесе, Өфө дәүләт сәнғәт институты етәксеһе һәм уның тәүге ректоры.
Рәсәйҙең һәм Башҡортостандың музыкаль йәмәғәтселеге композиторҙың тыуыуына 105 йыл тулыуҙы быйыл февралдә билдәләй.
Өфө урамдарының береһе Заһир Исмәғилев исеме менән аталған, мемориаль таҡтаташ һәм һәйкәл ҡуйылған. Уның исемен Өфө дәүләт сәнғәт институты, Халыҡ-ара музыкант-башҡарыусылар конкурсы йөрөтә. Композиторҙың тыуған яғында, Башҡортостандың Белорет районында, музей асылған.
Концерт «Башҡортостан» дәүләт концерт залында киске сәғәт 7-лә башлана.
Билеттарҙы БР Милли симфоник оркестры сайтында һатып алырға мөмкин.
«Пушкин картаһы»н файҙаланырға була.
 ","
	Йома, 28 январь 2022",Яңылыҡтар,Na
https://kulturarb.ru/ba/news/өfөlә-bөrjәn-bal-ҡortona-arnalғan-kүrgәҙmә-asyla, Өфөлә бөрйән бал ҡортона арналған күргәҙмә асыла ,Na,"

Башҡортостандың Милли музейында ғәҙәти булмаған «Бөрйән бал ҡорто» күргәҙмәһе асыла. Проекттың төп героиняһы - Бөрйән районының ғына түгел, бөтә республиканың төп символына әүерелгән бөрйән бал ҡорто. Экспозицияла һынлы сәнғәт, графика, фото һәм скульптура өлгөләре тәҡдим ителә.
Бөтә халыҡтарҙа ла бал ҡорто - эшһөйәрлек, именлек, ғаилә һәм коллектив бәхет символы, ә бал ҡорто күсе һәр кемдең үҙ урыны һәм бурысы булған идеаль йәмғиәт өлгөһө булып тора. Шул уҡ ваҡытта бөрйән бал ҡорто - үҙенсәлектәре буйынса уникаль бал ҡорто. Урал тәбиғәтенең ябай булмаған шарттарында йәшәп, бал ҡорто һыуыҡҡа бирешмәҫкә һәм сыҙамлы булырға өйрәнгән.
Проекттың авторы – Рәсәй художество академияһының почетлы ағзаһы, Рәсәй Рәссамдар ижади союзы ағзаһы, Рәсәйҙең Почёт ордены кавалеры, сәнғәт магистры Евгения Васильева. Уның әҫәрҙәре Пьер Карден (Франция), Татарстан Республикаһының Дәүләт һынлы сәнғәт музейы, Гибеллин ҡалаһының (Италия) хәҙерге заман сәнғәте музейы, Кальтаджироне ҡалаһының (Италия) Епархия музейы, Ибраһим Кодра фонды (Швейцария) коллекцияларында, шулай уҡ донъяның төрлө илдәрендә шәхси коллекцияларҙа һаҡлана.

«Гүйә, Евгения Васильева бөрйән бал ҡорто хаҡында тулыһынса белә һәм, Башҡортостан халҡы кеүек үк, уның һирәк матурлығы, уның абруйы менән һоҡлана, - тип билдәләй сәнғәт белгесе Светлана Игнатенко. - Васильева әҫәрҙәре башҡорт далаларын бал ҡорто осошо бейеклегенән күреү мөмкинлеген бирә. Уларҙың сағыулығың күреп, донъялағы бөтә буяуҙар башҡорт далаһына иретеп йәбештерелгән, тигән тойғо барлыҡҡа килә!».

Күргәҙмә 1 февралдә асыла.
Проект Башҡортостан Мәҙәниәт министрлығы, М.В. Ломоносов исемендәге Мәскәү дәүләт университетының сәнғәт факультеты, Санкт-Петербургтағы Сәнғәт академияһының ғилми-тикшеренеү музейы ярҙамында тормошҡа ашырыла.
 ","
	Йома, 28 январь 2022",Яңылыҡтар,Na
https://kulturarb.ru/ba/news/bashҡortostandyң-halyҡ-shaғiry-rәmi-ғaripovtyң-90-jyllyғyna-ҡarata-nindәj-saralar-uҙasaҡ, Башҡортостандың халыҡ шағиры Рәми Ғариповтың 90 йыллығына ҡарата ниндәй саралар уҙасаҡ? ,Na,"

Өфөлә Рәми Ғариповтың тыуыуына 90 йыл тулыуға арналған сараларҙы әҙерләү һәм үткәреү буйынса республика ойоштороу комитеты ултырышы уҙҙы.
Башҡортостан Республикаһының халыҡ шағиры Рәми Ғарипов (1932 йылдың 12 феврале – 1977 йылдың 20 феврале) совет дәүере башҡорт әҙәбиәте тарихында айырым урын биләй. Ижадында ул тормош мәғәнәһе, халыҡтың тарихи яҙмышы, быуындарҙың рухи бәйләнеше хаҡында уйлана, туған тел һәм мәҙәниәттең киләсәге өсөн борсола, йыш ҡына башҡорт халыҡ-шиғриәт ижадына мөрәжәғәт итә. Рәми Ғариповтың иң билдәле шиғыры – «Туған тел».
2022 йылда шағирҙың 90 йыллығы Башҡортостанда республика Башлығы указы буйынса билдәләнә.

“Байтаҡ онлайн һәм офлайн саралар үткәрергә ниәтләйбеҙ. Зәйнәб Биишева исемендәге Башҡортостан “Китап” нәшриәтендә Рәми Ғариповтың әҫәрҙәре тупланған һәм уның тормошона, ижадына бағышланған биш китап нәшер ителә. Булат Йосоповтың “Шағир көндәлеге” фильмы иң көтөп алынған ваҡиға буласаҡ, – тип билдәләне ойоштороу комитеты рәйесе, Башҡортостан Хөкүмәте премьер-министры урынбаҫары Азат Баҙранов. – Рәми Ғарипов – ысын мәғәнәһендә халыҡ шағиры, башҡорт лирикаһын булдырыусы, уның ижадын йыш ҡына Есениндың ижады менән сағыштыралар”.

Саралар планына ярашлы, 11 февралдә Рәми Ғарипов исемендәге 1-се Башҡорт республика гимназия-интернатында «Рәми дәресе» берҙәм республика тематик дәресе үткәрелә. Гимназияла урынлашҡан Рәми Ғариповтың музей-кабинеты яңыртыла. Башҡортостан Яҙыусылар союзы Рәми Ғарипов исемендәге 1-се Башҡорт республика гимназия-интернаты менән берлектә шағирҙың тормошона һәм ижадына арналған «Йәш ижадсы» конкурсын һәм интернет-викторина уҙғара.
12 февралдә шағирҙың ҡәберенә сәскәләр һалыу һәм Рәми Ғарипов иҫтәлегенә тантаналы митинг планлаштырылған.
Рәми Ғариповтың юбилейына арналған шиғриәт кисәһе шағирҙың тыуған яғы Салауат районында ойошторола.
М.Аҡмулла исемендәге Башҡорт дәүләт педагогия университеты Рәми Ғариповтың шиғырҙарын донъя телдәренә тәржемәләү буйынса республика конкурсын һәм мәктәп уҡыусылары араһында Рәми Ғариповтың ижады буйынса буктрейлерҙар (китаптарға байҡау яһалған видеолар) республика конкурсын ойоштора.
Юбилей саралары барышында республика шиғыр һөйләүселәр конкурсы, Ғарипов уҡыуҙары, туған тел уҡытыусылары өсөн ғилми-методик конференция, «Башҡортостандың йөҙ шағиры» республика әҙәби марафоны, Рәми Ғарипов иҫтәлегенә «Көрәш» республика турниры, волейбол буйынса республика турниры һәм башҡа саралар ойошторола.
Өфөлә шағирҙың хәтер кисәһе апрелдең икенсе яртыһында «Башҡортостан» дәүләт концерт залында уҙа.
Булат Йосоповтың «Рәми Ғарипов. Шағир көндәлеге» нәфис фильмының премьераһы быйыл көҙ үтәсәк.
 ","
	Йома, 28 январь 2022",Яңылыҡтар,Na
https://kulturarb.ru/ba/news/mәskәүҙә-fәjzi-ғәskәrov-isemendәge-halyҡ-bejeүҙәre-ansambleneң-ҙur-koncerty-үtәsәk, Мәскәүҙә Фәйзи Ғәскәров исемендәге халыҡ бейеүҙәре ансамбленең ҙур концерты үтәсәк ,Na,"

28 февралдә Мәскәүҙә Башҡортостан Республикаһының Фәйзи Ғәскәров исемендәге дәүләт академия халыҡ бейеүҙәре ансамбле ҙур концерт менән сығыш яһай.
П.И. Чайковский исемендәге концерт залының легендар сәхнәһендәге тамаша Фәйзи Ғәскәровтың тыуыуына 110 йыл тулыуға арналған юбилей йылын аса.
Фәйзи Әҙеһәм улы Ғәскәров (1912-1984) – Башҡортостандың беренсе профессиональ хореографы, балетмейстер, РСФСР-ҙың һәм БАССР-ҙың атҡаҙанған сәнғәт эшмәкәре, Салауат Юлаев исемендәге республика премияһы лауреаты, «Почет билдәһе» ордены кавалеры, уның исемен йөрөткән бөтә донъяға билдәле Дәүләт академия халыҡ бейеүҙәре ансамблен ойоштороусы һәм уның тәүге художество етәксеһе.
Уҡытыусыһы – СССР-ҙың халыҡ артисы Игорь Моисеевтың фатихаһы Фәйзи Ғәскәровҡа Башҡортостанда үҙенсәлекле бейеү ансамблен ойоштороуға дәрт бирә. Бөгөн Ғәскәровтың исеме республиканың профессиональ бейеү сәнғәтен булдырыу һәм үҫтереү символы булып тора. Фәйзи Әҙеһәм улының ижады Башҡортостан бейеү сәнғәтенең алтын фондын тәшкил итә.
Был кис тамашасылар башҡорт хореографияһы классикаһы – «Зарифа», «Ете ҡыҙ» бейеүҙәрен ҡарай ала. «Төньяҡ амурҙары» бейеүе башҡорт яугирҙәренең элекке батырлыҡтары һәм ирекле башҡорт халҡы тураһында хәтергә төшөрә. Икенсе бүлектә ғәскәровсылар ЮНЕСКО-ның «Донъя илсеһе» исеменә һәм Парижда «Биш ҡитға» алтын миҙалына лайыҡ булған «Донъя халыҡтары бейеүҙәре» программаһынан композициялар тәҡдим итә.
 ","
	Йома, 28 январь 2022",Яңылыҡтар,Na
https://kulturarb.ru/ba/news/byjyl-beҙ-rәsәj-federal-programmaһynda-bashҡortostandan-өs-kollektiv-ҡatnasha, Быйыл «Беҙ - Рәсәй» федераль программаһында Башҡортостандан өс коллектив ҡатнаша ,Na,"

Рәсәй Федерацияһы Мәҙәниәт министрлығының «Беҙ - Рәсәй» федераль программаһына быйыл Башҡортостандан өс коллектив ингән. Күләмле программала бөтә илдән йәмғеһе 35 алдынғы милли коллектив ҡатнаша.
«Беҙ - Рәсәй» федераль проекты Рәсәй Мәҙәниәт министрлығы башланғысы менән 2020 йылдың февралендә бойомға ашырыла башланды. Проекттың операторы – «Росконцерт». Яңы программа илдең бөтә федераль округтарында милли ижади коллективтарҙың гастролдәр эшмәкәрлеген тормошҡа ашырыуға йүнәлтелгән. Проекттың географияһы Калининградтан алып Камчаткаға тиклем һуҙыла, ә концерттар өлкәндәр, ғаилә һәм балалар өсөн тәғәйенләнгән.
Шулай итеп, быйыл Рәсәй тамашасыларын Башҡортостан мәҙәниәте һәм сәнғәте менән өс коллектив таныштырасаҡ: Башҡортостан Республикаһы Милли халыҡ уйын ҡоралдары оркестры (етәксеһе – БР-ҙың атҡаҙанған артисы, Ш.Бабич исемендәге республика дәүләт йәштәр премияһы лауреаты Линар Дәүләтбаев), Ф.Ғәскәров исемендәге дәүләт академия халыҡ бейеүҙәре ансамбле һәм «Мираҫ» йыр һәм бейеү фольклор ансамбле.
 ","
	Йома, 28 январь 2022",Яңылыҡтар,Na
https://kulturarb.ru/ba/news/bashҡortostandyң-halyҡ-artisy-artur-tuҡtaғolovҡa-salauat-yulaev-ordeny-tapshyryldy, Башҡортостандың халыҡ артисы Артур Туҡтағоловҡа Салауат Юлаев ордены тапшырылды ,Na,"

Юғары награда уға 55 йәшлек юбилейы айҡанлы Хөсәйен Әхмәтов исемендәге Башҡорт дәүләт филармонияһында уҙған концертында тапшырылды. «Йөрәгемдән йырҙар осорам» тип аталған программала ул тамашасыларға яңы йырҙарын тәҡдим итте.

Йырсы, музыкант-аккомпониаторҙың ижади әҫәрҙәрен филармонияның танылған һәм йәш йырсылары башҡарҙы. Байдамдың үҙәгендә юбиляр етәкселегендәге «Далан» эстрада төркөмө лә сығыш яһаны. Концерт программаһы менән ул Башҡортостан райондары, тыуған яғы Ырымбур өлкәһенә һәм Силәбе өлкәһенә барырға ниәтләй.


Артур Туҡтағоловтың йөҙҙән ашыу йыры бар, ул ижадында тыуған яҡты, ер-һыуҙарҙы һәм изге хистәрҙе данлай. Артур Бәҙри улын Башҡортостан һәм ил кимәлендә генә түгел, сит илдәр, бигерәк тә төрки донъяһында яратып тыңлайҙар. Ул ҡайҙа ғына сығыш яһамаһын – республикабыҙҙың, башҡорт халҡының патриот улы һәм һәләтле йырсыһы булып таныла.

 ","
	Кесе йома, 27 январь 2022",Яңылыҡтар,Na
https://kulturarb.ru/ba/news/ishembaj-rajony-үrge-etҡol-auylynyң-modelle-kitaphanaһynda-bashҡort-halyҡ-jyrҙary-yaңғyrany, Ишембай районы Үрге Этҡол ауылының моделле китапханаһында башҡорт халыҡ йырҙары яңғыраны ,Na,"

25 ғинуарҙа «Мәҙәниәт» милли проектын тормошҡа ашырыу сиктәрендә ойошторолған Үрге Этҡол ауылы китапханаһында «Өләсәйҙәребеҙ йырҙары» фольклор кисәһе уҙҙы.

«Башҡорт халыҡ йырҙары һаҡланырға, быуындан быуынға тапшырылырға тейеш. Бындай саралар халыҡ йолаларын һаҡлап ҡалыуға булышлыҡ итә», - тип билдәләне китапханасы Гөлдәр Йәрмөхәмәтова.

Сара ҡунаҡтары - урындағы «Әхирәттәр» клубы ағзалары импровизацияланған башҡорт йортонда йыйылды. Улар «Тәфтиләү», «Уйыл» һәм «Сәлимә» башҡорт халыҡ йырҙарын оҫта башҡарҙы, таҡмаҡтар ҙа яңғыраны.
Сараның тура трансляцияһы яҙмаһын ошо һылтанма буйынса ҡарарға мөмкин
 ","
	Шаршамбы, 26 январь 2022",Яңылыҡтар,Na
https://kulturarb.ru/ba/news/bashҡort-ҡoroltajy-2022-jyldy-bashҡort-mәҙәniәte-һәm-ruhi-miraҫ-jyly-tip-iғlan-itte, Башҡорт ҡоролтайы 2022 йылды Башҡорт мәҙәниәте һәм рухи мираҫ йылы тип иғлан итте ,Na,"

Бөтә донъя башҡорттары ҡоролтайы Башҡортостанда 2022 йылды Башҡорт мәҙәниәте һәм рухи мираҫ йылы тип атарға тәҡдим итте. Мәғлүм булыуынса, Рәсәй Президенты Владимир Путиндың башланғысы менән ағымдағы йыл Рәсәй халыҡтарының мәҙәни мираҫы йылы тип исемләнде.
Бөтә донъя башҡорттары ҡоролтайы 2020 йылды — Башҡорт теле, ә 2021 йылды Башҡорт тарихы йылы тип иғлан иткәйне. 
Дәүләт Думаһы депутаты, Бөтә донъя башҡорттары ҡоролтайы президиумы рәйесе Эльвира Айытҡолованың билдәләүенсә, йылдарҙы исемләү айырым йүнәлештәргә тейешле иғтибар бүлеү, системалы рәүештә эш алып барыу мөмкинлеген бирә.
Эльвира Ринат ҡыҙының әйтеүенсә, эш планы 900-гә яҡын пункттан тора. Ҡоролтай вәкилдәре пандемиянан һуң республикала һәм унан ситтә мәҙәни проекттар менән тулыраҡ шөғөлләнергә иҫәп тота.
 ","
	Шаршамбы, 26 январь 2022",Яңылыҡтар,Na
https://kulturarb.ru/ba/news/er-һүҙeonlajn-20-proektynyң-ikense-aғymynda-uҡyuғa-ғarizalar-ҡabul-itelә,"  ""Ер һүҙе/Онлайн 2.0"" проектының икенсе ағымында уҡыуға ғаризалар ҡабул ителә ",Na,"

""Ер һүҙе/Онлайн 2.0"" халыҡ-ара проектының икенсе ағымында уҡыуға ғаризалар ҡабул итеү башлана.
Конкурста ҡатнашыу өсөн ғариза яҙ һәм профессионалдар етәкселегендә режиссура нигеҙҙәренә бушлай өйрәнеп, туған телдә фильм төшөрөү мөмкинлеге ал! Һүҙеңде үҙ телеңдә әйт!
Хәтерегеҙгә төшөрәбеҙ, тәүге “Ер һүҙе” кинофорумы - 15, “Ер һүҙе / Онлайн” - 35 кинофильм төшөрөлдө. Яңыртылған “Ер һүҙе / Онлайн 2.0” проектында проектта ҡатнашыусылар менән бергә Рәсәй халыҡтары телдәрендә 75 сценарий һәм 45 ҡыҫҡа метражлы нәфис һәм документаль фильмдар, роликтар һәм клиптар эшләү бурысы ҡуйыла.
Иң яҡшы фильмдар альманахҡа индерелә, ул Халыҡтар берҙәмлеге көнөндә - 2022 йылдың 4 ноябрендә күрһәтеү өсөн үҙәк телеканалдарға тәҡдим ителә.
Тулыраҡ мәғлүмәтте проекттың сайтында ҡарарға мөмкин.
 ","
	Шаршамбы, 26 январь 2022",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatry-tөҙөklәndereүgә-yabyla, Башҡорт дәүләт ҡурсаҡ театры төҙөкләндереүгә ябыла ,Na,"

30 ғинуарҙа Башҡорт дәүләт ҡурсаҡ театрында (Октябрь проспекты, 158) реконструкция алдынан аҙаҡҡы тапҡыр «Билдәле Незнайка» һәм «Бәхетле өйрәк» спектаклдәре ҡуйыласаҡ.
Был хаҡта учреждениеның матбуғат хеҙмәтендә хәбәр иттеләр. Марттан алып ҡурсаҡ театры спектаклдәрен тамашасылар Башҡорт дәүләт опера һәм балет театрының бәләкәй залында һәм Өфө балалар филармонияһы сәхнәһендә ҡарай аласаҡ.
Театрҙың яңы проекты бинаны яңыртыуҙы, уға төкәтмә төҙөүҙе, шулай уҡ биләмәне төҙөкләндереүҙе күҙ уңында тота. Реконструкциянан һуң ҡурсаҡ театрында 135 урынлыҡ бәләкәй тамаша залы, 40 урынлыҡ балалар кафеһы, музей, уйын бүлмәһе, балалар һәм уйын ижади студиялары барлыҡҡа киләсәк.
Тергеҙеү эштәрен 2024 йылға тамамлау күҙаллана.
 ","
	Шаршамбы, 26 январь 2022",Яңылыҡтар,Na
https://kulturarb.ru/ba/news/өfөlә-kүrenekle-kompozitor-zaһir-ismәғilevteң-105-jyllyғy-arnalғan-kүrgәҙmә-asyldy, Өфөлә күренекле композитор Заһир Исмәғилевтең 105 йыллығы арналған күргәҙмә асылды ,Na,"

Башҡортостан Республикаһы Милли архивының төп корпусында күренекле башҡорт композиторы Заһир Исмәғилевтың тыуыуына 105 йыл тулыуға арналған «Башҡортостан музыка сәнғәтенең ғорурлығы» тигән күргәҙмә асылды.
Күргәҙмәне асыу тантанаһында Милли архив директоры урынбаҫары Ниязбай Сәлимов сәләмләү һүҙе менән сығыш яһаны. Әлеге экспозиция Рәсәй Федерацияһы Президенты Указы менән иғлан ителгән Рәсәй халыҡтарының мәҙәни мираҫы йылы сиктәрендә әҙерләнде, тип билдәләне ул.

«Композитор, ректор Заһир Исмәғилев һәм Өфө дәүләт сәнғәт институты Башҡортостан халыҡтарының мәҙәни мираҫын һаҡлау һәм башҡорт музыка сәнғәтен үҫтереү эшенә ҙур өлөш индерҙе», — тине ул.

Башҡортостан Республикаһы Архив эштәре буйынса идаралығының матбуғат хеҙмәтенән хәбәр итеүҙәренсә, Заһир Исмәғилевтың Мәскәү консерваторияһында бергә уҡыған билдәле ҡурайсы Ғата Сөләймәнов, Башҡортостандың халыҡ шағиры Мостай Кәрим, композиторҙар Александра Пахмутова, Алмаз Монасипов һәм башҡа билдәле шәхестәр менән төшкән фотолары музейға килеүселәрҙә ҙур ҡыҙыҡһыныу тыуҙырҙы.
Сарала З. Исмәғилев исемендәге Өфө дәүләт сәнғәт институтының башҡорт музыкаһы факультеты деканы, Рәсәйҙең атҡаҙанған, Башҡортостандың халыҡ артисы Азат Айытҡолов сығыш яһаны. Ул танылған композитор менән аралашҡандағы иң сағыу мәлдәрҙе иҫкә төшөрҙө, Өфө дәүләт сәнғәт институты ректорының кадрҙар әҙерләү өсөн башҡа уҡыу йорттарын асыуға, йәш таланттар эҙләүгә, институт уҡытыусыларына йәшәү, эшләү өсөн уңайлы шарттар булдырыуға күп көс һалыуы хаҡында һөйләне. Аҙаҡтан Азат Айытҡолов Башҡортостандың Милли архивына СССР Министрҙар Советының 1968 йылдың 5 июнендәге «Өфө ҡалаһында дәүләт сәнғәт институтын ойоштороу тураһында» ҡарарының күсермәһен тапшырҙы һәм ҡурайҙа халыҡ көйөн уйнап күрһәтте.

«Күргәҙмә миңә бик оҡшаны. Заһир Исмәғилев исемендәге Өфө дәүләт сәнғәт институты етәкселеге исеменән ошондай мөһим экспозицияны ойошторғандары өсөн рәхмәт белдерәм, — тине Азат Айытҡолов. — Киләһе йылда беҙҙең юғары уҡыу йортона 55 йыл тула. Башҡортостанда музыка тарихы музейын булдырырға хыялланам. Был идеяны бөтә ерҙә лә хуплаһындар ине».

З. Исмәғилев исемендәге Өфө дәүләт сәнғәт институты студенттары Алмаз Сирусин ҡурайсы Арыҫлан Оморҙаҡовҡа ҡушылып Заһир Исмәғилевтың яратҡан башҡорт халыҡ йырҙарының береһе «Сибай»ҙы башҡарҙы.
Күргәҙмә 21 февралгәсә эшләй.
 ","
	Дүшәмбе, 24 январь 2022",Яңылыҡтар,Na
https://kulturarb.ru/ba/news/bashҡortostandyң-halyҡ-yaҙyusyһy-noғman-musin-isemendәge-povestar-konkursy-iғlan-itelde, Башҡортостандың халыҡ яҙыусыһы Ноғман Мусин исемендәге повестар конкурсы иғлан ителде ,Na,"

“Ағиҙел” әҙәби-нәфис һәм публицистик журналы, “Башҡортостан 24” телеканалы менән берлектә, Башҡортостандың халыҡ яҙыусыһы Ноғман Мусин исемендәге повестар конкурсын иғлан итә. Конкурс ""Ағиҙел"" журналының 100 йыллығына арнала.
Әҙәби бәйгенең маҡсаты – повесть жанрын үҫтереү, йәнләндереү, төрләндереү, баһаһын күтәреү һәм башҡорт әҙәбиәтенең иң күп романдар һәм повестар авторы, ысын мәғәнәлә халыҡ яҙыусыһы Ноғман Мусиндың иҫтәлеген мәңгеләштереү.
Конкурс шарттары түбәндәгесә:
– унда Башҡортостан һәм Рәсәй Яҙыусылар союзы ағзалары башҡорт телендә яҙылған һәм бер ҡайҙа ла баҫылмаған, күләме өс табаҡтан (компьютерҙа йыйылған 100 бит самаһы) артмаған повесть менән ҡатнаша ала;
–тема сикләнмәй;
– конкурста ҡатнашыусылар эштәрен электрон почта (Этот адрес электронной почты защищён от спам-ботов. У вас должен быть включен JavaScript для просмотра.) аша ебәрә йә “Ағиҙел” журналы редакцияһына ҡулъяҙманы электрон рәүештә тапшыра ала. Конкурсҡа ебәрелгән эштәрҙә мотлаҡ ""Ноғман Мусин исемендәге конкурсҡа"" тигән билдә булырға тейеш;
– жюри ағзалары тарафынан иң беренсе сиратта әҫәрҙәрҙең сюжет яңылығына, тел, фекер байлығына, һүрәтләү сараларына, стиль үҙенсәлегенә иғтибар биреләсәк;
– иғтибарға лайыҡлы повестар “Ағиҙел” журналында донъя күрәсәк.
Баһалама ағзалары: Мөнир Ҡунафин (жюри рәйесе, ""Ағиҙел"" журналының баш мөхәррире), Уйылдан Ғәлин (""Башҡортостан 24"" телеканалының директор урынбаҫары), Гөлсирә Ғиззәтуллина, Фәрзәнә Аҡбулатова, Хәйҙәр Тапаҡов, Салауат Әбүзәр. Баһалама ағзалары шулай уҡ конкурста ҡатнашыу хоҡуғына эйә.
“Башҡортостан 24” телеканалы конкурс барышы, айырым ҡатнашыусылар, еңеүселәр һәм уларҙың әҫәрҙәре хаҡында тапшырыуҙар, әңгәмәләр әҙерләйәсәк.
Еңеүселәргә аҡсалата премия ҡаралған:
I урынға – 50 мең һум,
II урынға – 30 мең һум,
III урынға – 20 мең һум.
 ","
	Дүшәмбе, 24 январь 2022",Яңылыҡтар,Na
https://kulturarb.ru/ba/news/tiҙҙәn-sibaj-dәүlәt-bashҡort-drama-teatrynda-ih-kүgәrsenkәjҙәrem-lirik-komediyaһy-premeraһy-bulasaҡ," Тиҙҙән Сибай дәүләт башҡорт драма театрында ""Их, күгәрсенкәйҙәрем!"" лирик комедияһы премьераһы буласаҡ ",Na,"

7-8 февралдә А. Мөбәрәков исемендәге Сибай дәүләт башҡорт драма театрында Ф.Бүләковтың ""Их, күгәрсенкәйҙәрем!"" лирик комедияһы премьераһы үтәсәк. 
Еңел булмаған тормош юлы үткән, үткәндәрен уйлап, үҙҙәрен йыуатыуҙан ҡасҡан, һөйөп-һөйөлөп йәшәргә теләгән дүрт әхирәт тураһында яҡты, тетрәндергес, шул уҡ ваҡытта ябай спектакль… Әхирәттәрҙең йәше үтеп барыуға ҡарамаҫтан, өмөттәре һүнмәгән. Бына өйлө кейәү пәйҙә була. Кемдең өлөшөнә төшөр көмөш ул? Әҫәрҙә күтәрелгән тема һәр быуын өсөн көнүҙәк: тормош хаҡында, һәр кемдең камил һәм камил булмаған ҡылыҡтары тураһында уйландыра.
Ролдәрҙә: Башҡортостандың халыҡ артистары Зифа Баязитова, Нурзиә Әбдрәшитова, Риф Сәйфуллин, Башҡортостандың атҡаҙанған артистары Әлфирә Йосопова, Айгөл Хәкимова.
Спектаклде сәхнәгә әҙерләүсе төркөм: ҡуйыусы режиссер - Башҡортостандың халыҡ артисы Азат Нәҙерғолов, режиссер - Денис Нурғәлин, ҡуйыусы рәссам – Рәсәйҙең һәм Ҡалмыҡ Республикаһының атҡаҙанған сәнғәт эшмәкәре Валерий Яшкулов, композитор – Башҡортостандың атҡаҙанған сәнғәт эшмәкәре Илшат Яхин, балетмейстер – Фәйрүзә Сәлимгәрәева.
 ","
	Дүшәмбе, 24 январь 2022",Яңылыҡтар,Na
https://kulturarb.ru/ba/news/festa-ansamble-tәүge-koncertynda-bashҡort-kopmozitorҙarynyң-jyrҙaryn-bashҡara, «Фэста» ансамбле тәүге концертында башҡорт копмозиторҙарының йырҙарын башҡара ,Na,"

19 февралдә, шәмбелә, Хөсәйен Әхмәтов исемендәге Башҡорт дәүләт филармонияһында «Фэста» ҡатын-ҡыҙҙар йыр ансамбле үҙенең тәүге концертына саҡыра. Был – йәш коллективтың тәүге яңғыҙ концерты.
Матур кисәлә ҡыҙҙар башҡорт композиторҙары – Салауат Низаметдинов, Рим Хәсәнов, Нур Дауытов, Бәхти Ғайсин, Шамил Ибраһимов, Рафиҡ Сәлмәнов һәм башҡаларҙың әҫәрҙәрен башҡара.
Программала Башҡортостандың Милли халыҡ уйын ҡоралдары оркестры ҡатнаша.
«Фэста» вокаль ансамбле - 2019 йылда Таһир Сәйфуллин исемендәге Дәүләт академия хор капеллаһының художество етәксеһе Алһыу Хәсбиуллина башланғысы менән ойошторолған йәш ҡатын-ҡыҙҙар коллективы. Етәксеһе - халыҡ-ара һәм бөтә Рәсәй конкурстары лауреаты Гүзәл Хафизова.
2020 йылда коллектив «На Ивана, На Купала» халыҡ-ара конкурс-фестиваленең (Мәскәү ҡалаһы) I дәрәжә лауреаты исемен алды һәм Бөйөк Еңеүҙең 75 йыллығына арналған ҙур концертта ҡатнашты.
Концерт киске сәғәт 6-ла башлана.
Билеттарҙы ошо һылтанма буйынса һатып алырға мөмкин.
«Пушкин картаһы»н файҙаланырға була.
 ","
	Шәмбе, 22 январь 2022",Яңылыҡтар,Na
https://kulturarb.ru/ba/news/salauattar-bashҡortostan-namyҫyn-yaҡlayasaҡ, Салауаттар Башҡортостан намыҫын яҡлаясаҡ ,Na,"

Башҡортостандан ике коллектив «Театраль Волга буйы» федераль округ конкурсында республика исеменән сығыш яһаясаҡ. 2022 йылдың 12 ғинуарында «Театраль Волга буйы» балалар һәм йәштәр ижади коллективтары фестиваленең округ этабына старт бирелде. Был фестиваль – округ йәмәғәт проекты, уны тормошҡа ашырыу Рәсәй Президентының Волга буйы федераль округындағы тулы хоҡуҡлы вәкиле Игорь Комаровтың башланғысы буйынса Рәсәйҙә Театр йылы (2019 йыл) сиктәрендә башланған. Конкурс йәштәр (18-30 йәш) һәм балалар театр коллективтары (6-17 йәш) өсөн уҙғарыла.
Проекттың финалына Волга буйы федераль округының барлыҡ субъекттарынан 28 спектакль үткән. Башҡортостан Республикаһынан ике коллектив – Салауат ҡалаһынан «Арлекин» балалар өлгөлө театр-студияһы һәм Башҡорт дәүләт университетының «Осҡон» студенттар театры ҡатнаша. Ике театр ҙа фестивалдең төбәк этабында 26 коллектив араһында еңеүсе булды.
Эксперттар спектаклдәрҙең видеоверсиялары рейтингын төҙөй, улар нигеҙендә конкурс лауреаттарын билдәләү өсөн жюри ағзалары тауыш бирәсәк. Төбәк этабында еңеү яулаған спектаклдәрҙең видеоверсиялары «театральноеприволжье.рф» сайтында баҫылған һәм ирекле ҡарау мөмкинлеге бар.
Фестивалгә театр сәнғәтенең төрлө төрҙәре һәм жанрҙары – трагедиялар, комедиялар, фарстар, драмалар, сторителлинг, фэнтези, әҙәби пластика, баллада, әммә күберәк әкиәттәр тәҡдим ителгән: «Ал сәскә», «Конек-горбунок», «Һыуһылыу». Тамашасылар илебеҙ әҙәбиәте классиктары: Антон Чехов, Фёдор Достоевский, Владимир Маяковский, Сергей Михалков, Мостай Кәрим һәм башҡаларҙың йәштәр һәм балалар коллективтарының интерпретацияларын ҡарай ала. Йәштәр театрҙары сәхнәгә сығарған тамашалар араһында беренсе мөхәббәт, үҙеңде, донъяны аңлау ҡатмарлыҡтары, үҙ-ара мөнәсәбәттәр тураһындағылары айырыуса ҡыҙыҡһыныу тыуҙыра.
«Театраль Волга буйы» проекты өсөнсө тапҡыр уҙғарыла. 2021 йылдан Удмурт Республикаһы фестивалдең сараларын уҙғарыу өсөн төп майҙансыҡҡа әүерелгән. 27 мартта Ижевскиҙа, Бөтә донъя театр көнөндә, тантаналы ябыу сараһында «Театраль Волга буйы» балалар һәм йәштәр театр коллективтары фестивале лауреаттарының исемдәре аталасаҡ. Онлайн-трансляция барышында һәр төбәк вәкилдәре миҙгелдең иң яҡшы театр тамашалары буйынса үҙенең ҡарарҙарын иғлан итәсәк. Балдар суммаһы буйынса «Иң яҡшы йәштәр спектакле», «Иң яҡшы балалар спектакле», «Иң яҡшы режиссер эше», «Иң яҡшы актер», «Иң яҡшы актриса» номинацияларында еңеүселәр билдәләнәсәк. Округ фестиваленең һуңғы этабы лидерҙары – балалар һәм йәштәр студиялары яңы спектаклдәргә гранттарға эйә була. Финалға сыҡҡан театрҙарҙың тамашалары һәм сараны ябыу тантанаһы телевидениела һәм интернетта күрһәтеләсәк.
Проект йәштәрҙең театр сәнғәтен популярлаштырыуға һәм йәштәрҙең мәҙәни аң даирәһен киңәйтеүгә, үҙешмәкәр театр коллективтарына ярҙам итеүгә һәм уларҙы үҫтереүгә йүнәлтелгән.
2020-2021 йылдар миҙгелендә фестивалдә Волга буйы федераль округының барлыҡ төбәктәренән 416 театр коллективы: 157 йәштәр һәм 256 мәктәп театры, 5 меңгә яҡын актер ҡатнашҡан.
 ","
	Шәмбе, 22 январь 2022",Яңылыҡтар,Na
https://kulturarb.ru/ba/news/bashҡortostandyң-milli-arhivy-zaһir-ismәғilevtyң-tyuyuyna-105-jyl-tulyuғa-arnalғan-kүrgәҙmә-ojoshtorҙo, Башҡортостандың Милли архивы Заһир Исмәғилевтың тыуыуына 105 йыл тулыуға арналған күргәҙмә ойошторҙо ,Na,"


Заһир Исмәғилевтың тыуыуына 105 йыл тулыу уңайынан Башҡортостандың Милли архивы композиторҙың шәхси документтарын тәүге тапҡыр киң йәмәғәтселеккә сығарҙы. Барыһы ла төп нөсхәләрҙә. Улар араһында һирәк осраған фото, ҡулъяҙмалар ҙа бар.


Заһир Исмәғилев башҡорт йыр сәнғәтенә тос өлөш индергән шәхестәрҙең береһе. Ул 400-ҙән ашыу музыка әҫәре авторы. ""Шәүрә"", ""Салауат Юлаев"", ""Урал илселәре"" кеүек киң билдәле композицияларҙы әллә күпме дауам итергә мөмкин. Әйткәндәй, билдәле композитор исемен йөрөткән Өфө дәүләт сәнғәт институты киләһе йыл 55 йыллығын билдәләй. Ошо уңайҙан күләмле саралар шәлкеме планлаштырылған. Республикала Башҡорт музыкаһы музейын булдырыу шуларҙың береһе.

 ","
	Шәмбе, 22 январь 2022",Яңылыҡтар,Na
https://kulturarb.ru/ba/news/bashҡortostanda-buranbaj-isҡuzhin-isemendәge-yumor-satira-һәm-laҡaptar-konkursy-iғlan-itelde-2," Башҡортостанда Буранбай Исҡужин исемендәге юмор, сатира һәм лаҡаптар конкурсы иғлан ителде ",Na,"

Баймаҡ биләмә-ара үҙәк китапханаһы Буранбай Исҡужин исемендәге юмор, сатира һәм лаҡаптар конкурсын уҙғара. Бәйге Буранбай Исҡужиндың тыуыуына 70 йәш тулыуы һәм 2022 йылдың илдә Халыҡ сәнғәте һәм Рәсәй халыҡтарының матди булмаған мәҙәни мираҫы йылы тип иғлан ителеүе уңайынан ойошторола.

«Конкурстың маҡсаты – шағир Буранбай Исҡужиндың исемен мәңгеләштереү, юмор һәм сатира, лаҡаптар традицияларын үҫтереү, ошо жанрҙа ижад итеүселәрҙе әҙәбиәткә ылыҡтырыу» , - ти ойоштороусылар.


«Буранбай Исҡужин, йәмғиәтебеҙҙең кире яҡтарын күреп, ҡыйыу һәм әсе итеп тәнҡитләүҙән ҡурҡманы. Шулай уҡ ауырлыҡтарға еңелсә юмор менән ҡарау, үҙенә ҡарата ла ҡаты талапсанлыҡ, хатта тәнҡиди күҙлектән, ҡайһы саҡта көлөп бағыу уға яуап һүҙе әйтергә теләүселәрҙе лә ҡоралһыҙландыра ине. Йылы шаяртыу, тос пародиялар, сәпкә тейерлек лаҡаптар оҫтаһы ла булды ул. Бындай таһыллыҡ әҙәбиәтебеҙҙә бик һирәк күренеш», – ти жюри рәйесе Әхмәр-Ғүмәр Үтәбай.

Буранбай Исҡужин исемендәге юмор, сатира һәм лаҡаптар конкурсының шарттары түбәндәгесә:
1. Конкурста юмор, сатира һәм лаҡап жанрында яҙышыу һәләте булған 18 йәштән өлкән бәйгеселәр ҡатнаша ала.
2. Бәйгелә ҡатнашыусыларҙың эштәре “Поэзия”, “Проза” номинацияларында баһаланасаҡ.
3. Ҡатнашыусылар тормоштоң төрлө күренештәренә ҡарата арнап үҙҙәре ижад иткән әҫәрҙәрен (Документ Microsoft Word.docx форматында) Этот адрес электронной почты защищён от спам-ботов. У вас должен быть включен JavaScript для просмотра. адресына ебәрергә тейеш.
4. Прозаның мөмкин тиклем ҡыҫҡа, ә шиғырҙар 12 юлға тиклем генә булыуы мотлаҡ!
5. Ҡатнашыусыларҙың эштәре 2022 йылдың 15 ғинуарынан 1 мартҡа тиклем ҡабул ителә.
6. Ижади эштәрҙе яҡташ яҙыусы Әхмәр-Ғүмәр Үтәбай етәкселегендәге жюри баһалаясаҡ.
Белешмәләр өсөн телефон: 8 (34751) 3-16-74.
Конкурстың положениеһына һылтанма: https://vk.com/doc262152473_627140090?hash=2ef229b7bfae74c71f&dl=48d0e748d87f4224d3
 ","
	Йома, 21 январь 2022",Яңылыҡтар,Na
https://kulturarb.ru/ba/news/sәjҙә-ilyasova%20ғүmerҙeң-jәmle-saғy-tip-atalғan-koncert-programmaһyna-saҡyra,Na,Na,Na,Na,Яңылыҡтар,Na
https://kulturarb.ru/ba/news/28-ғinuarҙa-ҡuraj-dany-milli-televizion-premiyaһy-eңeүselәreneң-isemdәre-bildәle-bulasaҡ, 28 ғинуарҙа «Ҡурай даны» милли телевизион премияһы еңеүселәренең исемдәре билдәле буласаҡ ,Na,"

28 ғинуарҙа киске сәғәт 7-лә «Башҡортостан» дәүләт концерт залында «Ҡурай даны» милли телевизион премияһын тапшырыу тантанаһы була.
«Ҡурай даны» милли телепремияһы 2018 йылда «Башҡортостан» ТРК ДУП-һының «Ҡурай-ТВ» музыкаль-күңел асыу телеканалы башланғысы менән булдырылған. Телепремияның төп маҡсаты - үҙ эшендә уңышҡа өлгәшкән замандаштарыбыҙҙы асыҡлау һәм танытыу. Заманса мәҙәниәтте пропагандалау, һаҡлау һәм үҫтереү, халыҡ йолаларын, кәсептәрен һәм һөнәрҙәрен һаҡлауға ҡоролған проект халыҡта ҙур ҡыҙыҡһыныу тыуҙырҙы.
2020-2021 йылдарҙа телепремияға 45 ҡатнашыусы - ""Ҡурай"" телеканалы тамашасылары тәҡдим иткән замандаштарыбыҙ дәғүә итте. Быныһында «Курай даны» милли телепремияһы 9 номинацияла уҙғарыла: «Ер кешеһе», «Һөнәр оҫтаһы», «Эшлекле ханым», «Оҫта ғаилә», «Ижади ғаилә», «Йыл батыры», «Спорт һөйөүсе ғаилә», «Йыл тренеры», «Йыл режиссеры».
Тантаналы саранан репортаж Башҡортостан юлдаш телевидениеһы һәм «Курай-ТВ» телеканалдарында күрһәтелә.
 
 ","
	Кесе йома, 20 январь 2022",Яңылыҡтар,Na
https://kulturarb.ru/ba/news/ishembaj-rajonynyң-үrge-etҡol-auylynda-bashҡort-balaҫyn-һuғyrғa-өjrәndelәr, Ишембай районының Үрге Этҡол ауылында башҡорт балаҫын һуғырға өйрәнделәр ,Na,"

Уҙған аҙнала Ишембай районының Этҡол ауылындағы күп функциялы китапханаһында балаҫ һуғыу буйынса оҫталыҡ дәресе үтте.
Өфөнән килгән ҡунаҡ - ""Билбау"" ижад берекмәһе етәксеһе Гүзәл Мостафина Ишембай районының ҡул эшенә маһир оҫтабикәләргә традицион башҡорт балаҫын һуғыу серҙәрен асҡан.
Гүзәл Рәис ҡыҙы күрше ауылдарҙан килгән оҫталарҙың ҡул эштәре менән дә танышҡан һәм үҙ баһаһын биргән.
Иҫегеҙгә төшөрәбеҙ, «Мәҙәниәт» милли проектын тормошҡа ашырыу сиктәрендә яңыртылған күп функциялы был китапхана яңыраҡ - уҙған йылдың декабрь аҙағында асылды.
 ","
	Кесе йома, 20 январь 2022",Яңылыҡтар,Na
https://kulturarb.ru/ba/news/sovet-diplomaty-kәrim-hәkimovҡa-һәjkәl-proekttary-konkursy-oҙajtyldy, Совет дипломаты Кәрим Хәкимовҡа һәйкәл проекттары конкурсы оҙайтылды ,Na,"

Күренекле шәхес Кәрим Хәкимовҡа һәйкәлде Өфө ҡалаһының В.И. Ленин исемендәге паркында, Совет һәм Туҡай урамдары киҫелеше янында ҡуйыу күҙаллана.
Конкурста ҡатнашыу өсөн ғаризалар, проекттар, аңлатмалы яҙыуҙар, график материалдар һәм смета-финанс иҫәп-хисабы 2022 йылдың 4 апреленә тиклем «Рәсәйҙең рәссамдар союзы» Бөтә Рәсәй ижади йәмәғәт ойошмаһының Башҡортостан Республикаһы төбәк бүлексәһендә ҡабул ителә: Өфө ҡалаһы, Октябрь проспекты, 148. Телефон: 8 (347) 284-42-47.
Положение менән Башҡортостан Республикаһының «Рәсәй Рәссамдар союзы» төбәк ойошмаһы сайтында танышырға мөмкин.
 ","
	Кесе йома, 20 январь 2022",Яңылыҡтар,Na
https://kulturarb.ru/ba/news/bashҡortostandyң-halyҡ-shaғiry-rәmi-ғaripovtyң-tyuғan-kөnөnә-ҡarata-fleshmob-bashlandy, Башҡортостандың халыҡ шағиры Рәми Ғариповтың тыуған көнөнә ҡарата флешмоб башланды ,Na,"

2021-2022 йылдарҙа Башҡортостан Республикаһының халыҡ шағиры Рәми Ғариповтың тыуыуына 90 йыл тулыуға арналған сараларҙы әҙерләү һәм үткәреү буйынса ойоштороу комитеты флешмоб башлап ебәрҙе.
Был флешмоб 2022 йылдың 12 ғинуарынан 12 февраленә тиклем уҙғарыла. Конкурста ҡатнашыу өсөн Рәми Ғариповтың шиғыры менән видеоролик төшөрөргә кәрәк.
Материалдар (видеояҙмалар) «Рәми Ғарипов-90» билдәһе һәм ҡатнашыусының ғаризаһы менән Этот адрес электронной почты защищён от спам-ботов. У вас должен быть включен JavaScript для просмотра. электрон адресына ҡабул ителә.
Конкурс тураһында положение менән «Бәйләнештә» «Рәми Ғариповтың йорт-музейы» төркөмөндә танышырға мөмкин.
 ","
	Кесе йома, 20 январь 2022",Яңылыҡтар,Na
https://kulturarb.ru/ba/news/miraҫ-jyr-һәm-bejeү-ansamble-һamar-өlkәһeneң-170-jyllyғyna-arnalғan-bajramda-syғysh-yaһany, «Мираҫ» йыр һәм бейеү ансамбле Һамар өлкәһенең 170 йыллығына арналған байрамда сығыш яһаны ,Na,"

Һамар опера һәм балет театрында Һамар губернаһының 170 йыллығын билдәләнеләр. Өлкә халҡын иҫтәлекле ваҡиға менән ҡотларға Өфөнөң «Мираҫ» йыр һәм бейеү ансамбле, шулай уҡ Волга буйы федераль округының башҡа төбәктәренән: Татарстан Республикаһының Дәүләт йыр һәм бейеү ансамбле, «Марий Эл» дәүләт бейеү ансамбле, П.М. Милославов исемендәге Волга буйы дәүләт рус халыҡ хоры ла килгәйне.
Башҡортостан ҡунаҡтары үҙҙәренең «Сатыр эргәһендә», «Илкәйем» һәм «Йыуаса» йыр-бейеү композицияларын бүләк итте. Шулай уҡ «Мираҫ» урындағы халыҡты башҡорт сәнғәте ынйыһы – хор башҡарыуындағы «Сыңрау торна» йыры менән ҡотланы. Музыкаль әҫәрҙең үҙенсәлекле яңғырашы бер кемде лә битараф ҡалдырманы. Тамашасылар Өфө артистарына хайран ҡалды һәм бик оҙаҡ алҡышланы.
Тантаналы кисәлә өлкә халҡын Һамар өлкәһе губернаторы Дмитрий Азаров ҡотланы. Һамар — Рәсәйҙең иҡтисади һәм фәнни-техник ҡеүәте тупланған сәнәғәт үҙәге. Күп милләтле мәҙәниәт, үҙенсәлекле йолалар һәм ҡабатланмаҫ гүзәл тәбиғәт Һамар өлкәһенең баһалап бөткөһөҙ ҡаҙанышы булып тора.
 ","
	Кесе йома, 20 январь 2022",Яңылыҡтар,Na
https://kulturarb.ru/ba/news/bashҡortostandyң-mәҙәniәt-ministry-urynbaҫary-tәғәjenlәnde, Башҡортостандың мәҙәниәт министры урынбаҫары тәғәйенләнде ,Na,"

Илнур Мөхйәнов Башҡортостандың мәҙәниәт министры урынбаҫары итеп тәғәйенләнде. Ул Мәҙәниәт министрлығының социомәҙәни эшмәкәрлек мәсьәләләре өсөн яуап бирә. Быға тиклем ошо вазифала Рәнис Алтынбаев эшләне.
Илнур Мөхйәнов 1988 йылдың 4 декабрендә Ишембай районы Маҡар ауылында тыуған. Башҡорт дәүләт университетын, Башҡортостан дәүләт хеҙмәте һәм идара итеү академияһын тамамлаған.
Хеҙмәт юлын 2008 йылда Башҡорт дәүләт университетында хәүефһеҙлек хеҙмәтенең оператив дежурныйы һәм Башҡорт дәүләт филармонияһында яҡтыртыу технигы булып башлай. Рәсәй Федераль миграция хеҙмәтенең Башҡортостан буйынса идаралығының сит ил граждандарын ваҡытлыса йәшәтеү өсөн махсус учреждение администраторы була.
2015-2017 йылдарҙа – Ишембай районы Маҡар ауыл советы биләмәһе башлығы, 2017-2018 йылдарҙа – Ишембай районының мәҙәниәт бүлеге етәксеһе. 2018-2019 йылдарҙа – Ишембай районы хакимиәте башлығының социаль мәсьәләләр буйынса урынбаҫары вазифаһын башҡарыусы.
2019-2022 йылдарҙа – Башҡортостан Башлығының Муниципаль берәмектәр менән эш итеү идаралығы урындағы үҙидара органдары менән эшләү бүлегене баш кәңәшсеһе.
 ","
	Кесе йома, 20 январь 2022",Яңылыҡтар,Na
https://kulturarb.ru/ba/news/hөrmәtle-elena-sergeevna-spektakleneң-premeraһy-uҙҙy, «Хөрмәтле Елена Сергеевна» спектакленең премьераһы уҙҙы ,Na,"

18 ғинуарҙа Туймазы дәүләт татар драма театрында күренекле совет драматургы Людмила Разумовскаяның пьесаһы буйынса сәхнәләштерелгән “Хөрмәтле Елена Сергеевна” спектакленең премьераһы булды. Пьеса сығарылыш синыф уҡыусыларының бөтөнләй ярамаған юлдар аша экзамен эштәрен төҙәтергә ынтылыштары хаҡында. Маҡсаттарын ысынға ашырыр өсөн йәштәр хатта енәйәткә барып етә яҙа.
Ни өсөн йәш үҫмерҙәр араһында ҡырыҫ тәбиғәтле, ҡанһыҙҙары осрай? Нисек йәмғиәткә лайыҡлы, ысын кешеләр тәрбиәләргә? Нисек ҡатмарлы тормош юлында кешелеклелек сифаттарын һаҡлап ҡалырға? Спектакль тәүге тамашасыларҙы шундай уйҙарға һалды. Кешелек доньяһында булған ҡанһыҙлыҡ, ҡаты бәғерлелек йәнде әрнетте.
Сәхнә әҫәренең режиссеры һәм музыкаль яҡтан биҙәүсеһе—Редик Ғәниев, ҡуйыусы рәссам - Рима Госманова.
Уҡыусыларҙы ысын кешеләр итеп тәрбиәләргә ынтылған Елена Сергеевна образын талантлы актриса Динара Вәхитова башҡарҙы. Сығарылыш синыф уҡыусылары ролдәрен Рөстәм Шәйхумов, Фирдүс Гәрәев, Алсу Сәйфуллина, Илсур Миңнегалин ижад иткән. Шулай уҡ спектаклдә театр артистары -Башҡортостандың атҡаҙанған артисы Данил Нуриханов, Әлфиә Ғайсарова, Алсу Вәлиева, Динара Ғимаҙиева уйнай.
Театр репертуарына тәрән мәғәнәле сәхнә әҫәре өҫтәлде. Спектакль сығарыуҙа ҡатнашҡан барлыҡ ижадсыларҙы һәм хеҙмәткәрҙәрҙе ихлас котлайбыҙ.
 ","
	Шаршамбы, 19 январь 2022",Яңылыҡтар,Na
https://kulturarb.ru/ba/news/bashҡortostan-respublikaһy-2022-jyldyң-berense-konkursynda-otҡan-granttar-һany-bujynsa-aldynғy, Башҡортостан Республикаһы 2022 йылдың беренсе конкурсында отҡан гранттар һаны буйынса алдынғы ,Na,"

13 ғинуарҙа Рәсәй Федерацияһы Президенты Хакимиәте Етәксеһенең беренсе урынбаҫары Сергей Кириенко үткәргән Координация комитеты ултырышында 2022 йылда Президент гранттарының беренсе конкурсында еңеүселәр билдәләнде.
Был юлы президент грантына илдең барлыҡ 85 төбәгенән 10 меңдән ашыу проект дәғүә итте. Конкурста 1 942 ойошма еңеүсе булды, дөйөм ярҙам суммаһы 4 миллиард 35 миллион һум тәшкил итә.
Башҡортостан Республикаһынан 74 проектҡа 75 743 874,87 һумлыҡ ярҙам күрһәтелгән, шуларҙың араһында мәҙәниәт өлкәһе буйынса дөйөм суммаһы 7 320 500,14 һумлыҡ 8 грант бар. Еңелгән гранттар һаны буйынса Башҡортостан беренсе урында, ошо проекттарға ярҙам суммаһы буйынса икенсе урында килә.
Еңеүсе проекттарҙы ғәмәлгә ашырыу 2022 йылдың 1 февралендә үк башлана.

- Өсөнсө йыл рәттән республиканың коммерцияға ҡарамаған ойошмаларына ярҙам күрһәтеү өсөн 140-шар миллион һум аҡса йүнәлтәбеҙ. Былтыр гранттар күләме 30 миллионға арттырылды. 2020 йылда Граждандар йәмғиәтенә булышлыҡ итеү фонды - 126, 2021 йылда тағы 134 социаль әһәмиәтле проектҡа ярҙам күрһәтте.
Эшебеҙҙе федераль кимәлдә лайыҡлы баһаланылар. Сергей Кириенко рәйеслегендәге комиссия Башҡортостанға коммерцияға ҡарамаған ойошмаларға булышлыҡ итеү өсөн 100 миллион һумдан ашыу аҡса бүлде. Уларҙы беҙҙең Фонд бүләсәк. Былтыр төбәктәр араһында иң ҙур грантҡа - яҡынса 75 миллион һумға лайыҡ булдыҡ.
Мартта Фонд республика конкурсына ғаризалар ҡабул итә башлаясаҡ. Коммерцияға ҡарамаған ойошмаларҙың республика кимәлендә грант ярҙамын алыу мөмкинлеге буласаҡ, - тип яҙҙы Башҡортостан Республикаһы Башлығы Радий Хәбиров Инстаграмдағы сәхифәһендә.

Гранттар конкурсында еңеүселәрҙең береһе - ""Башҡортостан Республикаһының драматургия һәм режиссура үҙәгенең” ""Мин нимә тураһында өндәшмәйем"" проекты. Гранттың суммаһы - 1 182.000 һум.
«Нимә тураһында өндәшмәйем» проекты үҫмерҙәр өсөн «Драмквадрат» белем биреү лабораторияһына психологик, социаль һәм театр технологияларын индереүгә нигеҙләнгән. Тәүге йылда проект Өфөнөң 4 мәктәбендә тормошҡа ашырыласаҡ. Проектта ҡатнашыу өсөн мәктәптә психологик баҫымға дусар булған 7-8 класс уҡыусылары саҡырыла. Үҫмерҙәр һәм уларҙың ата-әсәләре өсөн консультациялар, шәхси белем биреү һәм драматургия оҫтаханаһы процесына йәлеп итеү эше ойоштороласаҡ. Проект үҫмерҙәр психотерапевты һәм шеф-драматург етәкселегендә, социаль педагог-психолог, театр педагогтары, режиссер менән дәрестәрҙе үҙ эсенә ала.
Шулай уҡ мәҙәниәт өлкәһендә гранттар алдылар: Башҡортостан Китапханалар ассоциацияһы - «УҠЫ-365 уҡыу һәм белем биреү фестиваль-марафоны» проектына (1500000 һум), ""Бөрө ҡумтаһы"" социаль туризмды үҫтереү үҙәге – Кума ҡурсаҡтары интерактив музейына (348 мең һум), ""Башҡортостан Республикаһы татарҙарының милли-мәҙәни автономияһы ""Милли биҙәк"" "" этно-оҫтаханаһы (500 мең һум) проектына.
Шуны ла билдәләп үтергә кәрәк, коммерцияға ҡарамаған ойошмаларҙың (тәү сиратта Рәсәй кимәлендәге конкурста еңмәгәндәрҙең) төбәк кимәлендә ресурстар алыу мөмкинлеге буласаҡ, был маҡсатты бойомға ашырыу өсөн 2 миллиард йүнәлтергә тигән ҡарар ултырышта ҡабул ителде.
Конкурста ҡатнашыу өсөн ғаризаны https://grant.bashkortostan.ru порталы аша ебәрергә кәрәк.
1 февралдә иһә 2022 йылдың икенсе конкурсына ғаризалар ҡабул ителә башлай. Уның тураһында положение шулай уҡ Координация комитеты ултырышында ҡабул ителде.
 ","
	Шаршамбы, 19 январь 2022",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһynda%20artur-tuҡtaғolovtyң%20yubilej-kisәһe-үtәsәk,Na,Na,Na,Na,Яңылыҡтар,Na
https://kulturarb.ru/ba/news/өfөlә-yshan-mistik-serialynyң-isem-tujy-үtte, Өфөлә «Ышан» мистик сериалының исем туйы үтте ,Na,"


«Арт-Квадрат» ҡала киңлегендә үҫмерҙәр өсөн «Ышан» мистик сериалының исем туйы үтте. Ҡышҡы каникулда Башҡортостан юлдаш телевидениеһында күрһәтелгән ете серия тамашасыларҙа ҙур ҡыҙыҡһыныу уятты.
Сериалда хәҙерге үҫмерҙәрҙең проблемалары күтәрелә. Ете серия — башҡорт легендаһындағы ете ҡыҙҙың бәләгә тарыған үҫмерҙәргә нисек ярҙам итеүе тураһында ете тарих.




«Ышан» сериалы балаларҙы һәм үҫмерҙәрҙе үҙ көсөнә, яҡындарына ышанырға саҡырыуы менән ҡиммәтле, — тине мәҙәниәт министры Әминә Шафиҡова. — Был иһә «Тамыр» телеканалының бындай форматтағы икенсе әһәмиәтле проекты. Тәүге «Бирешмә!» сериалында каналдың ижади командаһы йәш тамашасыларҙы бирешмәҫкә саҡырҙы. Яңы фильмдың төп идеяһы ла ошо. Ижади төркөмгә, актерҙарға, балаларға рәхмәт! Артабан да «Тамыр» ошондай кәрәкле сериалдар төшөрһөн тип теләйем».



Рәсәй Федерацияһы Дәүләт Думаһы депутаты Зариф Байғусҡаров, мәғариф һәм фән министры урынбаҫары Әлфиә Ғәлиева, Бөтә донъя башҡорттары ҡоролтайының башҡарма комитеты рәйесе Юлдаш Йосопов, Граждандар йәмғиәтенә булышлыҡ итеү фонды директоры Люциә Юлыева, «Ағиҙел» журналының баш мөхәррире Мөнир Ҡунафин, «Башҡортостан» телерадиокомпанияһы директоры Рөстәм Зәрәфетдинов «Тамыр» командаһына ошондай мөһим һәм көнүҙәк проект өсөн рәхмәт белдерҙе.
Билдәле кинорежиссер Булат Йосопов «Тамыр» телеканалының яңы сериалын юғары баһаланы:



«Тамыр» телеканалында эшләгән коллегаларымдың уңыштарына ныҡ һөйөнәм. Ҡыҙғанысҡа ҡаршы, хәҙерге заманда балалар өсөн сифатлы кино контенты аҙ. Хәҙер беҙҙә телевизион кинематограф та үҫешә. Республикала милли Голливуд булдырырлыҡ ҡеүәт бар. Әйтәйек, Горький исемендәге киностудия ҡарамағындағы балалар һәм үҫмерҙәр фильмдары студияһы. Күберәк төшөрөргә, күберәк ижад итергә кәрәк».




«Ышан» сериалының социаль әһәмиәте баһалап бөткөһөҙ. Проект балаларҙың һәм үҫмерҙәрҙең туған телгә, мәҙәниәткә ҡыҙыҡһыныуын арттырыр, үҫеп килгән быуындың проблемаларына ата-әсәләр һәм йәмәғәтселек иғтибарын йәлеп итер. Сериалдың режиссеры — Адель Һөнәрғолова, сценарий авторы — Дамир Йосопов, операторы — Руслан Бикбаев, башҡарма продюсеры — Гөлшат Ғәлиуллина, монтажлау режиссеры — Дамир Сәлимов.
Ошо көндәрҙә «Ышан»дың ете серияһы ла социаль селтәргә һалына.



 ","
	Дүшәмбе, 17 январь 2022",Яңылыҡтар,Na
https://kulturarb.ru/ba/news/rәsәjҙeң-һәm-bashҡortostandyң-halyҡ-artisy-flүrә-kildejәrova-yubilejy-kөnөndә-salauat-yulaev-ordeny-menәn-bүlәklәnde, Рәсәйҙең һәм Башҡортостандың халыҡ артисы Флүрә Килдейәрова юбилейы көнөндә Салауат Юлаев ордены менән бүләкләнде ,Na,"


15 ғинуарҙа Рәсәйҙең һәм Башҡортостандың халыҡ артисы, Башҡортостандың Салауат Юлаев исемендәге дәүләт премияһы лауреаты, билдәле йырсы һәм педагог Флүрә Килдейәрова үҙенең юбилейын билдәләне.
Х.Әхмәтов исемендәге Башҡорт дәүләт филармонияһында абруйлы ҡунаҡтар, Флүрә Килдейәрова класын тамамлаусылар һәм уның ижадын һөйөүселәр йыйылды. Башҡортостандың мәҙәниәт министры Әминә Шафиҡова республика етәксеһе Радий Хәбировтың ҡотлауын уҡып ишеттерҙе һәм уға республиканың юғары дәүләт наградаһын – Салауат Юлаев орденын, Башҡортостан Мәҙәниәт министрлығының Почет грамотаһын тапшырҙы.




«Күп йылдар инде әүҙем ижадығыҙ менән Рәсәйҙең йыр сәнғәтен үҫтереүгә баһалап бөткөһөҙ өлөш индерәһегеҙ. Башҡарыу оҫталығығыҙҙы яратҡан уҡыусыларығыҙға тапшыраһығыҙ, һәр береһенең ижади һәм тормошонда ҡатнашаһығыҙ», – тиелә республика Башлығының ҡотлауында.




Концерт программаһында халыҡ йырҙары, опера ариялары һәм камера-вокаль лирика яңғыраны. Йырсыға Башҡортостандың халыҡ артисы Индира Әсәҙуллина һәм халыҡ-ара конкурстар лауреаты Ксения Равнейко ҡушылып уйнаны. Концертты Башҡортостандың атҡаҙанған мәҙәниәт хеҙмәткәре Виктория Симонова алып барҙы. Билдәле сәхнә оҫталары Иҙрис Ғәзиев һәм Йәмил Әбделмәнов та юбилярға музыкаль ҡотлауҙарын еткерҙе. 



 ","
	Дүшәмбе, 17 январь 2022",Яңылыҡтар,Na
https://kulturarb.ru/ba/news/milli-kitaphana-bashҡortostandyң-halyҡ-shaғiry-hәsәn-nazarҙyң-80-jәshenә-arnalғan-kүrgәҙmә-tәҡdim-itә, Милли китапхана Башҡортостандың халыҡ шағиры Хәсән Назарҙың 80 йәшенә арналған күргәҙмә тәҡдим итә ,Na,"

БР Милли китапханаһының Башҡорт әҙәбиәте һәм тыуған яҡты өйрәнеү бүлеге журналист-публицист, тәржемәсе, Башҡортостандың халыҡ шағиры, Башҡортостан Республикаһының Салауат Юлаев исемендәге дәүләт премияһы, Рәми Ғарипов һәм Зәйнәб Биишева исемендәге әҙәби премиялар лауреаты Хәсән Назарҙың 80 йәшлек юбилейына арналған «Уйы тәрән, рухы юғары» тигән күргәҙмә тәҡдим итә.
Әҙәбиәткә һәм шиғриәткә үҫмер осоронан тартылған әҙип тәүге аҙымдарын уҙған быуаттың 60-70-се йылдарында яһай. 1971 йылда уҡыусыларға «Бөркөттәр төйәге» тигән беренсе йыйынтығын тәҡдим итә. Хәсән Назар ижадына милли колорит, ассоциатив образлылыҡ хас. “Шоңҡар сөйәм” (1992), “Заман заңы” (1995) китаптарына ингән әҫәрҙәрендә шағир милләттең бөгөнгөһө һәм киләсәге, хәҙерге замандың әхлаҡи мәсьәләләре тураһында уйлана.

“Авторҙың билдәле «Бөркөттәр төйәге» (1971), «Асманға ашыу» (2000), «Ғүмер һәм дәүер» (2008) исемле әҫәрҙәре һәм шулай уҡ 2017 йылда баҫылып сыҡҡан «Һайланма әҫәрҙәр» беҙҙең күргәҙмәлә урын алған. Был уҡыусыларҙың яратып уҡыған һәм йыш ҡулланылған әҫәрҙәре булып беҙҙең фондта һаҡланалар. Шулай уҡ шағирҙың ваҡытлы баҫмаларҙа баҫылған мәҡәләләре лә күргәҙмәне өҫтәмә тулыландыра”, - тип хәбәр итә БР Милли китапханаһы хеҙмәткәре Айгөл Япарова.

Уйы тәрән, рухы юғары шағирҙың әҫәрҙәре милли аһәң, донъяға фәлсәфи ҡараш менән һуғарылған, заман заңына сорналған.
 ","
	Йома, 14 январь 2022",Яңылыҡтар,Na
https://kulturarb.ru/ba/news/kөjөrgәҙe-rajonynda-өsөnsө-tapҡyr-yaulyҡ-tynyslyҡ-bildәһe-festivale-uҙasaҡ, Көйөргәҙе районында өсөнсө тапҡыр «Яулыҡ - тыныслыҡ билдәһе» фестивале уҙасаҡ ,Na,"

2022 йылдың 5 февралендә Башҡортостандың көньяғында, Көйөргәҙе районында, «Яулыҡ - тыныслыҡ билдәһе» фестивале уҙғарыла.
Иҫегеҙгә төшөрәбеҙ, 1 февралдә Бөтә донъя ҡатын-ҡыҙҙар яулығы көнө билдәләнә. Байрам 2013 йылда раҫлана.
Рәсәй Федерацияһында байрам тәүгә Көйөргәҙе районында Салауат епархияһы, Көйөргәҙе районының ҡатын-ҡыҙҙар советы һәм Мосолман ҡатын-ҡыҙҙары союзы башланғысы менән билдәләнә башланы.
Проект конфессия-ара бәйләнештәрҙе киңәйтеү, берҙәмлек, милли йолаларҙы һаҡлау, Башҡортостанда «Тыйнаҡ ҡатын-ҡыҙ модаһы»н үҫтереү маҡсатында уҙғарыла. Фестиваль тиҙ арала популярлыҡ яуланы һәм төрлө милләт һәм конфессия вәкилдәре тарафынан хуплау тапты.
Фестивалдә милли күргәҙмәләр, никахлашыу йолалары, яулыҡ ябыныу мәҙәниәте, милли кейемдең тарихи аспекттары күрһәтелә, яулыҡ һәм һижәп йөрөтөү буйынса оҫталыҡ дәрестәре уҙғарыла.
Фестивалгә ярашлы барлыҡ конфессия вәкилдәре ҡатнашлығында түңәрәк өҫтәлдәр ҙә уҙғарыла.
Фестивалдең йолаһы буйынса ҡатнашыусылар онкология ҡатын-ҡыҙҙар бүлексәһенә бара, унда химия терапияһы курсын үткән пациенттарға яулыҡ ябындырыу буйынса хәйриә оҫталыҡ дәресе уҙғара.
Фестивалдең биҙәге - «ҡояш балалары», йәғни Даун синдромлы балалар. Улар фестивалгә маҡсатында ҡатнашыусы, балалар тора. Фестивалдең маҡсаты – уларҙы социалләштереү, йәмғиәткә яҡынайтыу.
Сара ҡунаҡтарын яулыҡ тарихы менән танышыу, ҡулдан эшләнгән милли биҙәүестәр, шәлдәр, түшелдеректәр, яулыҡтар, парфюмерия күргәҙмә-йәрминкәһе, визажистарҙың, стилистарҙың оҫталыҡ дәрестәре, оҫталыҡ дәрестәре көтә.
 ","
	Йома, 14 январь 2022",Яңылыҡтар,Na
https://kulturarb.ru/ba/news/salauat-ҡolbahtin-bashҡortostandyң-mәҙәni-miraҫ-obekttaryn-dәүlәt-һaҡlauy-idaralyғy-etәkseһe-urynbaҫary, Салауат Ҡолбахтин – Башҡортостандың Мәҙәни мираҫ объекттарын дәүләт һаҡлауы идаралығы етәксеһе урынбаҫары ,Na,"

Салауат Ҡолбахтин 1981 йылдың 8 февралендә Өфө ҡалаһында тыуған. Башҡорт дәүләт университетының тарих факультетын тамамлаған.
2002-2003 йылдарҙа – «Башхимкомплект» ябыҡ акционерҙар йәмғиәтенең маркетинг бүлеге начальнигы.
2003-2004 йылдарҙа – Башҡортостан Республикаһы Йәштәр сәйәсәте буйынса дәүләт комитетының ойоштороу һәм хоҡуҡи эш бүлегенең әйҙәүсе белгесе.
2003-2007 йылдарҙа – Башҡорт дәүләт университеты аспиранты.
2007 йылдан алып БДУ-ла Ватан тарихы кафедраһы ассистенты, археология, боронғо һәм урта быуаттар тарихы кафедраһының өлкән уҡытыусыһы? ғилми эштәр буйынса тарих факультеты деканының фәнни эштәр буйынса урынбаҫары, сит ил тарихы кафедраһы доценты булып эшләй.
2017-2018 йылдарҙа – Башҡорт дәүләт университеты Тарих һәм дәүләт идара итеүе институтының сит ил тарихы кафедраһы доценты.
2019 йылдан Башҡортостан Республикаһының Мәҙәни мираҫ объекттарын дәүләт һаҡлауы идаралығында эшләй. Быға тиклем әйҙәүсе белгес-эксперт, баш белгес-эксперт, археологик мираҫ бүлеге начальнигы булды.
 ","
	Йома, 14 январь 2022",Яңылыҡтар,Na
https://kulturarb.ru/ba/news/respublikanyң-һuҡyrҙar-өsөn-kitaphanaһy-folklor-kisәһenә-saҡyra,  Республиканың һуҡырҙар өсөн китапханаһы фольклор кисәһенә саҡыра ,Na,"

14 ғинуарҙа Мәкәрим Төхвәтшин исемендәге һуҡырҙар өсөн Башҡортостан республика махсус китапханаһында «Халыҡ мәҙәниәте инештәренә» фольклор кисәһе үтәсәк.

«Китапханасылар ҡунаҡтарға һәм ҡулланыусыларға «Халыҡ сәнғәте ынйылары» китап күргәҙмәһе буйынса республика биләмәһендә йәшәгән халыҡтарҙың йолалары һәм ғөрөф-ғәҙәттәре хаҡында һөйләйәсәк. Экспозиция Рәсәй халыҡтарының мәҙәни мираҫы йылына арналған. Бында рельеф-график әсбаптар һәм Башҡортостан халыҡтарының мәҙәни үҙенсәлектәре хаҡында бәйән иткән баҫмалар менән танышырға мөмкин. Рельеф-график әсбаптар милли кейемдәрҙең, йорт кәрәк-ярағының, музыка ҡоралдарының, милли аш-һыуҙың ҡабарынҡы һүрәттәре менән тәьмин ителгән. Улар күреү һәләтенән мәхрүм булғандарға Рәсәй халыҡтарының милли мәҙәниәте хаҡында мәғлүмәт менән танышырға ярҙам итәсәк», - ти китапхананың матбуғат секретары Олег Кушнерук.

Кисәгә килеүселәр боронғо йорт ҡаралтыһы, һауыт-һаба менән таныша ала. Кескәйҙәр өсөн башҡорт тирмәһенең тактиль макеты тәҡдим ителгән.
Күргәҙмәгә байҡау яһағандан һуң китапханасылар тәбиғи материалдарҙан традицион башҡорт бетеүен яһау буйынса оҫталыҡ дәресе үткәрәсәк.
Сара көндөҙгө 2-лә башлана.
 ","
	Кесе йома, 13 январь 2022",Яңылыҡтар,Na
https://kulturarb.ru/ba/news/stәrletamaҡtyң-ashҡaҙar-bashҡort-estrada-folklor-tөrkөmө-yaңy-koncert-programmaһyna-saҡyra, Стәрлетамаҡтың «Ашҡаҙар» башҡорт эстрада-фольклор төркөмө  яңы концерт программаһына саҡыра ,Na,"

15 ғинуар Стәрлетамаҡ дәүләт театр-концерт берләшмәһе «Ашҡаҙар» башҡорт эстрада-фольклор төркөмөнөң «Аҡ моңдарға сорнап ҡарҙар яуа» исемле концерт-программаһына саҡыра.
Тәбиғәттең һәр миҙгеле үҙенсә матур, үҙенә генә хас буяуҙары, энергетикаһы менән айырыла, әммә фәҡәт ҡыш айҙары ғына әйләнә тирәбеҙҙе ап-аҡ нурға мансып, сафлыҡ өрә. Ҡырпаҡ ҡарҙар менән бергә беҙҙең күңелдәр ҙә сафлана. Ошондай матур тойғоларға бирелеп, Ашҡаҙар эстрада-фольклор төркөмө тамашасыларға хисле-моңло кисә тәҡдим итә. Серле йыр иленә сәйәхәткә филармонияның талантлы артистары менән бергә сығырға саҡырабыҙ.
Тамашала Башҡортотсандың халыҡ артисы Алберт Шаһиев, Башҡортостандың атғаҙанған артистары: Рәмил Әүбәкиров һәм Ғафуан Фазуллин, шулай уҡ талантлы Зөлфиә Әүбәкирова, Ришат Хәмитов, Гүзәлиә Татлыбаева башҡарыуында һеҙ яратҡан йырҙар, Башҡортостандың атҡаҙанған артисы Миңлеғәле Хәсәнов, Динар Абдуллин һәм Азамат Асаинов башҡарыуында дәртле ҡурай моңдары күңелдәргә илһам бирер, кәйефтәрҙе күтәрер. Ә инде Бейеү театры артистары Рудамир менән Сулпан Басыровтарҙың дәртле бейеүҙәре кисәгә йәм өҫтәр.
Белешмә өсөн телефон: 8 (3473)43-98-18.
Билеттарҙы Пушкин картаһы менән һәм онлайн берләшмәнең рәсми сайтында һатып алырға мөмкин.
 ","
	Кесе йома, 13 январь 2022",Яңылыҡтар,Na
https://kulturarb.ru/ba/news/sibaj-dәүlәt-bashҡort-drama-teatry-uchaly-taraftaryna-gastrolgә-yullana, Сибай дәүләт башҡорт драма театры Учалы тарафтарына гастролгә юллана ,Na,"

А.Мөбәрәков исемендәге Сибай дәүләт башҡорт драма театры Учалы тарафтарына гастролгә әҙерләнә.
Учалы филармонияһы сәхнәһендә:
24 ғинуар, 19.00 сәғ. - ""Урал бөркөтө"" драма фаразы (Н.Ғәйетбай, реж. С.Әфләтунов),
25 ғинуар, 15.00, 19.00 сәғ. - ""Йәнкиҫәк"", бер ғүмер тарихы (Т.Килмөхәмәтов, реж. И.Ҡаҙаҡбаев),
26 ғинуар, 15.00, 19.00 сәғ. - ""Тау артында ниҙәр бар"", кеше һәм заман тураһында хикәйәт (Т.Ғиниәтуллин, Н.Ғәйетбай инсц., реж. А.Нәҙерғолов),
27 ғинуар, 19.00 сәғ. - ""Их, йәшәүҙәре рәхәт, йәки Айғырыңдың ҡабырғаһы!"" комедияһы (Б.Ҡаһарманова, реж. Д.Ғәлимов),
28 ғинуар, 15.00, 19.00 сәғ. - ""Шахтер"" драмаһы (Б.Ҡаһарманова, реж. Д.Ғәлимов) күрһәтеләсәк.
Артабан Учалы районы буйлап ""Шахтер"" драмаһы гастролдәре дауам итәсәк:
29 ғинуар - Комсомол,
30 ғинуар - Ураҙ,
31 ғинуар - Сәфәр,
1 февраль - Ахун,
2 февраль - Уральск,
3 февраль - Миндәк,
4 февраль - Ҡунаҡбай,
5 февраль - Учалы ауыл мәҙәниәт йорттарында.
Башлана 19.00 сәғ. Рәхим итегеҙ, учалылар!
 ","
	Шаршамбы, 12 январь 2022",Яңылыҡтар,Na
https://kulturarb.ru/ba/news/bөgөn-bashҡortostandyң-halyҡ-shaғiry-rәshit-shәkүr-85-jәshen-bildәlәj, Бөгөн Башҡортостандың халыҡ шағиры Рәшит Шәкүр 85 йәшен билдәләй ,Na,"

Бөгөн, 11 ғинуарҙа, олуғ шәхес, Башҡортостандың халыҡ шағиры, ғалим, публицист, Бөтә донъя башҡорттары ҡоролтайы Башҡарма комитеты ағзаһы Рәшит Закир улы ШӘКҮРОВ күркәм ғүмер байрамын - 85 йәшен билдәләй. Абруйлы милләттәшебеҙҙе ошо уңайҙан ихлас күңелдән ихлас ҡотлайбыҙ.
Рәшит Шәкүр (тулы исеме — Шәкүров Рәшит Закир улы) 1937 йылдың 11 ғинуарында Әлшәй районының Яңы Абдрахман (Түбәнге Сумар) ауылында тыуған. Урындағы ете йыллыҡ мәктәпте тамамлағас, нефть техникумында уҡый, промыслала оператор булып эшләй, унан армияла хеҙмәт итә. Башҡорт дәүләт университетына уҡырға инеп, уны 1965 йылда ҡыҙыл дипломға тамамлай. Артабан СССР Фәндәр академияһының Тел ғилеме институтында аспирантурала уҡый, 1974 йылда кандидатлыҡ, һуңынан докторлыҡ диссертацияһы яҡлай.
«Башҡортостан» гәзитендә әҙәбиәт һәм сәнғәт бүлеге мөдире, Рәсәй Фәндәр академияһы Өфө ғилми үҙәгенең Тарих, тел һәм әҙәбиәт институтында өлкән ғилми хеҙмәткәр булып эшләй. БАССР Яҙыусылар союзы идараһында, «Ағиҙел» журналы, «Башҡорт энциклопедияһы» ғилми нәшриәтендә яуаплы вазифалар башҡара. 1992 йылда Башҡортостанда энциклопедия төҙөү эшен йәнләндереп ебәрә. «Башҡорт энциклопедияһы» ғилми нәшриәте директоры булып эшләй.
1998 — 2012 йылдарҙа - М. Аҡмулла исемендәге Башҡорт дәүләт педагогия университетында башҡорт теле кафедраһы профессоры.
Рәшит Шәкүр — Башҡортостандың халыҡ шағиры (2021), Салауат Юлаев исемендәге дәүләт премияһы лауреаты (2012), Салауат Юлаев ордены кавалеры (2007), Башҡортостандың атҡаҙанған фән эшмәкәре (1997). 1961 йылдан СССР-ҙың Журналистар, 1978 йылдан Яҙыусылар союздары ағзаһы. Өфө ҡалаһының Почетлы гражданы (2018).
 ","
	Шишәмбе, 11 январь 2022",Яңылыҡтар,Na
https://kulturarb.ru/ba/news/damir-shәrәfetdinov-isemendәge-konkurs-ҡәlәm-tirbәteүselәrҙe-saҡyra, Дамир Шәрәфетдинов исемендәге конкурс ҡәләм тирбәтеүселәрҙе саҡыра ,Na,"

Башҡортостанда Шәһит Хоҙайбирҙин исемендәге премия лауреаты, Рәсәй һәм Башҡортостан яҙыусылар союзы ағзаһы, шағир, прозаик һәм журналист Дамир Шәрәфетдинов исемендәге ике әҙәби конкурс иғлан ителде. ""Тәбиғәт ҡосағында"" конкурсына — шиғырҙар һәм "" Урманда үткән бер көнөм"" конкурсына ҡыҫҡа хикәйәләр ҡабул ителә. Ижади бәйге 7 ғинуарҙан 10 февралгә тиклем дауам итә.
Конкурстың ойоштороусыһы — Сабир Шәрипов исемендәге ""Иҙел башы"" яҙыусылар ойошмаһы.

 ""Конкурсҡа бер шиғыр йә бер хикәйә ебәрергә мөмкин. Хикәйәнең күләме А4 ҡағыҙында ике биттән артмаҫҡа тейеш"", - тип иҫкәртә ойоштороусылар.

Конкурс эштәрен һәм үҙегеҙ тураһында ҡыҫҡаса мәғлүмәтте Этот адрес электронной почты защищён от спам-ботов. У вас должен быть включен JavaScript для просмотра. адресы буйынса ебәрергә кәрәк.
 ","
	Дүшәмбе, 10 январь 2022",Яңылыҡтар,Na
https://kulturarb.ru/ba/news/gүzәl-sitdiҡova-balalar-araһynda-shiғyr-һөjlәү-bәjgeһe-iғlan-itte, Гүзәл Ситдиҡова балалар араһында шиғыр һөйләү бәйгеһе иғлан итте ,Na,"

Башҡорт шағиры, прозаик, публицист, тәржемәсе һәм йәмәғәт эшмәкәре Гүзәл Ситдиҡова шиғыр һөйләү буйынса конкурс иғлан итте. Унда 3 йәштән 12 йәшкә тиклемге балалар ҡатнаша ала. Конкурстың йәнә бер шарты – Гүзәл Ситдиҡова ижад иткән шиғырҙарҙың береһен һөйләү.

“Шиғырҙарымды һөйләп видеоға төшөп ебәргән балаларға ҙур рәхмәтемде белдерәм. ""Апай, шиғырҙарығыҙҙы һөйләүгә конкурс иғлан итһәгеҙ ине"", – тип тәҡдим итеүселәр ҙә бар. Тәҡдимде ҡабул итеп, шиғыр бәйгеһе иғлан итергә булдым”, – тип яҙа Гүзәл Рамаҙан ҡыҙы Бәйләнештә селтәрендәге сәхифәһендә.

Конкурста ҡатнашыусыларҙың сығышы ике төркөмдә – мәктәпкәсә йәштәгеләр (3-7 йәштәге балалар) һәм мәктәп уҡысылары (8-12 йәштәгеләр) араһында баһалана. Еңеүселәр аҡсалата бүләкләнә. Шулай уҡ конкурсанттарҙың барыһына ла Гүзәл Рамаҙан ҡыҙы үҙенең китабын бүләк итәсәк.
Бәйге 10 ғинуарҙан 31-енә тиклем бара. Йәште, йәшәгән урынды күрһәтеү мотлаҡ. Виделарҙы ошо һылтанма буйынса урынлаштырырға кәрәк: https://vk.com/id144637633?w=wall144637633_24932 .
Шиғырҙарҙы әҙибәнең китаптарынан йә түбәндәге төркөмдәрҙән алырға мөмкин: https://vk.com/topic-25661061_25536745 https://vk.com/topic-25661061_25442700 https://vk.com/topic-25661061_28716854 .
Белешмә:
Гүзәл Ситдиҡова - Рәсәй Федерацияһы һәм Башҡортостан Республикаһы яҙыусылар берлектәре ағзаһы, Башҡортостан Республикаһының атҡаҙанған мәҙәниәт хеҙмәткәре, Башҡорт Википедияһының әүҙем мөхәррире.
Республика Башлығы указына ярашлы, 2017 йылда Балалар һәм үҫмерҙәр өсөн әҙәбиәт, сәнғәт өлкәһендәге Һәҙиә Дәүләтшина исемендәге республика дәүләт премияһы «Ҡолонсаҡ — арғымыҡ булыр бер саҡ» (шиғырҙар, әкиәттәр, хикәйәләр. — Өфө, Китап, 2014. — 156 бит) китабы өсөн ете дәғәүәсе араһынан яҙыусы һәм тәржемәсе Гүзәл Ситдиҡоваға бирелде.
Гүзәл Рамаҙан ҡыҙы «ЛиФФт-2017» Бөтә Рәсәй әҙәби фестивалдәр фестивале конкурсында еңеүселәрҙең береһе булды. Ул Марина Цветаеваның «Принц һәм аҡҡоштар» һәм «Иҫке Мәскәүҙең өйҙәре» шиғырҙарын тәржемә иткәне өсөн беренсе урынды алды.
2021 йылдың 27 майында әҙип Башҡортостан Республикаһының Почёт грамотаһы менән бүләкләнде.
Нурзиә Хәсәнова.
 ","
	Дүшәмбе, 10 январь 2022",Яңылыҡтар,Na
https://kulturarb.ru/ba/news/bashҡortostandyң-milli-muzejynda-bөrjәn-bal-ҡorto-kүrgәҙmәһe-asyla," Башҡортостандың Милли музейында ""Бөрйән бал ҡорто"" күргәҙмәһе асыла ",Na,"

1 февралдә Башҡортостандың Милли музейында рәссам Евгения Васильеваның «Бөрйән бал ҡорто» күргәҙмәһе асыла.
Юғары кимәлдә интеллектҡа эйә булған Бөрйән бал ҡорто именлек символы булып тора, кешелекте эшһөйәрлеккә һәм әхлаҡи камиллыҡҡа өндәгән изге хайуан образына әүерелә. Бал ҡорто күсе идеаль йәмғиәт өлгөһөн һынландыра, унда һәр кем әлеге ваҡытта бөтә берләшмә өсөн кәрәкле бурысты үтәй. Йәшәү өсөн ҡырыҫ шарттарҙы һайлап, Бөрйән бал ҡорто ҡаты тәбиғи һайлау үткән һәм ҡышҡы һыуыҡҡа сыҙамлылыҡ, ышаныслылыҡ кеүек ғәҙәти булмаған сифаттар үҫтергән. «Бөрйән бал ҡорто» проекты Башҡортостан тәбиғәте һәм йолалары бирергә һәләтле көс сығанағы хаҡында һөйләй.
Евгения Васильева - Рәсәй художество академияһының почетлы ағзаһы, Рәсәй Рәссамдар ижади союзы ағзаһы, Рәсәй Почёт ордены кавалеры.
 

Проект Башҡортостан Мәҙәниәт министрлығы, М.В. Ломоносов исемендәге Мәскәү дәүләт университетының Сәнғәт факультеты, Санкт-Петербургтағы Художество академияһының Ғилми-тикшеренеү музейы ярҙамында тормошҡа ашырыла.

 ","
	Дүшәмбе, 10 январь 2022",Яңылыҡтар,Na
https://kulturarb.ru/ba/news/bashҡortostandyң-bildәle-ғalimy-һәm-әҙәbiәt-belgese-zәki-aryҫlanov-yubilejyn-bildәlәj, Башҡортостандың билдәле ғалимы һәм әҙәбиәт белгесе Зәки Арыҫланов юбилейын билдәләй ,Na,"

Башҡорт әҙәбиәт ғилеме белгесе, тәнҡитсе, яҙыусы, журналист, юғары мәктәп уҡытыусыһы, филология фәндәре кандидаты, Мифтахетдин Аҡмулла исемендәге Башҡорт дәүләт педагогия университеты доценты, Башҡортостан Республикаһының атҡаҙанған мәғариф хеҙмәткәре, Башҡортостан Республикаһының Яҙыусылар союзы рәйесе, Дәүләт Йыйылышы - Ҡоролтай депутаты Зәки Әлибаев бөгөн 55 йәшлек юбилейын ҡаршылай.
Зәки Әлибаев 1967 йылдың 10 ғинуарында Белорет районының Йөйәк ауылында тыуған. Башҡорт дәүләт университетын тамамлаған. Филология фәндәре кандидаты.
Хеҙмәт юлын Зәки Арыҫлан улы 1992 йылда Башҡорт дәүләт университетының башҡорт әҙәбиәте һәм фольклоры кафедраһында ассистент булып башлай. 1994-2009 йылдарҙа башҡорт әҙәбиәте һәм фольклоры кафедраһының өлкән уҡытыусыһы, башҡорт филологияһы һәм журналистика факультеты деканы урынбаҫары, Башҡорт дәүләт университетының башҡорт әҙәбиәте һәм фольклоры кафедраһы доценты булып эшләй. 2009 йылдан - М.Аҡмулла исемендәге Башҡорт дәүләт педагогия университетының башҡорт әҙәбиәте һәм мәҙәниәте кафедраһы доценты. Илленән ашыу ғилми һәм уҡытыу-методик хеҙмәт, шул иҫәптән Роберт Байымов, Мирас Иҙелбаев, Зәйнәб Биишева, Жәлил Кейекбаев, Кирәй Мәргән, Мостай Кәрим, Мәүлит Ямалетдинов, Рәми Ғарипов, Мифтахетдин Аҡмулла ижады буйынса хеҙмәттәр авторы.
Зәки Арыҫлан улы әүҙем йәмәғәт эшмәкәрлеге алып бара, йәштәр һәм уҡыусылар менән йыш осраша. Уны Башҡортостан ҡалалары һәм райондарында яҡшы беләләр. Зәки Әлибаевтың студенттары Рәсәй халыҡтары телдәре һәм әҙәбиәттәре буйынса бөтә Рәсәй студенттар олимпиадаһында бер нисә тапҡыр еңеү яуланы. Әҙәбиәт һәм фән өлкәһендә ҙур ҡаҙаныштары өсөн Зәки Әлибаев «Башҡортостан Республикаһының атҡаҙанған мәғариф хеҙмәткәре» тигән маҡтаулы исемгә лайыҡ була. «Башҡортостан Республикаһының мәғариф отличнигы» наградаһы менән наградланған.
""Башҡортостандың мәҙәни донъяһы"" интернет-порталы Зәки Арыҫлан улын күркәм ғүмер байрамы менән ҡотлай һәм оҙон ғүмер, ғаилә именлеге теләй!
 ","
	Дүшәмбе, 10 январь 2022",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһy-bajram-koncertyna-saҡyra, Башҡорт дәүләт филармонияһы байрам концертына саҡыра ,Na,"

Башҡорт дәүләт филармонияһында 13 ғинуарҙа тамашасылар һорауы буйынса байрам концерты ойошторола. 
Үткәндәр китеп кенә юғалмай, улар беҙҙең ғүмерҙең бер өлөшө, иҫтәлекле-хәтирәле йылдары булып тарихта ҡала. Һәм беҙ уларҙы әленән-әле күңелдәрҙә яңыртып, яҡтыртып торорға яратабыҙ. Йырҙар менән дә тап шулай! Беҙҙең яратҡан йырҙарыбыҙ иҫкермәй, улар яңы быуындарҙа, яңы тауыштарҙа яңыса һулыш алып йәшәүен дауам итә. Һәм бары тик иң мөһим, иң ҡәҙерле нәмәләр хаҡында һөйләй был йырҙар. Ә беҙҙең өсөн иң мөһим нәмәләр нимә? Әлбиттә, һөйөү, дуҫлыҡ, йәшлек, туғанлыҡ, матурлыҡ, хистәр, миҙгелдәр һәм әлбиттә яҡты киләсәк!
Иҫке Яңы йылды ҡаршылағанда үткәндәрҙе һағынып, хис-тойғонан ҡабынып иң шәп йырҙарҙы йырлаясаҡбыҙ! Килегеҙ, күрегеҙ, бергәләп ултырайыҡ! Һәм Яңы йылдар беҙгә тик аҡ бәхеттәре һәм яҡты таңдары менән генә килер. Концертта Хөсәйен Әхмәтов исемендәге Башҡорт дәүләт филармонияһының бөтә ижади төркөмө ҡатнаша.
Режиссеры – Башҡортостандың атҡаҙанған артисы Сулпан Асҡарова.
 ","
	Дүшәмбе, 10 январь 2022",Яңылыҡтар,Na
https://kulturarb.ru/ba/news/2022-jyl-rәsәj-halyҡtarynyң-mәҙәni-miraҫy-jyly-tip-iғlan-itelde, 2022 йыл Рәсәй халыҡтарының мәҙәни мираҫы йылы тип иғлан ителде ,Na,"

2022 йыл Рәсәй халыҡтарының мәҙәни мираҫына арнала, тиелә ил президенты Владимир Путин ҡул ҡуйған указда. Документ хоҡуҡи мәғлүмәт порталында баҫылған.

«Был ҡарар халыҡ сәнғәтен пкиң йәйелдереү һәм мәҙәни традицияларҙы, тарихи һәм мәҙәни ҡомартҡыларҙы, этномәҙәни күп төрлөлөктө, бөтә халыҡтарҙың һәм этник берлектәрҙең мәҙәни үҙенсәлеген һаҡлау маҡсатында ҡабул ителде», - тиелә документта.

Президент Рәсәй хөкүмәтенә ике ай эсендә ойоштороу комитетын булдырырға, шулай уҡ Рәсәй халыҡтарының мәҙәни мираҫы йылын үткәреү буйынса төп саралар планын әҙерләргә һәм раҫларға ҡушты.
 ","
	Йома, 07 январь 2022",Яңылыҡтар,Na
https://kulturarb.ru/ba/news/bashҡortostan-kinostudiyaһynyң-yaңy-filmynda-ysyn-bүre-tөshkәn, “Башҡортостан” киностудияһының яңы фильмында ысын бүре төшкән ,Na,"

Әмир Абдразаков исемендәге “Башҡортостан” киностудияһының яңы “Яуа ҡарҙар - аҡ ҡарҙар...” ҡыҫҡа метрлы нәфис фильмында ысын бүре киноға төшкән. Картинаның авторы - Вилүрә Иҫәндәүләтова. Был режиссерҙың тәүге нәфис фильмы. 
“Яуа ҡарҙар -  аҡ ҡарҙар....” нәфис фильмы төпкөлдә, ауыл ерендә йәшәгән бәләкәй ҡыҙ  бала хаҡында бәйән итә. Бер эпизодта төп героиня менән төшөүгә ысын бүре талап ителә. Авторҙар уны оҙаҡ эҙләй, иғлан да биреп ҡарай.
Иғланға яуап биреүсе булмағас, эт менән дә төшөрөп ҡараныҡ. Был эпизодты төшөрһәк тә, бүре эҙләүҙе дауам иттек, - ти фильмдың режиссеры Вилүрә Иҫәндәүләтова.
Нийаһәт, бүре көтөлмәгән ерҙән табыла. Өфөлә йәшәүсе Алидә исемле ҡыҙ өйөндә бүре балаһын аҫраған. Кира исемле хайуан хужабикәһен бик ярата, уның бар әйткәндәрен үтәй. Шулай итеп урман йәнлеге хужабикәһе менән киноға килеп эләгә.

- Башта Кира беҙгә өйрәнә алмай йонсоно. Унан эйәләшеп киткәс, беҙ уның бик яғымлы хайуан икәнен белдек. Эргәгә килә, үҙен һыйпата, ә бына ир-егеттәрҙән нишләптер ҡурҡа ине. Хатта төшөрөү процессында ҡулдан ысҡынып ҡасып китте. Беҙ уны урман буйлап баҫтырып йөрөттөк. Хужабикәһен бер һүҙҙән аңлай һәм уны тыңлай. Шулай ҙа бүре — ул  бүре инде, хәүефлерәк. Картинала төп героиня бәләкәй ҡыҙ бала, бәлки шуға ла бүре менән төшөрөү яуаплыраҡ күренгәндер, —  тип фекерен дауам итте фильм режиссеры.

Көндәрҙең ҡышҡыса һалҡын булыуы, мул итеп ҡар яуыуы кино өсөн бик ҡулай булған. Фильмды Мәскәүҙән килгән кинооператор Вячеслав Ложковой төшөргән. Ул быға тиклем режиссер Айнур Асҡаровтың “Өс таған”, “Йыл ғаиләһе” фильмдары өҫтөндә эшләгән.
 ","
	Шишәмбе, 28 декабрь 2021",Яңылыҡтар,Na
https://kulturarb.ru/ba/news/volga-bujy-moңo-isemle-unikal-albom-donya-kүrәsәk, «Волга буйы моңо» исемле уникаль альбом донъя күрәсәк ,Na,"

Волга буйы федераль округы Рәсәйҙә тәүгеләрҙән булып үҙенең көйөн булдырҙы.

Музыкаль композиция нигеҙендә – төрлө төбәктәрҙәге географик объекттарҙың бейеклек күрһәткестәре. Уларҙы Роскартография белгестәре тауыш тирбәлеүенә әйләндереп үҙгәрткән. Ошо рәүешле килеп сыҡҡан 14 айырым композиция «Волга буйы моңо» тигән берҙәм музыкаль әҫәргә әйләнгән.


Графиктарҙы музыкаль тирбәлеүгә яраҡлаштырыуҙы «Космонавтика» төркөмө үткәргән, аранжировка менән композитор Михаил Мищенко шөғөлләнгән.

 ","
	Шишәмбе, 28 декабрь 2021",Яңылыҡтар,Na
https://kulturarb.ru/ba/news/bashҡortostanda-kino-fondy-buldyryla, Башҡортостанда Кино фонды булдырыла ,Na,"

Республика Башлығы Радий Хәбиров Хөкүмәттә оператив кәңәшмәлә ошо турала белдерҙе. Киләһе йылдан кино проекттары өсөн 50-шәр миллион һум бүленә. “Башҡортостан” киностудияһын йыһазландырыу, 14 районда заманса кинотеатрҙар булдырыу ҡарала. Өфөлә “Родина” кинотеатрының 70 йыллығына әҙерлек башлана. 2023 йылға бина төҙөкләндерелә.
 ","
	Шишәмбе, 28 декабрь 2021",Яңылыҡтар,Na
https://kulturarb.ru/ba/news/shәjehzada-babich-isemendәge-dәүlәt-jәshtәr-premiyaһy-laureattary-bildәlәnde, Шәйехзада Бабич исемендәге дәүләт йәштәр премияһы лауреаттары билдәләнде ,Na,"

Ошо көндәрҙә Шәйехзада Бабич исемендәге йәштәр премияһы лауреаттары билдәләнде. Быйыл конкурсҡа 13 эш тәҡдим ителгәйне, баһалау комиссияһы тарафынан өс еңеүсе һайлап алынды.
Юғары награда Мәжит Ғафури исемендәге Башҡорт дәүләт академия драма театры артисы Азат Вәлитовҡа, Фәйзи Ғәскәров исемендәге халыҡ бейеүҙәре ансамбле солисы Айбулат Баһауетдиновҡа һәм Рәсәйҙең яҙыусылар союзы ағзаһы Александр Хватковҡа тапшырылды.
Абруйлы награда 1995 йылдан алып тапшырыла. Быйылғы лауреаттарға 150-әр мең һумлыҡ премия ҡаралған.
 ","
	Шишәмбе, 28 декабрь 2021",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-shaғiry-fakiһa-tuғyҙbaevaғa-memorial-taҡtatash-asyldy, Өфөлә Башҡортостандың халыҡ шағиры Факиһа Туғыҙбаеваға мемориаль таҡтаташ асылды ,Na,"

Иҫтәлекле таҡтаташ Революция урамында 1977 йылдан алып 2021 йылға тиклем Башҡортостандың халыҡ шағиры, С. Юлаев исемендәге дәүләт премияһы лауреаты, «Аҡбуҙат» балалар журналын ойоштороусы һәм уның беренсе баш мөхәррире, журналист, йәмәғәт эшмәкәре Факиһа Туғыҙбаева йәшәгән йортҡа ҡуйылды.

«Факиһа Туғыҙбаева ҙур тормош һәм ижад юлын үтте, Башҡортостан әҙәбиәтен һәм журналистикаһын үҫтереүгә тос өлөш индерҙе. Уның әҫәрҙәре дәреслектәргә индерелде, был иһә әҫәрҙәренең юғары кимәлдә булыуы хаҡында һөйләй. Ул әүҙем йәмәғәт эшмәкәре лә булды, замандаштары уны яҡшы белә», — тип билдәләне Башҡортостандың мәҙәниәт министры урынбаҫары Рәнис Алтынбаев.

Өфө ҡалаһы хакимиәтенең бүлек етәксеһе Салауат Дәүләтшин әйтеүенсә, Факиһа Һаҙый ҡыҙының ижады — халыҡҡа хеҙмәт итеү. Иҫтәлекле таҡтаташ баш ҡала халҡы һәм ҡунаҡтарының шағирәгә ихтирам белдереү урыны булыр, тине  ул.
Башҡортостандың Яҙыусылар союзы идараһы рәйесе Зәки Әлибаев уның Башҡортостан шиғриәтенең лиро-эпик жанры үҫешенә индергән өлөшөн юғары баһаланы. Башҡортостандың халыҡ шағиры Ҡәҙим Аралбаев шағирәгә бағышлау уҡып ишеттерҙе, балалар әҙәбиәтенә лайыҡлы өлөш индергәнен билдәләне.
Мостай Кәрим исемендәге фондтан драматург, Башҡортостандың Кинематографистар союзы рәйесе Зөһрә Бураҡаева сығыш яһаны. Фонд артабан да шағирҙарҙың ижадын пропагандалау эшен дауам итер, тине ул.
«Аҡбуҙат» республика балалар журналының баш мөхәррире Лариса Абдуллина Факиһа Туғыҙбаеваға «Аҡбуҙат» журналы һәм республикала башҡорт телендәге балалар журналистикаһын үҫтергән өсөн рәхмәт белдерҙе.
 ","
	Йома, 24 декабрь 2021",Яңылыҡтар,Na
https://kulturarb.ru/ba/news/bashҡort-muzykanty-ilһam-bajbuldin-rәsәj-kүңele-premiyaһy-laureaty, Башҡорт музыканты Илһам Байбулдин – «Рәсәй күңеле» премияһы лауреаты ,Na,"

Рәсәй Федерацияһы Хөкүмәтенең 2021 йылдың 17 декабрендәге бойороғо менән башҡорт эпостарын башҡарыусы, халыҡ сәсәне, Ғафури районы Красноусол ауылының халыҡ театры режиссеры Илһам Байбулдин халыҡ ижадын үҫтереүгә индергән өлөшө өсөн Рәсәй Федерацияһы Хөкүмәтенең «Рәсәй күңеле» премияһы менән бүләкләнде.
2006 йылда булдырылған «Рәсәй күңеле» премияһы халыҡ музыкаһы, халыҡ йыры, халыҡ бейеүе, традицион халыҡ мәҙәниәте, халыҡ оҫтаһы номинациялары буйынса халыҡ художество традицияларын һаҡлау һәм үҫтереү өлкәһендә күп йылдар емешле эшләгән, ҙур ижади ҡаҙаныштар өсөн тапшырыла.
Ошо йылдар эсендә 200-ҙән ашыу фольклор, вокаль һәм хореография ансамблдәре, халыҡ хорҙары, йыр һәм бейеү ансамблдәре, оркестрҙар һәм халыҡ уйын ҡоралдары ансамблдәре етәкселәре, ижади коллективтар, үҙенсәлекле башҡарыусылар, халыҡ сәсәндәре, биҙәү-ҡулланма сәнғәте оҫталары – Рәсәйҙең халыҡ ижадын бөтә төрлөлөгөндә һаҡлаған, үҫтергән профессионалдар лауреат исемен алды.
2020 йылдан башлап йыл һайын һәр береһе 500 мең һумлыҡ биш «Рәсәй күңеле» премияһы тапшырыла.
 ","
	Йома, 24 декабрь 2021",Яңылыҡтар,Na
https://kulturarb.ru/ba/news/etegәn-jondoҙ-folklor-kollektivtarynyң-festival-konkursy-eңeүselәre-bildәlәnde," ""Етегән йондоҙ"" фольклор коллективтарының фестиваль-конкурсы еңеүселәре билдәләнде ",Na,"

Учалы ҡалаһында III ""Етегән йондоҙ"" фольклор коллективтарының фестиваль-конкурсы быйыл онлайн үткәрелде. Фестиваль-конкурста Башҡортостандан, Силәбе һәм Ырымбур өлкәләренән 55 фольклор коллективы ҡатнашҡан.
Ижади бәйгелә Гран-приҙы Балаҡатай районынан ""Серҙәш"" халыҡ фольклор ансамбле яулаған (етәксеһе Сәйҙә Әхтәмова).
I урынды Мишкә районынан «Ший памаш» (""Көмөш шишмә"") халыҡ фольклор коллективы (Анастасия Солтанбаева) һәм Учалы районынан «Аҡ теләк» ағинәйҙәр фольклор коллективы (Гөлфинә Йомағужина, Хәлимә Ғатауллина) алған.
II дәрәжә диплом менән Арғаяш районынан ""Гүзәлем"" фольклор ансамбле (Марина Вәлиуллина), Бөрйән районынан ""Йәнбикә"" фольклор коллективы (Гүзәл Фәйзуллина), Ишембай районынан ""Хазина"" башҡорт халыҡ фольклор коллективы (Елена Сәфәрова) бүләкләнгән.
III урында - Бөрйән районынан «Мираҫ» халыҡ фольклор ансамбле (Хәлиҙә Ғәҙелшина), Мәсетле районынан ""Ҡабырсаҡ"" башҡорт халыҡ фольклор коллективы (Рәсимә Әхмәтйәнова), Мейәс ҡалаһынан ""Аҡ инәйҙәр"" клубы (Бүләкәй Шафиҡова), Туймазы районынан ""Тылсым"" фольклор ансамбле (А.Сәғитова).
 ","
	Кесе йома, 23 декабрь 2021",Яңылыҡтар,Na
https://kulturarb.ru/ba/news/өfөlә-professor-rafail-zinnurovtyң-үrge-urta-һәm-tүbәnge-lәmәҙ-tarih-shәzhәrәlәr-yaҙmyshtar-kitabynyң-isem-tujy-үtte," Өфөлә профессор Рафаил Зиннуровтың «Үрге, Урта һәм Түбәнге Ләмәҙ - тарих, шәжәрәләр, яҙмыштар...» китабының исем туйы үтте ",Na,Na,"
	Шаршамбы, 22 декабрь 2021",Яңылыҡтар,Na
https://kulturarb.ru/ba/news/bdu-studenty-milәүshә-aryҫlanova-bөtә-rәsәj-jәsh-әҙәbiәtselәr-һәm-zhurnalistar-konkursynda-eңeү-yaulany, БДУ студенты Миләүшә Арыҫланова Бөтә Рәсәй йәш әҙәбиәтселәр һәм журналистар конкурсында еңеү яуланы ,Na,"

БДУ-ның өсөнсө курс студенты Миләүшә Арыҫланова «Без срока давности» бөтә Рәсәй йәш әҙәбиәтселәр һәм журналистар конкурсында еңеү яуланы.
Проекттың маҡсаты — Бөйөк Ватан һуғышы осоронда нацистарҙың һәм уларҙың ярҙамсыларының хәрби енәйәттәре ҡорбандарының фажиғәһе хаҡында тарихи хәтерҙе һаҡлау, яңынан асыҡланған енәйәттәрҙең тикшерелеү торошон белеү.
Миләүшәнең олатаһы Барый Хәсән улы Хәсәнов — ике һуғышта: Фин һуғышында һәм Бөйөк Ватан һуғышында ҡатнашыусы герой. Яҙмаһында ул олатаһының батырлығы тураһында һүҙ йөрөтә:
«Мин Бөйөк Ватан һуғышы ваҡытындағы геноцид тураһында яҙҙым. Шулай уҡ эссемдың иң мөһим өлөшө — һуғышта ҡатнашҡан Барый ҡартатайым тураһында белешмә.Был конкурс ярҙамында мин ҡартатайым һәм Бөйөк Ватан һуғышы тураһында бик күп яңы мәғлүмәттәр алдым. Башҡорт халҡының һуғыштағы роле, әлбиттә, үтә ҙур. Шайморатов генералдың 112-се дивизияһы ғына ни тора. Хатта немецтар газеталарында уларҙың батырлығына, ныҡлығына аптырап яҙған. Йәш быуынға бындай конкурстар һуғыш осоро йылдарын тағы ла нығыраҡ өйрәнергә, ата-бабаларыбыҙ менән ғорурланырға һәм бөгөнгө яҡты доньяның ҡәҙерен белеп йәшәргә өйрәтә», — ти Миләүшә.
Бүләкләү тантанаһы Мәскәү ҡалаһының Еңеү музейында «Күптән түгел» бөтә Рәсәй семинары сиктәрендә үтте. Еңеүселәргә наградаларҙы Рәсәй Федерацияһының фән һәм юғары белем биреү министры урынбаҫары Григорий Гуров тапшырҙы.
 ","
	Шәмбе, 18 декабрь 2021",Яңылыҡтар,Na
https://kulturarb.ru/ba/news/өfөlә-nәzhib-asanbaevtyң-sәhnә-әҫәrҙәre-jyjyntyғy-donya-kүrҙe, Өфөлә Нәжиб Асанбаевтың сәхнә әҫәрҙәре йыйынтығы донъя күрҙе ,Na,"

Ошо көндәрҙә нәшриәтебеҙҙә халыҡ яҙыусыһы, РСФСР-ҙың атҡаҙанған мәҙәниәт хеҙмәткәре, Башҡортостандың атҡаҙанған сәнғәт эшмәкәре, Салауат Юлаев исемендәге дәүләт премияһы лауреаты, Бөйөк Ватан һуғышы ветераны Нәжиб Асанбаевтың “Пьесалар” китабы донъя күрҙе. Был хаҡта Зәйнәб Биишева исемендәге Башҡортостан «Китап» нәшриәте хәбәр итә.
Нёжиб Асанбаев ижад иткән әҫәрҙәр башҡорт әҙәбиәтенең һәм театрының алтын фондына ингән һәм республика театрҙары репертуарының йөҙөк ҡашына, тамашасыларҙың яратҡан спектаклдәренә әүерелгән.
Авторҙың тыуыуына 100 йыл тулыу айҡанлы сығарылған йыйынтыҡҡа “Беҙгә егеттәр килде”, “Рәйсә”, “Фәйзи”, “Зәйтүнгөл”, “Яралы яҙмыш”, “Ҡыҙыл Паша”, “Миләш-Миләүшә” исемле сәхнә әҫәрҙәре тупланған.
 ","
	Шәмбе, 18 декабрь 2021",Яңылыҡтар,Na
https://kulturarb.ru/ba/news/ii-tamғa-halyҡ-ara-bashҡort-milli-kejeme-oҫtalary-konkursyna-jomғaҡ-yaһaldy, II «Тамға» халыҡ-ара башҡорт милли кейеме оҫталары конкурсына йомғаҡ яһалды ,Na,"

Башҡорт теле көнөндә Өфөнөң ""АРТ-квадрат""тағы «Фабрика» майҙанында II «Тамға» халыҡ-ара башҡорт милли кейеме оҫталары конкурсын ябыу тантанаһы үтте. Еңеүселәрҙең исеме билдәле булып, уларҙы бүләкләү тантанаһы уҙҙы.
Билдәле булыуынса, беренсе «Тамға» конкурсы былтыр үткәрелде. Проект традицион милли кейемдең уникаллегенә, этник үҙенсәлектәренә, заманса мода менән ҡатнашлыҡтағы төрлөлөгөнә иғтибар йәлеп итеүгә йүнәлтелгән.
Конкурста ҡатнашыусыларҙың эштәре биш номинацияла ҡаралды: «Башҡорттарҙың милли кейеме — реконструкция», «Заманса автор костюмы», «Балалар кейеме», «Башҡорт милли ювелир биҙәүестәре», «Традицион башҡорт костюмы аксессуарҙары». Финалға сыҡҡандар араһында «Тамашасы һөйөүе» номинацияһында еңеүсе лә билдәләнде. Тауыш биреү конкурстың социаль селтәрҙәге сәхифәһендә барҙы.
II «Тамға» быйыл көҙ, сентябрь айында башланғайны. 1-2 ноябрҙә һайлап алыу туры үтте. Жюри ике көн дауамында 200-ләп ҡатнашыусының эштәрен ҡараны. Конкурсанттар Италиянан, Төркиәнән, Ҡаҙағстандан, Мәскәүҙән, Ҡурған, Силәбе, Ырымбур, Һамар өлкәләренән, Пермь крайынан һәм Башҡортостандан ине.
14 ноябрҙә Ә. Вәлиди исемендәге Милли китапханала конкурс эштәрен яҡлау һәм финал өлөшө үтте. Йомғаҡлау турында 36 талантлы автор ҡатнашты.
Еңеүселәрҙе тәбрикләргә сыҡҡан Республика халыҡ ижады үҙәге директоры А. Әлибәков билдәләүенсә, үткән йылда стилләштерелгән кейемдәр күпселекте тәшкил итһә, быйыл милли кейемдең тарихи өлгөләренә ҡарап тергеҙелгән эштәр күп булған. Айырыуса балалар кейеме өлгөләрен күреү шатлыҡлы, тип тә билдәләне ул.
Үҙенсәлекле конкурста 1-се урынға лайыҡ тип табылған ҡатнашыусылар: ""Балалар кейеме""ндә — Зөлфиә Насирова; ""Заманса автор костюмы""нда — Роза Юлдашева; ""Башҡорт милли ювелир биҙәүестәре""ндә — Марат Шахаев; ""Традицион башҡорт костюмы аксессуарҙары""нда — Әлфиә Әхтәриева; ""Башҡорттарҙың милли кейеме — реконструкция«ла — Артур Батыршин менән Айгөл Ғәлиуллина. Бынан тыш, әлбиттә, 2-се һәм 3-сө урындар ҙа үҙ еңеүселәрен тапты. Призлы урындар эйәләре дипломдар һәм аҡса сертификаттары менән бүләкләнде. Конкурстан тыш, башҡорт милли кейемен һаҡлау, популярлаштырыуға индергән өлөштәре өсөн ҡайһы бер оҫталарға махсус приздар ҙа тапшырылды.
Йомғаҡлау кисәһенең икенсе өлөшөндә сағыу тамаша — башҡорт милли кейеменең төрлөлөгөн, ғәжәйеп матурлығын күрһәткән дефиле ойошторолдо. Популяр йырсы Зилиә Бәхтиеваның «Мин башҡортса һөйләшәм» йырына төшөрөлгән клип та барыһының да күңеленә хуш килде.
Проект «Башҡортостан Республикаһында Рәсәй милләте берлеген нығытыу һәм халыҡтарҙың этно-мәҙәни үҫеше» дәүләт программаһы булышлығында тормошҡа ашырыла.
 ","
	Кесе йома, 16 декабрь 2021",Яңылыҡтар,Na
https://kulturarb.ru/ba/news/әhmәtzәki-vәlidi-isemendәge-milli-kitaphana-mәғrifәtse-shaғir-aҡmullanyң-tyuғan-kөnөnә-arnap-үҙeneң-aҡmullanyң-aҡ-yuly-isemle-videokүrgәҙmәһen-әҙerlәne, Әхмәтзәки Вәлиди исемендәге Милли китапхана  мәғрифәтсе-шағир Аҡмулланың тыуған көнөнә арнап үҙенең  «Аҡмулланың аҡ юлы» исемле видеокүргәҙмәһен әҙерләне ,Na,"

Аҡмулла… Был исем беҙҙең аңыбыҙҙа күптән инде ысын мәғәнәһендә халыҡ уйына, халыҡтың иң яҡты идеалдарына, юғары шиғриәткә тоғролоҡ символына әйләнгән.
Аҡмулла шиғриәте – үҙе бер донъя. Унда заманаһының моң-һағышы ла, аһ-зар аша яңғырар ҡыуаныс ауаздары ла, уй-хыялдары һәм ынтылыштары ла ифрат асыҡ сағыла. Бар булмышын халыҡҡа хеҙмәт итеүгә арнаған был әҙип, ағастан-ағасҡа ҡунып һайраған һандуғас шикелле, ауылдан-ауылға, йәйләүҙән-йәйләүгә күсә йөрөп ижад иткән.
Әхмәтзәки Вәлиди исемендәге Милли китапхананың «Башҡорт әҙәбиәте һәм тыуған яҡты өйрәнеү» бүлеге үҙ сиратында мәғрифәтсе-шағир Аҡмулланың тыуған көнөнә арнап үҙенең «Аҡмулланың аҡ юлы» исемле видеокүргәҙмәһен әҙерләне.
Күргәҙмә бер-нисә өлөштән тора һәм бында китапхана фондында булған Аҡмулла ижадына ҡағылышлы бөтә әҙәбиәт сағылдырыла. Тәүҙә яҙыусының ҡыҫҡаса тормош һәм ижад юлы яҡтыртыла.
Киләһе слайдтарҙа Аҡмулланың китаптары, шиғырҙар йыйынтыҡтары урынлашҡан - улар Әхнәф Харисов, Әхәт Вилданов, Рәшит Шәкүр, Ғиниәт Ҡунафин кеүек билдәле әҙиптәрҙең ижады һәм уларҙың Аҡмуллаға булған ҡарашы аша яҡтыртыла. Шағирҙың “Шиһабетдин Мәржәни мәрҫиәһе”, «Аҡыл”, «Инсафлыҡ”, “Атайыма хат”, “Нуржанға, “Урыным – зиндан” кеүек шиғырҙарынан өҙөктәр тәҡдим ителә.
Шулай уҡ “Бағышлауҙар” тип аталған бүлектә Рауил Бикбай, Гөлфиә Юнысова, Ҡәҙим Аралбаев, Рауил Ниғмәтуллин һәм башҡа шағирҙарыбыҙҙың Аҡмуллаға арналған әҫәрҙәренән өҙөктәр бирелә.
Киләһе «Аҡмулла сәнғәттә», «Мәңге халыҡ хәтерендә» исемле бүлектә Аҡмулланың шиғырҙары, ижады, яҡты исеме халыҡ күңелендә мәңгегә һаҡланыуы, уның исемен мәңгеләштереү хаҡында һүҙ бара. Һәр бер бүлектә темаға ҡағылышлы библиографик яҙма менән китаптар тәҡдим ителә.
Шулай уҡ видеокүргәҙмәлә һеҙ мәғрифәтсе-шағирҙың тормошондағы ҡыҙыҡлы ваҡиғалар, билдәле шәхестәрҙең автор тураһында уй-фекерҙәре менән таныша алаһығыҙ. Күргәҙмәне архивтан алынған фотоһүрәттәр, күренекле рәссамдәрҙең, скульпторҙарҙың эштәре биҙәй.
Аҡмулла тыуған көнөндә генә түгел, ә һәр ваҡыт беҙҙе үҙенең янына туплай, аҡыллы шиғри һүҙе менән милләтебеҙҙе берләштереп йәшәй.


 ","
	Шаршамбы, 15 декабрь 2021",Яңылыҡтар,Na
https://kulturarb.ru/ba/news/sibaj-koncert-teatr-berekmәһe-artistary-tatarstan-bashҡorttary-ҡoroltajy-aldynda-syғysh-yaһany, Сибай концерт-театр берекмәһе артистары Татарстан башҡорттары ҡоролтайы алдында сығыш яһаны ,Na,"

11 декабрь көнө Татарстан Республикаһының Түбәнге Кама ҡалаһында Татарстан Республикаһы башҡорттары ҡоролтайы отчет-һайлау йыйылышы үткәрҙе. Сараның рәсми өлөшө үткәндән һуң Сибай концерт-театр берекмәһенең ижади төркөмө ҡатнашыусыларға рухлы концерт программаһы бүләк итте.
Татарстанда йәшәгән башҡорттар был осрашыу менән бик ҡәнәғәт булдылар һәм киләсәктә лә осрашыуға саҡырып ҡалдылар.
 ","
	Шишәмбе, 14 декабрь 2021",Яңылыҡтар,Na
https://kulturarb.ru/ba/news/bashҡort-tele-kөnөndә-mostaj-kәrim-isemendәge-milli-jәshtәr-teatry-matur-saralar-ҡararғa-saҡyra, Башҡорт теле көнөндә Мостай Кәрим исемендәге Милли йәштәр театры матур саралар ҡарарға саҡыра ,Na,"

Иртәнге спектакль алдынан театр музейында экскурсия уҙасаҡ. Музейҙа Башҡортостандың халыҡ шағиры Мостай Кәрим ижадына, эшмәкәрлегенә арналған урындар бар. Бынан тыш, театр тарихы, уның билдәле шәхестәре, сәхнә арты тормошо хаҡында ла ҡыҙыҡлы мәғлүмәттәр алырға мөмкин.
11.00 сәғәттә күптән түгел генә Чебоксарҙар ҡалаһында үткән “Иҙел буйы әкиәте” фестивалендә “Йәш тамашасы өсөн иң яҡшы спектакль” исеменә лайыҡ булған Таңсулпан һәм Зөһрә Бураҡаеваларҙың “Арба” әкиәтен килеп ҡарау мөмкинлеге бар. Ә 15.00 сәғәттә был спектакль “Культура РФ.” порталында онлайн күрһәтелә.
Көндөҙгө ваҡыттарҙа социаль селтәрҙәрҙә башҡорт шағирҙарының шиғырҙары театр актерҙары башҡарыуында видеояҙмаларҙа урын алыр. 18.00 сәғәттә яҙыусы Айһылыу Йәғәфәрованың “Урал иле” әкиәте видеояҙмаһын Башҡортостандың халыҡ артисы Зифа Дәүләтбаева башҡарыуында театрҙың “Ютуб” каналында һәм социаль селтәрҙәрҙәге битлектәрендә күрергә мөмкин буласаҡ.
19.00 сәғәттә Наил Ғәйетбай пьесаһы буйынса ҡуйылған “Ғашиҡтар көнө” музыкаль комедияһы театрҙың ҙур залында үҙ тамашасыларын көтөп ҡала.

“Спектаклдәргә инеү өсөн билеттарҙы Пушкин картаһы менән дә алырға мөмкин. Театрҙа һаҡланыу саралары хаҡында ла онотмаһын ине тамашасыларыбыҙ”, — тип хәбәр ебәрҙе театрҙың әҙәбиәт бүлеге.

 ","
	Шишәмбе, 14 декабрь 2021",Яңылыҡтар,Na
https://kulturarb.ru/ba/news/bashҡort-akademiya-drama-teatrynda-eңer-tөshkәs-spektakleneң-premeraһy-uҙҙy, Башҡорт академия драма театрында «ЭҢЕР ТӨШКӘС» спектакленең премьераһы уҙҙы ,Na,"

Ошо көндәрҙә М.Ғафури исемендәге Башҡорт академия драма театрының Бәләкәй сәхнәһендә Алексей Дударев пьесаһы буйынса «ЭҢЕР ТӨШКӘС» спектакленең премьераһы уҙҙы.
Спектаклдең режиссеры Олег Ханов үҙе лә был спектаклдә уйнай, һәм ул Вәсил ролен башҡара. Кәримә ролендә Илсөйәр Ғәзетдинова, Гастрит — Әхәт Хөсәйенов һәм Вәсилдең улы Илгизәр — Артур Кәбиров. Ижади төркөмдә ҡуйыусы рәссам — Альберт Нестеров, композитор — Урал Иҙелбаев эшләне.
Спектаклдән һуң, тамашасы үҙ фекере һәм хис-тойғолары менән уртаҡлашты: «Спектаклдә ни бары дүрт актер ҡатнаша Һәм һәр ваҡыт сәхнәлә бер-береһен алмаштырып, уларҙың тик икеһе генә сәхнәлә уйнай. Шулай булыуға ҡарамаҫтан улар хис-тойғоларҙы еренә еткереп уйнанылар. Спектаклде ябай ғына һүҙҙәр менән тасуирлап  булмайҙыр…», тип үҙ уйҙары менән бүлеште тамашасы.
Премьераны ҡарарға беҙҙең дуҫтарыбыҙ, коллегаларыбыҙ, мәҙәниәт һәм сәнғәт эшмәкәрҙәре, киң мәғлүмәт саралары вәкилдәре һәм башҡалар килде.
 ","
	Шишәмбе, 14 декабрь 2021",Яңылыҡтар,Na
https://kulturarb.ru/ba/news/bashҡortostandyң-atҡaҙanғan-artisy-liliә-ishemjәrova-shәhsi-koncertyna-saҡyra, Башҡортостандың атҡаҙанған артисы Лилиә Ишемйәрова шәхси концертына саҡыра ,Na,"

Башҡортостандың атҡаҙанған артискаһы, башҡорт эстрадаһының көмөш тауышы Лилиә Ишемйәрованың шәхси концерттары бик һирәк була. Йола буйынса ул бер-нисә йылға бер тапҡыр ғына һәм һәр саҡ ҡыш миҙгелендә яратҡан тамашасылары менән филармонияның ҙур залында осраша. Күптәр Ейәнсура һандуғасы – Лилиәнең бер-нисә йыл элек үткән «Ҡышҡы мөғжизә» исемле тамашаһын һағынып иҫкә ала. Һәм ниһайәт быйыл декабрҙең 23-ндә Лилиә Ишемйәрова өр-яңы программа менән ҡыуандырасаҡ.
Яңы йыл мөғжизәһен көткәндә нимәләр генә булмаҫҡа мөмкин? Ҡышҡы хистәр буран уйнатҡанда, беҙгә ашығып байрам килгәндә, ҡала урамдарында төҫлө уттар балҡығанда, йөрәктәр йыр-моңға тулышҡанда әллә ниндәй мажаралар көтәлер әле беҙҙе, дуҫтар! Килегеҙ! Күрегеҙ! Бергә булайыҡ!
Концертта Тимур Рамазанов, Заһир Иҫәнсурин, Селестин Жульен, Аурика, Рөстәм Ғәндәлипов, Татьяна Мутафи, Венер Ҡолдәүләтов, Рәмизә Мөхәмәтшина, Евгения Цыпина, Әлия Нурғәлиева, Урал Мортазиндар ҡатнаша. Дәртле йырҙар, ҡыҙыҡлы сюжет, көтөлмәгән боролоштар һәм яңылыҡтар һеҙгә байрам кәйефе бүләк итәсәк.
Тамашаның режиссеры – Башҡортостандың атҡаҙанған артисы Сулпан Асҡарова, сценарий авторы – Миләүшә Ҡаһарманова.
 ","
	Шишәмбе, 14 декабрь 2021",Яңылыҡтар,Na
https://kulturarb.ru/ba/news/bөgөn-bashҡort-tele-kөnө, Бөгөн - башҡорт теле көнө ,Na,"

14 декабрь Республика башлығы Радий Фәрит улы Хәбировтың указына ярашлы, Башҡорт теле көнө үткәрелә. Шулай уҡ бөгөн күренекле башҡорт шағиры, мәғрифәтсе Камалетдинов Мифтахетдин Камалетдин улының тыуған көнө.
Был көндө Арт-квадраттың ""ЛОФТ"" ивент-холында башҡорт телен популярлаштырыуға йүнәлтелгән проектар презентацияһы уҙа. Сараны ойоштороусылар Башҡорт телен һаҡлау һәм үҫтереү фонды, Башҡортостан республикаһының Мәғариф һәм фән министрлығы, Башҡортостандың Халыҡтар дуҫлығы йорто. Презентацияла ""Интерактив башҡорт теле"", ""Башҡортсофт"", ""Глосбе"", ""Башҡорт булып уйнау"" һәм башҡа проекттар күрһәтеләсәк. Проекттар араһында Сабина Кучаева, Гәлсәр Байғусҡарова, Юлай Ҡасимов һәм Резана Вәлиева сығыш яһайҙар. Сара сиктәрендә ""Минең әкиәт"" һәм википедистарҙың ""Беҙ - башҡорттар"" конкурстарында еңеүселәрҙе бүләкләү уҙасаҡ.
Барлыҡ теләүселәрҙе 14 декабрь сәғәт 16:00-дә Арт-квадраттың ""Лофт"" залында көтәбеҙ. еркәлеү өсөн һылтанма: https://forms.gle/FFVxkgKEeJubW9zg6
Сараға инеү өсөн QR-код мотлаҡ.
 ","
	Шишәмбе, 14 декабрь 2021",Яңылыҡтар,Na
https://kulturarb.ru/ba/news/өfөlә-halyҡ-ara-bashҡort-milli-kejeme-oҫtalary-konkursy-eңeүselәre-bүlәklәnә, Өфөлә Халыҡ-ара башҡорт милли кейеме оҫталары конкурсы еңеүселәре бүләкләнә ,Na,"

14 декабрҙә, Башҡорт теле көнөндә, «Фабрика» - АРТ-Квадрат дизайнерҙар универмагында «Тамға» халыҡ-ара башҡорт милли кейеме оҫталары конкурсы еңеүселәре бүләкләнә һәм иң яҡшы этно-дизайнерҙарҙың эштәре күрһәтелә.
Ҡунаҡтарҙы «Тамға» конкурсының уҙған йылғы лауреаттары эштәренән күргәҙмә, халыҡ кейеме элементтарын эшләү буйынса оҫталыҡ дәрестәре көтә.Популяр йырсы Зилиә Бәхтиеваның «Мин башҡортса һөйләшәм» йырына клиптың исем туйы була, был клипты төшөргәндә авторлыҡ эштәре менән «Тамға» конкурсы финалсылары ла ҡатнашты.
Еңеүселәр «Башҡорттарҙың халыҡ кейеме – реконструкция», «Заманса автор костюмы», «Балалар кейеме», «Башҡорт милли биҙәүестәре» һәм «Башҡорт традицион костюмы аксессуарҙары» номинацияларында билдәләнә. Еңеүселәр иһә дипломдар һәм аҡсалата сертификаттар менән бүләкләнә.
Конкурстан тыш башҡорт костюмын һаҡлауға һәм популярлаштырыуға өлөш индергән өсөн махсус бүләктәр һәм дипломдар тапшырыла. Шулай уҡ «Тамға» конкурсының Бәйләнештәге төркөмөндә финалсылар араһында тауыш биреү юлы менән «Тамашасылар һөйөүе призы» номинацияһында еңеүсе билдәләнә.
Хәтерегеҙгә төшөрәбеҙ, быйыл конкурс сентябрь башында старта алды. Һайлап алыу туры онлайн рәүештә уҙҙы. Ике көн дауамында жюри конкурсанттарҙың эштәрен баһаланы. Италиянан, Төркиәнән, Ҡаҙағстандан, Мәскәүҙән, Ҡурған, Силәбе, Ырымбур, Һамар өлкәләренән, Пермь крайынан, Башҡортостандан 200-гә яҡын ғариза һәм 1020 эш ҡабул ителде. 2020 йылда конкурс эштәре араһында стилләштерелгән, сәхнә костюмдары күберәк булһа, быйыл иһә «Башҡорттарҙың халыҡ кейеме – реконструкция» һәм «Балалар кейеме» номинацияларында эштәр күберәк.
Конкурс эштәрен яҡлау, «Тамға» халыҡ-ара башҡорт милли кейеме оҫталары конкурсының финал туры 14 ноябрҙә Әхмәтзәки Вәлиди исемендәге Милли китапханала үтте. Йомғаҡлау турында 36 автор – һәләтле оҫталар, костюмдар буйынса рәссамдар һәм дизайнерҙар ҡатнашты.
Тура трансляция PRO.Культура.РФ платформаһында һәм Республика халыҡ ижады үҙәгенең YouTube-каналында күрһәтелә ( https://youtu.be/pFLR_0QR5Z8).
 ","
	Дүшәмбе, 13 декабрь 2021",Яңылыҡтар,Na
https://kulturarb.ru/ba/news/sibaj-artistary-kөnsyғysh-baҙary-festivalen-asyu-programmaһynda-ҡatnashty, Сибай артистары “Көнсығыш баҙары” фестивален асыу программаһында ҡатнашты ,Na,"

10 декабрь Ҡазан ҡалаһында барған төрки халыҡтарҙың “Көнсығыш баҙары” I Халыҡ-ара эстрада фестивален асыу тантанаһында Башҡортостан исеменән Сибай концерт-театр беркмәһе коллективы сығыш яһаны һам республиканың данын лайыҡлы яҡланы.
Артистарыбыҙ шулай уҡ Түбәнге Кама ҡалаһында үткән милләттәштәребеҙ менән осрашыуҙа һәм концертта ҡатнашты.
 ","
	Дүшәмбе, 13 декабрь 2021",Яңылыҡтар,Na
https://kulturarb.ru/ba/news/neftekama-dәүlәt-filarmoniyaһynyң-bashҡort-mәҙәniәte-һәm-tarihy-festivale-siktәrendәge-gastroldәre-tamamlandy, Нефтекама дәүләт филармонияһының «Башҡорт мәҙәниәте һәм тарихы фестивале» сиктәрендәге гастролдәре тамамланды ,Na,"

2021 йылдың 20 октябренән 9 декабренә тиклем «Бөтә донъя башҡорттары ҡоролтайы (конгресы)» халыҡ-ара йәмәғәт берекмәләре союзы иғлан иткән Башҡорт тарихы йылы сиктәрендә «Башҡорт мәҙәниәте һәм тарихы фестивале» уҙҙы. Фестиваль сиктәрендә Нефтекама, Ағиҙел, Бөрө ҡалаларының концерт майҙансыҡтарында, шулай уҡ Борай, Балтас, Тәтешле, Краснокама, Дүртөйлө, Яңауыл, №алтасы һәм Асҡын райондарының мәҙәниәт йорттарында Нефтекама дәүләт филармонияһының гастролдәре ойошторолдо.
Урындағы властар шулай уҡ тематик күргәҙмәләр һәм стендтар ойошторҙо, улар ярҙамында төбәк халыҡының көнкүреше һәм йәшәйеше менән танышырға мөмкин булды.
Сараларҙа райондың рәсми вәкилдәре, йәмәғәтселек фекере лидерҙары, башҡорт тарихи-мәҙәни үҙәктәре белгестәре һәм етәкселәре, РФ Дәүләт Думаһының Төбәк саҡырылыш депутаты, Бөтә донъя башҡорттары ҡоролтайы ағзалары ҡатнашты. Филармонияның һәләтле артистары башҡарыуында «Шәжәрәңде барла!» сағыу концерт программаһында башҡорт халыҡ йырҙары, эстрада музыкаль әҫәрҙәре, яңы инструменталь һәм хореографик композициялар яңғыраны.
 ","
	Йома, 10 декабрь 2021",Яңылыҡтар,Na
https://kulturarb.ru/ba/news/m-aҡmulla-isemendәge-bdpu-aҡmulla-diktantynda-ҡatnashyrғa-saҡyra," М. Аҡмулла исемендәге БДПУ ""Аҡмулла диктанты""нда ҡатнашырға саҡыра ",Na,"

М. Аҡмулла исемендәге Башҡорт дәүләт педагогия университеты «Аҡмулла диктанты» халыҡ-ара мәғрифәт акцияһында ҡатнашырға саҡыра. Сара быйыл бөйөк мәғрифәтсенең тыуыуына 190 йыл тулыуға, «Аҡмулла» журналының 110 йыллығына, шулай уҡ Башҡорт тарихы йылына арнап уҙғарыла.
«Аҡмулла диктанты»ның маҡсат — республикала, Рәсәй төбәктәрендә һәм сит илдәрҙә Аҡмулланың ижадын популярлаштырыу, киң йәмәғәтселек иғтибарын туған телде, әҙәбиәтте, фольклорҙы, мәҙәниәтте, Башҡортостан тарихын өйрәнеүгә йүнәлтеү.
Сарала 10 декабрҙән 12-һенә тиклем онлайн тәртибендә https://bashdict.ru сайтына инеп ҡатнашырға мөмкин. Унда 30 тест күнегеүе бирелгән, эште башҡарыу өсөн бүленгән ваҡыт — бер сәғәт. Һорауҙар Мифтахетдин Аҡмулланың, уның замандаштарының тормошона, ижадына, башҡорт теле һәм әҙәбиәтенә, Башҡортостан тарихына ҡағыла.
Диктантта ҡатнашҡандарға шунда уҡ сертификат биреләсәк.
 ","
	Йома, 10 декабрь 2021",Яңылыҡтар,Na
https://kulturarb.ru/ba/news/jәsh-kompozitorҙarҙyң-partitura-bөtә-rәsәj-konkursynda-yaҡtashybyҙ-rinat-kamalov-laureat-buldy, Йәш композиторҙарҙың «Партитура» Бөтә Рәсәй конкурсында яҡташыбыҙ Ринат Камалов лауреат булды ,Na,"

Конкурста ҡатнашыу өсөн тотош илдән 840 заявка бирелгән. Жюри милли колориттың, телдең байлығына айырыуса ҙур иғтибар биргән. Башҡорт мотивтарына нигеҙләнгән әҫәрҙә Ринат Камалов йырсы Иҙел Аралбаев башҡарыуындағы ҡурай моңон һәм вокал солоһын файҙаланған. Был хаҡта Бөтә донъя башҡорттары ҡоролтайының матбуғат хеҙмәте хәбәр итте.
Лауреаттарҙың концерты 25 ноябрҙә П.И. Чайковский исемендәге Мәскәү консерваторияһының Ҙур залында булды. Унда Дәүләт академия симфоник оркестры Павел Коган идаралығында «кино һәм музыка», «эстрада-симфоник музыка» номинациялары еңеүселәренең әҫәрҙәрен башҡарҙы.

«Минең өсөн лауреаттар араһында булыу оло мәртәбә. Жюриға, оркестрға, дирижерға һәм тыңлаусыларға юғары баһа өсөн ҙур рәхмәт! Шулай уҡ ҡатыныма, яҡындарыма, коллегаларыма һәм ихлас ярҙамы, юғары һөнәри оҫталығы өсөн Иҙел Аралбаевҡа рәхмәт белдерәм», – тип тәьҫораттары менән уртаҡлашты Ринат Камалов.

 ","
	Кесе йома, 09 декабрь 2021",Яңылыҡтар,Na
https://kulturarb.ru/ba/news/studenttar-өsөn-aҡmulla-yaҡtylyҡ-һәm-mәғrifәt-jyrsyһy-tigәn-kisә-үtte," Студенттар өсөн ""Аҡмулла - яҡтылыҡ һәм мәғрифәт йырсыһы"" тигән кисә үтте ",Na,"

14 декабрҙә республикала, Башҡортостан Башлығы Радий Хәбировтың Указына ярашлы, Башҡорт теле көнө һәм бөйөк мәғрифәтсе Мифтахетдин Аҡмулланың тыуыуына 190 йыл тулыу киң билдәләнәсәк. Ошо айҡанлы, БР Милли әҙәбиәт музейының филиалы булған Мәжит Ғафуриҙың мемориаль йорт-музейы хеҙмәткәрҙәре Башҡорт кооператив техникумы (директоры - Шагапова Светлана Урал ҡыҙы) студенттары өсөн ""Аҡмулла - яҡтылыҡ һәм мәғрифәт йырсыһы"" тигән темаға йәнле кисә ойошторҙо.
Пушкин картаһы буйынса үткәрелгән был сарала музей мөдире, ф.ф.к. Ғ.М. Бүләкованың мәғрифәтсе-шағирҙың тормошо һәм ижады тураһындағы лекция-әңгәмәһенән һуң, студенттар уҡыу йортоноң китапхана мөдире, йәмғиәт белеме фәне уҡытыусыһы Абдуллина Рәшиҙә Бикйән ҡыҙы етәкселегендә М.Аҡмулланың шиғырҙарын һөйләп ишеттерҙе. Ә инде кисәбеҙҙең ҡунағы - музейыбыҙҙың күптәнге дуҫы, һәүәҫкәр йырсы, бик күп конкурстар лауреаты, Республика халыҡ ижады үҙәгенең ""Селтәр"" студияһы ағзаһы Гөлгөнә Рыҫҡолова М.Аҡмулланың ""Нәсихәттәр""енә ижад ителгән, шулай уҡ үҙенең ""Аҡмуллаға эйәреп"" тигән мөнәжәттәрҙе, халыҡ йырҙарын башҡарыуы сарабыҙҙы тағы ла байытып, йәнләндереп ебәрҙе.
Кисәне алып барыусы музейҙың ғилми хеҙмәткәре Рита Стеничкина үткәргән викторинала студенттарҙың әүҙем һәм ихлас ҡатнашыуы күбеһенсә рус телле булған аудиторияның сараны бик йылы ҡабул итеүе тураһында һөйләй.
Сара аҙағында унда әүҙем ҡатнашҡан студенттарға, уҡыу йорто етәкселегенә, кисәне ойоштороуҙа ҙур ярҙам күрһәткән Р.Б. Абдуллинаға БР Милли әҙәбиәт музейының Рәхмәт хаттары тапшырылды.
 ","
	Кесе йома, 09 декабрь 2021",Яңылыҡтар,Na
https://kulturarb.ru/ba/news/tuғan-tel-ғailәnәn-bashlana-proekty-siktәrendә-bashҡort-tele-turaһynda-videoroliktar-tөshөrөlә, «Туған тел ғаиләнән башлана» проекты сиктәрендә башҡорт теле тураһында видеороликтар төшөрөлә ,Na,"

«Туған тел ғаиләнән башлана» проекты мәҙәниәт һәм сәнғәт эшмәкәрҙәренә дәүләт ярҙамы күрһәтеү өсөн бирелгән Башҡортостан Башлығы грантына төшөрөлә. Проекттың маҡсаты — башҡорт телен популярлаштырыу һәм һаҡлау. Ул М. Ғафури исемендәге Башҡорт академия драма театры булышлығында тормошҡа ашырыла.


Проекттың авторҙары — Рәсәйҙең һәм Башҡортостандың халыҡ артисы, С.Юлаев исемендәге дәүләт премияһы лауреаты Хөрмәтулла Үтәшев һәм «Сируси», «Өс хат», «Кластан тыш дәрес» фильмдары буйынса билдәле кинорежиссер Руслан Юлтаев, М.Ғафури исемендәге Башҡорт академия драма театрының әҙәбиәт бүлегенең баш мөхәррире Динара Ҡәйүмова.





«Беҙ 2-5 минутлыҡ бер нисә видеоролик төшөрҙөк. Донъяла 7 меңдән ашыу тел иҫәпләнә, уларҙың яртыһына юғалыу ҡурҡынысы янай. Тамашасыларға башҡорт телен һаҡлауҙың һәр беребеҙгә бәйле икәнен еткерергә теләйбеҙ. Баланы бәләкәйҙән, уның теле асылғандан алып, туған телендә тәрбиәләргә кәрәк», — тине проект етәксеһе Хөрмәтулла Ғаззали улы.





Әле сюжетлы роликтар өҫтөндә эш тамамланып килә. Видеороликтарҙа актерҙар Миңзәлә Хәйруллина, Илсур Байымов, Хөрмәтулла Үтәшев, Артур Ҡунаҡбаев, Руслан Ғәлимов, Милена Сираева, Зиләрә Юлтаева, Алһыу Бәхтиева, Ирада Ҡадирова, Айнур Ғәбитов, Лилиә Сәғитова, Илүзә Итекәйева, шағирә Лариса Абдуллина һәм актерҙарҙың балалары – Гүзәлиә Ғәлимова, Әмир Ишаев, Айлина Ҡәйүмова ҡатнаша.





«Донъяла телдәр яйлап юғала бара. Улар менән бергә тотош халыҡтарҙың йолалары һәм мәҙәниәте юҡҡа сыға. Туған телдең балалар баҡсаларында, мәктәптәрҙә, институттарҙа өйрәнелеүе бик мөһим, әлбиттә. Ләкин ата-әсәләр өйҙә балалары менән туған телендә һөйләшә башламаһа, телде һаҡлау бурысын үтәү мөмкин түгел. Әгәр видеосюжеттар кешеләрҙе ошо хаҡта уйланырға мәжбүр итһә, был беҙҙең өсөн ҙур ҡаҙаныш булыр», – тип билдәләне Руслан Юлтаев.

Был  социаль видеороликтар тиҙҙән интернетта таратыласаҡ, Башҡортостан Республикаһы телеканалдарында һәм төрлө структураларҙың рәсми сайттарында күрһәтеләсәк.
 


 ","
	Шаршамбы, 08 декабрь 2021",Яңылыҡтар,Na
https://kulturarb.ru/ba/news/jәsh-ҡurajsy-yulaj-ҡasimov-ҡaҙaғstandan-eңeү-menәn-ҡajtty, Йәш ҡурайсы Юлай Ҡасимов Ҡаҙағстандан еңеү менән ҡайтты ,Na,"

Билдәле ҡурайсы, «Мираҫ» йыр һәм бейеү ансамбле солисты Юлай Ҡасимов XXIV Халыҡ-ара «Шабыт» ижади йәштәр конкурсында || урын яулап, лауреат исеменә лайыҡ булды.
Абруйлы конкурс Ҡаҙағстан Республикаһының Нур-Солтан ҡалаһында йыл һайын уҙғарыла. Коронавирус сикләүҙәре менән бәйле, быйыл фестиваль дистанцион форматта үткәрелде. Конкурсанттарҙы Бойондороҡһоҙ Дәүләттәр Берләшмәһе илдәренең билдәле музыка эшмәкәрҙәренән торған компетентлы жюри баһаланы.
Беренсе турҙа Юлай ышаныслы рәүештә беренселектә барһа, икенсе турҙа Ҡаҙағстан музыкантынан бер аҙ ҡалышып, икенсе урынға төшә.

«Беренсе турҙа үҙебеҙҙең милли көйҙәрҙе һәм 1 ҡаҙаҡ көйөн башҡарҙыҡ. Мин, традицион башҡарыусы булараҡ, башҡорт музыкаһының бөтә моңон һәм матурлығын күрһәтергә тырыштым, беренсе турҙан һуң максималь балл йыйҙым. Икенсе тур ваҡытында, фестиваль ҡарары буйынса, фортепьяно менән ҙур музыкаль форма уйнаныҡ. Был юлы саҡ ҡына балдар етмәне. Ҡаҙағстандан еңеү яулаған коллегамды ҡотлайым, ә мин артабан үҙ өҫтөмдә эшләйәсәкмен,» — ти Юлай Ҡасимов.

 ","
	Шишәмбе, 07 декабрь 2021",Яңылыҡтар,Na
https://kulturarb.ru/ba/news/bashҡortostanda-miftahetdin-aҡmullanyң-190-jyllyғyna-һәm-bashҡort-tele-kөnөnә-arnalғan-ete-aҙym-fleshmoby-bashlandy," Башҡортостанда Мифтахетдин Аҡмулланың 190 йыллығына һәм Башҡорт теле көнөнә арналған  ""Ете аҙым"" флешмобы башланды ",Na,"

Бөтә донъя башҡорттары ҡоролтайы халҡыбыҙҙың арҙаҡлы шәхесе, бөйөк мәғрифәтсе Мифтахетдин Аҡмулланың тыуыуына 190 йыл тулыуға ҡарата һәм Башҡорт теле көнө айҡанлы «Ете аҙым» марафоны тигән үҙенсәлекле сара иғлан итте.
Уның шарттары буйынса, Мифтахетдин Аҡмулланың иң билдәле ижади ҡомартҡыларының береһе — ""Нәсихәттәр""енә таянып, Бөтә донъя башҡорттары ҡоролтайы ағзалары һәм республиканың район хакимиәте башлыҡтары, әҫәрҙә билдәләнгән ҡиммәттәрҙең асылын күңеленә ятҡан ижади ысул менән (шиғыр, фекер, цитата, йыр һәм башҡалар) сағылдырырға, видеояҙмаға #башҡорттелекөнө2021марафон хештегын ҡуйырға тейеш. Иман, Күңел, Аҡыл, Шөкөр, Әҙәп, Сабыр, Ихлас — йәшәйешебеҙҙең төп ҡиммәттәрен билдәләгән ғәмәлдәр. Флешмобта ҡатнашыусылар бөгөн иман тураһында һөйләй.
Сараға тәүгеләрҙән булып Өфө ҡалаһы мэры Сергей Греков ҡушылды. Сергей Николаевичтың һәм башҡа ҡала, район хакимиәттәре башлыҡтарының видеояҙмаларын ошо һылтана буйынса ҡарарға мөмкин.
 ","
	Шишәмбе, 07 декабрь 2021",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatry-onlajn-mәҙәniәt-halyҡ-ara-proekty-rezidenty, Башҡорт дәүләт ҡурсаҡ театры – «Онлайн мәҙәниәт» халыҡ-ара проекты резиденты ,Na,"

Рәсәй мәҙәниәт фондының «Онлайн мәҙәниәт» халыҡ-ара проекты Санкт-Петербург халыҡ-ара мәҙәни форумы менән хеҙмәттәшлектә яңы резиденттар менән таныштырҙы. Улар иҫәбенә Башҡорт дәүләт ҡурсаҡ театры ла инде.
Башҡорт дәүләт ҡурсаҡ театры 2020 йылдың апрелендә дөйөм изоляция режимы ваҡытында социаль селтәрҙәге аккаунттарында «Төнгә әкиәт» онлайн-проектын башлап ебәрҙе. Бөгөн проект видеояҙмаларын театрҙың YouTube-каналында һәм Бәйләнештә социаль селтәрендәге рәсми төркөмөндә ҡарарға мөмкин. Башҡорт дәүләт ҡурсаҡ театры артистары балалар әкиәттәрен онлайн режимда рус һәм башҡорт телдәрендә уҡый.

«Тәүҙә артистар сығарылыштарын үҙ өйөндә яҙҙырҙы. Сикләүҙәр кәмеп, театр ҡәҙимге шарттарҙа эшенә тотонғас, проект үҙаллыға әйләнде - актерҙар әкиәттәрҙе театрҙа уҡый башланы. Проектты бойомға ашырыу өсөн профессиональ ҡорамал менән студия бүленде», - ти театрҙың директоры Альберт Имаметдинов.

Проект башланғандан алып ҡурсаҡ театры актерҙары 200-ҙән ашыу әкиәт яҙҙырған, уларҙың һәр береһе телеспектаклгә торошло. Видеороликтарҙа актерҙар театр ҡурсаҡтарын, декорацияларҙы, шулай уҡ видеопроекцияны һәм ҡом анимацияһын ҡуллана.
Проекттың кураторы – Башҡортостан Республикаһының халыҡ артисы Ольга Шәрәфетдинова.

«Төнгә әкиәт» онлайн-проекты ярҙамында Башҡорт дәүләт ҡурсаҡ театрының тамашасылар аудиторияһы һиҙелерлек артты. Башҡортостандан ғына түгел, Рәсәйҙең башҡа ҡалаларынан да тамашасылар тематик сығарылыштарҙың һәм спектаклдәрҙең видеояҙмаларын ҡарай», - тип билдәләне проекттың кураторы.

 ","
	Шишәмбе, 07 декабрь 2021",Яңылыҡтар,Na
https://kulturarb.ru/ba/news/rodina-kinoteatry-bashҡort-tele-kөnөn-bergә-үtkәrergә-saҡyra," ""Родина"" кинотеатры Башҡорт теле көнөн бергә үткәрергә саҡыра ",Na,"

14 декабрҙә, Башҡорт теле көнөндә, Өфө ҡалаһының ""Родина"" кинотеатры тамашасыларҙы Башҡортостан кинематографистары төшөргән ҡыҫҡа метражлы фильмдар ҡарарға саҡыра.
Был көндә өс фильм тәҡдим ителә:
- «Әсе бал» - Айнур Асҡаровтың документаль-уйын фильмы солоҡсолоҡ менән шөғөлләнгән өлкән йәштәге ирҙең тормошо тураһында бәйән итә;
- «Асия» - Динара Әбдрәшитованың ҡыҫҡа метражлы фильмы. Асияның әсәһе ҡасандыр: ""Атайың - летчик"",- ти. Шунан бирле ҡыҙыҡай иртә һайын самолеттарҙы һауала күҙәтә һәм атаһын күрәсәгенә өмөтләнә;
- «Ете ҡыҙ театры» - Салауат драма театры тарихы тураһында Кирстен Гайнеттың документаль фильмы.
Осрашыу урыны: Йәшел зал.
Инеү бушлай.
Фильмдар башҡорт телендә күрһәтелә.
 ","
	Шишәмбе, 07 декабрь 2021",Яңылыҡтар,Na
https://kulturarb.ru/ba/news/өfөlә-h-bashҡort-jyry-festival-konkursynyң-jomғaҡlau-koncerty-үtte," Өфөлә Х ""Башҡорт йыры"" фестиваль-конкурсының йомғаҡлау концерты үтте ",Na,"

Уҙған ял көндәрендә «Башҡортостан» дәүләт концерт залында башҡорт һәм татар эстрадаһы йондоҙҙары ҡатнашлығында «Башҡорт йыры» юбилей телевизион фестиваль-конкурсының гала-концерты уҙҙы.
Ун йыл эсендә проектта 5000-дән ашыу йырсы ҡатнашты, Башҡортостандың алтын фонды өсөн 3000 йыр яҙҙырылды.
Быйыл «Башҡорт йыры» фестиваль-конкурсының Гран-прийын жюри ике ҡатнашыусыға тапшырҙы. Ҡатын-ҡыҙҙар араһынан Х.Әхмәтов исемендәге Башҡорт дәүләт филармонияһы солисы Гөлшат Ғирфанова һәм ир-егеттәрҙән Нефтекама дәүләт филармонияһы солисы Азат Юлдыбаев еңеү яуланы. Улар ҡиммәтле таштарҙан статуэтка, «Ҡарағай» республика шифаханаһына юллама һәм башҡа ҡиммәтле бүләктәр менән баһаланды.
Шуны ла билдәләп үтергә кәрәк, быйыл телепроектта 100-ҙән ашыу кеше ҡатнашырға теләк белдерҙе, финалға иң яҡшы 19 башҡарыусы сыҡты.
«Башҡорт йыры» гала-концертының телевизион версияһын «Башҡортостан юлдаш телевидениеһы» тамашасылары яңы йыл төнөндә ҡарай аласаҡ.
 ","
	Дүшәмбе, 06 декабрь 2021",Яңылыҡтар,Na
https://kulturarb.ru/ba/news/bashdram-autizm-menәn-sirlәүse-balalar-turaһynda-spektakl-sәhnәlәshterҙe, Башдрам аутизм менән сирләүсе балалар тураһында спектакль сәхнәләштерҙе ,Na,"


Документаль форматта ижад ителгән әҫәр ысын тормоштағы хәл-ваҡиғаларҙы һүрәтләй. Театр артистары сәхнәлә ҡурҡыныс диагноздың ҡуйылыуын, табиптар менән килешеп артабан йәшәргә ынтылыу, балала кешелек сифаттарын тәрбиәләү кеүек темаларҙы күтәрә. ""Бала"" спектакленең премьераһы 2-3 декабрҙә уҙҙы.



Республика театрҙарында әлегәсә бындай төр социаль теманың күтәрелгәне булмаған. Спектакль-терапия жанрындағы пьеса авторы менән ҡуйыусы режиссер ҙа аутизм менән сирле ҡыҙ тәрбиәләй.




""Был теманы күтәреүемдең сәбәбе үҙенсәлекле баланың әсәһе булыуым. Ете йәшлек ҡыҙыма дүрт йыл элек аутизм диагнозын ҡуйҙылар. Ошо ваҡыттан алып минең тормошом ҡырҡа үҙгәрҙе. Был турала әйтергә ҡурҡҡан, әйтергә теләгән күп ғаиләләрҙе беләм. Уларҙы бергә йыйып, ошондай әҫәр яҙҙым. Героинялар араһында минең үҙемдең дә образым бар"", - ти драматург Виктория Емелёва.




Спектакль геройҙары араһында, Башҡортостандан тыш, Рәсәйҙең төрлө төбәктәренән, шулай уҡ Шотландия һәм Ҡаҙағстан илдәрендә йәшәүсе ғаиләләр бар. Ҡуйыусы-режиссер Илшат Мөхөтдинов тамашаны ток-шоу форматында сәхнәләштергән.
Тамашасыларҙың һорауы буйынса, премьера спектаклен 14 декабрҙә ҡабаттан күрһәтәсәктәр.


 ","
	Дүшәмбе, 06 декабрь 2021",Яңылыҡтар,Na
https://kulturarb.ru/ba/news/uftanma-duҫtaryn-jyya, “UFTANMA” дуҫтарын йыя ,Na,"

Башҡорт телен үҫтереү һәм һаҡлау фонды, “Без башкортлар” төньяҡ-көнбайыш башҡорттары хәрәкәте, М. Кәрим исемендәге Милли йәштәр театры 7 декабрҙә ""UFTANMA ижадханаһында башҡорт рок-музыканттарының кисәһен уҙғара.
Сара Башҡорт теле көнөнә арналған “Ете аҙым” марафонын башлап ебәрәсәк. Унда яңы һәм күптән популяр булған рок-композицияларҙың акустик версиялары яңғыраясаҡ, йырҙар башҡорт теленең төрлө диалекттарында башҡарыласаҡ.
М. Кәрим исемендәге Милли йәштәр театры актерҙары Ш. Бабичтың билдәле шиғырҙарын рок-аранжировкала тәҡдим итәсәк. Сараның хедлайнерҙары – билдәле ҡурайсы Роберт Юлдашев, “Хаят-Исмаил” төркөмө  һәм башҡалар.
Сара 7 декабрҙә, 19 сәғәттә Өфө ҡалаһы, Ленин урамы, 62үсе йорт адресы буйынса ""Премьера” кафеһында була.
Һүрәттә: “Хаят-Исмаил” төркөмө.
 ","
	Дүшәмбе, 06 декабрь 2021",Яңылыҡтар,Na
https://kulturarb.ru/ba/news/ҡabattan-tergeҙelgәn-dәrүishhan-tөrkөmө-tamashasylaryn-jyjҙy," Ҡабаттан тергеҙелгән ""Дәрүишхан"" төркөмө тамашасыларын йыйҙы ",Na,"

Уҙған шәмбелә Өфөлә легендар ""Дәрүишхан"" төркөмөнөң концерты үтте. Альберт Ғәббәс төркөмдө элекке музыканттары һәм яңы солистары менән сәхнәгә сығарып, ҙур тамаша ойошторҙо.
Тамашасы көтөп алынған концертҡа эркелеп килде, төркөмдөң онтолмаҫ йырҙарын артистарға ҡушылып йырланы. ""Эх, Зөлфиә!"" һәм ""Нисек барһың, тик шулай бул"" йырҙарын ""дәрүишхандар"" концерттан һуң тамашасы һорауы буйынса ҡабаттан башҡарҙы.
Үткәндәргә күҙ һалһаҡ, төркөм бынан 30 йыл элек билдәлелек яулай. 1991 йылдың 27-28 февралендә уҙған ""Урал моңо"" фестивалендә йыраҡ Хәйбулла районынан саҡырылған һәм быға тиклем билдәһеҙ булған ""Дәрүиш-хан"" төркөмө Гран-при яулай. 2005 йылда, төркөмдөң солисы Дим Мәннән 35 йәшендә вафат булғас, коллектив тарҡала. 2019 йылда ул яңынан тергеҙелә һәм концерттарҙа сығыш яһай. 4 декабрҙәге тамаша яңыртылған төркөмдөң беренсем айырым концерты булды.

""""Урал моңо""нда ҙур бүләк - тотҡаһыҙ ""Soni"" магнитолаһы бүләк иттек. Ә артистарҙың концерттан һуң ҡайтырға аҡсалары булмаған, шуға ла Октябрь проспектына тиклем йәйәү атлағандар. Уларҙың ҙур сәхнәгә юлы шулай башланды. Ә инде 1999 йылда, ул саҡта Республика халыҡ ижады үҙәге директоры вазифаһында, ""Дәрүиш-хан"" төркөмөнә яңы аппаратура менән йыһазландырылған студия төҙөп, егеттәрҙе эшкә урынлаштырып, бөтәһенә лә Йәштәр бульварындағы ятаҡтан айырым бүлмәләр биреүгә өлгәштек. Альберт менән беҙ йыш күрешәбеҙ, йәш саҡтағы ваҡиғаларҙы иҫкә төшөрәбеҙ"", – тип ураҡлашты социаль селтәрҙә Күсемһеҙ мәҙәни мираҫ объекттарын һаҡлау һәм файҙаланыу буйынса ғилми-етештереү үҙәге директоры Данир Ғәйнуллин.

Халыҡ әле лә ""Дәрүишхан"" төркөмө башҡарған йырҙарҙы яратып тыңлай һәм концерттарына ла ихлас йөрөй.
 ","
	Дүшәмбе, 06 декабрь 2021",Яңылыҡтар,Na
https://kulturarb.ru/ba/news/berense-kanalda-aҡ-tirmә-bashҡort-ansamble-syғysh-yaһany," Беренсе каналда ""Аҡ тирмә"" башҡорт ансамбле сығыш яһаны ",Na,"

«Хәйерле иртә!» — Мәскәү башҡорттарының «Аҡ тирмә» фольклор ансамбле «Хәйерле иртә» программаһында Беренсе канал тамашасыларын шулай тип сәләмләне. Артистар тағы ла ҡумыҙ, ҡурай һәм ҡумыҙ кеүек халыҡ уйын ҡоралдары оҙатыуында башҡорт телендә күңелле таҡмаҡтар йырланы. 4 декабрҙәге тапшырыуҙы ошо һылтанма буйынса ҡарарға мөмкин.
Ансамбль һигеҙ йыл тирәһе эшләп килә. Уның ойоштороусыһы һәм етәксеһе Гөлсинә Батыршина әйтеүенсә, Рәсәйҙең баш ҡалаһында коллектив киң танылыу яулаған.

""Беҙҙе күп төрлө проект һәм фестивалгә саҡыралар. Ҡыҙғанысҡа ҡаршы, ҡайһы саҡта ҡатнашыуҙан баш тартырға тура килә, сөнки артистарыбыҙ төрлө өлкәлә эшләй, ә ижад менән ял көндәрендә генә шөғөлләнә алабыҙ», — тине Гөлсинә Алтынтимер ҡыҙы.

""Хәйерле иртә"" программаһын алып барыусы Ирина Муромцева “Аҡ тирмә” ағзаларының сәхнә кейеменең матурлығын билдәләне.

«Минеңсә, һәр иртәне тап шундай сағыу костюмдарҙа һәм шундай сағыу тауыштар менән ҡаршыларға кәрәк», — тине тапшырыу барышында алып барыусы.

Башҡортостан мәҙәниәтен юғары кимәлдә күрһәтеү өсөн ""Аҡ тирмә"" ансамбле ағзалары күп көс һала.
""Мәскәүҙә беҙҙе бик яраталар, ""беҙҙең башҡорттар"" тип йөрөтәләр. Бындай яҡшы мөнәсәбәт беҙгә тыуған мәҙәниәтебеҙҙе танытыу эшендә көс һәм дәрт бирә», — тип һыҙыҡ өҫтөнә алды ансамбль етәксеһе.
Билдәләп үтергә кәрәк, күптән түгел коллектив Мәскәүҙә Яңы йыл комедияһын төшөрөргә саҡырылды. «Аҡ тирмә» артистарын Рәсәйҙең халыҡ артисы Филипп Киркоров ҡатнашлығындағы эпизодта күрергә мөмкин.
 ","
	Дүшәмбе, 06 декабрь 2021",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-artisy-әhәt-hөsәjenovty-75-jәshlek-yubilejy-menәn-ҡotlanylar, Өфөлә Башҡортостандың халыҡ артисы Әхәт Хөсәйеновты 75 йәшлек юбилейы менән ҡотланылар ,Na,"

Бөгөн Мәжит Ғафури исемендәге Башҡорт академия драма театрында Башҡортостандың халыҡ артисы Әхәт Хөсәйеновты 75 йәшлек юбилейы менән ҡотлауҙар үтте. Актерҙы ҡотларға почетлы ҡунаҡтар килде.
Башҡортостан Республикаһы мәҙәниәт министры Әминә Шафиҡова актерға Салауат Юлаев ордены бүләк итте. “Һеҙ – башҡорт театр сәнғәтен үҫтереүгә булышлыҡ иткән абруйлы театр әһеле. Бар ғүмерегеҙҙе, ижадығыҙҙы Мәжит Ғафури исемендәге Башҡорт академия драма театры сәхнәһенә бағышлап, әлегәсә тыуған театрығыҙҙа фиҙаҡәр хеҙмәт итәһегеҙ. Башҡорт театры сәнғәте үҫешенә оло өлөш индерәһегеҙ”, - тип Башҡортостан Башлығы Радий Хәбировтың ҡотлау хатын уҡып ишеттерҙе.
Юбилярҙы ҡотларға шулай уҡ Өфө хаҡимиәте исеменән Шамил Абдраҡов, Бөтә Рәсәй мәҙәниәт хеҙмәткәрҙәренең профсозы вәкиле, театрҙарҙан коллегалары килде. Улар барыһы ла актер тыуҙырған образдар халыҡ күңелендә яҡты хәтирәләр булып хаҡлана, тип белдерҙе.Актерҙың яҡташтары исеменән Ҡырмыҫҡалы районы хакимиәтенең эштәр идарасыһы Фәрғәт Ҡотлобаев юбилярға Мөхәмәтсәлим Өмөтбаев исемендәге премия тапшырҙы. Театр эшмәкәрҙәре союзы рәйесе урынбаҫары Йәмил Әбелмәнов юбилярға Станиславскийҙың алтын миҙалын тапшырҙы һәм матур йыр бүләк итте.
Башҡортостандың халыҡ артисы Азамат Тимеровтың “Буранбай” башҡорт халыҡ йырын башҡарыуы юбиляр өсөн көтөлмәгән бүләк булды.
Ошо үк көндөң кисендә юбиляр ҡатнашлығында “Ҡара йөҙҙәр” спектакле уйналды. Унда актер Фәхри ролен башҡарҙы. Туған коллективы исеменән Әхәт Хөсәйеновты спектаклдән һуң театр директоры Иршат Фәйзуллин ҡотланы.
 ","
	Йәкшәмбе, 05 декабрь 2021",Яңылыҡтар,Na
https://kulturarb.ru/ba/news/sibaj-teatry-talha-ғiniәtullindyң-әҫәre-bujynsa-yaңy-spektakl-syғarҙy, Сибай театры Талха Ғиниәтуллиндың әҫәре буйынса яңы спектакль сығарҙы ,Na,"

2 декабрҙә Арыҫлан Мөбәрәков исемендәге Сибай дәүләт башҡорт драма театры, Талха Ғиниәтуллиндың әҫәре буйынса Наил Ғәйетбаев эшкәртеүендәге инсценировкаға таянып, “Тау артында ниҙәр бар?” спектаклен сәхнәгә сығарҙы.
Ҡуйыусы режиссер, Башҡортостандың халыҡ артисы Азат Нәҙерғолов, режиссер ассистенты - Вадим Ғилманов, ҡуйыусы рәссам– Рәсәйҙең һәм Ҡалмыҡ Республикаһының атҡаҙанған сәнғәт эшмәкәре Валерий Яшкулов, пластик яҡтан ҡуйыусы - Роберт Йылҡыбаев, музыкаль яҡтан биҙәүселәр – Азат Нәҙерғолов һәм Рәмил Әминев.
Спектакль оло йәштәге Тәлғәттең (Башҡортостандың атҡаҙанған артисы Венер Сөнәғәтов) үҙ тормошон һөйләүенә ҡоролған. Йәш Тәлғәтте драма артисы Морат Амантаев уйнай. Ролдәрҙә ҡатнашалар: Башҡортостандың атҡаҙанған артистары Әлфирә Ғәлләмова, Айгөл Хәкимова, Юнир Ғәйнуллин; артистар Салауат Вәлиев, Вадим Ғилманов, Юлиә Мөхәмәтйәнова, Залина Усманова, Гөлфиә Мәҡсүтова, Илгиз Әбдрәшитов, Резеда Сәфиуллина, Айгөл Зәйнуллина, Зәлиә Хәфизова, сәнғәт колледжы студенттары Артур Таджединов, Ишморат Моратов. Яңыраҡ ҡына коллективҡа ҡушылған йәш актриса Яҙгөл Халисова өсөн был спектакль тәүге сынығыу булды.
Спектакль геройы үҙ тормошонда бер нисә тауҙы артыла. Тик янындағы бәхетен күрмәй. Иртә етем ҡалып, тормоштоң әсе-сөсөһөн татып, 17 йәшендә генә фронтҡа эләккән Тәлғәт йәштән осратҡан Әлфиәнең һөйөүен ҡәҙерләмәй. Әйтелмәй ҡалған ""яратам"" һүҙе ғүмерлек үкенес булып ҡала. Ғүмәмән, спектакль һөйгәндәрҙең ҡәҙерен белергә өйрәтә.
Яҡын арала премьера спектаклен 17 декабрҙә Сибай театры сәхнәһендә күрергә мөмкин. 
 ","
	Шәмбе, 04 декабрь 2021",Яңылыҡтар,Na
https://kulturarb.ru/ba/news/өfөlә-bildәle-bashҡort-yaҙyusyһy-ajgiz-bajmөhәmәtov-menәn-osrashyu-uҙҙy, Өфөлә билдәле башҡорт яҙыусыһы Айгиз Баймөхәмәтов менән осрашыу уҙҙы ,Na,"

Кисә, 3 декабрҙә, Мостай Кәрим исемендәге 158-се башҡорт гимназияһында БР Милли әҙәби музейы йәш яҙыусы, журналист, БР һәм РФ Яҙыусылар союзы ағзаһы, Ш. Бабич исемендәге йәштәр премияһы лауреаты, «Шоңҡар» журналының баш мөхәррире Айгиз Баймөхәмәтов менән әҙәби сәғәт үткәрҙе. Сара «Пушкин картаһы» программаһы сиктәрендә ойошторолдо.
Әҙәби сәғәт гимназияның ҡурайсылар ансамбле сығышынан һәм Башҡортостандың Милли әҙәбиәт музейы директоры, БР-ҙың атҡаҙанған мәҙәниәт хеҙмәткәре, С. Юлаев ордены кавалеры Гөлдәр Моратованың сәләмләүенән башланды.
Йәш яҙыусының сығышын гимназия уҡыусылары ҙур ҡыҙыҡһыныу менән тыңланы. Осрашыу барышында Айгиз Баймөхәмәтов үҫмерҙәрҙең ҡыҙыҡлы һәм үҙенсәлекле һорауҙарына яуап бирҙе.
М. Ғафури исемендәге Башҡорт дәүләт академия драма театры актеры, А. Баймөхәмәтовтың «Хыялға ҡаршы» повесы буйынса спектаклдә Ильяс Мөхәмәтов ролен башҡарған Артур Кәбиров балалар йортонда тәрбиәләнеүсе ролен башҡарғанда кисергән тәьҫораттары менән уртаҡлашты. Шулай уҡ «Хыялға ҡаршы!» спектакленән «Капитан» йырын башҡарҙы.
Әҙәби сәғәттә квест-викторина, Айгиз Баймөхәмәтов әҫәрҙәре буйынса һүрәттәр конкурсы уҙғарылды. Еңеүселәргә авторҙан иҫтәлекле бүләктәр менән китаптар тапшырылды.
 ","
	Шәмбе, 04 декабрь 2021",Яңылыҡтар,Na
https://kulturarb.ru/ba/news/hәjbulla-rajonynda-yaңy-kinozal-asyldy, Хәйбулла районында яңы кинозал асылды ,Na,"

3 декабрҙә Хәйбулла районында И. Тасимов исемендәге Аҡъяр тау колледжының тамашалар залында 50 урынлыҡ кинозал асылды. Быға тиклем районда йәшәүселәргә фильм премьераларын ҡарар өсөн  100 саҡрым алыҫлыҡта ятҡан Сибай, Ырымбур өлкәһенең Гай һәм Орск ҡалаларына йөрөргә тура килде, тип хәбәр итә район хакимиәтенең матбуғат хеҙмәте.
Яңы кинозал «Мәҙәниәт» милли проектының Кино фонды конкурсында Рәсәйҙең бәләкәй ҡалаларын кинофикациялау программаһы буйынса еңгәнгә күрә барлыҡҡа килгән. Кинозалдар булдырыу һәм яңыртыу маҡсаты - милли фильмдар күрһәтеү өсөн шарттар булдырыу.
Кино фонды ярҙамында һәм Рәсәй Федерацияһы Мәҙәниәт министрлығы булышлығында заманса киноҡорамалдар: 2D һәм 3D эффектлы экран, лазерлы проектор ҡорамалы, тауыш системаһы, уңайлы креслолар - һатып алынған. Хәҙер был заманса кинозалда хәйбуллалар илебеҙ һәм сит ил кинематографияһының иң яҡшы фильмдарын ҡарай һәм ғаилә менән мауыҡтырғыс итеп ял итә ала.
Аҡъяр ауылы халҡын әһәмиәтле ваҡиға менән РФ Дәүләт Думаһы депутаты Зариф Байғусҡаров, Ә.Абдразаҡов исемендәге «Башҡортостан» киностудияһы директоры Юнир Әминев, Хәйбулла районы хакимиәте башлығы Рөстәм Шәрипов ҡотланы.
Яңыртылған кинозалдың тәүге тамашасылары балалар булды. Уларға «Айыу балаһы Бамси һәм Аждаһа» анимация фильмын күрһәттеләр.
Бындай кимәлдәге кинотеатрҙар тораҡ пункттарҙа ҙур уңыш менән ҡуллана. Яңыраҡ Благовар районында яңы кинозал асылды, оҙаҡламай Бүздәк ауылында ла асыласаҡ.
Яңы кинозалдың репертуар планын Ә. Абдразаҡов исемендәге «Башҡортостан» киностудияһы тормошҡа ашыра. Унда илебеҙҙә һәм сит илдәрҙә төшөрөлгән, шулай уҡ Башҡортостан кинематографистарының фильмдары күрһәтелә.
 
 ","
	Шәмбе, 04 декабрь 2021",Яңылыҡтар,Na
https://kulturarb.ru/ba/news/yaҙyusy-mөhtәr-sabitovtyң-һajlanma-әҫәrҙәreneң-i-tomy-donya-kүrҙe, Яҙыусы Мөхтәр Сабитовтың “Һайланма әҫәрҙәр”енең I томы донъя күрҙе ,Na,"

Ошо көндәрҙә Зәйнәб Биишева исемендәге «Китап» нәшриәтендә яҙыусы, журналист, Хәким Ғиләжев исемендәге әҙәби премия лауреаты Мөхтәр Сабитовтың “Һайланма әҫәрҙәр”енең I томы донъя күрҙе. Бында әҙиптең уҡыусылар тарафынан бик ихлас ҡабул ителгән “Көт мине, Рәйсә!” романы һәм “Тирәк мамығы” повесы ингән.
 ""Көт мине, Рәйсә!"" романы бер нисә йыл элек айырым китап булып донъя күрә һәм тиҙ арала китап уҡыусылар тарафынан һатып алынып бөтә.

""Үҙгәртеп ҡороу заманында быуындары нығынып бөтмәгән үҫмер балалар алдында торған һынау, мәктәптә уҡыу осоро, яңы бөрөләнә башлаған саф мөхәббәт тойғолары, яуызлыҡ һәм яҡшылыҡ, аҙғынлыҡ, наркомания һәм шулай уҡ Афған һуғышы, ундағы юғалтыу, ғазаптар - барыһы ла хикәйәлә бер-бер артлы һүрәтләнә килә. Рәйсә менән Ринаттың мөхәббәте, улар өлөшөнә төшкән ауыр һынауҙар уҡыусыларҙы уйҙарға ла, борсоуға ла һала. Тормоштағы ыңғай һәм кире күренештәрҙе автор нисек бар, шулай асып бирә. Әҫәр бик мауыҡтырғыс һәм тормошсан итеп яҙылған"", - тип билдәләйҙәр нәшриәттең матбуған хеҙмәтендә.

""Тирәк мамығы"" повесында колхозлашыу осоро, байҙар һәм ярлылар мөнәсәбәте, ябай ауыл халҡы тормошо - бөтәһе лә асыҡ сағыла.
Ҡыҫҡаһы, Мөхтәр Абдрахман улының яңы йыйынтығы халҡыбыҙ тормошондағы көнүҙәк проблемаларҙы асып, уларҙы хәл итеү юлдарын эҙләй, уҡыусыһын уйланырға, һығымталар яһарға саҡыра.
Китап ошо көндәрҙә нәшриәт магазиндарына һатыуға сығарылған. Уны шулай уҡ нәшриәттең сайтында һатып алырға мөмкин.
 ","
	Кесе йома, 02 декабрь 2021",Яңылыҡтар,Na
https://kulturarb.ru/ba/news/miftahetdin-aҡmullanyң-tyuyuyna-190-jyl-ajҡanly-fleshmob-iғlan-itelde, Мифтахетдин Аҡмулланың тыуыуына 190 йыл айҡанлы флешмоб иғлан ителде  ,Na,"

К.А. Вәлиев исемендәге Сибай сәнғәт колледжы халҡыбыҙҙың арҙаҡлы шәхесе, бөйөк мәғрифәтсе Мифтахетдин Аҡмулланың тыуыуына 190 йыл тулыуға ҡарата ""Оло йыйын - Аҡмулла йыйыны"" флешмобын иғлан итә.
Флешмоб ике йүнәлештә алып барыласаҡ. Һәр кем Мифтахетдин Аҡмулланың әҫәрен яттан һөйләп, видеоға төшөрөп, уны социаль селтәрҙәге шәхси сәхифәләрҙә һалып ҡушыла ала. Флешмобтың икенсе йүнәлешендә ҡатнашырға сәсәндәр, шағирҙар саҡырыла. Киләһе шарттарҙы үтәү мөһим: Мифтахетдин Аҡмулланың әҫәренең бер өлөшөн яттан һөйләп, ""Аҡмуллаға эйәреп..."" үҙегеҙҙҙең ижадығыҙҙы һөйләп үтергә, видеоға яҙҙырырға һәм шулай уҡ социаль селтәрҙәге шәхси сәхифәләрҙә һалырға кәрәк.
 ","
	Кесе йома, 02 декабрь 2021",Яңылыҡтар,Na
https://kulturarb.ru/ba/news/өfөnөң-kүmәk-kitaphanalary-rashtyua-mөғzhizәlәre-akciyaһynda-ҡatnashyrғa-saҡyra," Өфөнөң күмәк китапханалары ""Раштыуа мөғжизәләре"" акцияһында ҡатнашырға саҡыра ",Na,"

Яңы йыл алды көндәрендә Өфө ҡалаһының күмәк китапханалар үҙәкләштерелгән системаһы ""Раштыуа мөғжизәләре"" хәйриә акцияһының башланыуы хаҡында иғлан итә. Акция 1 - 21 декабрҙә уҙғарыла һәм ата-әсә ҡарауынан мәхрүм ҡалған балаларға ярҙам итеүгә йүнәлтеләсәк.
Сарала ҡатнашыр өсөн эре шрифт менән яҙылған өр-яңы сағыу китаптар, канцелярия тауарҙары, уйынсыҡтар һәм тәмлекәстәр һатып алырға кәрәк.
Бүләктәрҙе йыйыу Өфө ҡалаһының Үҙәк ҡала китапханаһында башҡарыла: Комсомол урамы, 138.
Белешмәләр өсөн телефон: 7 (347) 216-47-42.
 ","
	Шаршамбы, 01 декабрь 2021",Яңылыҡтар,Na
https://kulturarb.ru/ba/news/өfөlә-bashҡort-shәle-2021-festival-konkursy-ojoshtorola, Өфөлә «Башҡорт шәле-2021» фестиваль-конкурсы ойошторола ,Na,"

Өфөлә башҡорт шәле оҫталарының республика фестивале була. 30 ноябрҙә «Урал» халыҡ сәнғәте галереяһында эштәрҙе ҡарау һәм баһалама ағзаларының фекер алышыуы ойошторола.
Фестиваль-конкурс  «Башҡорт дебет  шәле», «Селтәрле шәл» һәм «Туҡылған башҡорт шәле» номинацияларында уҙғарыла. Ейәнсура, Стәрлебаш, Көйөргәҙе, Хәйбулла, Мәләүез, Миәкә, Бишбүләк райондары оҫталары үҙ эштәрен тәҡдим итә. Ғәҙәттәгесә, фестивалдә оҫталар «Башҡорт шәленең реклама ролигы» команда ижади конкурсында ҡатнаша. Быйыл ул онлайн-форматта үткәрелә, эштәрҙе Республика халыҡ ижады үҙәгенең Бәйләнештәге рәсми төркөмөндә ҡарарға мөмкин.
2-4 декабрҙә ВДНХ-ЭКСПО комплексында «Өфө. Арт. Һөнәр. Сувенирҙар» күргәҙмә-фестивалендә башҡорт дебет шәле күргәҙмә-йәрминкәһе була, шулай уҡ фестивалдә ҡатнашыусыларҙың эштәре һатыла.  4 декабрҙә конкурсҡа йомғаҡ яһала һәм еңеүселәр бүләкләнәсәк.
Ҡатнашыусыларҙың эштәрен Башҡортостандың атҡаҙанған мәҙәниәт хеҙмәткәре, Республика халыҡ ижады үҙәгенең генераль директоры урынбаҫары, жюри рәйесе Нәфисә Тулыбаева, филология фәндәре докторы, Башҡортостандың атҡаҙанған мәҙәниәт хеҙмәткәре Гөлнур Хөсәйенова, «Башҡорт дебет шәле» яуаплылығы сикләнгән йәмғиәте директоры Алһыу Әбсәләмова һәм башҡалар баһалай.
Проектты ойоштороусылар — Башҡортостандың Мәҙәниәт министрлығы, Республика халыҡ ижады үҙәге, «Урал» халыҡ сәнғәте галереяһы.
 ","
	Шаршамбы, 01 декабрь 2021",Яңылыҡтар,Na
https://kulturarb.ru/ba/news/өfөlә-һөnәrselek-forumy-үtәsәk, Өфөлә Һөнәрселек форумы үтәсәк ,Na,"

2021 йылдың 2-3 декабрендә Өфөлә ""ВДНХ-ЭКСПО"" күргәҙмә комплексы майҙансығында республика оҫталары һәм халыҡ кәсептәрен үҙ итеүселәр өсөн уникаль сара ойошторола. Һөнәрселек форумы - әүҙем һәм талантлы оҫталарҙы, һөнәрселәрҙе йәлеп итеүҙең яңы нөктәһе, һөнәрселек производствоһын һәм халыҡ кәсептәрен йылдам үҫтереү өсөн майҙансыҡ, ул төбәктә тармаҡты үҫтереүҙең тактик һәм стратегик бурыстары буйынса ҡарарҙар ҡабул итеү мөмкинлеген бирә.
Ойоштороусылары - Башҡортостан Республикаһының Эшҡыуарлыҡ буйынса дәүләт комитеты ярҙамында ""Эшҡыуарлыҡ буйынса агентлыҡ"" автономлы коммерцияға ҡарамаған ойошмаһы, ""Минең бизнесым"" үҙәге. Сара ""Бәләкәй һәм урта эшҡыуарлыҡҡа ярҙам итеү"" милли проекты һәм шәхси эшҡыуарлыҡ башланғысы сиктәрендә үткәрелә.
Сара Башҡортостан Республикаһының кәсепселек эшмәкәрлеген үҫтереү, халыҡтарҙың уникаль этник мәҙәниәтен һаҡлау, традицион сәнғәт төрҙәренә ҡыҙыҡһыныу уятыу маҡсатында  халыҡ художество кәсептәре оҫталары һәм белгестәрен берләштереү өсөн ойошторола. Форум сиктәрендә ""Креатив индустрияның драйвер булараҡ халыҡ-художество кәсептәре"" темаһына Пленар ултырыш үтәсәк.
Шулай уҡ һөнәрселек форумында түңәрәк өҫтәлдәр, тематик оҫталыҡ дәрестәре, ҡатнашыусылар араһында нетворкинг һәм консультациялар зонаһы эше үткәреү ҡаралған.
Сара сиктәрендә ҡатнашыусылар халыҡ кәсептәрен һаҡлау буйынса заманса тәжрибәләрҙе, креатив индустрия һәм һөнәрселек өлкәһендәге производство һәм ихтыяж мәсьәләләрен һәм башҡа көнүҙәк темаларҙы тикшерәсәк. Маркетинг һәм һатыу, хоҡуҡи аспекттар өлкәһендә яңы белем аласаҡ, шулай уҡ бизнес-спикерҙар менән тәжрибә уртаҡлашасаҡ.
Форумда ҡатнашыу өсөн халыҡ художество кәсептәре һәм креатив индустриялар буйынса белгестәр, дәүләт һәм муниципаль учреждениелар белгестәре, дәүләт власы органдары вәкилдәре, оҫталар һәм һөнәрселәр саҡырылған.
Форум онлайн һәм оффлайн форматта үтәсәк. Форумда ҡатнашыу өсөн https://bvkexpo.ru/remeslo  сайтында мотлаҡ теркәлеү үтергә кәрәк.
Күргәҙмә комплексына Вакцинация тураһында QR-код йәки 6 ай эсендә COVID-19 менән ауырыу тураһында справка һәм шәхесте раҫлаған документтар менән инергә мөмкин.
 ","
	Дүшәмбе, 29 ноябрь 2021",Яңылыҡтар,Na
https://kulturarb.ru/ba/news/өfө-halҡy-yolki-8-komediyaһyn-tөshөrөүҙә-ҡatnashty," Өфө халҡы ""Ёлки - 8"" комедияһын төшөрөүҙә ҡатнашты ",Na,"

28 ноябрҙә өфөләр ""Ёлки - 8"" фильмының эпизодын төшөрөүҙә ҡатнашты. Сара Салауат Юлаев һәйкәле майҙанында проекттың продюсеры һәм режиссёр Антон Богданов етәкселегендә уҙҙы.
Ижади төркөмгә Әмир Абдразаҡов исемендәге ""Башҡортостан"" киностудияһы белгестәре ярҙам итте. Киностудия директоры Юнир Әминев билдәләүенсә, фильмдың был өлөшө Башҡортостан Республикаһы Хөкүмәте һәм Өфө ҡалаһы хакимиәте ярҙамында төшөрөлдө.

""Киноға төшөүселәр Башҡортостандың символы – ҡурай тажы рәүешендә теҙелеп торҙо. Өфөләге эпизодтар ""Ёлки - 8"" комедияһының аҙағында күрһәтеләсәк”, - тип һөйләне Юнир Миңлебай улы.

Ошондай уҡ съемкалар Мәскәүҙә, Пермдә, Красноярскиҙа, Төмәндә һәм Саранскиҙа үткән. Яңы йыл комедияһының яңы өлөшө 16 декабрҙә прокатҡа сыға.
Әйтергә кәрәк, сарала ҡатнашыусылар съемка уҙған майҙанға коронавируслы инфекцияны иҫкәртеү буйынса тейешле документтар буйынса ғына үткәрелгән.
 ","
	Дүшәмбе, 29 ноябрь 2021",Яңылыҡтар,Na
https://kulturarb.ru/ba/news/ҡәlәm-tirbәteүselәrҙe-aҡ-kүgәrsen-shiғriәt-bәjgeһendә-ҡatnashyrғa-saҡyralar, Ҡәләм тирбәтеүселәрҙе «Аҡ күгәрсен» шиғриәт бәйгеһендә ҡатнашырға саҡыралар ,Na,"

БР Яҙыусылар берлеге ҡәләм тибрәтеүселәр араһында шағир Рәсих Ханнановтың иҫтәлегенә арналған “Аҡ күгәрсен” бәйгеһен уҙғара. Ижади сара 28 октябрҙә, шағирҙың тыуыуына 90 йыл тулған көндә, иғлан ителде. Конкурс эштәре 2021 йылдың 31 декабренәсә ҡабул ителә. Бында башҡорт һәм татар телдәрендә шиғыр яҙған һәр кем ҡатнаша ала, йәшәү урыны һәм йәше сикле түгел.
Проект Мәҙәни башланғыстар президент фонды ярҙамында тормошҡа ашырыла.
Бәйгегә йомғаҡ Бөтә донъя шиғриәт көнөндә - 2022 йылдың 21 мартында яһаласаҡ. Конкурстың партнеры – А. М. Горький исемендәге Әҙәбиәт институты иң яҡшы шиғырҙар авторына Мәскәүҙә бушлай оҫталыҡ дәресен үтеү мөмкинлеген бирә. Еңеүсе тип табылған шиғырға көй яҙыласаҡ һәм ул эстрада йырсылары тарафынан башҡарыласаҡ. Иң яҡшы шиғырҙар шәлкемен китап итеп нәшер итеү һәм республика матбуғатында баҫтырыу ҡаралған.
Эштәрҙе башҡорт һәм татар телдәрендә Этот адрес электронной почты защищён от спам-ботов. У вас должен быть включен JavaScript для просмотра. электрон почтаһына йәки ошо адресы буйынса “Аҡ күгәрсен” конкурсына"" тип яҙып ебәрергә кәрәк: 450076, Өфө ҡалаһы, Коммунистик урам, 34-се йорт.
Тулыраҡ мәғлүмәт менән www.белый-голубь.рф. һылтанмаһы аша үтеп танышырға мөмкин.
 ","
	Дүшәмбе, 29 ноябрь 2021",Яңылыҡтар,Na
https://kulturarb.ru/ba/news/өfөlә-bәhet-kүle-bashҡort-halyҡ-әkiәttәre-jyjyntyғy-donya-kүrҙe, Өфөлә «Бәхет күле» башҡорт халыҡ әкиәттәре йыйынтығы донъя күрҙе ,Na,"

Зәйнәб Биишева исемендәге Башҡортостан «Китап» нәшриәте үҙенең уҡыусыларына башҡорт һәм рус телдәрендә «Бәхет күле» тигән халыҡ әкиәттәренән торған йыйынтыҡ тәҡдим итә.
Йыйынтыҡҡа бик борондан быуындан быуынға түкмәй-сәсмәй тапшырылып килгән башҡорт халыҡ әкиәттәренең аҫыл өлгөләре тупланған. Кешелек яҙмышына ҡурҡыныс менән янаған яуыз көстәргә ҡаршы ил азатлығы һәм тыныслығы өсөн йәнен аямай көрәшкән батырҙар изгелекле, ғәйрәтле, ғәҙел булыуҙары менән һоҡланыу уята. Әкиәттәрҙә яманлыҡ ҡылыусы геройҙарҙы һәр ваҡыт изге йәндәр, көслөләр, зирәктәр еңеп сыға.
Йыйынтыҡ Башҡортостан Республикаһы Башлығының Яңы йыл шыршыһына саҡырылған балаларға бүләк итеп тә әҙерләнгән.
Китапты нәшриәттең сайтында һәм магазиндарында, шулай уҡ OZON интернет-магазинында һатып алырға мөмкин.
 ","
	Дүшәмбе, 29 ноябрь 2021",Яңылыҡтар,Na
https://kulturarb.ru/ba/news/bashҡortostanda-aҡmullanyң-shiғyrҙaryn-һөjlәү-bujynsa-fleshmob-uҙa, Башҡортостанда Аҡмулланың шиғырҙарын һөйләү буйынса флешмоб уҙа ,Na,"

Бөтә донъя башҡорттары ҡоролтайы 15 ноябрҙән 14 декабргә тиклем халҡыбыҙҙың арҙаҡлы шәхесе, бөйөк мәғрифәтсе Мифтахетдин Аҡмулланың тыуыуына 190 йыл тулыуға ҡарата һәм Башҡорт теле көнө айҡанлы шиғри флешмоб иғлан итә.
Сарала ҡатнашыу шарттары ябай: Аҡмулланың ниндәй ҙә булһа шиғырын яттан һөйләп видеоға төшөргә, уны социаль селтәрҙәге шәхси сәхифәгә #Аҡмулла , #БашҡортТелеКөнө, #Ҡоролтай, #Курултай хештегтары менән урынлаштырырға кәрәк.
Шуныһы мөһим: видеояҙманың оҙонлоғо ике минуттан артырға тейеш түгел!
Шулай уҡ флешмобҡа тәҡдим ителгән видеояҙмала ҡатнашыусының исем-шәрифе, йәшәгән урыны (ҡала, район), әҫәрҙең исеме яҙылырға тейеш.
 ","
	Дүшәмбе, 29 ноябрь 2021",Яңылыҡтар,Na
https://kulturarb.ru/ba/news/oleg-hanov-yubilej-benefisyn-үtkәrҙe, Олег Ханов юбилей бенефисын үткәрҙе ,Na,"

26 ноябрҙә М.Ғафури исемендәге Башҡорт академия драма театрының Ҙур сәхнәһендә театрҙың алдынғы актерҙарының береһе, Рәсәйҙең атҡаҙанған, Башҡортостандың халыҡ артисы, Башҡортостан Республикаһының С.Юлаев исемендәге дәүләт, Рәсәй Федерацияһының Дәүләт, К.С.Станиславский исемендәге Халыҡ-ара премиялар лауреаты Олег Ханов үҙенең юбилей бенефисын билдәләп үтте.
Был көндө юбиляр адресына бик күп матур теләктәр һәм йылы һүҙҙәр әйтелде.
Ә инде көндөҙ юбилярҙы ҡотларға тип Башҡортостан Республикаһының мәҙәниәт министры Әминә Шафиҡова, Рәсәй мәҙәниәт хеҙмәткәрҙәре профсоюзының Башҡортостан ойошмаһы рәйесе Александр Кузьменко, «Вечерняя Уфа» гәзите баш мөхәрриренең беренсе урынбаҫары Илүзә Ҡапкаева, Өфө дәүләт сәнғәт институтының режиссура һәм актер оҫталығы кафедраһы мөдире Таңсулпан Бабичева, Башҡортостан Республикаһы Дәүләт Йыйылышы – Ҡоролтайҙың мәғариф, мәҙәниәт, йәштәр сәйәсәте һәм спорт буйынса комитеты рәйесе Рәил Әсәҙуллин, Башҡорт дәүләт педагогия университеты ректоры Салауат Сәғитов килгәндәр.
Шулай уҡ Ғ.Камал исемендәге татар дәүләт академия һәм М.Горький исемендәге Ырымбур драма театрҙарынан коллегалары, яҡын дуҫтары, яҡташтары һәм туғандары ҡотлау һүҙҙәрен еткерҙеләр. Шулай уҡ Радио һәм телевидение вәкилдәре лә ҡотлау телмәре менән сығыш яһанылар.
Олег Закир улы рәхмәт йөҙөнән Сергей Есениндың «Анна Снегина» поэмаһын театр оркестры оҙатыуында уҡыны. Был поэма өсөн музыканы һәм оркестровканы композитор Урал Иҙелбаев махсус төҙөгән.
Кискеһен «Ҡыҙ урлау» бенефис спектакле үтте, унда актер Әжмәғол ролен башҡарҙы. Тамаша залында оҙаҡ ҡына алҡыштар тынманы, юмор, йылмайыуҙар һәм йылы һүҙҙәр менән тулы ине. 
 ","
	Дүшәмбе, 29 ноябрь 2021",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatrynda-bildәle-neznajka-spektakleneң-premeraһy-bula," Башҡорт дәүләт ҡурсаҡ театрында ""Билдәле Незнайка"" спектакленең премьераһы була ",Na,"

27 һәм 28 ноябрҙә Башҡорт дәүләт ҡурсаҡ театрында Николай Носовтың әкиәте буйынса ""Билдәле Незнайка"" спектакленең премьераһы була. Уны актриса һәм ҡурсаҡ театры режиссеры Ольга Штырляева сәхнәләштерә, художество биҙәлеше өсөн Илнур Слявчин, ә музыкаль яҡтан биҙәлеш өсөн Өфө музыканты Тимур Хәбибуллин яуап бирә. 
Актёрлыҡ составында рус һәм башҡорт труппаһы артистары: Башҡортостан Республикаһының атҡаҙанған артисы Альбина Шумячер, Сергей Бүләк, Вадим Ғәбиҙуллин, Светлана Имаметдинова, Екатерина Кочурова, Эмиль Латипов, Надежда Прошина, Илүзә Мөхитова, Айнур Мәҡсүтов һәм Галина Шәйхетдинова йәлеп ителә. Был команда шулай уҡ ""Кошкин дом"" спектакле өҫтөндә эшләне, уның режиссеры - Ольга Штырляева.
Спектакль ""Берҙәм Рәсәй"" партияһының ""Кесе Ватан мәҙәниәте"" проекты сиктәрендә тормошҡа ашырыла.
 ","
	Шаршамбы, 24 ноябрь 2021",Яңылыҡтар,Na
https://kulturarb.ru/ba/news/ҙur-respublikanyң-bәlәkәj-kinoһy-respublika-videoroliktar-festival-konkursy-iғlan-itelde," ""Ҙур республиканың бәләкәй киноһы"" республика видеороликтар фестиваль-конкурсы иғлан ителде ",Na,"

""Башҡортостан"" дәүләт концерт залы ""Ҙур республиканың бәләкәй киноһы"" фестиваль-конкурсында ҡатнашыу өсөн видеороликтар ҡабул итеү тураһында иғлан итә.
Фестивалгә Башҡортостан Республикаһы биләмәһендә урынлашҡан тәбиғәт, мәҙәни, тарихи һәм туристик объекттарҙың байлығы һәм төрлөлөгө, шулай уҡ Башҡортостан Республикаһының билдәле кешеләре һәм иҫтәлекле урындары тураһында бәйән иткән видеороликтар ҡабул ителә.
Фестиваль Башҡортостан Республикаһының Мәҙәниәт министрлығы булышлығында уҙғарыла.
Фестиваль-конкурста ҡатнашыуға заявка формаһы һәм уны үткәреү тураһында положение һылтанма буйынса бирелгән.
 ","
	Шаршамбы, 24 ноябрь 2021",Яңылыҡтар,Na
https://kulturarb.ru/ba/news/nur-teatry-aktrisaһy-irina-ғәnieva-tөbәk-ara-festivaldә-ikense-plandaғy-iң-yaҡshy-ҡatyn-ҡyҙ-role-prizyna-lajyҡ-buldy," ""Нур"" театры актрисаһы Ирина Ғәниева Төбәк-ара фестивалдә ""Икенсе пландағы иң яҡшы ҡатын-ҡыҙ роле"" призына лайыҡ булды ",Na,"

Өфөнөң ""Нур"" татар театры 16-20 ноябрҙә Чебоксар ҡалаһында үткән VI ""Волга әкиәте"" төбәк-ара йәш тамашасылар һәм йәштәр театрҙарының төбәк-ара фестивалендә ҡатнашты. Фестиваль онлайн-форматта үтте.
Фестиваль программаһында ""Нур"" театры Илнур Сөләймәнов ҡуйған ""Айгөл иле"" спектаклен тәҡдим итте. Жюри баһалары йомғаҡтары буйынса ""Нур"" театры артисы, Д.Сиразиев исемендәге премия лауреаты Ирина Ғәниева ""Икенсе пландағы иң яҡшы ҡатын-ҡыҙ роле"" номинацияһында еңеүсе тип танылды.
Актрисаны еңеү менән ҡотлайбыҙ һәм артабан да ижади уңыштар теләйбеҙ!
 ","
	Шаршамбы, 24 ноябрь 2021",Яңылыҡтар,Na
https://kulturarb.ru/ba/news/yataғan-etno-tөrkөmө-үҙeneң-koncertyna-saҡyra," ""Ятаған"" этно-төркөмө үҙенең концертына саҡыра ",Na,"

5 декабрҙә ""Башҡортостан"" дәүләт концерт залында ""Ятаған"" этно-төркөмө ""Быуаттар аша музыка"" исемле яңы программа тәҡдим итә.
Төркөм булдырылғандан алып уның маҡсаты - рухи ҡиммәттәрҙе тейешле жанрҙар һәм композициялар аша тамашасыларға еткереү. Тере музыкаль башҡарыу һәм тере тауыштар - былар барыһы ла концерт программаһында!
Концерттың махсус ҡунаҡтары: Зилиә Бәхтиева, Иҙел Аралбаев, Рәмис Хәкимов.
Тамаша 17 сәғәттә башлана.
 ","
	Шаршамбы, 24 ноябрь 2021",Яңылыҡтар,Na
https://kulturarb.ru/ba/news/өfөlә-xi-iҙel-halyҡ-ara-bashҡort-һәm-tatar-jyry-festival-konkursy-laureattary-bүlәklәnde, Өфөлә XI «Иҙел» халыҡ-ара башҡорт һәм татар йыры фестиваль-конкурсы лауреаттары бүләкләнде ,Na,"

Өфөлә «Иҙел» башҡорт һәм татар йыры фестиваль-конкурсына йомғаҡ яһалды. Быйыл конкурстың 3-сө турына 35 ғариза үтте. Башҡортостандың һәм Татарстандың район-ҡалаларынан ҡатнашыусылар килде. Конкурста шулай уҡ Н. Жиганов исемендәге Ҡазан консерваторияһы студенты, Азербайжан вәкиле Нахида Ахвердиева һәм «Тауыш.Балалар» шоуы финалсыһы Сәйҙә Мөхәмәтйәнова ҡатнашты.

«Бына бер нисә йыл инде беҙ «Иҙел»дә сығыш яһарға хыялландыҡ. Былтыр пандемия арҡаһында конкурс өлөшө булманы, быйыл иһә шатланып ғариза бирҙек», — ти конкурсҡа ҡустыһы менән килгән Сәйҙә Мөхәмәтйәнова.

Ҡыҙ «Татар халыҡ йыры» номинацияһында беренсе дәрәжә лауреат исемен яуланы. Өфө сәхнәһендә ул «Һаҡмар һыуы» йырын башҡарҙы.
Шулай уҡ «Башҡорт халыҡ йыры», «Башҡорт эстрада йыры», «Татар эстрада йыры», «Академик йыр», «Иң яҡшы дуэт йәки коллектив», «Балалар номинацияһы» номинацияларында лауреаттар билдәләнде.
Быйыл мөһим яңылыҡ индерелде: жюриҙа уҙған йылдарҙа лауреат исеменә лайыҡ булған Зилиә Бәхтиева (2013 йыл), Рәфис Сирусин (2014 йыл) эшләне.

«Был проект бөтә ҡатнашыусылар өсөн ҙур ғаилә булып тора. Ойоштороусылар конкурсанттар тураһында хәстәрлек күрә. Уларҙы йыл да ихлас ҡаршы алалар. Конкурста ойоштороу өсөн аҡса түләү ҙә, торлаҡ һәм туҡланыу тураһында хәстәрлек күреү ҙә талап ителмәй. Бөтә сығымдарҙы ойоштороу комитеты үҙ өҫтөнә ала. Ә ҡатнашҡан өсөн барыһына ла иҫтәлекле бүләктәр тапшырыла», — тип билдәләне Рәфис Сирусин.

Шулай уҡ жюри составында Рәсәйҙең атҡаҙанған, Башҡортостандың һәм Татарстандың халыҡ артисы Иҙрис Ғәзиев, Рәсәйҙең һәм Татарстандың халыҡ артисы Флүрә Килдейәрова, Татарстандың халыҡ артисы Мөнир Яҡупов, Башҡортостандың атҡаҙанған сәнғәт эшмәкәре Урал Иҙелбаев һәм башҡалар бар.
Заһир Хәкимов Башҡортостан Республикаһы татарҙары конгресы исеменән конкурс директоры Лилиә Бәҙәмшинаға рәхмәт белдерҙе, Башҡортостан Республикаһы Дәүләт Йыйылышы — Ҡоролтай Рәйесе Константин Толкачевтың рәхмәт хатын тапшырҙы, Дәүләт Думаһының Милләттәр эштәре буйынса комитеты рәйесе Геннадий Семигиндан Хөкүмәт телеграммаһын уҡып ишеттерҙе.

«Конкурста ҡатнашырға теләгәндәрҙе Бәйләнештәге төркөмөбөҙҙө күҙәтеп барырға саҡырабыҙ. Ғаризалар башлыса март-апрель айҙарында ҡабул ителә башлай. Ҡатнашыу өсөн кәрәкле документтар, аудио-, видео-материалдар ебәрергә кәрәк. Ҙур ғаиләбеҙҙә йәш таланттарҙы көтәбеҙ!» — тип билдәләне конкурстың координаторы Диана Байтурина.

Иҫегеҙгә төшөрәбеҙ, былтыр проект үҙенең 10 йыллығын билдәләне. 2020 йылда конкурс өлөшө булманы, ә уның урынына юбилей уңайынан гала-концерт үтте.
 ","
	Шишәмбе, 23 ноябрь 2021",Яңылыҡтар,Na
https://kulturarb.ru/ba/news/sibaj-ҡalaһynda-dzhaz-festivale-үtte, Сибай ҡалаһында джаз фестивале үтте ,Na,"

Сибай ҡалаһының сәнғәт колледжында ""Ирәндектә джаз"" фестивале үтте. Сарала Сибай, Баймаҡ, Магнитогорск ҡалаларынан 30-ға яҡын конкурсант ҡатнашты.
Фестивалдең төп ҡунаҡтары — Х.Әхмәтов исемендәге Башҡорт дәүләт филармонияһының эстрада-джаз ансамбленең, Башҡортостандың атҡаҙанған артисы Лилиә Ишемйәрованың сығыштары фестивалгә сағыу биҙәк өҫтәне.
 ","
	Дүшәмбе, 22 ноябрь 2021",Яңылыҡтар,Na
https://kulturarb.ru/ba/news/neftekamala-rifҡәt-ғәbdeljәnovtyң-yubilej-kisәһe-үtte, Нефтекамала Рифҡәт Ғәбделйәновтың юбилей кисәһе үтте ,Na,"

Кисә Нефтекама дәүләт филармонияһының Ҙур концерт залында Башҡортостандың һәм Татарстандың атҡаҙанған артисы Рифҡәт Ғәбделйәновтың юбилей кисәһе үтте. Ижад кисәһендә артист үҙенең йырлы-моңло үткән юлдарына байҡау яһаны. Залда ла, сәхнәлә лә юбилярҙың дуҫтары, яҡындары, ижадташтары йыйылған ине.
Программала юбиляр башҡарыуында өр-яңы йырҙар һәм тамашасылар яратып тыңлаған билдәле, популяр хиттар яңғыраны, шулай уҡ ижадташ дуҫтарының сығыштары ла булды. Мауыҡтырғыс тамашала Нефтекама дәүләт филармонияһының моңло һәм оҫта йырсылары һәм данлыҡлы ""Түңгәүер"" бейеү ансамбле үҙҙәренең иң күркәм сығыштары менән ҡыуандырҙы.
Сағыу концерт программаһы йыр-моң һөйөүселәргә ысын мәғәнәһендә онотолмаҫлыҡ күңелле ял минуттары бүләк итте.
 ","
	Йома, 19 ноябрь 2021",Яңылыҡтар,Na
https://kulturarb.ru/ba/news/bashҡort-telendә-әkiәt-yaҙyusylar-өsөn-konkurs-iғlan-itelde, Башҡорт телендә әкиәт яҙыусылар өсөн конкурс иғлан ителде ,Na,"

Башҡорт телен һаҡлау һәм үҫтереү фонды Башҡортостан Республикаһының мәғариф һәм фән министрлығы менән берлектә Башҡорт теле көнөнә арналған ""МИНЕҢ ӘКИӘТ"" конкурсын иғлан итә.
Конкурс башҡорт телендә әкиәт яҙыусыларға тәғәйенләнгән. Ҡатнашыусылар йәш кимәле буйынса 18 йәшкә тиклем һәм 18 йәштән өлкәндәргә бүленә.
Әкиәттәргә талаптар:
- яңы, үҙенсәлекле сюжет;
- күләме буйынса әкиәт 3 биткә тиклем, Times New Roman шрифты, 14 кегль, 1,5 интерваллы булырға тейеш.
Эштәрегеҙҙе ебәргәндә, беренсе битендә әкиәттең исемен, исем-шәрифегеҙҙе тулыһынса, йәшегеҙҙе, тыуған ерегеҙҙе, эл.почтағыҙҙы һәм телефон һандарығыҙҙы яҙырға онотмағыҙ.
Әкиәттәр Этот адрес электронной почты защищён от спам-ботов. У вас должен быть включен JavaScript для просмотра. адресы буйынса 5-се декабргә тиклем ҡабул ителә. Шулай уҡ эштәрегеҙҙе социаль селтәрҙә #МинеңӘкиәт2021 хештегы аҫтында һалыу мотлаҡ.
Әкиәттәр, баһалама ағзалары күҙлегенән үткәс, бер ПДФ форматҡа йыйылып, социаль селтәрҙәрҙә һәм мәктәптәргә таратыла. Иң шәп әкиәттәр республика балалар гәзит-журналдарында баҫыласаҡ.
 ","
	Йома, 19 ноябрь 2021",Яңылыҡтар,Na
https://kulturarb.ru/ba/news/bashҡort-dәүlәt-akademiya-dramy-teatry-autizm-sirle-balalar-haҡynda-spektakl-әҙerlәj, Башҡорт дәүләт академия драмы театры аутизм сирле балалар хаҡында спектакль әҙерләй ,Na,"

Мәжит Ғафури исемендәге Башҡорт дәүләт академия драмы театры яңы спектакль әҙерләй. Йәш режиссер Илшат Мөхөтдинов Виктория Емелеваның “РАС-сказы” документаль пьесаһын сәхнәләштерә. Ул аутистик спектры боҙолған балаларҙың ата-әсәләре һәм был хәлде ҡабул итеү тәжрибәһе тураһында.
Республика театры версияһын булдырыу өсөн автор башҡорт ғаиләләре менән аралашҡан.
Башҡортостандың халыҡ артисы Алмас Әмиров спектаклдә төп ролде башҡара.

“Аутизм сирле балалар тураһында күптәр бер нимә лә белмәй. Беҙҙең маҡсат - эргәбеҙҙә ошондай кешеләр барлығы хаҡында белдереү”, - ти актер.

Спектакль рус һәм башҡорт телдәрендә ҡуйыла. Премьера 2, 3 декабргә билдәләнгән.
 ","
	Йома, 19 ноябрь 2021",Яңылыҡтар,Na
https://kulturarb.ru/ba/news/taң-enikeev-rәsәjҙeң-halyҡ-rәssamy-isemenә-lajyҡ-buldy, Таң Еникеев «Рәсәйҙең халыҡ рәссамы» исеменә лайыҡ булды ,Na,Na,"
	Йома, 19 ноябрь 2021",Яңылыҡтар,Na
https://kulturarb.ru/ba/news/bajyҡ-respublika-televizion-bejeү-konkursyna-jomғaҡ-yaһaldy,  «Байыҡ» республика телевизион бейеү конкурсына йомғаҡ яһалды ,Na,"

Конкурстың Гала-концерты «Башҡортостан» дәүләт концерт залында үтте. Бейеүселәр араһында иң- иңдәре һәм иң яҡшы бейеү ҡуйыусы номинацияһы еңеүсеһе билдәләнде. Ансамблдәр араһында Гран-приҙы Учалынан «Ләйсән», Сорғот, Стәрлетамаҡ, ҡалалары һәм Шамонин ауылынан «Дарман» ансамбле бүлеште.

Быйыл хореографтар яңы бейеү ҡуйыу буйынса ярышты. 

 
 

Байыҡ бейеү телевизион конкурсының географияһы Башҡортостан менән генә сикләнмәй. Силәбе өлкәһенең Һатҡы ҡалаһынан, Санкт- Петербург, Сорғоттан да килгәндәр. Ижади төркөм ағзалары төрлө һөнәр эйәләре. Әммә уларҙы халҡыбыҙҙың рухи ҡимммәттәренә һөйөү берләштерә.


Һәр ижади коллективтың кейемдәре, бейеүҙәре бер-береһенән айырылып торҙо.


Хәлил Ишбирҙин иң яҡшы бейеү ҡуйыусылар араһында 100 мең һумлыҡ призға лайыҡ булды. Еңеүселәрҙең бөтәһенә лә ҡиммәтле бүләктәр тапшырылды. Гала-концертты тамашасылар Башҡортостан юлдаш телеканалында киләһе йылдың 1 ғинуарында күрә ала.

 ","
	Шаршамбы, 17 ноябрь 2021",Яңылыҡтар,Na
https://kulturarb.ru/ba/news/shaғirә-gөlnaz-ҡotoeva-ҡot-tamғaһy-kitabynyң-isem-tujyna-saҡyra," Шағирә Гөлназ Ҡотоева ""Ҡот тамғаһы"" китабының исем туйына саҡыра ",Na,"

18 ноябрҙә Өфөлә БР-ҙың З. Вәлиди исемендәге Милли китапханһында шағирә Гөлназ Ҡотоеваның «Ҡот тамғаһы» тигән йыйынтығының исем туйы уҙа.
Яңы йыйынтың - шағирәнең алтынсы китабы. Йыйынтыҡта ул ырыу тарихы аша башҡорт халҡының яҙмышы хаҡындағы фәлсәфәүи уйҙарға этәрә. Китапта «Ғүмер ҡәҙере» хәссиәтнамәһе, «Ҡот тамғаһы» поэмаһы, шулай уҡ «Бирелгәндер ғүмер бүләк итеп» һәм «Үткәндәргә һалынған үрт» бүлектәренә ингән өр-яңы шиғырҙар тупланған.
Исем туйына БР Яҙыусылар союзы рәйесе, БР Дәүләт Йыйылышы - Ҡоролтай депутаты Зәки Әлибаевтың килеүе көтөлә. Тағы ла ижади осрашыуҙа яҙыусылар, журналистар, ғалимдар һәм артистар ҡатнаша.
Сара көндөҙгө сәғәт 2-лә башлана.
Урыны: Өфө ҡалаһы, Ленин урамы, 4-cе йорт,3- сө ҡат.
 ","
	Шаршамбы, 17 ноябрь 2021",Яңылыҡтар,Na
https://kulturarb.ru/ba/news/sibajҙa-yulaj-moratovtyң-hәter-kisәһe-uҙҙy, Сибайҙа Юлай Моратовтың хәтер кисәһе уҙҙы ,Na,"

12 ноябрҙә Сибай ҡалаһында Башҡортостандың атҡаҙанған уҡытыусыһы, РСФСР - ҙың мәғариф отличнигы, талантлы музыкант - баянсы, һәүәҫкәр композитор Юлай Моратовтың хәтер кисәһе уҙҙы. Сара барышында билдәле композитор исемендәге III асыҡ ҡала һәүәҫкәр композиторҙары конкурсының Гала-концерты булды. Был сара ҡала мәҙәниәт бүлеге, Сибай сәнғәт колледжы һәм Сибай концерт - театр берекмәһе тарафынан ойошторолдо. Концертта Юлай Хәким улы яҙған йырҙарҙы Сибай концерт - театр берекмәһе артистары һәм музыканттары башҡарҙы.
 
 ","
	Дүшәмбе, 15 ноябрь 2021",Яңылыҡтар,Na
https://kulturarb.ru/ba/news/nur-teatry-30-jyllyғyna-saҡyra, “Нур” театры 30 йыллығына саҡыра ,Na,"

4 декабрҙә “Нур” театрының Ҙур залында “Театр – яҡтылыҡҡа, нурға илтә” исемле тантаналы кисә уҙасаҡ. Әлеге сара театрҙың 30 йыллығына бағышланған. Байрамда театрҙың дуҫтары, коллегалары, танылған мәҙәниәт һәм сәнғәт эшмәкәрҙәре, журналисттар һәм мөхтәрәм ҡунаҡтар йыйыласаҡ. Тамашасылар яратҡан артистары һәм саҡырылған ҡунаҡтар башҡарыуында лирик йырҙар, сағыу бейеүҙәр ҡарай аласаҡ.
Тамаша 18 сәғәттә башлана. 
 
 ","
	Дүшәмбе, 15 ноябрь 2021",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһynda-bibisara-azamatovanyң-hәter-kisәһe-bulasaҡ, Башҡорт дәүләт филармонияһында Бибисара Азаматованың хәтер кисәһе буласаҡ  ,Na,"

19 ноябрҙә Башҡорт дәүләт филармонияһында Бибисара Азаматованың хәтер кисәһе үтә. 
Халыҡсан тауышы менән күңелдәрҙе яулап алған, ҡабатланмаҫ моң эйәһе ине ул Бибисара Азаматова. Уның йылдар төпкөлөнән һаҡланып килгән һәм быуындан-быуынға ҡомартҡы итеп кенә тапшырыла торған йырҙары берәүҙе лә битараф ҡалдырманы. Ҡатмарлы тормош юлы үткән, данлы хеҙмәте менән хөрмәт яулаған һәм шул уҡ ваҡытта сәнғәт донъяһында ла үҙ урынын таба алған ул. Көслө рухлы, маҡсатлы, эшһөйәр, яуаплы һәм идеялы Совет кешеһе.
Юғары исемдәргә эйә булмаһа ла, ул ябай һәләте менән «халыҡ йырсыһы» баһаһына лайыҡ булып, халыҡ һөйөүен яуланы. Сәхнәгә лә дан йәки абруй өсөн түгел, ә тамашасыларға моң бүләк итергә, уларҙы хискә һәм наҙға сорнарға теләгәне өсөн сыҡты. Ысынлап та халыҡтан сыҡҡан, халыҡ өсөн йән атҡан һәм һәләтен шул халыҡҡа кире ҡайтарып бирергә ынтылған оло йөрәкле апай булды ул Бибисара Азаматова.
Яратҡан йырсыбыҙҙың рухын хөрмәтләп, уның яҡты иҫтәлегенә бағышлап, хәтер кисәһе ойоштороласаҡ. Тамашала Бибисара Азаматованың йәш дуҫтары, сәхнәләштәре, ижадташтары, фекерҙәштәре ҡатнашасаҡ. Һәм һеҙ ҙә ситтә ҡалмағыҙ, уның тамашасылары, тыңлаусылары, йырҙарын күңел түрендә йөрөтөүселәр. 
 ","
	Дүшәмбе, 15 ноябрь 2021",Яңылыҡтар,Na
https://kulturarb.ru/ba/news/үҫmerҙәrҙe-әҙeһәm-isҡuzhin-isemendәge-vi-asyҡ-ҡala-ҡurajsylar-konkursyna-saҡyralar, Үҫмерҙәрҙе Әҙеһәм Исҡужин исемендәге VI асыҡ ҡала ҡурайсылар конкурсына саҡыралар ,Na,"

Өфөлә Әҙеһәм Исҡужин исемендәге VI асыҡ ҡала ҡурайсылар конкурсы уҙғарыла. Ул Башҡортостан Республикаһының атҡаҙанған мәҙәниәт хеҙмәткәре, күренекле ҡурайсы, педагог Әҙеһәм Динислам улы Исҡужиндың иҫтәлеген мәңгеләштереү маҡсатында иғлан ителгән.
Бәйгенең ойоштороусылары – Өфө хакимиәтенең Мәҙәниәт һәм сәнғәт буйынса идаралығы, БР Республика халыҡ ижады үҙәге, ""Башҡортостан Республикаһының Ҡурайсылар союзы"" төбәк йәмәғәт ойошмаһы, Әҙеһәм Исҡужин исемендәге Балалар сәнғәт мәктәбе һәм ""Моторҙар эшләүсе"" мәҙәниәт һарайы.
Ижади ярышта солистар - Өфө, Башҡортостан Республикаһы ҡалалары һәм райондары, Рәсәй Федерацияһы субъекттары ҡурайсылары ҡатнаша ала. Ҡатнашыу өсөн 2021 йылдың 19 ноябренә тиклем dshi-2020 @ mail.ru электрон почтаһына ғариза һәм ата-әсәләрҙең (ҡатнашыусының) шәхси мәғлүмәттәрен эшкәртеүгә ризалығын ебәрергә кәрәк. Заявкала видеосығышҡа һылтанманы яҙырға кәрәк.
Конкурс өс йәш категорияһы буйынса ике турҙа уҙғарыла: 12 йәшкә тиклем, 12-нән 16 йәшкә тиклем һәм 16 йәштән өлкәнерәктәр.
Конкурс тураһында мәғлүмәт менән  положениела ентекләберәк танышырға мөмкин.
 ","
	Йома, 12 ноябрь 2021",Яңылыҡтар,Na
https://kulturarb.ru/ba/news/m-ғafuri-isemendәge-bashҡort-dәүlәt-akademiya-drama-teatry-ber-yuly-dүrt-premera-әҙerlәj, М. Ғафури исемендәге Башҡорт дәүләт академия драма театры бер юлы дүрт премьера әҙерләй ,Na,"

Мәжит Ғафури исемендәге Башҡорт академия драма театры үҙенең 102-се ижад миҙгелен сентябрь айында уҡ асты. Әлеге ваҡытта репетиция залдарында бер юлы дүрт спектакль премьераға әҙерләнә, тип хәбәр итә театрҙың матбуғат хеҙмәте.
Театрҙың баш режиссеры Айрат Абушахманов Зифа Ҡадырованың «Яраларың менән яратырмын» әҫәре өҫтөндә эшләй. Зифа Ҡадырова тыумышы менән Учалы районының Ахун ауылынан. 1978 йылда яҙыусы Яр Саллыға күсеп китә һәм әлеге ваҡытта ла шунда йәшәй һәм ижад итә. Зифа Ҡадырованың әҫәрҙәре буйынса Өфө «Нур» татар театрында һәм Татарстандың күп кенә - Камал, Әлмәт, Беүә, Яр Саллы һ.б. театрҙарында спектаклдәр ҡуйылған. «ТНВ» телеканалы Зифа Ҡадырова повесы буйынса сериал төшөргән. Башдрамда премьера ғинуар айына планлаштырыла.
Башҡортостандың халыҡ, Рәсәйҙең атҡаҙанған артисы, Башҡортостан Республикаһының Салауат Юлаев исемендәге Дәүләт премияһы лауреаты Олег Ханов Алексей Дударевтың «Эңер төшкәс» драмаһы буйынса спектакль әҙерләй. Унда Башҡортостандың халыҡ артисы Әхәт Хөсәйенов, Рәсәйҙең атҡаҙанған, Башҡортостандың халыҡ артисткаһы Илсөйәр Ғәзетдинова һәм Олег Закирович үҙе ҡатнаша. Спектаклдең премьераһы театрҙың Бәләкәй сәхнәһендә ҡуйыу планлаштырыла. Премьера көнө 10, 11 декабрҙә.
Заһир Исмәғилев исемендәге Өфө дәүләт сәнғәт институтының театр факультеты деканы, режиссер Зиннур Сөләймәнов иһә Ризаитдин Фәхретдиновтың «Әсмә» әҫәре өҫтөндә эшләй. Был әҫәрҙең сәхнә версияһын драматург Шәүрә Шәкүрова әҙерләй. Спектаклдең премьераһы киләһе йылдың февраль айына планлаштырылған.
Шулай уҡ Башдрам бөтөнләй яңы һәм мөһим социаль проект әҙерләй. Йәш режиссер Илшат Мөхөтдинов Виктория Емелеваның «РАС-сказы» исемле документаль пьесаһы буйынса аутистик спектры боҙолған балаларҙың ата-әсәләре һәм был хәлде ҡабул итеү тәжрибәһе тураһында спектакль өҫтөндә эшләй. Пьеса «Любимовка» драматургия фестиваль-конкурсында билдәләп үтелде һәм фестивалдең шорт-лисына эләкте. Мәскәүҙә әлеге фестиваль сиктәрендә был пьесаның читкаһы үтте.
Башҡорт театрының сәхнә версияһы өсөн Виктория Емелева аутист балалары булған башҡорт ғаиләләре менән аралашҡан. Спектакль ике телдә – урыҫ һәм башҡорт телдәрендә барасаҡ. Спектаклдең премьераһы 2, 3 декабрҙә үтәсәк.
Әйткәндәй, Мәжит Ғафури исемендәге Башҡорт академия драма театры спектаклдәренә билеттарҙы «Пушкин картаһы» ярҙамында театр сайтында һатып ала алырға мөмкин.
 ","
	Йома, 12 ноябрь 2021",Яңылыҡтар,Na
https://kulturarb.ru/ba/news/ural-batyr-ҙur-sәhnәgә-ҡajta," ""Урал батыр"" ҙур сәхнәгә ҡайта ",Na,"

«Урал Батыр» эпосы — башҡорт халҡының бөйөк хазинаһы һәм рухи ҡомартҡыһы. Быуындан-быуынға күсә килгән был ҡобайыр үҙенең боронғолоғо, күләме, йөкмәткеһе һәм әһәмиәте яғынан донъяла билдәле эпостар менән бер кимәлдә тора.Спектаклдә Үлемһеҙлек темаһы төп урында, ул башҡа мөһим темалар – Йәшәү һәм Үлем, Изгелек һәм Яуызлыҡ, Хакимлыҡ һәм Халыҡ темалары менән үрелеп бара.
Төп ролде - Урал Батырҙы - Башҡортостан Республикаһының Ш.Бабич исемендәге дәүләт республика йәштәр премияһы лауреаты Ринат Баймырҙин башҡара.
Спектакль 24 һәм 25 ноябрҙә күрһәтеләсәк.
Башлана киске сәғәт 7-лә.
Билеттар онлайн һәм театр кассаһында: +7 (347) 272-35-33.
 ","
	Йома, 12 ноябрь 2021",Яңылыҡтар,Na
https://kulturarb.ru/ba/news/stәrletamaҡ-bashҡort-drama-teatry-yaңy-spektakl-өҫtөndә-esh-bashlaj, Стәрлетамаҡ башҡорт драма театры яңы спектакль өҫтөндә эш башлай ,Na,"

Стәрлетамаҡ дәүләт-театр концерт берләшмәһенең Башҡорт драма театры яңы спектакль өҫтөндә эш башланы. Сәхнәгә ҡуйыусы режиссеры - Башҡортостан Республикаһының атҡаҙанған сәнғәт эшмәкәре, Ш.Бабич исемендәге премия лауреаты Рөстәм Хәкимов.
Ф.Бүләковтың ""Әбейҙәргә ни етмәй?.."" спектаклен ""Театр төнө"" мәҙәни акцияһында халыҡҡа уҡыу үткән ине. Тамашасының ыңғай фекерҙәрен дә иҫәпкә алып, был әҫәрҙе сәхнәгә сығарыу планлаштырылды. Тормоштан алынған ваҡиғаларға ҡоролған еңел генә комедия халыҡтың күңеленә хуш килер тип ышанабыҙ, ти театр коллективы.
 ","
	Кесе йома, 11 ноябрь 2021",Яңылыҡтар,Na
https://kulturarb.ru/ba/news/sulpan-balalar-teatrynda-samrau-batsha-bүlәge-isemle-spektakldeң-premeraһy-үtte, “Сулпан” балалар театрында “Самрау батша бүләге” исемле спектаклдең премьераһы үтте ,Na,"

10 ноябрь Сибай ҡалаһының “Сулпан” балалар театрында “Самрау батша бүләге” исемле спектаклдең премьераһы булып уҙҙы.
Тәүгеләрҙән булып тамашаны Сибай ҡалаһының Рамаҙан Өмөтбаев исемендәге Башҡорт лицейы уҡыусылары ҡараны.
“Урал батыр” эпосына нигеҙләнеп ҡуйылған спектаклдең авторы - Динара Ҡәйүмова. Ҡуйыусы режиссер М. Ғафури исемендәге Башҡорт академия драма театры актеры, Башҡортостандың атҡаҙанған артисы Фирғәт Ғарипов “Сулпан” театры менан икенсегә спектакль сығарҙы.
Спектакь Марвел донъяһы супергеройҙары һәм батырҙарыбыҙ араһында параллель ҡуйып, беҙҙекеләр бер кемдән кәм түгел икәнен күрһәтә.
Спектаклдә ҡулланылған яңы алымдар, видеодекорациялар (видеографтары - Ләйсән Ғарипова, Фәһим Сөнәғәтов), махсус эффекттар, костюмдар (рәссамы - Сулпан Азаматова), музыка (композиторы - Вәсил Ғафаров), ҡуйылған бейеүҙәр (хореографы - Александр Родионов) – барыһы ла бер бөтөн булып күренеп бик йылы ҡабул ителде.
Тамаша өлкәндәргә лә, балаларға ла оҡшаны, бигерәк тә Урал батыр, Шүлгән, Йүгерек батыр, Тау батырҙы ихлас алҡышланылар.
 ","
	Кесе йома, 11 ноябрь 2021",Яңылыҡтар,Na
https://kulturarb.ru/ba/news/rb-ҙyң-atҡaҙanғan-mәҙәniәt-heҙmәtkәre-bajras-abdullindyң-izhadyna-arnalғan-jyjyntyҡ-donya-kүrҙe, РБ-ҙың атҡаҙанған мәҙәниәт хеҙмәткәре Байрас Абдуллиндың ижадына арналған йыйынтыҡ донъя күрҙе ,Na,"

Өфөлә Башҡортостан Республикаһының атҡаҙанған мәҙәниәт хеҙмәткәре, эске хеҙмәт подполковнигы, композитор, дирижер Байрас Абдуллиндың (1951 - 2004) әҫәрҙәре йыйынтығы донъя күрҙе.
Йыйынтыҡҡа композиторҙың 33 музыкаль әҫәре, шулай уҡ шағир Фәнил Күзбәков һүҙҙәренә ижад ителгән хор, солист һәм оркестр өсөн ""Башҡортостан"" кантатаһы ингән. Шулай уҡ ҡушымтала ғаилә архивынан фотоһүрәттәр бар.
Китап музыкаль уҡыу йорттары уҡытыусыларына һәм студенттарына, музыканттарға, шулай уҡ киң уҡыусылар даирәһенә тәғәйенләнгән. 
Китап мәҙәниәт һәм сәнғәт эшмәкәрҙәренә Башҡортостан Республикаһы Башлығы грантына баҫылған.
 ","
	Шаршамбы, 10 ноябрь 2021",Яңылыҡтар,Na
https://kulturarb.ru/ba/news/bashҡortostanda-bashҡort-tele-kөnөnә-ҡarata-nәfis-һүҙ-konkurs-festivale-iғlan-itelde, Башҡортостанда Башҡорт теле көнөнә ҡарата нәфис һүҙ конкурс-фестивале иғлан ителде ,Na,"

Башҡортостан Республикаһының Милли әҙәбиәт музейы Башҡорт теле көнөнә арналған ""Теле барҙың - иле бар"" нәфис һүҙ фестиваль-конкурсын үткәреү тураһында иғлан итә.
Конкурс 2021 йылдың 1 ноябренән 30 ноябренә тиклем онлайн форматта уҙғарыла. Башҡорт телен һаҡлау һәм үҫтереү, Башҡортостан Республикаһында һәм унан ситтә уны популярлаштырыу фестивалдең төп маҡсаты булып тора.
Сарала Рәсәйҙең төрлө типтағы белем биреү учреждениеларының 1-11 класс (мәктәп, лицей, гимназия һәм башҡалар) уҡыусылары ҡатнаша ала. Конкурста ҡатнашыу шарттары менән һылтанма буйынса танышырға мөмкин.
 ","
	Шаршамбы, 10 ноябрь 2021",Яңылыҡтар,Na
https://kulturarb.ru/ba/news/өfөlә-danlyҡly-ejәnsura-shәldәre-kүrgәҙmәһe-asyldy, Өфөлә данлыҡлы Ейәнсура шәлдәре күргәҙмәһе асылды ,Na,"

9 ноябрҙә “Урал” халыҡ сәнғәте галереяһында Ейәнсура районы халҡының боронғо кәсептәргә ихтирамын, һаҡсыл ҡарашын сағылдырған ике күргәҙмә асылды.
“Халҡым минең – сикһеҙ хазина” тип аталған күргәҙмәлә Ейәнсура районы оҫталарының мамыҡтан һәм дебеттән бәйләнгән ҡул эштәрен күрергә мөмкин, ә икенсе залда Иҫәнғолдағы Сөләймән Абдуллин исемендәге Балалар художество мәктәбе уҡысылары һәм педагогтарының кейеҙҙән һәм туҡыманан яһалған сағыу эштәре ҡуйылған.
Күргәҙмәне Өфөгә Ейәнсура районы хакимиәте Советы секретары Марат Мөхәмәтов, мәҙәниәт бүлеге етәксеһе Фәрит Вәлиев, район мәҙәниәт һарайы хеҙмәткәрҙәре,  “Сәсән” фольклор ансамбле ағзалары алып килгән.

“Күргәҙмәне Республика халыҡ ижады үҙәге менән берлектә ойошторҙоҡ. Ул Ейәнсура шәлен күрһәтер, уны башҡорт шәле булараҡ бренд итеүгә булышлыҡ итер мөһим сара булып тора”, – тине Фәрит Вәлиев.

Ейәнсуралар күргәҙмә ойошторорға ярҙам иткән өсөн Республика халыҡ ижады үҙәгенә, генераль директор урынбаҫары Нәфисә Тулыбаеваға, “Урал” галереяһының бүлек етәксеһе Кәримә Кайдаловаға рәхмәт белдерҙе.
Ейәнсура районының “Йырау” халыҡ фольклор ансамбле етәксеһе Гөлсиә Татлыбаева тантаналы сараға килеүселәргә кәзә мамығын эшкәртеүҙең боронғо ысулын күрһәтте, шәл һәм үәлдәр тураһында ентекләп һөйләне. Күргәҙмәлә шулай уҡ семәрләп бәйләнгән күкрәксендәр, йылы бейәләҙәр һәм ойоҡбаштар ҡуйылған, уларҙы һатып алырға ла мөмкин.

""Бында районыбыҙҙың төрлө ауылдарынан - Байыш, Ҡарғалы, Саҙалы, Сирғол, Иҫәнғолдан оҫталарҙың ҡул эштәре ҡуйылды. Шәл күргәҙмәләрендә әллә нисә йыл рәттән Гран-при алған Зөлфиә Бикбулатованың шәлдәре лә бар. Шуны билдәләргә кәрәк, Ейәнсура ҡатын-ҡыҙҙарының төп шөғөлө күп ғаиләләргә килем арттырыу сығанағы ла булып тора”, - тине Гөлсиә Татлыбаева.

Икенсе күргәҙмәләге Ейәнсура районы балалар художество мәктәбе тәрбиәләнеүселәренең кейеҙгә эшләнгән картиналары, ҡорамаларға сигеп башҡарылған эштәре баҙыҡлығы, биҙәктәр, төҫтәр төрлөлөгө менән арбай. Йоҡа кейеҙҙән һуғылған кейем өлгөләре лә иғтибарҙы йәлеп итә.
Күргәҙмәләр 21 ноябргә тиклем эшләй.
 ","
	Шаршамбы, 10 ноябрь 2021",Яңылыҡтар,Na
https://kulturarb.ru/ba/news/sibaj-ҡalaһynyң-sulpan-balalar-teatrynda-premera, Сибай ҡалаһының “Сулпан” балалар театрында премьера ,Na,"

 Бөгөн Сибай ҡалаһының “Сулпан” балалар театрында “Самрау батша бүләге” исемле спектаклдең премьераһы үтәсәк.
... Урал менән Булат исемле малайҙар супергеройҙар тураһында мультфильмдар, уйындар яраталар. Уйын уйнап, улар хатта донъяһын оноталар - ашауҙан да, йоҡонан да яҙалар. Әсәләренең әйткәнен ишетмәйҙәр ҙә, тыңламайҙар ҙа, уға: ""Һеҙҙең заманда супергеройҙар булмаған бит!"" - тип кенә ебәрәләр. 
""Ниндәйерәк супергеройҙарыбыҙ бар! Тик һеҙ уларҙы белмәйһегеҙ. Һеҙҙең был замана геройҙары улар алдында пүстәк!"" - ти әсәләре һәм эпик геройҙар, һылыу ҡыҙҙар һәм Самрау батша хаҡында һөйләй башлай. Әсәһенең мауыҡтырғыс хикәйәтен тыңлап, ошо ваҡиғалар эсенә инеп китеүҙәрен малайҙар үҙҙәре лә һиҙмәй ҡала... Хикәйәткә уларҙың фантазияһы ҡушыла һәм эпик супергеройҙар тамашасылар алдына баҫа, ваҡиғалар ысынбарлыҡта дауам итә...
“Берҙәм Рәсәй” партияһының “Кесе Ватан мәҙәниәте” - ""Театр - балаларға"" проекты сиктәрендә әҙерләнгән спектакль өҫтөндә Өфө ҡалаһынан саҡырылған ижади төркөм эшләне:
Авторы-Динара Ҡәйүмова, ҡуйыусы режиссеры - Фирғәт Ғарипов, композиторы - Вәсил Ғафаров, хореографы - Александр Родионов, рәссамы - Сулпан Азаматова, видеографтары - Ләйсән Ғарипова, Фәһим Сөнәғәтов.
 ","
	Шаршамбы, 10 ноябрь 2021",Яңылыҡтар,Na
https://kulturarb.ru/ba/news/br-milli-muzejy-oҫtalyҡ-dәrestәrenә-saҡyra, БР Милли музейы оҫталыҡ дәрестәренә саҡыра ,Na,"

Башҡортостандың Милли музейында ""Башҡорт балаҫы"" күргәҙмәһе бара. Был күргәҙмә сиктәрендә оҫталыҡ дәрестәре серияһы уҙғарыла:
11.11 12:00 - Балаҫ һуғыу сәнғәте буйынса оҫталыҡ дәресе
12.11 16:00 - түңәрәктә балаҫ һуғыу буйынса оҫталыҡ дәресе
19.11 16:00 - тәрилкәне биҙәү буйынса оҫталыҡ дәресе
23.11 16:00 - Балаҫ һуғыу сәнғәте буйынса оҫталыҡ дәресе
26.11 16:00 - түңәрәктә балаҫ һуғыу буйынса оҫталыҡ дәресе
Оҫталыҡ дәрестәренә 89378414435 телефоны буйынса алдан яҙылыу мотлаҡ.
 ","
	Шишәмбе, 09 ноябрь 2021",Яңылыҡтар,Na
https://kulturarb.ru/ba/news/rus-drama-teatrynyң-spektakle-altyn-bitlek-milli-teatr-premiyaһynyң-long-list-isemlegenә-inde," Рус драма театрының спектакле ""Алтын битлек"" милли театр премияһының Long List исемлегенә инде ",Na,"

Өфө ҡалаһының Рус дәүләт академия драма театрының ""Үҙ юлым""  спектакле ""Алтын битлек"" милли театр премияһының эксперт советы фекеренсә 2020-2021 миҙгелендәге иң билдәле спектаклдәрҙең береһе булараҡ Long List 2022 исемлегенә инде.
""Үҙ юлым"" - театрҙың художество етәксеһе Михаил Рабинович ҡуйған һуңғы спектакль.
""Беҙ"" Алтын битлек ""эксперт советына һәм айырыуса уның рәйесе Татьяна Николаевна Тихоновецҡа һәм беҙҙең сәхнәлә ошо спектаклде күргән театр тәнҡитсеһе Владислава Купринаға рәхмәтлебеҙ!"" - тип уртаҡлашты театр коллективы.
 ","
	Шишәмбе, 09 ноябрь 2021",Яңылыҡтар,Na
https://kulturarb.ru/ba/news/br-milli-kitaphanaһynda-iҫke-tөrki-telen-өjrәneү-bujynsa-kurstar-bashlana, БР Милли китапханаһында иҫке төрки телен өйрәнеү буйынса курстар башлана ,Na,"

Әхмәтзәки Вәлиди исемендәге Милли китапханала иҫке төрки телен өйрәнеү курстары башлана.
Курстар китапханала яҙылыусыларҙың һорауы буйынса тергеҙелә. Был юлы улар килешеү нигеҙендә барасаҡ. Дәрестәр төркөмдәр комплектланыу менән башланасаҡ. Дәрестәрҙе китапхананың ҡулъяҙмалар һәм һирәк китаптар бүлеге мөдире, доцент, к.ф. Флүр Сибәғәтов алып бара.
Иҫегеҙгә төшөрәбеҙ, былтыр Милли китапхана бушлай курстар үткәрҙе. Ул саҡта дәрестәр 25-30 кешенән торған ике төркөмдә барҙы. Был дәрестәр китапханаларға яҙылыусылар араһында бик актуаль ине.
Билдәле булыуынса, революцияға тиклемге архивтар, шул иҫәптән ревизор әкиәттәре, халыҡ иҫәбен алыу, генеалогик яҙмалар иҫке төрки телендә алып барылған. Ә иҫке төрки телен өйрәнеү, китапханала шөғөлләнеүселәр әйтеүенсә, уларға генеалогик ағас - шәжәрәне төҙөгәндә фамиль яҙмаларын өйрәнеүҙә һәм тикшереүҙә ярҙам итә.
Дәрестәр Әхмәтзәки Вәлиди исемендәге Милли китапхананың ҡулъяҙмалар һәм һирәк китаптар бүлегендә (Өфө ҡалаһы, Ленин урамы, 4, 1-се ҡат) үтәсәк. Белешмәләр һәм яҙылыу өсөн телефон: 287-13-00.
 ","
	Шишәмбе, 09 ноябрь 2021",Яңылыҡтар,Na
https://kulturarb.ru/ba/news/m-kәrim-isemendәge-milli-jәshtәr-teatry-arba-әkiәteneң-premeraһyna-saҡyra, М. Кәрим исемендәге Милли йәштәр театры “Арба” әкиәтенең премьераһына саҡыра ,Na,"

Уңған ҡулдар, дәртле аяҡтар һәм батыр йөрәктең кешегә ни өсөн кәрәклеге тураһында Мостай Кәрим исемендәге Милли йәштәр театрында әкиәт әҙерләйҙәр. Премьера 11 ноябрҙә уҙасаҡ.
“Бер тигәс тә, ни булыр?
Уңған ҡулдарың булыр!
Ике тигәс, ни булыр?
Дәртле аяғың булыр!
Өс тигәс тә, ни булыр?
Батыр йөрәгең булыр!”–
ти Таңсулпан һәм Зөһрә Бураҡаеваларҙың “Арба” әкиәте.

“Дөрөҫөрәге – бер әкиәт эсендә өс әкиәт ул. Режиссер Зиннур Сөләймәнов театрҙың башҡорт труппаһы актерҙарын репетиция залына көн һайын йыйып ала ла, балалар баҡсаһындағы кеүек уйындар уйната, бейетә, йырлата. Бына шундай күңелле лә, әкәмәтле лә, мауыҡтырғыс һәм файҙалы әкиәт әҙерләнеп ята театрҙа”, - тип һөйләне спектаклгә әҙерлек тураһында театрҙың әҙәбиәт бүлеге етәксеһе Рәзилә Ырыҫҡужина.

Әкиәт өсөн көйҙәрҙе композитор Диляра Ғәбитова ижад иткән, ә дәртле бейеүҙәрҙе хореограф Александр Родионов һалған.
Спектаклде иртәнге сәғәт 11-ҙә һәм көндөҙгө 1-ҙә ҡарарға мөмкин.
Билеттар театр кассаһында һәм http://teatrnmt.ru/afisha/ сайтында.  Белешмә өсөн телефон: (347) 286-59-05.
 ","
	Дүшәмбе, 08 ноябрь 2021",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһynda-radik-vәlmөhәmәtovtyң-yubilej-kisәһe-үtә, Башҡорт дәүләт филармонияһында Радик Вәлмөхәмәтовтың юбилей кисәһе үтә ,Na,"

Башҡортостандың халыҡ артисы, популяр йырсы Радик Вәлмөхәмәтов быйыл үҙенең 55 йәшлек юбилейын ҡаршыланы. 17 ноябрҙә үтәсәк ижад кисәһендә артист үҙенең йырлы-моңло үткән юлдарына байҡау яһаясаҡ. Йырҙарҙың телдән-телгә күсеп йөрөгәндәре лә, тарихтан килгәндәре лә һәм, әлбиттә, әлегә беҙ ишетмәгән өр-яңылары ла яңғыраясаҡ был программала.
«Яҙмышыма рәхмәтлемен» исемле кисәнең сценарий авторы - Миләушә Ҡаһарманова, тамашаның режиссеры - Сулпан Асҡарова. 
 ","
	Шаршамбы, 03 ноябрь 2021",Яңылыҡтар,Na
https://kulturarb.ru/ba/news/shahter-spektakle-halyҡ-ara-konkursta-eңeүgә-dәғүә-itә, «Шахтер» спектакле халыҡ-ара конкурста еңеүгә дәғүә итә ,Na,"

Сибай дәүләт башҡорт драма театрының Баныу Ҡаһарманова пьесаһы буйынса ҡуйылған «Действующие лица» халыҡ-ара конкурсы исемлегенә ингән.
Халыҡ-ара хәҙерге рус телле драматургия конкурсын Мәскәүҙең абруйлы пьеса мәктәбе ойоштора. Бәйгегә йәмғеһе 368 әҫәр килгән, шуларҙың егерме һигеҙе генә оҙон исемлеккә һайлап алынған. Артабан ГИТИС-тың буласаҡ режиссерҙары 10 еңеүсене билдәләйәсәк, йылдағыса һөҙөмтәләр Яңы йыл алдынан иғлан ителер тип көтөлә. Ә драматургтар лабораторияһы киләһе йылда апрелдә уҙа.
 
 ","
	Шаршамбы, 03 ноябрь 2021",Яңылыҡтар,Na
https://kulturarb.ru/ba/news/beҙҙeң-өjҙөң-jәme-spektaklen-onlajn-ҡararғa-bula," ""Беҙҙең өйҙөң йәме"" спектаклен онлайн ҡарарға була ",Na,Na,"
	Шаршамбы, 03 ноябрь 2021",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatry-altyn-bitlek-premiyaһynda-6-nominaciyala-bildәlәnde," Башҡорт дәүләт опера һәм балет театры ""Алтын битлек"" премияһында 6 номинацияла билдәләнде ",Na,"

Рәсәйҙең ""Алтын битлек"" милли театр премияһы 2022 йылғы номинанттарҙы иғлан итте. Башҡорт дәүләт опера һәм балет театры тәүге тапҡыр эксперттар тарафынан бер юлы 6 номинацияла иғлан ителде:
Опера / спектаклдәр
VITA NUOVA, Башҡорт опера һәм балет театры, Өфө
Опера / дирижер эше 
Артем Макаров
Опера / режиссер эше
Елизавета КОРНЕЕВА
Музыкаль театрҙа композитор эше
Владимир Мартынов
Музыкаль театрҙа рәссам эше
Екатерина АГЕНИЙ / Лиана МАКАРЯН
Музыкаль театрҙа яҡтыртыу буйынса рәссам эше
Ирина Вторникова
""Алтын битлек"" премияһы жюриһы РФ Театр эшмәкәрҙәре союзы менән берлектә ойошторола һәм уның секретариаты декабрҙә раҫлана. РФ Театр эшмәкәрҙәре союзы секретариаты шулай уҡ ""Театр сәнғәтен үҫтереүгә тос өлөш индергәне өсөн"" Алтын битлек ""премияһы лауреаттарын иғлан итәсәк.
Башҡорт дәүләт опера һәм балет театрына уңыштар теләйбеҙ!
 ","
	Шишәмбе, 02 ноябрь 2021",Яңылыҡтар,Na
https://kulturarb.ru/ba/news/milli-jәshtәr-teatry-premeraғa-әҙerlәnә, Милли йәштәр театры премьераға әҙерләнә ,Na,"

Ҡала һәм ауылдар буйлап күңелле арба елә. Арбалағы бәләкәй театрҙың әкиәттәре, мәҙәктәре күп. Бөгөн улар ҡыйыу егет һәм хан ҡыҙы, батыр һәм Аждаһа, Юха һәм шайтанға әйләндерелгән малай тураһында боронғо башҡорт әкиәттәренән төрлө мауыҡтырғыс тарихтар алып килә.
Бер тигәс тә, ни булыр?Уңған ҡулдарың булыр!Ике тигәс, ни булыр?Дәртле аяғың булыр!Өс тигәс тә, ни булыр?Батыр йөрәгең булыр! – ти Таңсулпан һәм Зөһрә Бураҡаеваларҙың “Арба” әкиәте.
Режиссер Зиннур Сөләймәнов Мостай Кәрим исемендәге Милли йәштәр театры актерҙары менән ошо әкиәтте сәхнәгә сығарырға әҙерләй. Әкиәт өсөн көйҙәрҙе композитор Диляра Ғәбитова ижад итте. Уларҙы Илшат Яхин аранжировкалай. Ә хореограф Александр Родионов бейеүҙәр өсөн матур хәрәкәттәрен һала. Әлеге мәлдә театрҙың башҡорт труппаһы бына ошо мәшәҡәттәр менән мәз килә.
“Арба”ның премьераһы 11 ноябргә тәғәйенләнгән. Билеттарҙы Пушкин картаһы менән ҡулланып алырға була.
 ","
	Шишәмбе, 02 ноябрь 2021",Яңылыҡтар,Na
https://kulturarb.ru/ba/news/mөhәmәt-iҙrisovtyң-iseme-mәңgelәshterelde, Мөхәмәт Иҙрисовтың исеме мәңгеләштерелде ,Na,"

РСФСР-ҙың атҡаҙанған артисы, Фәйзи Ғәскәров исемендәге дәүләт академия халыҡ бейеүҙәре ансамбле ветераны Мөхәмәт Иҙрисов йәшәгән йортта иҫтәлекле мәрмәр таҡтаташ асыу тантанаһы үтте.

Мөхәмәт Иҙрисовтың тамырҙары Хәйбулла районы Мырҙа ауылынан. Ҙур сәхнәгә үҙешмәкәр сәнғәт аша килә. Мәскәүҙә башҡорт әҙәбиәте һәм сәнғәте көндәрендә уңыш ҡаҙанғандан һуң, Фәйзи Ғәскәров һәләтле егетте үҙе етәкләгән ансамблгә саҡыра. Данлыҡлы ансамблдә Мөхәмәт Рамаҙан улы 22 йыл хеҙмәт итә.


Бөйөк Ватан һуғышы йылдарында алғы һыҙыҡта 100-гә яҡын концертта хәрбиҙәр алдында сығыш яһай. Һалдаттарҙың Еңеүгә булған рухын күтәрә. Артист «Байыҡ», «Өс таған», « Һыу буйында», «Бүләк» бейеүҙәрен халыҡсан башҡарып, тамашасы күңелен яулай. 4-се Бөтә донъя йәштәр һәм студенттар фестивалендә алтын миҙал, фиҙаҡәр хеҙмәте өсөн «Почет билдәһе» ордендары менән бүләкләнә.

 ","
	Йома, 29 октябрь 2021",Яңылыҡтар,Na
https://kulturarb.ru/ba/news/ajrat-abushahmanov-rәsәj-federaciyaһy-teatr-eshmәkәrҙәre-soyuzynyң-milli-teatrҙar-kabinety-sekretare-itep-һajlandy, Айрат Абушахманов Рәсәй Федерацияһы Театр эшмәкәрҙәре Союзының милли театрҙар кабинеты секретаре итеп һайланды ,Na,"

23 октябрҙә Рәсәй Федерацияһының Театр эшмәкәрҙәре союзының VIII Съезы үтте. Унда бер тауыштан Мәжит Ғафури исемендәге Башҡорт академия драма театрының баш режиссеры Айрат Абушахманов Рәсәй Федерацияһы Театр эшмәкәрҙәре Союзының милли театрҙар кабинеты секретаре итеп һайланды. Айрат Әхтәм улының тәжрибәһе һәм профессионаллеге бөтә Рәсәйҙең милли театрҙарының киләсәге өсөн яуаплы булған СТД-ның иң мөһим бер тармағын етәкләргә мөмкинлек бирҙе.
Хөрмәтле Айрат Әхтәм улы! Һеҙгә күп йылдар һаулыҡта, бәхеттә һәм шатлыҡта рәхәтләнеп эшләүегеҙҙе теләйбеҙ!
 ","
	Йома, 29 октябрь 2021",Яңылыҡтар,Na
https://kulturarb.ru/ba/news/elkәn-jәsh-muzykanttarҙyң-tәүge-televizion-konkursy-finalistary-gala-koncerty-bulasaҡ, «Елкән» йәш музыканттарҙың тәүге телевизион конкурсы финалистары гала-концерты буласаҡ ,Na,"

28 октябрҙә «Башҡортостан» дәүләт концерт залында «Елкән» йәш музыканттарҙың беренсе телевизион конкурсының Гаа-концерты үтә. 12 йәш музыкант конкурстың өсөнсө турында Башҡортостандың Милли симфоник оркестры оҙатыуында сығыш яһаясаҡ.

«Елкән» йәш музыканттарҙың беренсе телевизион конкурсы - республиканың Мәҙәниәт министрлығы һәм «Тамыр» телеканалы менән берлектә ойошторған уникаль телевизион проект.


Һәр турҙа ҡатнашыусылар тик башҡорт композиторҙарының ғына әҫәрҙәрен башҡарҙы. Конкурсҡа бөтәһе 173 ғариза килгән. Балаларҙың конкурс программаһын исемдәре республикала һәм донъя кимәлендә танылыу яулаған билдәле музыканттар һәм сәнғәт эшмәкәрҙәре баһаланы.


Конкурстың гала-концертына ҡатнашыусылар башҡорт композиторҙарының көйҙәрен әҙерләй. Һәр береһе өсөн махсус оригинал оркестровка яһалған. Милли симфоник оркестр менән сығыш яһау – һәр кемгә лә бирелмәй, ти улар. Уҡытыусылары хатта саҡ ҡына быға көнләшеп тә ҡуйған!


«Елкән» йәш музыканттарҙың тәүге телевизион конкурсының тура эфиры Башҡортостан юлдаш телеканалында күрһәтеләсәк.

 ","
	Кесе йома, 28 октябрь 2021",Яңылыҡтар,Na
https://kulturarb.ru/ba/news/br-milli-muzejynda-1920-jylғy-2-se-bashҡort-uҡsylar-polkynyң-ajyrym-bashҡort-uҡsylar-brigadaһy-bajraғy-prezentaciyaһy-үtte, БР Милли музейында 1920 йылғы 2-се Башҡорт уҡсылар полкының айырым башҡорт уҡсылар бригадаһы байрағы презентацияһы үтте ,Na,"

26 октябрҙә БР Милли музейында тарихи уникаль экспонат – 1920 йылғы 2-се Башҡорт уҡсылар полкының айырым башҡорт уҡсылар бригадаһы байрағы презентацияһы үтте. 
Байраҡ БР атҡаҙанған төҙөүсеһе Филүс Хәмит улы Ишбулатовтың тырышлығы менән АҠШ-ғы шәхси коллекциянан һатып алынған. Ул 1919 йылда Петросоветта айырым батырлыҡ өсөн бирелгән була. 1920 йылдың апрелендә Башревком айырым байраҡтар әҙерләргә ҡуша һәм 1 майҙа бригада һәм 1-се кавалерия полкына тапшырырға ниәтләй. Әммә ул 27 майҙа ғына тапшырыла.
Әле БР Милли музейы фондында 1-се, 2-се башҡорт уҡсылар полкы һәм Петроград эшселәр советы һәм Ҡыҙыл әрме депутаттары байраҡтарынан тыш, 46 байраҡ һаҡлана.
Рәсәй хәрби-тарихи йәмғиәтенең урындағы бүлексәһе етәксеһе Р. Н. Рәхимов фекеренсә, төп байраҡтар тапшырылғанса, башҡорт яугирҙәре рәсми булмаған байраҡтар файҙаланған. Шуларҙың береһе БР Милли музейында урынлаштырылды.
Байраҡ ике яҡлы: бер яғында ҡыҙыл туҡымаға социализм билдәһе төшкән айлы йондоҙ, икенсе яғында ҡалҡанлы ҡылыс һәм ат һүрәте, ""Башҡортостан"" һүҙенең ғәрәпсә яҙыуы.
Сараға килеүселәр байраҡтың табылыу тарихы менән бүлеште һәм бергәләп иҫтәлекле фотоға төштө.
 ","
	Кесе йома, 28 октябрь 2021",Яңылыҡтар,Na
https://kulturarb.ru/ba/news/bashҡortostanda-kitaphana-belgestәre-өsөn-һanly-tehnologiyalar-aҙnalyғy-үtә, Башҡортостанда китапхана белгестәре өсөн һанлы технологиялар аҙналығы үтә ,Na,"

2021 йылдың 25 октябрендә Башҡортостан Республикаһында БР Әхмәтзәки Вәлиди исемендәге Милли китапханаһы ойошторған дөйөм ҡулланыштағы китапханалар белгестәре өсөн һанлы технологиялар аҙналығы башланды. Унда республиканың 600-ҙән ашыу китапханасыһы ҡатнаша ла инде.
Һанлы технологиялар аҙналығын үткәреү 2030 йылға тиклемге осорға Рәсәй Федерацияһы Китапхана эшен үҫтереү стратегияһында ҡуйылған китапханаларҙың мәғлүмәти технологияларын һәм һанлы трансформацияһын үҫтереү буйынса көнүҙәк проблемаларҙы тикшерергә мөмкинлек бирәсәк.
Аҙналыҡ сиктәрендә китапханаларҙа һанлы мөхит ойоштороу, уҡыусылар менән алыҫтан тороп эшләү һәм электрон ресурстарҙы дөйөм ҡулланыштағы китапханаларҙа файҙаланыу, сараларҙы онлайн-трансляциялау, интерактив китап-күргәҙмә һәм виртуаль тыуған яҡты өйрәнеү проекттары булдырыу, шулай уҡ һанлы технологиялар ярҙамында ҡулланыусыларҙың хеҙмәтләндереү мәсьәләләре буйынса оҫталыҡ дәрестәре ҡаралған.
Вебинарҙарҙа Башҡортостан Республикаһы Милли китапханаһының бүлек хеҙмәткәрҙәре, Екатеринбург, Өфө, Стәрлетамаҡ китапханалары белгестәре лә һанлы технологияларҙы дистанцион форматта файҙаланыу тәжрибәһе менән уртаҡлашасаҡ.
Сара 2021 йылдың 29 октябренә тиклем һанлы технологиялар өлкәһендәге китапханалар белгестәренә методик ярҙам күрһәтеү, шулай уҡ йәштәр өсөн Рәсәй дәүләт китапханаһы ойошторған ""Йәштәр һанлы технологиялар аҙналығы"" Бөтә Рәсәй китапхана акцияһына әҙерлек сиктәрендә ойошторола.
 ","
	Шаршамбы, 27 октябрь 2021",Яңылыҡтар,Na
https://kulturarb.ru/ba/news/yrymbur-өlkәһendә-beҙ-bashҡorttar-isemle-tүңәrәk-өҫtәl-үtte," Ырымбур өлкәһендә ""Беҙ - башҡорттар!"" исемле түңәрәк өҫтәл үтте ",Na,"

23 октябрҙә Ырымбур өлкәһендә ҡатнаш онлайн-офлайн форматында ""Беҙ уҙышы - башҡорттар!"" исемле түңәрәк өҫтәл үтте. Уны төбәктәге Халыҡтар дуҫлығы йортоноң филиалы - башҡорт тарихи-мәҙәни үҙәге ойошторҙо.
Музей офисында тыуған яҡты өйрәнеүселәр, тарихсылар, йәмәғәт эшмәкәрҙәре һәм сәсәндәр йыйылды. Zoom аша башҡорт йәмәғәт хәрәкәте активистары, йәштәр һәм Ырымбур өлкәһенең ғына түгел, әле Башҡортостанда һәм Рәсәйҙең башҡа төбәктәрендә йәшәүсе яҡташтарыбыҙ ҙа ҡушылды.
Унда Фәрит Нәҙершин. Дауыт Амангилдин (Низам Исхаҡов псевдонимы менән), крайҙы өйрәнеүсе Бикташ Сәитов сығыш яһаны. 
Түңәрәк өҫтәл аҙағында БР Халыҡтар дуҫлығы йорто филиалы методисы Зимфира Ғайсина сығыш яһаны. Ул төрлө йылдарҙа башҡорттарҙың һаны тураһында һөйләне, быйылғы Бөтә Рәсәй халыҡ иҫәбен алыуға үҙ өлөшөн индерергә һәм әүҙемерәк ҡатнашырға саҡырҙы.
 ","
	Шаршамбы, 27 октябрь 2021",Яңылыҡтар,Na
https://kulturarb.ru/ba/news/fәjzi-ғәskәrov-isemendәge-ansambl-mәskәүҙә-syғysh-yaһany, Фәйзи Ғәскәров исемендәге ансамбль Мәскәүҙә сығыш яһаны ,Na,"

Фәйзи Ғәскәров исемендәге Дәүләт академия халыҡ бейеүҙәре ансамбле Мәскәүҙә ҙур концерт менән сығыш яһаны.
Баш ҡала сәхнәһендә ансамбль Ф. Ғәскәров мираҫының алтын фондынан ""Зарифа"", ""Гөлнәзирә"", ""Ете ҡыҙ"" һәм ""Беҙҙең байрам"" бейеүҙәрен тәҡдим итте. Шулай уҡ Риф Ғәбитовтың ""Тархандар"", ""Ҡоралай"", күренекле ""Еҙ үксә"","" Көтөүсе йыры ""әҫәрҙәре бар.
Мәскәүҙә ғәскәровсыларҙың һәр концерты - гастроль турында мөһим ваҡиға генә түгел, яҡташтары, дуҫтары һәм коллегалары менән һәр саҡ йылы осрашыуҙар.
 


Ансамбль Мәскәү тамашасыһына ЮНЕСКО-ның ""Донъя илсеһе"" исеменә һәм Парижда ""Биш континент"" алтын миҙалына лайыҡ булған ""Донъя халыҡтары бейеүҙәре"" программаһын тәҡдим итте.
Икенсе бүлектә тамашасыларҙы ""Русь"" хореография композицияһы, ""Гопак"" украин бейеүе менән таныштырҙылар. ""Мордовия левжен бейеүе""нең премьераһы уҙҙы, шулай уҡ тамашасылар ""Камчатка һүрәтләмәләре"" бейеүен, ""Күбәләктең айлы осошо"" ҡытай бейеүен, ""Гаучо"" Аргентина көтөүселәре бейеүен ҡараны. Ансамблдең Мәскәүҙәге сығышы ысын мәғәнәһендә донъя халыҡтары көйҙәре һәм ритмдарына бай булды. Һәр бейеүҙе тамашасылар алҡышлап ҡаршы алды.

 
 ","
	Шишәмбе, 26 октябрь 2021",Яңылыҡтар,Na
https://kulturarb.ru/ba/news/bashҡort-kavaleriya-diviziyaһynyң-hәrbi-bajraғy-kүsermәһen-yaңy-aҡtanysh-mәҙәniәt-jortona-tapshyrҙylar, Башҡорт кавалерия дивизияһының хәрби байрағы күсермәһен Яңы Аҡтаныш мәҙәниәт йортона тапшырҙылар ,Na,"

22 октябрҙә Краснокама районының Аҡтанышбаш ауылында 112-се башҡорт кавалерия дивизияһының байрағы күсермәһен Әхмәтхужа Әхмәҙуллин исемендәге ауыл мәҙәниәте йортона тапшырыу тантанаһы үтте. 
Шулай уҡ был көндә Нурғәлиев112-се Башҡорт кавалерия дивизияһы яугиры Хәнәфий Нурғәлий Нурғәлиев исемендәге мемориаль таҡтаташҡа, Таһир Күсимов етәкселегендәге 275-се кавалерия полкы штабы начальнигы, 112-се Башҡорт кавалерия дивизияһы байраҡсыһы Әхмәтҡужа Айсыуаҡ улы Әхмәҙуллин исемендәге мемориаль таҡтаташҡа сәскәләр һалыу тантанаһы үтте. Тантаналы сарала рәсми ҡунаҡтар -  Башҡортостан Республикаһы Башлығы Хакимиәте етәксеһенең эске сәйәсәт буйынса беренсе урынбаҫары Урал Килсенбаев; РФ Дәүләт Думаһы депутаты, Бөтә донъя башҡорттары ҡоролтайы Президиумы Рәйесе Эльвира Айытҡолова; БР Милли архивы бүлеге етәксеһе, Бөтә донъя башҡорттары ҡоролтайы Башҡарма комитеты ағзаһы, тарих буйынса комиссия рәйесе Азат Ярмуллин; Башҡортостан Республикаһының Стратегик тикшеренеүҙәр институтының социо-мәҙәни анализ үҙәге етәксеһе Юлдаш Йосопов; 112-се Башҡорт кавалерия дивизияһы музейы мөдире Фәриҙә Йосопова, шулай уҡ ""Бөтә донъя башҡорттары ҡоролтайы (конгресы)"" халыҡ-ара йәмәғәт берләшмәләре союзы башҡарма комитеты ағзаһы, ""Аҡбуҙат"" журналының баш мөхәррире, шағирә Лариса Абдуллина ҡатнашты. 

""Ауылдың тарихы менән танышҡас, ошо ерҙә ниндәй көслө кешеләрҙең йәшәүен аңланым, - тип билдәләне Башҡортостан Республикаһы Башлығы хакимиәте етәксеһенең эске сәйәсәт буйынса беренсе урынбаҫары Урал Килсенбаев. - Был ауылдың бик бай тарихы бында көслө кешеләрҙең йәшәүе хаҡында һөйләй. Район кимәлендә генә түгел, республика кимәлендә лә танылған шәхестәр тураһында һөйләшеүегеҙ менән һоҡланам. 112-се Башҡорт кавалерия дивизияһының даны Миңлеғәле Шайморатовтың Советтар Союзы Геройы ордены тыуған иленә ҡайтҡандан һуң икенсе һулыш алды. Ә дивизияның ҡаһарманлығы туранан-тура яугирҙарҙың батырлығы менән бәйле. Дивизия ҡамауҙа ҡалғанда, нәҡ һеҙҙең яҡташтарығыҙ уны байрағын алып сыҡҡан. Бөгөн был байраҡ геройҙың Тыуған иленә әйләнеп ҡайтты. Был - ысын байрам.""

 ","
	Шишәмбе, 26 октябрь 2021",Яңылыҡтар,Na
https://kulturarb.ru/ba/news/sibaj-uҡyusylary-өsөn-uryndaғy-teatrғa-mahsus-ekskursiya-ojoshtoroldo, Сибай уҡыусылары өсөн урындағы театрға махсус экскурсия ойошторолдо ,Na,"

А.Мөбәрәков исемендәге Сибай дәүләт башҡорт драма театрында бер аҙна дауамында Т.Килмөхәмәтовтың пьесаһы буйынса ""Бәхет""спектакле (режиссеры - Илсур Ҡаҙаҡбаев) көндөҙ күрһәтелде. Уны Сибай ҡалаһының белем биреү учреждениелары уҡыусылары ҡараны.
Уҡыусыларҙың ҡайһы берҙәре театрҙа тәүгә булып, күргәндәренән таң ҡалып, уны күп тапҡыр ҡарарға вәғәҙә итте. Күптәр спектаклдең төп темаһын - тормошто юғары баһалауҙы, ауырлыҡтарҙы еңеп сығыуҙы, ниндәй шарттарҙа ла бирешмәҫкә, иң мөһиме, ата-әсәләргә ғүмер бүләк иткәндәре өсөн рәхмәт һүҙҙәрен еткерҙе.
Класс етәкселәре һәм кураторҙары теләге буйынса театрҙың сәхнә арты буйынса экскурсиялар ойошторолдо. Балалар спектакль эшләү процесы менән танышты, сәхнәлә, гример, кейем тегеү, реквизитлы цехтарҙа булды, спектакль ваҡытында нисек яҡтылыҡ һәм музыка менән тәьмин ителеүен, тәржемәсе ҡайҙа ултырыуын күрҙе. 
Спектаклдәргә йөрөүҙе ойоштороу алдынан театр вәкилдәре белем биреү учреждениеларында булды һәм уҡытыусыларға Пушкин картаһының өҫтөнлөктәре, йәштәрҙе мәҙәниәткә йәлеп итеү проектына старт биреп, дәүләттең ниндәй мөһим ярҙам күрһәтеүе хаҡында һөйләне. Театр етәкселеге ҡала мәктәптәре етәкселәренә, класс етәкселәренә һәм ата-әсәләргә бындай ҙур башланғыста ярҙам күрһәткәндәре өсөн рәхмәт белдерҙе.
 ","
	Шишәмбе, 26 октябрь 2021",Яңылыҡтар,Na
https://kulturarb.ru/ba/news/tujmazy-tatar-drama-teatrynyң-spektaklen-өfө-tamashasylary-jyly-ҡabul-ittte, Туймазы татар драма театрының спектаклен Өфө тамашасылары йылы ҡабул иттте ,Na,"

25 октябрҙә Туймазы татар дәүләт драма театры коллективы Өфө “Нур” татар дәүләт театры сәхнәһендә Нәжиб Асанбаевтың “Һыу юлы” комедияһын уйнаны. Премьера спектаклен баш ҡала тамашасыһы бик йылы ҡабул итте.
Спектаклде ҡарарга Башкортстан Республикаһының мәҙәниәт министры урынбаҫары Рәнис Алтынбаев килде.
Тамаша аҙағында тамашасылар көслө алҡыштар менән артистарҙы сәләмләне, бик күп маҡтау һүҙҙәрен белдерҙе.
 ","
	Шишәмбе, 26 октябрь 2021",Яңылыҡтар,Na
https://kulturarb.ru/ba/news/ҡariҙel-rajonynyң-үҙәk-kitaphanaһy-bashҡort-telen-һaҡlauғa-һәm-үҫtereүgә-bulyshlyҡ-itә, Ҡариҙел районының үҙәк китапханаһы башҡорт телен һаҡлауға һәм үҫтереүгә булышлыҡ итә ,Na,"

Ҡариҙел үҙәк район моделле китапханаһы ""Мәҙәниәт"" милли проекты сиктәрендә ойошторолғайны. Ул  ""Минең Башҡортостаным"" виртуаль видео-энциклопедияһында ""Башҡортостан халыҡтарының балалар уйындары"" номинацияһында ҡатнашты.
Ҡариҙел ҡалаһының 2-се урта мәктәбенең 2а класс уҡыусылары уҡытыусы Рәфиҙә Аҙнасурина менән ""Йәшерәм яулығым"" башҡорт халыҡ уйынын тәҡдим итте

""Халыҡ уйындары тыуған төйәккә, туған телгә, йолаларға һөйөү тәрбиәләүгә булышлыҡ итә. Шуныһы ҡыуаныслы: башҡорт телен һаҡлауға һәм үҫтереүгә мәктәптәр генә түгел, ауыл китапханалары ла булышлыҡ итә "", - тип тәьҫораттары менән уртаҡлашты Рәфиҙә Ғәнил ҡыҙы.

Яҙманы ошо һылтанма буйынса ҡарарға мөмкин:https://cloud.mail.ru/stock/9AbcR5DAXwzsfp9nuUes1S77.
Иҫегеҙгә төшөрәбеҙ, ""Минең Башҡортостаным"" виртуаль видео-энциклопедияһын БР Мәҙәниәт министрлығы БР Әхмәтзәки Вәлиди исемендәге Милли китапхана менән берлектә ойошторҙо. Уның маҡсаты һәм бурысы - Башҡортостандың тарихи мираҫына ҡыҙыҡһыныуҙы арттырыу, китапханалар эшмәкәрлегенең инновацион тәжрибәһен өйрәнеү һәм ғәмәлгә индереү, моделле китапханалар эшенең формаларын һәм алымдарын киң йәйелдереү.
Виртуаль видео-энциклопедияға оҫталыҡ дәрестәре, флешмобтар, челлендждар, виртуаль экскурсиялар, яҙыусылар менән онлайн-осрашыуҙар, театрлаштырылған уҡыуҙар яҙҙырылған роликтар инә. Видеороликтарҙың йөкмәткеләре: яҙыусылар, шағирҙар, Башҡортостан рәссамдары, Башҡортостандың ғаилә йолалары, милли аш-һыу, тыуған яҡ тәбиғәте, балалар өсөн халыҡ уйындары, шулай уҡ Башҡортостан халыҡтарының милли кейеме өлөштәре.
 ","
	Дүшәмбе, 25 октябрь 2021",Яңылыҡтар,Na
https://kulturarb.ru/ba/news/ka-vәliev-isemendәge-sibaj-sәnғәt-kolledzhy-yaңy-muzyka-ҡoraldary-menәn-tәmin-itelde, К.А. Вәлиев исемендәге Сибай сәнғәт колледжы яңы музыка ҡоралдары менән тәьмин ителде ,Na,"

К.А. Вәлиев исемендәге Сибай сәнғәт колледжын музыка ҡоралдары менән йыһазландырыуға маҡсатлы ярҙам Башҡортостан Мәҙәниәт министрлығының тарафынан бүленде.
Матди нигеҙҙе тулыландырыу арҡаһында уҡыусылар үҙ оҫталығын юғарыраҡ кимәлдә камиллаштыра аласаҡ.

""Бәйгеләрҙә уңышлы сығыштың 50 проценты музыка ҡоралының яңғырашына бәйле булыуы бер кемгә лә сер түгел. Хәҙер студенттарыбыҙҙың сифатлы ҡоралдарҙа классик һәм заманса программалар башҡарыу, матур яңғырашты ишетеү һәм тыңлаусыларҙы ҡыуандырыу мөмкинлеге бар"", - ти колледж директоры Замир Йәнтурин.

 ","
	Дүшәмбе, 25 октябрь 2021",Яңылыҡтар,Na
https://kulturarb.ru/ba/news/ҡazanda-bashҡortostandyң-halyҡ-shaғiry-mostaj-kәrimde-iҫkә-aldylar-3, Ҡазанда Башҡортостандың халыҡ шағиры Мостай Кәримде иҫкә алдылар ,Na,"

24 октябрҙә Мостай Кәрим исемендәге скверҙа бөйөк башҡорт шағирының тыуыуына 102 йыл тулыуға арналған әҙәби-музыкаль флешмоб үтте. Уны Татарстан Республикаһы башҡорттарының милли-мәҙәни автономияһы – башҡорттар ҡоролтайы ойошторҙо.
Байрамда Ҡазан ҡалаһының ""Залесный"" мәҙәни үҙәгенең башҡорт театры солистары, Ҡазан ҡалаһының күп милләтле йәкшәмбе мәктәбенең башҡорт бүлеге уҡыусылары һәм ""Киләчәк"" балалар баҡсаһы тәрбиәләнеүселәре ҡатнашты.
Байрамда Мостай Кәримдең башҡорт һәм рус телдәрендә төрлө шиғырҙары яңғыраны, ""Аҡ тирәк"" йыр театрының ""Йолалар"" музыкаль тамашаһы күрһәтелде.
Сараға килеүселәр туған телендә ихлас аралашты, ҡурай моңон тыңланы. Мостай Кәрим исемендәге фондтан ошо көн хаҡында иҫтәлеккә бүләктәр һәм Мостай Кәримдең китаптары тапшырылды.
 ","
	Йәкшәмбе, 24 октябрь 2021",Яңылыҡтар,Na
https://kulturarb.ru/ba/news/өfөlә-tujmazy-drama-teatrynyң-gastroldәre-uҙasaҡ, Өфөлә Туймазы драма театрының гастролдәре уҙасаҡ ,Na,"

25 октябрҙә 15.00 һәм 19.00 сәғәттә Туймазы дәүләт татар драма театрыны Өфө “Нур” татар дәүләт театры сәхнәһендә Нәжиб Асанбаевтың “Һыу юлы"" комедияһын күрһәтәсәк.
70-се йылдарҙағы ауыл, колхоз тормошон һүрәтләгән спектакль туған ерен хеҙмәте менән биҙәп йәшәргә хыялланған Йософтың иркә ҡала ҡыҙы Зөләйхаға өйләнеүе хаҡында.
Автор сәхнәлә барған ваҡиғалар миҫалында ата-бабаларҙың йолаһына тоғро ҡалырға, ғаилә ҡороу мәсьәләһенә етди ҡарарға саҡыра.
Көлкөлө, йыр-бейеүле комедия «Берҙәм Рәсәй» сәйәси партияһының “Минең кесе Ватаным” проекты нигеҙендә сәхнәләштерелде һәм күренекле драматург Н.Асанбаев тыуыуына 100 йыл датаһына бағышланды.
 ","
	Йома, 22 октябрь 2021",Яңылыҡтар,Na
https://kulturarb.ru/ba/news/nur-teatry-tөbәk-ara-milli-jәsh-tamashasylar-һәm-jәshtәr-teatrҙary-festivalendә-ҡatnashasaҡ, «Нур» театры Төбәк-ара милли йәш тамашасылар һәм йәштәр театрҙары фестивалендә ҡатнашасаҡ ,Na,"

Өфө «Нур» татар дәүләт театры Мостай Кәримдең «Айгөл иле» спектакле менән (режиссеры - Зиннур Сөләймәнов) Иосиф Трер исемендәге «Волга әкиәте» VI төбәк-ара милли йәш тамашасылар һәм йәштәр театрҙары фестиваленә барасаҡ. «Нур» театры үҙенең спектакле менән 16 ноябрҙә фестивалде аса. 
Фестиваль Чебоксары ҡалаһында М. Сеспель исемендәге Сыуаш дәүләт йәш тамашасы театрында 2021 йылдың 16-21 ноябрендә уҙа.
Фестиваль сиктәрендә балалар һәм йәштәр өсөн милли драматургия лабораторияһы ойоштораласаҡ, унда йәш режиссерҙар иң яҡшы конкурс пьесалары буйынса эскиз ҡуйылыштарын тәҡдим итәсәк.
 ","
	Йома, 22 октябрь 2021",Яңылыҡтар,Na
https://kulturarb.ru/ba/news/өfө-rәssamy-strit-art-festivalendә-iii-uryndy-aldy, Өфө рәссамы стрит-арт фестивалендә III урынды алды ,Na,"

Бөгөн стрит-арт (урамда төшөрөлгән һүрәт) буйынса ""ФормART"" округ фестивале еңеүселәре билдәле булды. Йомғаҡтар Zoom платформаһында Волга буйы федераль округының бөтә төбәктәре вәкилдәренең сираттағы тура бәйләнеше барышында яһалды. Киров өлкәһе ""ФормART"" фестиваленең төп майҙансығы булды. Башҡортостан Республикаһының студияһы Милли музейҙа урынлашты. Төбәк исеменән йәш дизайнер Ләйсән Билалова ""Киләсәк - йөрәктә"" исемле эш менән сығыш яһаны. Граффити Нефтекама ҡалаһындағы йорттарҙың береһендә төшөрөлгән.
Ләйсән Билалова халыҡ тауыш биреү һөҙөмтәләре һәм эксперттарҙың баһаһы буйынса 13 ҡатнашыусы араһында алдынғылыҡҡа сыҡты һәм III урынды алды. Өсөнсө урын өсөн бүләк - 100 мең һум.
Тауыш биреү 2021 йылдың 1 - 15 октябрендә барҙы. Иң яҡшы конкурсант өсөн бер генә тауыш бирергә мөмкин ине. Тауыш биреүҙә Рәсәйҙең бөтә халҡы ла ҡатнаша алды.
""ФормАRТ"" урам сәнғәте проекты Рәсәй Президентының Волга буйы федераль округындағы тулы хоҡуҡлы вәкиле Игорь Комаров башланғысы менән тормошҡа ашырыла. Фестиваль йәш рәссамдарҙың ижадына ярҙам итеүгә, граффити сәнғәте ярҙамында округ төбәктәрендә заманса ҡала мөхитен һәм яңы мәҙәни кодтар булдырыуға йүнәлтелгән.
 ","
	Кесе йома, 21 октябрь 2021",Яңылыҡтар,Na
https://kulturarb.ru/ba/news/sverdlovsk-өlkәһendә-jәshәgәn-11-meң-samaһy-keshe-bashҡortostanda-tөshөrөlgәn-filmdar-ҡaraғan, Свердловск өлкәһендә йәшәгән 11 мең самаһы кеше Башҡортостанда төшөрөлгән фильмдар ҡараған ,Na,"

Свердловск өлкәһенең 70 тораҡ пунктында 10 779 кеше ""Һеңлекәш"" һәм ""Өфөнән һөйөү менән"" кинофильмдарын ҡараны. Башҡортостандың Халыҡтар дуҫлығы йорто филиалы - Свердловск өлкәһендәге башҡорт тарихи-мәҙәни үҙәге коммерцияға ҡарамаған фильмдар күрһәтте.
Айнур Асҡаровтың ""Өфөнән һөйөү менән"" тигән мажаралы комедияһы Башҡортостандың баш ҡалаһы һәм уның кешеләре тураһында һөйләй. Фильм бер кемде лә битараф ҡалдырманы.

""Фильмдар 2021 йылдың өсөнсө кварталы буйына күрһәтелде. Мәҙәниәт учреждениеларының әүҙемлеге ҡыуандырҙы. Ҙур һәм бәләкәй ҡалаларҙа ҡыҙыҡһыныу тыуҙырған проектты тормошҡа ашырыуыбыҙ ҡыуандыра, - ти Свердловск өлкәһендәге башҡорт тарихи-мәҙәни үҙәгенең баш белгесе Светлана Ҡолмырҙина. – Тәүҙә фильмдарҙы Свердловск өлкәһендә Башҡорт мәҙәниәте һәм мәғарифы көндәре сиктәрендә күрһәтергә тип уйлағайныҡ, тик халыҡтың ҡыҙыҡһыныуы көслө булғас, сараны тағы ике айға оҙайттыҡ "".

Фильмдарҙы күрһәтеү Свердловск өлкәһенең һәм Башҡортостан Республикаһының мәҙәниәт министрлыҡтары, шулай уҡ Бөтә донъя башҡорттары ҡоролтайы (конгресы) ҡатнашлығында ойошторолдо.
 ","
	Кесе йома, 21 октябрь 2021",Яңылыҡтар,Na
https://kulturarb.ru/ba/news/bashҡort-horeografiya-uchilishheһyna-nigeҙ-һalyusy-alik-biksurin-vafat-bulғan, Башҡорт хореография училищеһына нигеҙ һалыусы Алик Биксурин вафат булған ,Na,"

20 октябрҙә Санкт-Петербургта 84-се йәшендә Башҡортостандың атҡаҙанған мәҙәниәт эшмәкәре, балет артисы, Рудольф Нуриев исемендәге Башҡорт хореография училищеһына (хәҙер колледжы) нигеҙ һалыусы һәм беренсе директоры Алик Биксурин мәрхүм булған.
Алик Биксурин 1937 йылдың 21 сентябрендә Башҡорт АССР-ының Ҡыйғы районы Үрге Ҡыйғы ауылында тыуған. А.Я. Ваганова исемендәге Ленинград хореография училищеһын тамамлаған, 1956-76 йылдарҙа Башҡорт дәүләт опера һәм балет театры солисы булып эшләй.
Илебеҙ иҡтисады өсөн ауыр 1990-сы йылдар башында Башҡорт опера һәм балет театрына етәкселек итә (1988-1990 йылдар) һәм концерт ойошмаһын һаҡлап ҡалыуға, үҫтереүгә күп көс һала.
Алик Сәлих улы Башҡортостан балетының һөнәри мәктәбен булдыра, уның сығарылыш уҡыусылары донъяның төрлө илдәрендә бейей. Ул шулай уҡ Башҡорт хореография колледжына Рудольф Нуриев исемен бирҙереүгә өлгәшә.
«Башҡортостандың мәҙәни донъяһы» интернет порталы мәрхүмдең яҡындары һәм туғандарының ауыр ҡайғыһын уртаҡлаша.
 ","
	Кесе йома, 21 октябрь 2021",Яңылыҡтар,Na
https://kulturarb.ru/ba/news/bashҡortostan-respublikaһynyң-milli-halyҡ-ujyn-ҡoraldary-orkestry-20-jәshen-tujlany-2, Башҡортостан Республикаһының Милли халыҡ уйын ҡоралдары оркестры  20 йәшен туйланы ,Na,"

2001 йылдың 1 октябрендә БР Милли халыҡ уйын ҡоралдары оркестрының тәүге концерты уҙа. Төбәгебеҙҙең ғорурлығына әүерелгән үҙенсәлекле коллективтың тарихы шул көндән алып яҙыла башлай ҙа инде. Кисә, 20 октябрҙә, Хөсәйен Әхмәтов исемендәге Башҡорт дәүләт филармонияһының Ҙур сәхнәһендә оркестр юбилей кисәһен үткәрҙе.
Коллективты ҡотларға Башҡортостан Республикаһының мәҙәниәт министры Әминә Шафиҡова килгәйне. Ул республика Башлығы Радий Хәбировтың ҡотлау хатын уҡып ишеттерҙе.
Үҙенең сығышында Әминә Ивний ҡыҙы оркестрҙы булдырған шәхестәрҙең исемен телгә алды.

«Егерме йыл элек ошондай һоҡланғыс оркестрҙы ойошторорға тигән бик аҡыллы ҡарар сығарылған. Был ҡарарҙы Башҡортостан Республикаһының элекке мәҙәниәт министры Тәлғәт Сәғитов ҡабул иткән.   Оркестрҙың ойоштороусыһы һәм тәүге етәксеһе – Башҡортостандың халыҡ, Рәсәйҙең атҡаҙанған артисы Рәмил Ғәйзуллин. Егерме йыл коллектив ябай булмаған юл үтте һәм бөгөн төрлө сәхнәләрҙә балҡый, тәжрибәләрҙән һәм яңылыҡтарҙан ҡурҡмай, шул уҡ ваҡытта матур традицияларға тоғро ҡала», - тип билдәләне Әминә Шафиҡова.

Юбилей кисәһендә оркестр артистары Дмитрий Анисимов, Ирина менән Вадим Логиновтар, Руслан Рахманғолов һәм Гүзәл Үмәрғәлина Башҡортостандың музыкаль сәнғәте үҫешенә тос өлөш индергән өсөн «Башҡортостан Республикаһының атҡаҙанған артисы» исемдәренә лайыҡ булды. Награданы улар мәҙәниәт министры Әминә Шафиҡованың ҡулынан алды.
Тамаша ике өлөштән торҙо. Данлыҡлы коллектив төрлө йүнәлештәге көйҙәр менән һөйөндөрҙө: башҡорт халыҡ моңдары, башҡорт композиторҙарының әҫәрҙәре, саундтректар, классик музык, заманса композициялар яңғыраны был кистә. Концертта БР-ҙың Т. Сәйфуллин исемендәге Дәүләт хор капеллаһы, «Арғымаҡ» төркөмө, Башҡортсотандың күренекле сәнғәт әһелдәре Азат Айытҡолов, Азамат Тимеров, Римма Амангилдина, Азат Биксурин һәм башҡалар ҡатнашты.
Юбилей концертының яҙмаһын һылтанма буйынса ҡарарға мөмкин.
 ","
	Кесе йома, 21 октябрь 2021",Яңылыҡтар,Na
https://kulturarb.ru/ba/news/milli-muzejҙa-jәnle-aғas-isemle-kүrgәҙmә-asyldy," Милли музейҙа ""Йәнле ағас"" исемле күргәҙмә асылды ",Na,"

Башҡортостан Республикаһының Милли музейында БАССР-ҙың атҡаҙанған рәссамы, Салауат Юлаев исемендәге дәүләт премияһы лауреаты, биҙәү-һырлау сәнғәте оҫтаһы Ильис Миниәхмәт улы Ямалетдиновтың 85 йәшенә арналған ""Йәнле ағас"" исемле күргәҙмә асылды.
Күргәҙмәнең авторы оҙаҡ йылдар “Ағиҙел” биҙәү-ҡулланма әйберҙәре етештереүсе дәүләт унитар предприятиеның баш рәссамы булып эшләгән. Халыҡ-ара күргәҙмәләрҙә ҡатнашҡан һәм Бөтә донъя конгрестарында миҙалдар яулаған.
Исеме кеүек үк йәнле сараны БР Милли музейы етәксеһе Альбина Ярмуллина асты, “Ағиҙел” биҙәү-ҡулланма әйберҙәре етештереүсе дәүләт унитар предприятиеһы етәксеһе Гүзәл Кәримова, М. Нестеров исемендәге дәүләт художество музейы директорының ғилми эш буйынса урынбаҫары Светлана Игнатенко, оҫтаның уҡыусылары, Өфө дәүләт сәнғәт академияһы профессоры Йәлил Сөләймәнов, БР халыҡ рәссамы Георгий Калитов һәм һөнәрҙәше Риф Абдуллин телмәр тотто.
Ильис Миниәхмәт улын юбилейы менән тәбрикләргә тыуған яғы Дәүләкәндән дә айырым делегация килгәйне – йәмғиәт һәм кадрҙар сәйәсәте буйынса хакимиәт урынбаҫары Юрий Кузнецов та рәссамды ҡотлап йылы һүҙҙәр еткерҙе.
Ғүмерен сәнғәткә бағышлаған, йән йылыһын ағас һындарға биреп, йорттарыбыҙҙа миллилегенең сағылышы булған сувенирҙар тыуҙырған авторға тағы бер тапҡыр сәләмәтлек, ижад мәнфәғәтен күреүен, оҙон ғүмер теләйбеҙ.
 
 ","
	Кесе йома, 21 октябрь 2021",Яңылыҡтар,Na
https://kulturarb.ru/ba/news/fәjzi-ғәskәrov-isemendәge-dәүlәt-akademiya-halyҡ-bejeүҙәre-ansambleneң-koncerty-sankt-peterburgta-bashҡortostan-mәҙәniәte-kөndәren-asty, Фәйзи Ғәскәров исемендәге дәүләт академия халыҡ бейеүҙәре ансамбленең концерты Санкт-Петербургта Башҡортостан мәҙәниәте көндәрен асты ,Na,"

Кисә Ленсовет исемендәге мәҙәниәт һарайы сәхнәһендә ғәскәровсылар ""Донъя халыҡтары бейеүҙәре"" программаһын тәҡдим итте. Концертты билдәле бейеүсе Фәйзи Ғәскәров мираҫының алтын фондынан ""Зарифа"" бейеүе асты. Бер кистә тамашасылар Башҡорт хореографияһының ҙур палитраһын күрҙе. Тамашасыларға башҡорт хореография классигы -күренекле ""Ете ҡыҙ"" бейеүе тәҡдим ителде. Боронғо легендаларҙың образдарын шулай уҡ ""Коралай - Лесная лань"", ""Көтөүсе йыры"" иҫкә төшөрҙөләр.

""Ғәскәровсыларҙың Санкт-Петербургта Башҡортостан мәҙәниәте көндәрен асыуына бик шатбыҙ. Легендар бейеүҙәр һәм артистарҙың юғары профессионаллектәре бер кемде лә битараф ҡалдырманы. Һәр бейеүҙе алҡыштар менән ҡаршы алдылар. Әлбиттә, күңелебеҙгә айырыуса башҡорт бейеүҙәрен яғын"", - тине Санкт-Петербург башҡорттары ҡоролтайы рәйесе Гөлназ Ибраһимова.

Традиция буйынса һәр гастролдә ойошторолған башҡорт бейеүе буйынса оҫталыҡ дәресен был юлы ансамблдең өлкән солисы Эльвира Муллағолова үткәрҙе. Оҫталыҡ дәрестәренә ""Аманат"" студенттар бейеү коллективы һәм ""Наза"" фольклор ансамбле саҡырылды.

""Оҫталыҡ дәресенән һуң ныҡ илһамландыҡ, үҙебеҙ өсөн бик күп нюанстар астыҡ һәм коллектив тарихы менән таныштыҡ. Яңы белемде практикала файҙаланасаҡбыҙ "", - тип уртаҡлашты оҫталыҡ дәресендә ҡатнашыусылар.

Хәтерегеҙгә төшөрәбеҙ, хәҙер ғәскәровсылар илебеҙ ҡалалары буйынса ҙур турҙа. Концерттар Тверь, Бөйөк Новгород һәм Санкт-Петербург ҡалаларында үткән дә инде. Алда Тихвин, Бөйөк Луки, Мәскәү һәм Владимир.
Ғәскәров ансамбле гастролдәре ""Беҙ - Рәсәй"" милли коллективтарының гастролдәре ""программаһы сиктәрендә үтә. Проект ""Беҙ - Рәсәй"" РФ Мәҙәниәт министрлығы программаһы сиктәрендә Бөтә Рәсәй гастроль-концерт планына ярашлы ""РОСКОНЦЕРТ"" тарафынан тормошҡа ашырыла.
 ","
	Кесе йома, 21 октябрь 2021",Яңылыҡтар,Na
https://kulturarb.ru/ba/news/sibaj-koncert-teatr-berekmәһe-jyrsyһy-ajgөl-әsәҙullina-үҙeneң-tәүge-koncert-programmaһyn-үtkәrә, Сибай концерт-театр берекмәһе йырсыһы Айгөл Әсәҙуллина үҙенең тәүге концерт программаһын үткәрә ,Na,"

Сибай концерт-театр берекмәһенең моңло йырсыһы, республика һәм төбәк-ара йыр конкурстары лауреаты, Әбйәлил һылыуы Айгөл Әсәҙуллина үҙенең тәүге концерт программаһын тәҡдим итә. “Айгөл иле”ндә йырсы күңелендәге ихлас хистәрен, уй-кисерештәрен моңло йырҙарына һалып, тамашасыларына еткерә.
Сағыу тамашала Айгөл Әсәҙуллина һәм уның ижадташ дуҫтары Искәндәр Ғәзизов, Рәмил Туйсин, Зәбирә Әминева, Сөмбөл Моратова, Әлфир Заманов башҡарыуында эстрада, ретро, халыҡ йырҙары, тамашасылар яратып өлгөргән дуэттар, яңы йырҙар яңғыраясаҡ.
Концерт 5 ноябрҙә А.Мөбәрәков исемендәге Сибай драма театрында үтәсәк.
 ","
	Кесе йома, 21 октябрь 2021",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-shaғiry-mostaj-kәrimde-iҫkә-alalar, Өфөлә Башҡортостандың халыҡ шағиры Мостай Кәримде иҫкә алалар ,Na,"

Бөгөн республиканың бөйөк улы, шағир-фронтовик һәм хәрби хәбәрсе, Ҡыҙыл Йондоҙ ордены, Ватан һуғышы ордены кавалеры, Социалистик Хеҙмәт Геройы, ""Ватан алдындағы хеҙмәттәре өсөн"" ордены кавалеры, СССР-ҙың Ленин премияһы лауреаты, Шолохов исемендәге Халыҡ-ара премияһы лауреаты, Салауат Юлаев исемендәге республика дәүләт премияһы лауреаты, башҡорт әҙәбиәте классигы һәм драматургы, Башҡортостандың халыҡ шағиры Мостай Кәримдең тыуыуына 102 йыл тула.
Был көндө Өфөлә Мостафа Сафа улының иҫтәлегенә арналған саралар үтә.
Саралар программаһы:
- көндөҙгө 12 сәғәттә  Мостай Кәрим урамында урынлашҡан шағирҙың һәйкәленә сәскә һалыу;
- 15 сәғәттә М. Кәрим исемендәге Милли йәштәр театрында М. Кәримдең әҫәре буйынса ""Оҙон-оҙаҡ бала саҡ"" спектакле;
- киске сәғәт 7-лә М. Ғафури исемендәге Башҡорт академия драма театрында М. Кәримдең ""Ҡыҙ урлау"" спектакле;
- киске сәғәт 7-лә М.Кәрим исемендәге Милли йәштәр театрында Башҡорт телен һаҡлау һәм үҫтереү фонды, Башҡортостандың Йәш яҡташтар ассоциацияһы, М.Кәрим исемендәге Милли йәштәр театры, ""Кубоктар лигаһы"" - КВН уйындары, шағирҙар һәм блогерҙар ҡатнашлығында ""Уфтанма"" театр проекты.
 ","
	Шаршамбы, 20 октябрь 2021",Яңылыҡтар,Na
https://kulturarb.ru/ba/news/fәjzi-ғәskәrov-isemendәge-halyҡ-bejeүҙәre-dәүlәt-ansamble-rәsәj-ҡalalary-bujlap-ҙur-gastrolgә-yullandy, Фәйзи Ғәскәров исемендәге халыҡ бейеүҙәре дәүләт ансамбле Рәсәй ҡалалары буйлап ҙур гастролгә юлланды ,Na,"

Фәйзи Ғәскәров исемендәге дәүләт академия халыҡ бейеүҙәре ансамбле Рәсәй ҡалалары буйлап ҙур гастролдәргә сыҡты.
Бейеүселәр октябрь айында Тверь, Бөйөк Новгород, Санкт-Петербург, Тихвин, Великие Луки, Мәскәү һәм Владимир ҡалаларында сығыш яһаясаҡ. Шулай уҡ ғәскәровсылар үҙҙәренең концерттары менән Санкт-Петербургта, Владимирҙа, Тверҙә, Бөйөк Новгородта Башҡортостан мәҙәниәте көндәрен асасаҡ.
Тамашаларҙа ансамбль «Донъя халыҡтары бейеүҙәре» программаһын күрһәтәсәк. Ул ЮНЕСКО-ның «Донъя илсеһе» исеменә һәм Парижда ""Биш ҡитға"" алтын миҙалына лайыҡ булған. Ижади сәфәр «Беҙ – Рәсәй» милли коллективтар гастролдәре"" программаһы буйынса үтә.
Проектты РФ Мәҙәниәт министрлығының ""Беҙ - Рәсәй"" программаһы буйынса ""Росконцерт"" ойоштора. Генераль мәғлүмәт партнеры – ТАСС. Билеттарҙы «Пушкин картаһы» буйынса ла алырға мөмкин.
 ","
	Шаршамбы, 20 октябрь 2021",Яңылыҡтар,Na
https://kulturarb.ru/ba/news/sibaj-dәүlәt-bashҡort-drama-teatry-shahterҙar-turaһynda-spektakl-әҙerlәj, Сибай дәүләт башҡорт драма театры шахтерҙар тураһында спектакль әҙерләй ,Na,"

27-28 октябрҙә Сибай дәүләт башҡорт драма театрында ""Шахтер"" исемле спектаклдең премьераһы уҙасаҡ. 
Спектакль шахтерҙың ғаилә мөнәсәбәттәре хаҡында. Уйламай әйтелгән һүҙҙәр һәм ғәмәлдәр бөтә донъяны емереп, бәхетте юҡҡа сығара. Бәхет өсөн күпме кәрәк икән ул?
Баныу Ҡаһарманова пьесаһы буйынса спектаклде сәхнәгә режиссер Дамир Ғәлимов ҡуя. Ҡуйыусы рәссам - Валерий Яшкулов, композитор - Илсаф Вәдүтов. 
 ","
	Шишәмбе, 19 октябрь 2021",Яңылыҡтар,Na
https://kulturarb.ru/ba/news/br-milli-muzejynda-tere-aғas-isemle-kүrgәҙmә-asyla," БР Милли музейында ""Тере ағас"" исемле күргәҙмә асыла ",Na,"

Башҡортостан Республикаһының Милли музейында ""Тере ағас"" исемле күргәҙмә асыла. Ул БАССР-ҙың атҡаҙанған рәссамы, биҙәү-һырлау сәнғәте оҫтаһы Ильис Миниәхмәт улы Ямалетдиновтың 85 йәшенә арнала. Күргәҙмә башҡорттарҙың милли шөғөлөнә ҡыҙыҡһыныу уятыу маҡсатында ла ойошторола.
Ысынлап та, беҙҙе уратыусы тереклек тын ғына ғүмер итһә лә, ул - тере.  Ә ағасҡа рәүеш биреп, уға йән өрөп, мәғәнә һала белгән оҫталар - хазина. Яңы күргәҙмә сәнғәттең иң юғары өлгөләренән торасаҡ.
Авторҙың һөнәри юлы, Бөтә донъя ҡортсолар конгресында алтын миҙал алған мискәле айыу һыны, скульптуралар, этно стилдәге һауыт-һабаларҙы үҙ күҙҙәрегеҙ менән килеп күрергә саҡыра ойоштороусылар. Бынан тыш, күргәҙмәлә уның уҡыусыларының да эштәре урын аласаҡ.
Күргәҙмә 20 октябрь, 15.00 сәғәттә асыла.
 ","
	Шишәмбе, 19 октябрь 2021",Яңылыҡтар,Na
https://kulturarb.ru/ba/news/gөlfiә-rafiҡovanyң-yubilej-kisәһe-үtte, Гөлфиә Рафиҡованың юбилей кисәһе үтте ,Na,"

16 октябрь, Мәжит Ғафури исемендәге Башҡорт академия драма театры сәхнәһендә Башҡортостандың атҡаҙанған артисткаһы Гөлфиә Рафиҡова үҙенең күркәм юбилейын билдәләне.
Гөлфиә Булат ҡыҙы ғүмеренең матур миҙгелен үҙенең яҡындары, дуҫтары, рухташтары, моңдаштары һәм дә тамашасылары менән бергә ҡаршыланы. Сағыу гөлләмәләр, иң изге теләктәр, ҡайнар хистәр һәм дә һөйөү һүҙҙәре бары тик юбилярға бағышланды.
Ҡотлау һүҙҙәре менән Башҡортостан Республикаһының мәҙәниәт министры урынбаҫары Рәнис Алтынбаев, Дәүләт йыйылышы – Ҡоролтай депутаты Әлфис Ғаязов, Башҡортостан Республикаһының Театр эшмәкәрҙәре берлеге рәйесе Әхтәм Абушахманов сығыш яһаны.
Башҡортостан Республикаһының мәҙәниәт министры урынбаҫары Рәнис Алтынбаев Башҡортостан Республикаһының Маҡтау грамотаһы менән бүләкләне.
Туған театры исеменән йылы ҡотлау һүҙҙәрен театр директоры Иршат Фәйзуллин һәм театрҙың баш режиссеры Айрат Абушахманов еткерҙе.
 ","
	Дүшәмбе, 18 октябрь 2021",Яңылыҡтар,Na
https://kulturarb.ru/ba/news/roman-pozhidaevtyң-saptar-filmy-action-kinofestivaleneң-iң-yaҡshy-ujyn-filmy-tip-tanyldy," Роман Пожидаевтың ""Саптар"" фильмы ""Action"" кинофестиваленең ""Иң яҡшы уйын фильмы"" тип танылды ",Na,"

Роман Пожидаевтың ""Саптар"" фильмы Санкт-Петербургта уҙған ""Action"" кинофестивале лауреаты булды. Картина ""Иң яҡшы уйын фильмы"" номинацияһында беренсе урынды яуланы.
""Саптар"" ҡыҫҡа метражлы уйын фильмы Бөйөк Еңеүҙең 75 йыллығына һәм башҡорт шағиры Хәниф Кәримдең 110 йыллығына арналған. Роман Пожидаев - билдәле әҙиптең ейәне. Фильм шағир-фронтовик тормошонан ысын булған ваҡиғаларға нигеҙләнгән, шағирҙың хәтирәләре буйынса төшөрөлгән. Картина 1941 йылдың ҡышында Мәскәү оборонаһында разведчиктарҙың батырлығы хаҡында бәйән итә.
Лейтенант Хәниф Кәримовтың ролен актер Илсур Ҡаҙаҡбаев башҡара.
""Саптар"" фильмының премьераһы 2020 йылдың ноябрендә Хәрби разведчиктар көнө алдынан үтте.
 ","
	Дүшәмбе, 18 октябрь 2021",Яңылыҡтар,Na
https://kulturarb.ru/ba/news/sibaj-koncert-teatr-berekmәһe-өfөlә-syғysh-yaһayasaҡ, Сибай концерт - театр берекмәһе Өфөлә сығыш яһаясаҡ ,Na,"

Сибай концерт-театр берекмәһе ""Йондоҙҙар атылғанда"" тип аталған өр-яңы тамаша менән Өфө ҡалаһында сығыш яһаясаҡ. Йыһан һәм йондоҙҙар донъяһы борон-борондан барса халыҡтарҙы ҡыҙыҡһындырған. Мәшһүр “Урал батыр” эпосы ла Ҡояш юлы буйлап йондоҙҙарға сәйәхәт ул. Башҡорт халҡында төнгө күктәге есемдәрҙе аңлау Ерҙең картаһын белеүгә тиңләнгән. Бына ошо хаҡта һөйләй ҙә инде “Йондоҙҙар атылғанда” концерт-программаһының беренсе бүлеге.
Икенсе бүлектә халыҡ һәм эстрада йырҙары, бейеүҙәр һәм нәфис һүҙ йыһан киңлегендәге күк есемдәре серҙәренә төшөндөрә. Ерҙәге бөтөн мөғжизәләр йондоҙҙар атылғанда бара!
Тамашаға билетты концерт залы кассаһыда, шулай уҡ берекмә сайтында онлайн алыу мөмкинлеге бар. Һылтанма буйынса ""Пушкин"" картаһы йәки банк картаһы менән түләргә була.
Инеү өсөн вакцинация үтеүҙе раҫлаған сертификат, QR-код йәки һуңғы алты айҙа сирләү тураһында белешмә (ҡағыҙҙа/электрон формала) кәрәк.
Белешмәләр өсөн телефон: 8-937-156-00-26
Сценарий авторы - Шәһит Хоҙайбирҙин исемендәге дәүләт премияһы лауреаты Миләүшә Ҡаһарманова, режиссеры - Башҡортостандың атҡаҙанған артисы Нәсимә Ғиззәтуллина, композиторы, музыкаль етәксеһе - Башҡортостандың атҡаҙанған мәҙәниәт хеҙмәткәре Рәмил Туйсин.
Концерт 19 октябрҙә “Башҡортостан” концерт залында үтәсәк.
Башлана киске сәғәт 7-лә.
Билет хаҡы 200-300 һум.
 ","
	Дүшәмбе, 18 октябрь 2021",Яңылыҡтар,Na
https://kulturarb.ru/ba/news/amelya-spektakle-permdә-үtkәn-festivaldә-iң-yaҡshy-ҡatyn-ҡyҙ-role-өsөn-prizyn-yaulany," ""Амеля"" спектакле Пермдә үткән фестивалдә ""Иң яҡшы ҡатын-ҡыҙ роле өсөн"" призын яуланы ",Na,"

Мәжит Ғафури исемендәге Башҡорт дәүләт академия драма театры Пермдан еңеү менән ҡайтты.
Пермь крайында үткән ""Сообщение"" Халыҡ-ара театрҙар фестивалендә ""Амеля""спектаклендә тыуҙырған төп герой образы менән театрҙың актрисаһы Гөлнара Ҡаҙаҡбаева ""Иң яҡшы ҡатын-ҡыҙ роле өсөн"" номинацияһында еңең яуланы. 
 
 ","
	Йома, 15 октябрь 2021",Яңылыҡтар,Na
https://kulturarb.ru/ba/news/tujmazy-rajonynda-yryuҙary-ҡoro-үtәsәk, Туймазы районында Ырыуҙары ҡоро үтәсәк ,Na,"

15 октябрҙә Башҡорт тарихы йылы сиктәрендә Туймазы ҡалаһында Ырыуҙар ҡоро үтәсәк.
Саралар Туймазы районының Ҡандра-Төмәкәй ауылында башлана, унда рәсми ҡунаҡтар, Бөтә донъя башҡорттары ҡоролтайы Президиумы һәм Башҡарма комитеты ағзалары ҡатнашлығында башҡорт ырыуҙарына арналған иҫтәлекле таҡтаташ асыласаҡ.
Башҡорт ырыуҙарының съезы Туймазы ҡалаһында (""Родина"" мәҙәниәт һарайы, Островский урамы, 11) үтәсәк, унда башҡорт ырыуҙарының күп планлы күргәҙмәһе һәм театрлаштырылған пролог ҡаралған.
Ошонда уҡ Башҡорт тарихы йылы сиктәрендә Ырыуҙар ҡороноң пленар өлөшө үтәсәк. Ҡатнашыусылар - Башҡортостан Башлығы Хакимиәте, Башҡортостан Республикаһы Хөкүмәте, министрлыҡ, ведомство вәкилдәре, башҡорт ырыуҙарының йәмәғәт ойошмалары рәйестәре һәм ағзалары, ""Бөтә донъя башҡорттары ҡоролтайы (конгресы)"" халыҡ-ара берлеге Башҡарма комитеты һәм Президиумы ағзалары, республиканың милли-мәҙәни үҙәктәре етәкселәре.
Модераторҙар - Бөтә донъя башҡорттары ҡоролтайы Президиумы рәйесе, Рәсәй Федерацияһы Дәүләт Думаһы депутаты Эльвира Айытҡолова һәм ""Бөтә донъя башҡорттары ҡоролтайы (конгресы)"" халыҡ-ара йәмәғәт ойошмаларының тарихы һәм үҫеше мәсьәләләре буйынса комиссия рәйесе урынбаҫары, Башҡортостан Республикаһы Стратегик тикшеренеүҙәр институтының Социаль-мәҙәни анализ үҙәге етәксеһе, тарих фәндәре кандидаты Юлдаш Йосопов.
Башҡорт ырыуҙары съезы сиктәрендә шулай уҡ стратегик сессия һәм түңәрәк өҫтәл үтәсәк.
Шул уҡ көндө Туймазы ҡалаһының Мәҙәниәт һәм ял паркында (Чехов урамы, 2) башҡорт уйындары буйынса Беренсе чемпионат үтәсәк. Унда Бөтә донъя башҡорттары ҡоролтайы вәкилдәре, Туймазы районы хакимиәте, күренекле спорт вәкилдәре сығыш яһаясаҡ.
Сарала башҡорт ырыуҙарының һигеҙ командаһы ҡатнаша: ""Табын"" (Силәбе өлкәһе), ""Юрматы"" (Өфө ҡалаһы), ""Ғәйнә"" (Пермь крайы), ""Балыҡсы"" (Асҡын районы), ""Уран"" (Яңауыл районы), ""Ҡаңлы"" (Туймазы районы), ""Йылан"" (Дүртөйлө районы), ""Ҡырғыҙ"" (Илеш районы).
Башҡорт уйындары буйынса Беренсе чемпионат еңеүселәрен Туймазы ҡалаһының ""Родина"" мәҙәниәт һарайында Ырыуҙар ҡорон ябыу хөрмәтенә тантаналы концертта бүләкләйәсәктәр.
 ","
	Кесе йома, 14 октябрь 2021",Яңылыҡтар,Na
https://kulturarb.ru/ba/news/sibaj-ҡalaһynyң-tarihty-һәm-tyuғan-yaҡty-өjrәneү-muzejy-balalar-өsөn-kitap-syғarғan, Сибай ҡалаһының тарихты һәм тыуған яҡты өйрәнеү музейы балалар өсөн китап сығарған ,Na,"

12 октябрҙә Сибай ҡалаһының тарихты һәм туған яҡты өйрәнҽү музҽйы әҙерләп сығарған ""Сибайҙы буя"" (""Раскрась Сибай"") китабының исҽм туйы үтте. Китапта балаларға мауыҡтырғыс һүрәттәр, ҡалабыҙҙың иҫтәлекле урындары, ребустар, файҙалы мәғлүмәттәр тупланған.
Музей проектының бағыусыһы - социаль проекттарҙы яҡлау буйынса ""Алға, Сибай"" йәмәғәт ойошмаһы етәксеһе, Башҡортостан Республикаһы Дәүләт Йыйылышы - Ҡоролтай депутаты Денис Назаров.
Китап кесе йәштәге балаларҙың сәнғәткә, ижадҡа ынтылышын үҫтереү өсөн тәғәйенләнгән һәм оҙаҡламай һатыуҙа буласаҡ.
 ","
	Кесе йома, 14 октябрь 2021",Яңылыҡтар,Na
https://kulturarb.ru/ba/news/milli-jәshtәr-teatrynda-mostaj-kәrimdeң-tyuғan-kөnөnә-arnalғan-saralar-uҙasaҡ, Милли йәштәр театрында Мостай Кәримдең тыуған көнөнә арналған саралар уҙасаҡ ,Na,"

Мостай Кәрим исемендәге Милли йәштәр театрында Мостай Кәримдең тыуған көнөн йыл һайын оло байрам итеп уҙғарыу – матур традицияға әйләнгән. Сөнки күпме йылдар үтһә лә, театрҙа бик сағыу һәм йылы, ымһындырғыс һәм етди Мостай мөхите йәшәй. Тамашасы уның әҫәрҙәре буйынса ҡуйылған спектаклдәргә бик ихлас йөрөй.
19, 20 октябрҙә театрҙың ҙур залында “Оҙон-оҙаҡ бала саҡ” әҫәре буйынса ҡуйылған спектакль тап әҙиптең тыуған көнөнә арнала.
20 октябрь шулай уҡ интернет селтәрендәге театрҙың үҙ майҙансыҡтарында көн буйы әҙиптең шиғырҙары, әҫәрҙәренән өҙөктәр, йырҙар яңғыраясаҡ.
21 октябрь иһә театрҙың ҙур залында “Аҡ мөғжизә” спектаклен тәҡдим ителә. Фойела, театрҙың музейында Мостай Кәрим ижадына, тормошона арналған күргәҙмәләр менән танышыу мөмкинлеге лә бар.
 ","
	Кесе йома, 14 октябрь 2021",Яңылыҡтар,Na
https://kulturarb.ru/ba/news/өfөlә-neftekama-dәүlәt-filarmoniyaһy-syғysh-yaһany, Өфөлә Нефтекама дәүләт филармонияһы сығыш яһаны  ,Na,"

13 октябрҙә Өфөлә Хөсәйен Әхмәтов исемендәге Башҡорт дәүләт филармонияһында Нефтекама дәүләт филармонияһының талантлы артистары күңелле, йыр-моңға бай «Филармония-24» тип аталған концерт программаһы менән сығыш яһаны. Бай йөкмәткеле сағыу программала филармонияның бөтә ижади төркөмө ҡатнашты.

""Программаның исеме лә - ""Филармония-24"" - тәрән мәғәнәгә эйә: 24 йыл дауамында тәүлектең 24 сәғәтендә сәнғәт һәм мәҙәниәт сиген һаҡлайбыҙ. Халҡыбыҙҙың иң ҡәҙерле һәм ҡиммәтле байлығы - рухи байлығын һаҡлаусылар беҙ. Ошо төп теманы беҙ дәртле, моңло йыр һәм бейеүҙәребеҙ аша яратҡан тамашасыларыбыҙға еткергә тырыштыҡ"", - тип билдәләй Нефтекама дәүләт филармонияһының ҡуйыусы режиссеры Илгиз Миңлеәхмәтов.

Тамашасылар артистарҙы бик йылы һәм ихлас ҡабул итте. Йәшлек дәрте, заман һулышы менән һуғарылған тамашанан өфөләр һәм баш ҡала ҡунаҡтары күңел асып, матур тәьҫораттар, дәрт-дарман алып ҡайтты.
 ","
	Кесе йома, 14 октябрь 2021",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatry-premera-spektakle-menәn-yaңy-miҙgelde-asa, Салауат башҡорт дәүләт драма театры премьера спектакле менән яңы миҙгелде аса ,Na,"

Салауат башҡорт дәүләт драма театры 89-сы ижад миҙгелен премьера менән аса. 14, 15 октябрҙә ""Кисер мине, әсәй!"" исемле моңһоу комедия сәхнәгә ҡуйыласаҡ.
Спектаклдең режиссеры - Радик Ғәлиуллин, рәссам - Антон Бледных, композитор - Башҡортостандың атҡаҙанған сәнғәт эшмәкәре Юлай Үҙәнбаев, пластика - Гөлнәзирә Сәфиуллина. 
Беренсе ҡарашҡа 16 йәшлек Мирғаяндың тормошо башҡа үҫмерҙәр тормошонан бер ни менән дә айырылмай кеүек: ул төрлө уйындар ярата, машина йөрөтөргә хыяллана, һәм хатта классташтары менән дә һуғышып ала, шул сәбәпле әсәһе Миңзифанан әрләнеп тә ҡуя. Көтмәгәндә Мирғаян лотерея ота. Әсәһен һөйөндөрөргә, шатлыҡлы хәбәр менән уртаҡлашырға ашыға, әммә юғалып ҡалған әсәһе уға һеңлеһе Дилфүзә ҡайтыуын әйтә. Ул күп йылдар элек малайын апаһына ҡалдырып китеп, хәҙер уны кире алырға уйлай. Мирғаянға нимә эшләргә: оҙаҡ йылдар әсәһе тип атаған Миңзифа менән ҡалырғамы, әллә инде ҡан саҡырыуын тыңларғамы?...
""Кисер мине, әсәй!"" спектакле – ғаилә менән ҡарау өсөн тәғәйенләнгән моңһоу комедия, ваҡыт-ваҡыт ҡалҡып сыҡҡан көлкөлө ситуациялар бик үк ғәҙәти булмаған сюжетты еңелерәк ҡабул итергә мөмкинлек бирә.
 ","
	Шаршамбы, 13 октябрь 2021",Яңылыҡтар,Na
https://kulturarb.ru/ba/news/bashҡortostanda-shәһit-hoҙajbirҙin-isemendәge-premiyanyң-2021-jylғy-laureattary-bildәle-buldy-2, Башҡортостанда Шәһит Хоҙайбирҙин исемендәге премияның 2021 йылғы лауреаттары билдәле булды ,Na,"

Журналистика өлкәһендә бирелгән премияға түбәндәгеләр лайыҡ булды:
— ""Бәрәкәт"" журналын ойоштороусы Даян Мәжитов — тәрбиә, ғаиләне нығытыу, һаҡлау, тел һәм мәҙәниәтте үҫтереү, хәйриәлек тураһындағы материалдары өсөн.
— ""Тамыр"" телеканалы мөхәррире Татьяна Никитина — ""Преград.net"", ""ЭТНОкраса"", ""Гора Новостей"" программалары өсөн.
— ""Башҡортостан"" гәзитенең үҙ хәбәрсеһе Кәримә Усманова — көньяҡ-көнсығыш райондарҙың социаль-иҡтисади үҫешен һүрәтләгән мәҡәләләре өсөн.
 ","
	Шаршамбы, 13 октябрь 2021",Яңылыҡтар,Na
https://kulturarb.ru/ba/news/өfәlә-fidan-ғafarovtyң-koncerttary-uҙa, Өфәлә Фидан Ғафаровтың концерттары уҙа ,Na,"

12 октябрҙә Рәсәйҙең, Башҡортостандың һәм Татарстандың халыҡ артисы, С. Юлаев исемендәге дәүләт премияһы лауреаты, С. Юлаев ордены кавалеры, Өфө ҡалаһының Почетлы гражданы Фидан Ғафаровтың тыуған көнө һәм ижадына 55 йыл тулыу айҡанлы “Һаман бергә!..” исемле концерты үтте.
Тамашала актерҙың ижадташ дуҫтары – Башҡортостандың халыҡ артистары Илдар Ғүмәров, Светлана Хәкимова, Азамат Ғафаров һәм театрҙың йәш артистары ҡатнашты. Тамашасылар Нурия Ирсаева менән Фидан Ғафаровтың легендар дуэтын көслө алҡыштар менән ҡаршы алды, улар башҡарыуындағы мәңгелек хитҡа әйләнгән йырҙарҙы кинәнеп тыңланы.
Фидан Ғафаровты ҡотларға Башҡортостандың Мәҙәниәт министры Әминә Шафиҡова килде. Әминә Ивний ҡыҙы Башҡортостан Башлығы Радий Хәбировтың ҡотлауын еткерҙе.

«Илебеҙҙең төрлө быуын тамашасыһына Һеҙ бар ғүмерен театр сәнғәтенә бағышлаған сәхнә оҫтаһы булараҡ билдәле. Ижад юлығыҙҙы Мәжит Ғафури исемендәге Башҡорт  дәүләт академия драма театры сәхнәһендә башлап, бөгөнгө көнгә тиклем халыҡсан ролдәрегеҙ, сағыу талантығыҙ менән башҡорт театрының абруйын күтәрәһегеҙ, уның үҫешенә ҙур өлөш индерәһегеҙ», — тине министр.

Туған театры коллективы исеменән Фидан Сафа улын директор Иршат Фәйзуллин ҡотланы.
Бөгөн, 13 октябрҙә, ошо уҡ сәхнәлә Фидан Гафаровтың концерты икенсегә күрһәтеләсәк. 
 ","
	Шаршамбы, 13 октябрь 2021",Яңылыҡтар,Na
https://kulturarb.ru/ba/news/oleg-hanov-halyҡtar-duҫlyғy-ordeny-menәn-bүlәklәnde, Олег Ханов Халыҡтар дуҫлығы ордены менән бүләкләнде ,Na,"

Кисә, Республика көнөнә бағышланған саралар сиктәрендә Башҡортостан Башлығы Радий Хәбиров дәүләт наградалары тапшырҙы. 
БАССР-ҙың халыҡ һәм РСФСР-ҙың атҡаҙанған артисы, Башҡортостан Республикаһының Салауат Юлаев исем. дәүләт, Рәсәй Федерацияһының Дәүләт, К.С.Станиславский исем. Халыҡ-ара премиялар лауреаты Олег Ханов Башҡортостан Республикаһының Халыҡтар дуҫлығы ордены менән бүләкләнде.
Олег Закир улын награда менән ҡотлайбыҙ һәм уға ныҡлы һаулыҡ, ижади уңыштар, яңынан-яңы ролдәр теләйбеҙ!
 ","
	Шишәмбе, 12 октябрь 2021",Яңылыҡтар,Na
https://kulturarb.ru/ba/news/amelya-spektakle-festivalgә-yullana," ""Амеля"" спектакле фестивалгә юллана ",Na,"

11-се октябрҙән 16-сы октябргә тиклем Коми-Пермяк милли драматик театрында «Сообщение» III Халыҡ-ара милли театр фестивале уҙа. М.Ғафури исемендәге Башҡорт дәүләт академия драма театры был сарала Николай Крашенинников романы буйынса ҡуйылған «Амеля» спектаклен күрһәтә.
 Белешмә өсөн:
Фестивалдә Башҡортостан, Татарстан, шулай ук Воронеж һәм Пермь ҡалаларынан театрҙар ҡатнаша. Быйылғы фестивалдең темаһы: «һайлау ваҡыты». Фестиваль сиктәрендә төрлө оҫталыҡ дәрестәре, түңәрәк өҫтәл, күргәҙмә һәм экскурсиялар ҡаралған.
Фестивалдең Гран-при алыусыһын, «Иң яҡшы ир-ат роле өсөнм һәм «Иң яҡшы ҡатын-ҡыҙ роле өсөн» номинацияларында еңеүсене театр белгестәре Владимир Спешков, Глеб Ситковский һәм Екатерина Кострикова составындағы жюри һайлай.
 ","
	Шишәмбе, 12 октябрь 2021",Яңылыҡтар,Na
https://kulturarb.ru/ba/news/br-milli-muzejy-bashҡort-balaҫyna-arnalғan-kүrgәҙmә-asa, БР Милли музейы башҡорт балаҫына арналған күргәҙмә аса ,Na,"

Һуғылған балаҫтар - башҡорт мәҙәниәтенең айырылғыһыҙ ҙур бер өлөшө. Халҡыбыҙ бөтә күңел матурлығын ошо йорт-ҡаралды әйберенә һалған һәм тиҙҙән беҙ шул матурлыҡты күреп кинәнә аласаҡбыҙ. БР Милли музейы башҡорт балаҫына арналған ""Башҡорт балаҫы"" исемле күргәҙмә әҙерләй. Уның бер өлөшө милли оҫталарҙың боронғо эштәренән, икенсеһе ""Ағиҙел"", ""Ебәк юл"", ""Билбау"" ойошмаларының заманса эштәренән торасаҡ. Бер ыңғай, балалар өсөн дә ҡыҙыҡлы интерактив программа һәм бәләкәй балаҫ һуғыу буйынса оҫталыҡ дәресе ҡаралған.
Күҙ яуын алырҙай балаҫтар, һуғылған панно һәм көнкүреш кәрәк-яраҡтары күргәҙмәһе 14 октябрь, 15.00 сәғәттә асыла.
 ","
	Шишәмбе, 12 октябрь 2021",Яңылыҡтар,Na
https://kulturarb.ru/ba/news/radij-hәbirov-dәүlәt-nagradalary-tapshyrҙy, Радий Хәбиров дәүләт наградалары тапшырҙы ,Na,"

Республика көнө алдынан Радий Хәбиров Рәсәйҙең һәм Башҡортостандың дәүләт наградаларын тапшырҙы. Бөтәһе 64 төрлө һөнәр эйәләре республика башлығы ҡулынан лайыҡлы наградалар алды. 
Тәбрикләнеүселәр араһында мәҙәниәт өлкәһе хеҙмәткәрҙәре лә бар. Башҡорт дәүләт опера һәм балет театрының художество етәксеһе Асҡар Абдразаҡов Рәсәйҙең атҡаҙанған артисы исемен алды. Билдәле рәссам Раушания Бәҙретдиноваға Башҡортостан Республикаһының атҡаҙанған рәссамы бирелде. 
 ","
	Шишәмбе, 12 октябрь 2021",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatrynyң-bash-dirizhery-teatrҙyң-muzykal-jөrәge-premiyaһyna-lajyҡ-buldy, Башҡорт дәүләт опера һәм балет театрының баш дирижеры «Театрҙың музыкаль йөрәге» премияһына лайыҡ булды ,Na,"

Башҡорт дәүләт опера һәм балет театрының баш режиссеры, Башҡортостандың халыҡ артисы Артем Макаров «Герцогиня.G». опереттаһын ҡуйған өсөн «Иң яҡшы дирижер» номинацияһында «Театрҙың музыкаль йөрәге» премияһына лайыҡ булды.    
Награданы тапшырыу тантанаһы Максим Дунаевский етәкселегендә 11 октябрҙә Новосибирск опера һәм балет академия театрында уҙҙы. Унда 18 конкурс һәм дүрт махсус номинацияла еңеүселәр билдәләнде.
«Театрҙың музыкаль йөрәге» репертуарындағы тик музыка-драматик спектаклдәре менән илдәге киң аудиторияға арналған беренсе һәм берҙән-бер театр проекты булып тора. Унда рок-опералары, мюзиклдар, оперетталар, музыкаль комедиялар, опера-драмалар, саундрамалар, лайт опералары ҡуйыла.
Милли фестиваль һәм премияны тапшырыу Мәҙәни инициативаларҙың президент фонды, Рәсәй Федерацияһының Мәҙәниәт министрлығы, Новосибирск өлкәһенең мәҙәниәт министрлығы һәм «Ҙур гастролдәр» федераль программаһы ярҙамында уҙғарыла.
 ","
	Шишәмбе, 12 октябрь 2021",Яңылыҡтар,Na
https://kulturarb.ru/ba/news/sibaj-filarmoniyaһynyң-yaңyrtylғan-binaһy-asyldy, Сибай филармонияһының яңыртылған бинаһы асылды ,Na,"

Сибайҙа ""Мәҙәниәт"" милли проекты сиктәрендә яңыртылған филармония үҙ ишектәрен асты. 9 октябрҙә уның сәхнәһендә Республика көнөнә һәм филармонияның яңы бинаһын асыуға арналған ""Урал аръяғында тыуғандар"" исемле тантаналы концерт үтте.
Яңыртылған учреждение ҡаланың иҫтәлекле урыны буласаҡ һәм юғары кимәлдәге саралар үткәрергә мөмкинлек бирәсәк, тип билдәләне Башҡортостан Хөкүмәте Премьер-министры Андрей Назаров.
""Сибай Урал аръяғының мәҙәни үҙәге булып тора. Шуныһы иғтибарға лайыҡ: филармонияның яңыртылған бинаһын асыу Республика көнө алдынан үткәрелде. Был тәүҙә ҡатмарлы объект ине. Заманса зал киңәйтеүҙе талап итте, шуға күрә тағы ла бер корпус төҙөлөп бөттө. Бер үк ваҡытта балалар ҙа сәхнә эштәрен үткәрә алһын өсөн тағы бер зал өҫтәлде"", - тине Премьер-министр асыу тантанаһында.
Хәтерегеҙгә төшөрәбеҙ, Сибай филармонияһы бинаһы 2015 йылдың сентябрендә янғын ваҡытында етди зыян күрҙе. Ут икенсе һәм өсөнсө ҡаттарҙы һәм төп өлөшөн юҡ итте.
Тергеҙеү эштәре 2019 йылдың февралендә башланды. Алдан филармонияның майҙаны 2,5 мең квадрат метр тәшкил иткәйне, ә бөгөн - 6,5 мең самаһы квадрат метр. тәшкил итә. Филармонияның һыйҙырышлылығы - 500 урын.
Яңыртылған бинаны асыу хөрмәтенә филармонияға ""Steinway & Sons"" концерт рояле һатып алынған.
 ","
	Дүшәмбе, 11 октябрь 2021",Яңылыҡтар,Na
https://kulturarb.ru/ba/news/bөgөn-bashҡortostan-respublikaһy-kөnө, Бөгөн - Башҡортостан Республикаһы көнө! ,Na,"

Бөгөн, 11 октябрҙә, Башҡортостан Республика көнөн билдәләй. 1990 йылда республиканың Юғары Советы тарафынан Башҡорт Совет Социалистик Республикаһының дәүләт суверенитеты тураһында декларация ҡабул ителә.
Бөгөн республиканың ҡала һәм райондарында байрам саралары бара. Башҡортостандың барлыҡ музейҙарында Асыҡ ишектәр көнө уҙғарыла. Музей хеҙмәткәрҙәре Башҡортостан тарихы һәм дәүләт символикаһы, ҡала, район һәм республика ауылдары халҡы өсөн ҡыҙыҡлы һәм фәһемле эштәр тәҡдим итәсәк, Республика көнөнә арналған мәктәп уҡыусылары һәм студенттар өсөн тематик мәҙәни-белем биреү саралары уҙғарасаҡ. Шулай уҡ республика музейҙарында лекциялар, әңгәмәләр, викториналар, тематик уйындар ойоштороласаҡ.
Республика көнө уңайынан Өфөлә Салауат Юлаев һәм шағир, күренекле йәмәғәт эшмәкәре Шәйехзада Бабичтың һәйкәлдәренә сәскәләр һалыу тантанаһы уҙҙы. Тантанала Башҡортостан Башлығы Радий Хәбиров, Ҡаҙағстандың сауҙа һәм интеграция министры Бахыт Солтанов, Дәүләт Йыйылышы рәйесе Константин Толкачев һәм республика хөкүмәте ағзалары ҡатнашты. Иҫегеҙгә төшөрәбеҙ, 27-30 сентябрҙә Башҡортостан делегацияһы эш сәфәре менән Ҡаҙағстанда булды.
 ","
	Дүшәмбе, 11 октябрь 2021",Яңылыҡтар,Na
https://kulturarb.ru/ba/news/bashҡort-ҡyҙy-turaһyndaғy-amelya-spektakle-permgә-festivalgә-yullandy, Башҡорт ҡыҙы тураһындағы «Амеля» спектакле Пермгә фестивалгә юлланды ,Na,"

11-16 октябрҙә Коми-Пермяк милли драматик театрында «Сообщение» III Халыҡ-ара милли театр фестивале уҙа. М. Ғафури исемендәге башҡорт дәүләт академия драма театры был сарала Николай Крашенинников романы буйынса ҡуйылған «Амеля» спектаклен күрһәтә. Бөгөн труппа Пермь ҡалаһына юлланды.
Фестивалдә Башҡортостан, Татарстан, шулай ук Воронеж һәм Пермь ҡалаларынан театрҙар ҡатнаша. Быйылғы фестивалдең темаһы: «һайлау ваҡыты».
Сара уңайынан төрлө оҫталыҡ дәрестәре, түңәрәк өҫтәл, күргәҙмә һәм экскурсиялар ҡаралған.
Фестивалдең Гран-при алыусыһын, «Иң яҡшы ир-ат роле өсөн» һәм «Иң яҡшы ҡатын-ҡыҙ роле өсөн» номинацияларында еңеүсене театр белгестәре Владимир Спешков, Глеб Ситковский һәм Екатерина Кострикова составындағы жюри һайлай.
«Амеля» спектакле яҡын арала Өфө сәхнәһендә 2 ноябрҙә күрһәтеләсәк.
 ","
	Дүшәмбе, 11 октябрь 2021",Яңылыҡтар,Na
https://kulturarb.ru/ba/news/ҡaҙaғstanda-bashҡortostan-respublikaһy-kөnөn-bildәlәnelәr, Ҡаҙағстанда Башҡортостан Республикаһы көнөн билдәләнеләр ,Na,"

Кисә Ҡаҙағстандағы «Акбуҙат» Башҡорт этномәҙәни берекмәһе Нур-Солтан ҡалаһының Ҡаҙағстан халҡы ассамблеяһы, Рәсәйҙең һәм Башҡортостандың Ҡаҙаҡстандағы вәкиллектәре ярҙамы менән Башҡортостан Республикаһы көнөнә арналған «Йыйын-2021» сараһын уҙғарған.
Сағыу концерт программаһында Башҡортостан ҡунағы Зилиә Бәхтиева (ZILIYA) башҡорт йырҙарын башҡарған, ә Ҡаҙағстандың Президент оркестры солисы Санджай Әлмишев ""Таштуғай"" башҡорт халыҡ көйөн ҡурайҙа уйнап ишеттергән. Шулай уҡ сарала үҙәктең әүҙем ағзалары Ләлә Үҫәбаева, Гүзәл Сөләймәнова, Гүзәл Жумабаева, Нурия Аллабирҙина, Резида Камалова, Әнисә Сиражетдинова, Альмира Ҡыуатбәкова ҡатнашҡан.
Йыйында этнокүргәҙмә һәм фотокүргәҙмә лә ойошторолған.
 ","
	Дүшәмбе, 11 октябрь 2021",Яңылыҡтар,Na
https://kulturarb.ru/ba/news/milli-jәshtәr-teatrynyң-bashҡort-truppaһy-xxxii-izhad-miҙgelen-asty, Милли йәштәр театрының башҡорт труппаһы XXXII ижад миҙгелен асты ,Na,"

БР-ҙың М. Кәрим исемендәге Милли йәштәр театры XXXII ижад миҙгелен башҡорт драматургияһына нигеҙ һалыусы Мөхәмәтша Буранғоловтың “Башҡорт туйы” әҫәре буйынса ҡуйылған романтик драма менән асты. Режиссеры – Башҡортостандың халыҡ артисы Азат Йыһаншин.
Хисле драмала Юлдыбай менән Гөлзифаның саф мөхәббәте бәйән ителә. Йәштәр бала саҡтарында йәрәштерелгән була, тик ҡыҙҙы Ханнан тигән уҫал байға бирергә йыйыналар. Төп ролдәрҙе БР-ҙың атҡаҙанған артисы Илгиз Таһиров менән актриса Лилиә Исҡужина башҡарҙы. Ханнандың кире образын БР-ҙың атҡаҙанған артисы Илнур Лоҡманов оҫта һынландырҙы.
Тамашала башҡорт халҡының туй йолалары бар матурлығында һүрәтләнә. Спектакль өсөн зауыҡлы костюмдар тегелгән, ҡатын-ҡыҙ биҙәүестәрен яһауҙа заманса технологиялар ҡулланылған. Костюмдар рәссам Айгөл Байрамғолованың эскиздары буйынса тегелгән. Сағыу биҙәлеш өҫтөндә ҡуйыусы рәссам Даян Теүәлев эшләгән.
“Башҡорт туйы” бейеү, йыр һәм таҡмаҡ менән һуғарылған, шулай уҡ сеңләү яңғырай. Көйҙө БР-ҙың атҡаҙанған сәнғәт эшмәкәре Илшат Яхин ижад иткән, бейеүҙәрҙе БР-ҙың атҡаҙанған артисы Сулпан Асҡарова һалған.
Спектаклдән һуң тамашасы артистарҙы сәхнәнән ебәрергә теләмәне, көслө алҡыштар менән ҡабат-ҡабат саҡырып сығарҙы.
Театрҙың баш режиссеры БР-ҙың атҡаҙанған сәнғәт эшмәкәре Рөстәм Хәкимов тамашасыларҙы сәләмләне һәм коронавирусҡа бәйле сикләүҙәрҙе аңлап ҡабул иткәндәре өсөн рәхмәт әйтте.
Рөстәм Милләт улының әйтеүенсә, театр яңы миҙгелде ҙур пландар менән ҡаршылай.

«Бер нисә фестивалгә заявка ебәрҙек, саҡырыуҙар көтәбеҙ. Ноябрҙә башҡорт труппаһында Зөһрә һәм Таңсулпан Бураҡаеваларҙың “Арба” әкиәте премьераһы көтөлә, режиссеры - Зиннур Сөләймәнов. Декабрҙә, һәр ваҡыттағыса, рус һәм башҡорт труппалары Яңы йылға арналған өр-яңы тамашалар тәҡдим итер. Республикабыҙҙың ауыл һәм ҡалалары  буйлап сығыштар дауам итә», - ти баш режиссер.

 ","
	Йома, 08 октябрь 2021",Яңылыҡтар,Na
https://kulturarb.ru/ba/news/salauat-teatrynyң-өfөlәge-gastroldәre-anshlag-menәn-uҙҙy, Салауат театрының Өфөләге гастролдәре аншлаг менән уҙҙы ,Na,"

Кисә Мәжит Ғафури исемендәге Башҡорт дәүләт академия драма театры сәхнәһендә Салауат дәүләт башҡорт драма театры сығыш яһаны. Коллектив уҙған ижади миҙгел премьераһын - Сәрүәр Суринаның пьесаһы буйынса «Абау, димсе килә!» музыкаль комедияһын күрһәтте.
Комедияның төп геройы – димсе Әминә үҙенең матурлығын, ҡатын-ҡыҙ аҡылын һәм тормош һөйөүсәнлеген юғалтмаған. Ул тол ҡалған бай ир Рифкә кейәү эҙләй. Йорт хужаһының ҡыҙҙары, кейәүҙәр һәм бөтә геройҙар өсөн дә мөхәббәт ауылына әйләнгән ауылдың халҡы ла мауыҡтырғыс ваҡиғалар өйөрмәһендә ҡала. Иң мөһиме – мөмкинлегеңде ҡулдан ысҡындырмау һәм мажараларға, хис-тойғоларға ҡаршы аҙымды ваҡытында яһау.
Ҡуйыусы режиссер — Зиннур Сөләймәнов, ҡуйыусы рәссам— Рөстәм Баймөхәмәтов, композитор — Илсаф Вәдүтов, балетмейстер — Башҡортостандың атҡаҙанған артисы Сулпан Асҡарова.
Өфө тамашасыһы яңы спектаклде ихлас алҡыштар менән ҡабул итте, артистарҙы оҙаҡ ваҡыт сәхнәнән ебәрергә теләмәне.
 ","
	Кесе йома, 07 октябрь 2021",Яңылыҡтар,Na
https://kulturarb.ru/ba/news/bashҡortostandyң-halyҡ-shaғiry-rәmi-ғaripovtyң-hәter-kisәһen-baryһy-la-ҡaraj-alasaҡ, Башҡортостандың халыҡ шағиры Рәми Ғариповтың хәтер кисәһен барыһы ла ҡарай аласаҡ ,Na,"

«Шағир көндәлеге» фильмының ижади төркөмө һәм Бөтә донъя башҡорттары ҡоролтайы Башҡортостандың халыҡ шағиры Рәми Ғариповтың ижадына арналған «Килер бер көн...» шиғриәт, йыр-моң һәм кино кисәһенә саҡыра.
Концерт 14 октябрҙә киске сәғәт 7-лә «Башҡортостан» дәүләт концерт залында уҙа һәм тура эфирҙа ла күрһәтелә.
Тамашала шағирҙың әҫәрҙәрен республиканың билдәле артистары һәм коллективтары башҡара: легендар «Дәрүишхан», «Карауанһарай» төркөмдәре, виртуоз ҡурайсы Роберт Юлдашев, башҡорт эстрадаһы йондоҙҙары Фәрүәз Урманшин, Азат Йыһаншин, Гөлсөм Бикбулатова, Ринат Фәттәхов ҡатнаша. Йәш актер Арыҫлан Ҡырымсурин, М.Кәрим исемендәге Милли йәштәр театры, М.Ғафури исемендәге Башҡорт дәүләт драма театры һәм Рус драма театры актерҙары халыҡ шағирының шиғырҙарын яттан һөйләй.
Шулай уҡ тамашасылар беренселәрҙән булып «Шағир көндәлеге» фильмының трейлерын күрәсәк.
Фильмдың продюсеры Леонид Филиновтың әйтеүенсә, һәр билет һатып алыусының исеме буласаҡ картинаның титрына индереләсәк.

««Шағир көндәлеге» — республикала дөйөм халыҡ ярҙамы менән сығарылған тәүге фильм. Билет алған тамашасы уның бағыусыһына әйләнәсәк.  Халыҡ шағирына – халыҡ фильмы!» - ти продюсер.

Электрон билеттар - Яндекс.Афишала.
 ","
	Кесе йома, 07 октябрь 2021",Яңылыҡтар,Na
https://kulturarb.ru/ba/news/bөgөn-ashҡaҙar-radioһynda-tarih-kөnө-ojoshtorola, Бөгөн «Ашҡаҙар» радиоһында Тарих көнө ойошторола ,Na,"

7 октябрҙә Республика көнө алдынан «Ашҡаҙар» радиоһы эфиры Башҡортостан тарихына арнала. Бер көндә радиоканалда тыуған республикабыҙ тарихы тураһында бик күп яңы, ҡыҙыҡлы мәғлүмәттәр алырға мөмкин. Урта быуаттағы ҡала һәм Өфө ҡалаһы араһында ниндәй бәйләнеш бар? Ни өсөн Бөйөк Ебәк юлының көнсығыш тармағы беҙҙең төбәк аша үткән? Шул замандың сауҙагәрҙәре нимә менән сауҙа иткән? «Ашҡаҙар» радиоһында Марат Зөлҡәрнәевтың «Минең Өфөм» тапшырыуын тыңлағандан һуң ошо һәм башҡа һорауҙарға яуап табырға мөмкин.
Билдәле ғалим Рим Янғужиндың янсығының юғалыуы Башҡорт университетының нигеҙ һалыныу йылын билдәләү менән нисек бәйле булыуы хаҡында «Беҙҙең донъя» тапшырыуында журналист Фәнүзә Баһауетдинова һөйләр.
Тарихсы Ирек Аҡманов хеҙмәт юлын йөк тейәүсе булып башлаған. Ә шөғөлө – үҙенең яратҡан эше. Ирек Аҡмановтың биографияһынан тағы ла ҡыҙыҡлыраҡ мәғлүмәттәрҙе журналист Зөмәйрә Сафинаның «Ижади портрет» программаһынан белергә була.

«Марат Ҡолшәрипов, Юлдаш Йосопов, Азамат Аҡъюлов, Ринат Йосопов, Әнүәр Әсфәндиәров, Айтуған Аҡманов — был исемлекте оҙаҡ дауам итергә мөмкин. Беҙ бөгөн республикабыҙ һәм халҡыбыҙ тарихын бөртөкләп, бөтә күңелен биреп йыйған хөрмәтле ғалимдарыбыҙ алдында баш эйәбеҙ. «Башҡортостан радиоһының алтын фонды»нан материалдар — беҙҙең радиоканалда. Улар тарихи йырҙарыбыҙ менән үрелеп бара», — ти «Ашҡаҙар» радиоһы етәксеһе Гәүһәр Батталова.

Радионың киләһе эфирҙары халыҡ мәғарифына һәм ретро-йырҙарға арнала. «Ашҡаҙар» радиоһы тура эфирҙа эшләй: 8(347) 2461 – 481.
 ","
	Кесе йома, 07 октябрь 2021",Яңылыҡтар,Na
https://kulturarb.ru/ba/news/ә-vәlidi-isemendәge-milli-kitaphanala-yaңy-etәkse-2, Ә. Вәлиди исемендәге Милли китапханала - яңы етәксе ,Na,"

Бөгөн Башҡортостан Республикаһының мәҙәниәт министры урынбаҫары Рәнис Алтынбаев Әхмәтзәки Вәлиди исемендәге Милли китапхана коллективын яңы директор вазифаһын башҡарыусы менән таныштырҙы. Ул - Марат Зөлҡәрнәев.
Яңы етәксе конкурс үткәрелеүгә ҡәҙәр директор вазифаһын башҡарасаҡ.
Марат Миңлеғәле улы Зөлҡәрнәев - ""Башҡортостан Республикаһының тыуған яҡты өйрәнеүселәр йәмғиәте"" йәмәғәт ойошмаһы советы рәйесе, тарих фәндәре кандидаты. Быға тиклем Башҡортостан Республикаһының Милли музейына етәкселек итте.
 ","
	Шаршамбы, 06 октябрь 2021",Яңылыҡтар,Na
https://kulturarb.ru/ba/news/tausylar-ҡalaһy-sibajҙa-shahtyor-psihologik-dramaһyn-ҡuyalar, Таусылар ҡалаһы Сибайҙа «Шахтёр» психологик драмаһын ҡуялар ,Na,"

Арыҫлан Мөбәрәков исемендәге Сибай дәүләт башҡорт драма театры йәш драматург Баныу Ҡаһарманованың «Шахтёр» исемле пьесаһын сәхнәгә сығарырға йыйына.
Спектаклде Сибай театры режиссеры Рәсәйҙең һәм Башҡортостандың атҡаҙанған мәҙәниәт хеҙмәткәре, Башҡортостандың атҡаҙанған сәнғәт эшмәкәре, Р. Өмөтбаев исемендәге премия лауреаты Дамир Ғәлимов ҡуя.

«Пьеса тәү ҡарамаҡҡа ябай тойола, әммә асылда ул ҡатмарлы психологик драма. Шуныһы менән дә иғтибарҙы йәлеп итте. Унда шахтер ғаиләһендәге мөнәсәбәттәр, ғөмүмән, хәүефле производствола эшләгән кешеләрҙең тормошо сағылдырыла. Тамашасыларға шахтер һөнәренең ни тиклем ауыр һәм кәрәкле икәнлеген күрһәткебеҙ килә», - ти режиссер Дамир Мәжит улы.

Башҡортостандың атҡаҙанған матбуғат һәм киң мәғлүмәт хеҙмәткәре, Ш. Хоҙайбирҙин исемендәге премия лауреаты Баныу Ҡаһарманова таусылар ҡалаһы театры менән тәүге тапҡыр ғына хеҙмәттәшлек итмәй. Былтыр пандемия осоронда сибайҙар уның пьесаһы буйынса «Их, йәшәүҙәре рәхәт!» комедияһын тәҡдим ите.

«Һәр әҫәрем йөрәк аша үтә, әммә ""Шахтёр"" ижадымда айырым урын алып тора. Пьеса ябай шахтёр ғаиләһе тураһында. Ләкин ир менән ҡатындың мөнәсәбәттәре һәр ғаиләгә ҡағылған кеүек – ваҡиғаларҙа тормош сағылған. Мин һәр геройымды, улар ниндәй булһа ла, яратам. Тамашасылар ҙа уларҙы аңлар, үҙ итер, тип уйлайым», - ти драматург.

Спектаклдең үҙенсәлекле биҙәлеше өҫтөндә Сибай театрының яңы баш рәссамы – Рәсәйҙең һәм Ҡалмыҡ Республикаһының атҡаҙанған сәнғәт эшмәкәре, Татарстандың театр сәнғәте өлкәһендәге «Тантана» дәүләт премияһы лауреаты Валерий Яшкулов эшләй.
Көйҙө ситтән саҡырылған композитор Илсаф Вәдүтов ижад итә.
«Шахтёр»ҙың премьераһы 27-28 октябрҙә Сибай театры сәхнәһендә уҙасаҡ.
 ","
	Шаршамбы, 06 октябрь 2021",Яңылыҡтар,Na
https://kulturarb.ru/ba/news/bүzdәk-rajonynda-kүrenekle-teatr-eshmәkәre-һәm-pedagog-ғabdulla-ғilәzhevkә-taҡtatash-asyldy, Бүздәк районында күренекле театр эшмәкәре һәм педагог Ғабдулла Ғиләжевкә таҡтаташ асылды ,Na,"

Бүздәк районы Ҡаңны-Төркәй ауылы мәҙәниәт йортона күренекле актёр, театр режиссёры, профессор, РСФСР‑ҙың атҡаҙанған сәнғәт эшмәкәре, С. Юлаев дәүләт премияһы лауреаты Ғабдулла Ғиләжевтең исемен биреү һәм мемориаль таҡта асыу тантанаһы үткәрелде.
Был иҫтәлекле ваҡиғала Ғ. Ғиләжевтең һуңғы сығарылыш уҡыусылары - Башҡортостандың атҡаҙанған артистары Айбулат һәм Минзәлә Ҡотошовтар, Наҙгөл һәм Ишбулат Иҫәнбаевтар ҙа ҡатнашты.
Шәкерттәре Ғабдулла Ғиләжевте ихлас, саф күңелле, изгелекле, үҙ эшен яратып башҡарған, студенттары, коллегалары өсөн атайҙарса хәстәрлек менән янып йәшәгән оло шәхес итеп иҫкә алдылар.

«Ҡаңны-Төркәй ауылы Салауат Юлаев исемендәге премияға лайыҡ өс шәхесте — Хәким Ғиләжев, Ғабдулла Ғиләжев һәм Факиһа Туғыҙбаеваны — тәрбиәләүе менән дан алған. Уларҙың барыһының да тормош һәм ижад юлдары мәҙәниәт йорто музейында сағылыш тапҡан. Үҙ ул һәм ҡыҙҙарын ҡәҙерләй белгән ауылдаштарына мең рәхмәт!» - тип яҙа Салауат театры коллективы интернет селтәрендәге төркөмөндә.

Ғабдулла Ғабдрахман улы Ғиләжев 1930 йылдың 1 февралендә Башҡорт АССР‑ының Бәләбәй кантоны (хәҙерге Башҡортостан Республикаһы Бүздәк районы) Ҡаңны-Төркәй ауылында тыуған. Бала саҡта етем ҡалғас, ағаһы Хәким Ғиләжевтең тәрбиәһендә үҫә.
1948 йылда Өфөлә Башҡорт театр-художество училищеһын В.Ғ. Ғәлимов, Р.Ш. Фәйзуллин курсы буйынса тамамлай.
1948 йылдан — Йомағужа колхоз-совхоз театрында, 1949 йылдан — Баймаҡ колхоз-совхоз театрынды (хәҙер — Сибай башҡорт драма театры), 1950 йылдан Ауырғазы колхоз-совхоз театрында (хәҙер — Салауат башҡорт дәүләт драма театры) актёры булып эшләй.
1951—1954 йылдарҙа — Башҡорт дәүләт академия драма театры актёры.
1959 йылда Мәскәүҙә А.В. Луначарский исемендәге Театр сәнғәте дәүләт институтын М.О. Кнобель, А.Д. Попов курсы буйынса тамамлай.
1959 йылдан Башҡорт дәүләт академия драма театры режиссёры һәм директоры вазифаһын үтәй. 1958 йылда Башҡорт дәүләт академия драма театры сәхнәһендә И.Ә. Абдуллин һәм Ш.Ғ. Насиров драмаһы буйынса «Генерал Шайморатов» спектаклен ҡуя, был уның тәүге режиссёрлыҡ эше була.
1964—1967 йылдарҙа Башҡорт АССР-ының мәҙәниәт министры урынбаҫары вазифаһын башҡара.
1967—1983 йылдарҙа Республика рус драма театрының баш режиссёры, бында 50-нән ашыу спектаклдәр ҡуя. Шул уҡ ваҡытта 1960—1963 йылдарҙа Өфө сәнғәт училищеһында, 1968—1997 йылдарҙа Өфө дәүләт сәнғәт институты уҡытыусы булып эшләй. Уның башланғысы буйынса Йәш тамашасы театры (хәҙерге Милли йәштәр театры) яңынан ойошторола.
1997 йылдың 7 ғинуарында Өфөлә вафат була.
 ","
	Шаршамбы, 06 октябрь 2021",Яңылыҡтар,Na
https://kulturarb.ru/ba/news/sankt-peterburgtaғy-naza-bashҡort-bejeүҙәre-ansamble-balalar-һәm-өlkәndәr-tөrkөmөnә-bejeүselәr-jyya," Санкт-Петербургтағы ""Наза"" башҡорт бейеүҙәре ансамбле балалар һәм өлкәндәр төркөмөнә бейеүселәр йыя ",Na,"

Санкт-Петербургтың «Наза» башҡорт бейеүҙәре коллективы дәрт-дарманлы йәштәрҙе саҡыра. Ансамблдә ике төркөм эшләй.
Балалар төркөмөндә 7 йәштән ҙурыраҡ ҡыҙҙар һәм малайҙар шөғөлләнә. Йәш бейеүселәргә ритмика, координация, моңлолоҡто үҫтереү өсөн айырым дәрестәр үтәсәк.
15 йәштән олораҡтар өсөн дәрестәр бушлай. Төркөм башҡорт бейеүҙәрен генә өйрәнеп ҡалмаясаҡ, мәҙәни сараларҙа ла әүҙем ҡатнашасаҡ, ти ойоштороусылар.
Өлкәндәр төркөмөнөң тәүге дәресе 3 октябрҙә үтте.
Тулыраҡ мәғлүмәт Санкт-Петербург ҡалаһы һәм Ленинград өлкәһе башҡорттары ҡоролтайын сәхифәһендә.
 ","
	Шишәмбе, 05 октябрь 2021",Яңылыҡтар,Na
https://kulturarb.ru/ba/news/tamyr-telekanalynda-elkәn-balalar-muzykal-bәjgeһe-efirғa-syғa-bashlany," ""Тамыр"" телеканалында ""Елкән"" балалар музыкаль бәйгеһе эфирға сыға башланы ",Na,"

«Тамыр» телеканалының «Елкән» проекты эфирға сыға башланы. Уны республика балалар телеканалы Башҡортостандың Мәҙәниәт министры һәм Бөтә донъя башҡорттары ҡоролтайы менән берлектә Башҡорт тарихы йылына бағышлап әҙерләй.
Конкурста 8 йәштән 14 йәшкә тиклемге үҫмерҙәр башҡорт композиторҙарының әҫәрҙәрен һәм халыҡ көйҙәрен башҡара. Конкурсҡа 173 йәш башҡарыусы һайлап алынған.
Еңеүселәр дүрт номинацияла билдәләнәсәк. Фортепиано, ҡыллы, тынлы һәм халыҡ музыка ҡоралдарында башҡорт музыкаһын иң оҫта башҡарыусылар баһа аласаҡ. Улар конкурстың һайлап алыу туры аша видеояҙмалар ебәреп үтте инде, алда уларҙы конкурс көндәре һәм финал концерты көтә. Унда улар бер оркестр булып та сығыш яһаясаҡ.
«Елкән» балалар музыкаль бәйгеһе октябрь аҙағына тиклем дауам итә. Уны һәр кесаҙна Башҡортостан Юлдаш телевидениеһында ҡарағыҙ.
 ","
	Шишәмбе, 05 октябрь 2021",Яңылыҡтар,Na
https://kulturarb.ru/ba/news/dramkvadratik-2021-dramaturg-bulyrғa-hyyallanғan-balalar-һәm-үҫmerҙәrҙe-kөtә, “ДрамКвадратик 2021” драматург булырға хыялланған балалар һәм үҫмерҙәрҙе көтә ,Na,"

М.Ғафури исемендәге Башҡорт академия драма театры Хәҙерге заман драматургияһы һәм режиссураһы үҙәге менән берлектә Балалар һәм үҫмерҙәр өсөн “ДрамКвадратик 2021” театр лабораторияһын аса.
“Балалар һәм үҫмерҙәр өсөн “ДрамКвадратик 2021” театр лабараторияһы” мәғариф проектына заявкалар ҡабул ителә башланы, тип хәбәр итә театрҙың матбуғат хеҙмәте.
Үҙенсәлекле проект пьеса һәм сценарийҙар яҙырға өйрәнергә теләгән йәки яҙған әҫәрҙәрен кемгә күрһәтергә белмәгән, спектакль сығарыуҙа ҡатнашырға, драматургия ҡанундарын өйрәнергә хыялланған ҡыҙҙар һәм малайҙарҙы көтә. Унда Өфөлә йәшәүсе 13 йәштән 17 йәшкәсә балалар ҡатнаша ала.

""Балалар һәм үҫмерҙәр бер аҙна эсендә драматургия нигеҙҙәрен үҙләштереп, пьеса яҙырға өйрәнәсәк, шунан ул пьесаны беҙҙең театрҙың профессиональ актерҙары һәм режиссерҙар сәхнәлә ҡуясаҡ. Барлыҡ ҡатнашыусыларҙың пьесалары буйынса ҡуйылған спектакль-алманах лабораторияның һөҙөмтәһе буласаҡ"", - ти проект етәксеһе Ангиза Ишбулдина.

Проект барышында балаларҙы уҡыуҙан азат итеү өсөн ойоштороусылар рәсми белешмә юллап бирәсәк. Ҡатнашыу бушлай.
Проект октябрь-ноябрҙә уҙа.
Заявка ебәрер өсөн ошо һылтанма аша үтергә кәрәк https://forms.gle/SJ92c1Va5JBqcbtSA
Заявкалар 15 октябргә тиклем ҡабул ителә.
Бөтә һорауҙар буйынса Ангиза Ишбулдинаға мөрәжәғәт итергә мөмкин: +79876273767.
 ","
	Шишәмбе, 05 октябрь 2021",Яңылыҡтар,Na
https://kulturarb.ru/ba/news/tatarstanda-sөmbөlә-bashҡort-jola-bajramy-menәn-tanyshtylar, Татарстанда “Сөмбөлә” башҡорт йола байрамы менән таныштылар ,Na,"

Татарстандың Түбәнге Кама ҡалаһында ""Урал"" башҡорт автономияһы йәмғиәте һәм 38-се һанлы балалар китапханаһы хеҙмәткәрҙәре ""Сөмбәлә"" башҡорт фольклор-йола байрамы ойошторған. Байрамда ҡаланың 11 мәктәбе уҡыусылары һәм Түбәнге Кама химия технология институты студенттары ҡатнашҡан.
Сараны Рита Ғәтиәтуллина етәкселек иткән ""Сал Урал"" фольклор ансамбле, балалар китапханаһы хеҙмәткәрҙәре әҙерләгән ""Сөмбәлә"" музыкаль композицияһы биҙәгән.

""Йыр-бейеүҙән торған байрам барыһына ла оҡшаны,"" - ти Түбәнге Кама ҡалаһының ""Урал"" милли автономияһы йәмғиәте рәйесе Ғәли Хәсәнов.

 ","
	Йәкшәмбе, 03 октябрь 2021",Яңылыҡтар,Na
https://kulturarb.ru/ba/news/mәskәүҙә-mineң-isemem-salauat-filmynyң-premeraһy-үtte," Мәскәүҙә ""Минең исемем Салауат"" фильмының премьераһы үтте ",Na,"


Мәскәүҙә Башҡортостандың Рәсәй Президенты ҡарамағындағы тулы хоҡуҡлы вәкиллегендә ""Минең исемем Салауат"" («Меня зовут Салават») исемле документаль фильмдың исем туйы үтте. Ул күренекле скульптор - Рәсәй сәнғәт академияһы академигы, Рәсәйҙең халыҡ рәссамы Салауат Щербаковтың тормош һәм ижад юлы тураһында. Салауат Александрович менән телевидение, радио, баҫма мәғлүмәт саралары йөҙҙән ашыу интервью әҙерләгән. Документаль фильм - уның яҙмышына арналған беренсе таҫма.




Тәүҙә республиканың Рәсәй ҡарамағындағы тулы хоҡуҡлы вәкиле Умарпаша Ханалиев картинаны әҙерләгән ижади төркөм һәм фильм геройы менән осрашты. Ул төркөмдө исем туйы менән ҡотлап, артабан да уңыштар теләне.

«Беҙ киләсәктә лә Башҡортостан мәҙәниәтен илебеҙ баш ҡалаһында танытыуҙы әүҙемләштереү эшендә ярҙам итергә әҙер», - тип белдерҙе фильмдың продюсеры Гәүһәр Батталова менән Салауат Щербаков.

Фильмдың исем туйына килгән ҡунаҡтар араһында – Салауат Щербаковтың туғандары, һөнәрҙәштәре, яҡташтары. Республиканың тулы хоҡуҡлы вәкиле исеменән Умарпаша Ханилиевтың ярҙамсыһы Ришат Халиҡов сығыш яһаны.

«Башҡортостан - Рәсәйгә, СССР-ға өс генераль штаб етәксеһе тәрбиәләгән ер. Салауат Александровичты оло ышаныс менән дүртенсе алтын ҡуллы маршал тип атарға була», - тине ул.


«Легендар скульптор тураһындағы ғәжәйеп фильм Рәсәйҙең дәүләт премияһына һәм илдең «Культура» федераль телеканалында күрһәтеүгә лайыҡ», - тип билдәләне Федерация Советының тарихи-мәҙәни комиссияһы рәйесе Марина Сирота.


«Ошондай фильмдың исем туйы беҙҙең бинала үтеүенә ифрат шатбыҙ. Ижади төркөмдөң оҫталығына хайран ҡалдыҡ», - тине Башҡортостандың Мәскәүҙәге тулы хоҡуҡлы вәкиленең беренсе урынбаҫары Евгений Кравцов.


«Фильм шис шикһеҙ юғары баһаға лайыҡ», - тип белдерҙе Башҡортостандың Мәскәүҙәге яҡташтар ойошмаһы рәйесе Инга Юмашева.

Кисәне алып барыусы, Башкортостандың тулы хоҡуҡлы вәкиллегенең милли мәҙәниәтте үҫтереү бүлеге етәксеһе Азат Ҡаҙаҡбаев: «Фильмды һеҙҙең атай-әсәйегеҙ нисек ҡабул итер ине икән?» - тип ҡыҙыҡһынды.

«Бөгөн минең атайым өсөн иң бәхетле көн булыр ине. Кинотаҫманы әҙерләгән төркөмдө илебеҙҙең мәҙәни ҡаҙанышы тип атарға мөмкин», - тип яуапланы Салауат Щербаков.

Фильм Башҡортостан Башлығы һәм республика Хөкүмәте ярҙамында донъяға сыҡты. Ул Мәскәү, Өфө ҡалаларында, Башҡортостандың Архангел районында республиканың мәҙәниәт министрлығы заказы буйынса төшөрөлдө. Картинала ҡатнашыусыларҙың барыһы ла - исемдәре илдә билдәле рәссам-скульпторҙар, күренекле шәхестәр. Улар араһында Рәсәй сәнғәт академияһы ректоры Зураб Церетели, Рәсәй Президенты ярҙамсыһы, Рәсәйҙең хәрби-тарих йәмғиәте рәйесе Владимир Мединский, армия генералы Рәшид Нурғәлиев һәм башҡалар.
Ни өсөн уның исеме Салауат, фамилияһы Щербаков? Фильмдың авторы һәм продюсеры Гәүһәр Батталоваға был һорауҙы бик йыш бирәләр. Салауат ағайҙың атаһы Дәүләтхужа тарихи Башҡортостандан бүленеп ҡалған Ырымбур өлкәһе Һарыҡташ районының Ҡолсом ауылынан. 1921 йылғы йот ваҡытында ул үкһеҙ етем ҡала. Балалар йортонда уға Александр Ишкилдов тип яңы исем бирәләр.
Салауат Александрович - башҡорт егете Дәүләтхужа Сиражетдиндың улы. Бөйөк скульпторҙың тамырҙарында башҡорт ҡаны аға. Салауат ағай үҙен «йәш башҡорт» тип иҫәпләй.
Фильм алты өлөшкә бүленгән. Уның исемдәрен ижадсы башҡорт телендә үҙе әйтә.

«Минең атлап йөрөүем, самбист алымдарым башҡортса тиҙәр, йылдар үткән һайын мин башҡорт икәнлегемде нығыраҡ һиҙә барам», - ти ул.

Фойела тамашасыларға Салауат Александровичтың проекттары менән танышыу бәхете лә тейҙе. Оҫтаның Рәсәй Геройы, генерал Миңлеғәле Шайморатовты һынландырған һәйкәле киләһе йылда Республика көнөндә Өфөнөң Совет майҙанында урын аласаҡ.
Яңы фильм өҫтөндә ижади төркөм ярты йылдан артығыраҡ эшләгән. Режиссер Әлфиә Арыҫланова, ҡуйыусы кинооператор Урал Ғатауллин, композитор Илшат Хәлилов, продюсер Айбәк Ғәлиевтең иҫ киткес таланты фильмды бер бөтөн итте.
Проектты әҙерләгән команда Башҡортостандың Рәсәй Президенты ҡарамағындағы тулы хоҡуҡлы вәкиллегенә фильмдың исем туйын ойоштороуҙағы ярҙамы өсөн оло рәхмәт белдерҙе.
«Минең исемем Салауат» фильмының исем туйы тәүге тапҡыр илебеҙҙең баш ҡалаһында үтте. Тамашасылар, картинаның икенсе серияһын көтөп ҡалабыҙ, тип таралышты. Матур башланғыстың дауамы булыр тип ышанайыҡ.
Текст һәм фото сығанағы: Башҡортостандың Рәсәй Президенты ҡарамағындағы тулы хоҡуҡлы вәкиллеге.



 ","
	Йома, 01 октябрь 2021",Яңылыҡтар,Na
https://kulturarb.ru/ba/news/stәrletamaҡ-bashҡort-drama-teatry-daғstanda-syғysh-yaһayasaҡ, Стәрлетамаҡ башҡорт драма театры Дағстанда сығыш яһаясаҡ ,Na,"

2 октябрҙә Махачкала ҡалаһында II Халыҡ-ара милли театрҙар фестивале барышында С.Ильяс романы буйынса ""Биғылый"" спектакле күрһәтелә.
Бер аҙна дауам итәсәк фестиваль сиктәрендә Абхазия, Ингуш, Мордва республикалары һәм илдең башҡа төрлө милли театрҙарының спектаклдәре үтәсәк.
Фестиваль йомғаҡтары буйынса бер нисә номинацияла конкурс үткәрелә: “Иң яҡшы режиссер эше”, “Иң яҡшы ҡатын-ҡыҙ роле” һәм башҡа.
 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/fidan-ғafarovtyң-izhadi-yubilejy-uңajynan-ҙur-tamasha-uҙasaҡ, Фидан Ғафаровтың ижади юбилейы уңайынан ҙур тамаша уҙасаҡ ,Na,"

Башҡорт милли театрының йондоҙо, Башҡортостандың, Татарстандың, Рәсәйҙең халыҡ артисы, С.Юлаев исемендәге Дәүләт премияһы лауреаты Фидан Ғафаров 55 йыллыҡ ижад байрамы уңайынан “Һаман бергә” тип аталған концертына саҡыра.
Тамашала артист үҙе һәм уның ижадташ дуҫтары ҡатнаша.
Тик ике көн – 12 һәм 13 октябрь!
Билеттар онлайн: https://bashdram.ru/repertoire?s_m=2021-10Касса: (347) 272-35-33.
 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/gөlfiә-rafiҡova-yubilej-kisәһenә-saҡyra, Гөлфиә Рафиҡова юбилей кисәһенә саҡыра ,Na,"

16 октябрҙә М. Ғафури исемендәге Башҡорт дәүләт академия драма театры сәхнәһендә Башҡортостандың атҡаҙанған артисы Гөлфиә Рафиҡованың юбилей кисәһе уҙа. Был көндө актриса «Ул бит кисә ине» (А.Әхмәтғәлиева) спектаклендә уйнаясаҡ.
Гөлфиә Булат ҡыҙының ижадына һәм тормошона арналған кисәлә танылған сәхнә йондоҙҙары һәм театрҙың актерҙары ла ҡатнаша. Был матур көндө Гөлфиә Рафиҡова үҙенең яҡындары, дуҫтары, рухташтары, моңдаштары һәм дә тамашасылары менән бергә ҡаршы аласаҡ.
Касса: (347) 272-35-33.
Билеттарҙы театрҙың сайтында ла алырға мөмкин. 
Башлана: киске сәғәт 6-ла.
 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/өfөlә-ғajnan-әmiriҙeң-tyuyuyna-100-jyl-tulyuғa-arnalғan-kүrgәҙmә-asyldy, Өфөлә Ғайнан Әмириҙең тыуыуына 100 йыл тулыуға арналған күргәҙмә асылды ,Na,"

Өфө ҡалаһының ""Халыҡтар дуҫлығы"" 8-се китапханаһында ""Шағир. Яугир. Шәхес"" тигән күргәҙмә эшләй башланы. Уны  Башҡортостан Республикаһының Милли әҙәбиәт музейы ойошторған.
Күргәҙмә башҡорт совет яҙыусыһы, журналист, йәмәғәт эшмәкәре, Бөйөк Ватан һуғышында ҡатнашҡан Ғайнан Әмириҙең тыуыуына 110 йыл тулыуға арналған.
Экспозицияла әҙиптең фотоһүрәттәре, шәхси әйберҙәре, китаптары урын алған.
 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/dirizher-linar-dәүlәtbaev-bөtә-rәsәj-konkursynda-laureat-buldy, Дирижер Линар Дәүләтбаев Бөтә Рәсәй конкурсында лауреат булды ,Na,"

Милли уйын ҡоралдары оркестрының удожество етәксеһе һәм баш дирижеры Линар  Дәүләтбаев Мәскәүҙә Гнесиндар исемендәге Рәсәй музыка академияһында үткән конкурста ""Халыҡ уйын ҡоралдары оркестрын үҫтереү"" номинацияһында III дәрәжә лауреат булды.
Бөтә Рәсәй музыка конкурсы - илдең иң сағыу музыкаль ваҡиғаларының береһе. Конкурс өс турҙа үтте. Финалға бөтәһе 4 ҡатнашыусы сыҡты. Конкурстың һуңғы этабы Н.П. Осипов исемендәге Милли академия халыҡ уйын ҡоралдары оркестры ҡатнашлығында уҙҙы.
 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/br-halyҡ-izhady-үҙәge-oktyabrҙә-uҙasaҡ-onlajn-akciyalarҙa-ҡatnashyrғa-saҡyra, БР Халыҡ ижады үҙәге октябрҙә уҙасаҡ онлайн-акцияларҙа ҡатнашырға саҡыра ,Na,"

Республика халыҡ ижады үҙәге республика онлайн-акцияларында ҡатнашырға саҡыра. Материалдарҙы социаль селтәрҙәргә хештегтар менән һалырға кәрәк. Уларҙың иң ҡыҙыҡлылары һәм сағыуҙары Республика халыҡ ижады үҙәгенең социаль селтәрҙәрендә урынлаштырыласаҡ.
1 октябрҙә – Халыҡ-ара ололар көнө. Фото, видео, слайд-шоу урынлаштырығыҙ һәм хаҡлы ялда булған клуб системаһы хеҙмәткәрҙәре тураһында һөйләп бирегеҙ. #УфаМКРБ #УфаРЦНТРБ #Международныйденьпожилыхлюдей;
10 октябрҙә - Ауыл хужалығы хеҙмәткәрҙәре көнө. Ауыл хужалығында мәшғүл ауылдаштары тураһында фото ҡуйып, фотоға төшөрөгөҙ һәм һөйләгеҙ. #УфаМКРБ #УфаРЦНТРБ #Деньработниковсельскогохозяйства;
20 октябрҙә - Халыҡ-ара ашнаҡсылар көнө. Акцияла ҡатнашыр өсөн хөрмәт иткән ашнаҡсығыҙҙың фотоһын урынлаштырығыҙ һәм уның аш-һыу әҙерләүҙе еңелләштерә торған кәңәштәрен яҙығыҙ. #УфаМКРБ #УфаРЦНТРБ #Международныйденьповара
28 октябрь - ""Әбейҙәр һәм олатайҙар көнө"" акцияһы. Уның шарттары: өләсәй һәм олатайҙар менән селфи урынлаштырығыҙ, уларға ҡарата мөхәббәтегеҙ тураһында һөйләгеҙ. #УфаМКРБ #УфаРЦНТРБ #Деньбабушекидедушек.
 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/bashҡortostandyң-sәnғәt-әһeldәre-silәbe-bashҡorttary-menәn-mәҙәni-osrashyuҙar-uҙғara, Башҡортостандың сәнғәт әһелдәре Силәбе башҡорттары менән мәҙәни осрашыуҙар уҙғара ,Na,"

30 сентябрҙән 2 октябргә тиклем Силәбе өлкәһендә Башҡорт мәҙәниәте һәм мәғрифәте көндәре үтә. Сраны Бөтә донъя башҡорттары ҡоролтайы күрше төбәк менән бергә ойошторған. Мәҙәниәт һәм мәғариф көндәренең киң программаһына төрлө йүнәлештәге саралар ингән.
Кисә үк Силәбе ерендә Башҡортостандан бер төркөм билдәле сәнғәт әһелдәре килеп, милләттәштәребеҙгә төрлө йүнәлештәр буйынса оҫталыҡ дәрестәре үткәрҙе. Ойоштороусылары - Республика халыҡ ижады үҙәге.
Ҡурай һәм ҡумыҙ буйынса оҫталыҡ дәресен Ҡонашаҡ районының Ибраһим, Маяҡ ауылдарында Бөтә Рәсәй, республика конкурстары лауреаты, Башҡортостандың атҡаҙанған мәғариф отличнигы Ирек Әхмәҙиев ойошторған, сарала өс тиҫтәнән ашыу кеше ҡатнашҡан.
Башҡорт халыҡ бейеүҙәре буйынса оҫталыҡ дәрестәре Хәлит ауылында ойошторолған. Уны билдәле балетмейстр, сәхнә оҫтаһы Азат Кәримов үткәргән. Сараға эргә-тирәләге ауыл халҡы ла ҡушылған.
Ҡоншаҡ ауылында йыр һәм фольклор буйынса оҫталыҡ дәрестәре үткән. Уны иһә Х. Әхмәтов исемендәге Башҡорт дәүләт филармонияһы солисы, Башҡортостандың атҡаҙанған артисы Сәйҙә Ильясова алып барған. Дөйөм алғанда, бөтә сараларҙа йөҙҙән ашыу кеше ҡатнашҡан.
Бөгөн, 30 сентябрҙә, Ҡонашаҡ ауылында ҙур концерт планлаштырылған. Сараларҙа Башҡортостан делегацияһы, шул иҫәптән, Бөтә донъя башҡорттары ҡоролтайы вәкилдәре лә ҡатнаша. Һис шикһеҙ, урындағы милләттәштәребеҙ өсөн был ҙур байрам буласаҡ. Ирек Кәтип улы әйтеүенсә, урындағы халыҡ уларҙы бик йылы ҡаршы алған.

«Бында милләттәштәребеҙ күпләй йәшәй. Мәктәптәрҙә лә, башҡа урындарҙа ла саф башҡортса аралашҡандарын ишетеп, шатландыҡ. Тимәк, Силәбелә милли рух көслө, туған телгә ҡарата ҡыҙыҡһыныу, хөрмәт ҙур. Оҫталыҡ дәрестәрендә лә ихлас ҡатнаштылар. Республиканың халыҡ ижады үҙәгенән беҙ ҡумыҙ, ҡурай комплекттарын, башҡорт халыҡ ижады йүнәлештәре буйынса видеодәрестәр яҙмаларын бүләк итәбеҙ», - тип белдерҙе Ирек Әхмәҙиев.

 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/bajmaҡ-rajonynda-karuanһaraj-һәm-temәs-osorҙar-bәjlәneshe-tigәn-kүrgәҙmә-asyldy, Баймаҡ районында «Каруанһарай һәм Темәс — осорҙар бәйләнеше» тигән күргәҙмә асылды ,Na,"

Ошо көндәрҙә Баймаҡ районында «Каруанһарай һәм Темәс — осорҙар бәйләнеше» тигән күргәҙмә асылды. Уны Темәс ауылындағы тыуған яҡты өйрәнеү музейында күрергә мөмкин. Сара башҡорт халҡы өсөн ҙур рухи әһәмиәткә эйә булған Каруанһарай тарихи-архитектура комплексының 175 йыллығына арнала.
Сараны асҡанда музейҙың өлкән ғилми хеҙмәткәре Рәмилә Әбсәләмова мәсет төҙөлөү тарихы менән таныштырҙы, Каруанһарайҙан Темәскә күсерелгән Башҡорт педагогия техникумы яҙмышы хаҡында бәйән итте. Мәғлүм булыуынса, был уҡыу йорто артабан Темәс башҡорт педагогия училищеһына әүерелгән. Ике тиҫтә йыл эшләү осоронда училище республика өсөн 3500 самаһы кадрҙар әҙерләгән.
Сарала «Темәс» башҡорт тарихи-мәҙәни үҙәге етәксеһе Ильяс Ишбулатов Карауанһарайҙа урынлашҡан Башҡорт үҙәк шураһы, унда үткәрелгән Бөтә башҡорт йыйындары — ҡоролтайҙар, тәүге Башҡорт хөкүмәте хаҡындағы доклад менән сығыш яһаны.
Экспозиция ағымдағы йылдың 29 октябренә тиклем эшләйәсәк.
 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/opera-jyrsyһy-әlfiә-kәrimova-bashҡortostandyң-halyҡ-jyrsyһy, Опера йырсыһы Әлфиә Кәримова - Башҡортостандың халыҡ йырсыһы  ,Na,"

Кисә Башҡортостан Башлығы Радий Хәбиров Нур-Солтан ҡалаһындағы Дуҫлыҡ йортонда Башҡортостанда тыуған һәм әле Ҡаҙағстанда йәшәгән яҡташтарыбыҙ менән осрашты. Уларҙың бер төркөмөнә дәүләт наградалары тапшырылды. Араларында билдәле опера йырсыһы, 2013 йылдан Ҡаҙағстандың «Астана Опера» театры солисы Әлфиә Кәримова ла бар. Йырсы «Башҡортостандың халыҡ артисы» тигән юғары исемгә лайыҡ булды.
Әлфиә Закуан ҡыҙы Өфө ҡалаһында тыуған. 2000 йылда Өфө сәнғәт училищеһын, 2005 йылда Өфө дәүләт сәнғәт академияһының «Вокал сәнғәте» бүлеген тамамлаған. Заһир Исмәғилев исемендәге Өфө дәүләт сәнғәт академияһы аспирантураһында белем алған (РФ һәм РБ атҡаҙанған сәнғәт эшмәкәре, профессор М. Л. Мортазина класы). 2002 йылда Башҡорт дәүләт опера һәм балет театры солисы булып хеҙмәт юлын башлаған, Новосибирск дәүләт академия опера һәм балет театры солисы булып эшләгән. 2013 йылдан — «Астана Опера» Дәүләт академия опера һәм балет театрының солисы.
Әлфиә Закуан ҡыҙының репертуарында сит ил, рус, башҡорт, ҡаҙаҡ, татар композиторҙарының концерт һәм камера әҫәрҙәре, вокал циклдар, халыҡ йырҙары бар.

«Яҡташтарыма, хеҙмәттәштәремә, Башҡортостан етәкселегенә оло рәхмәтемде белдерәм. Был-минең өсөн иң бәхетле көндәрҙең береһе. Хөрмәтле Радий Фәрит улы, һеҙҙең ҡулдан юғары награда алыу- тулҡынланырғыс һәм шатлыҡлы ваҡиға. Хеҙмәтем республикамда юғары баһалана, был минең өсөн бик мөһим. Ҡаҙағстанда инде 14 йыл самаһы йәшәйем һәм эшләйем. Беҙҙең халыҡтар бер-береһенә рух, тел, йолалары менән оҡшаш һәм яҡын. Тап Нур-Солтанда осрашыуыбыҙ оло мәғәнәғә эйә. Урал Әнүәр улы Аҙнабаевҡа ла түңәрәк өҫтәлдәр , төрлө кәңәшмәләр уҙғарып, бар милләттәштәребеҙҙе туплағаны, берләштергәне өсөн рәхмәт»,  — тип шатлығы менән уртаҡлашты Әлфиә Кәримова.


 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/bashҡortostanda-berense-bashҡort-parlamentarijy-ҡәnzәfәr-bejgә-byust-asyldy, Башҡортостанда беренсе башҡорт парламентарийы Ҡәнзәфәр бейгә бюст асылды ,Na,"

Шишмә районында беренсе башҡорт парламентарийына һәйкәл асылды. Тантана мең ырыуы башлығы, дәүләт эшмәкәре Ҡәнзәфәр бейгә бағышланған сараларҙың дауамы булды.
Сараны «Мең ырыуы» төбәк йәмәғәт ойошмаһы, Бөтә донъя башҡорттары ҡоролтайы һәм Шишмә районы хакимиәте ойошторҙо. Унда күренекле ғалим-тарихсылар, уҡытыусылар, китапхана хеҙмәткәрҙәре, Бишбүләк, Благовар, Бүздәк, Дәүләкән, Иглин, Әлшәй, Миәкә, Ҡырмыҫҡалы, Шишмә райондары вәкилдәре һәм Ҡәнзәфәр бей тоҡомдары ҡатнашты.
Һәйкәлде асыуға эштең авторы – скульптор, хоҡуҡ белгесе, юридик фәндәр докторы Рафаил Зинуров та килде. Уның һүҙҙәренсә, башҡорт халҡының Ҡәнзәфәр бей кеүек данлы улдарының исеме мотлаҡ мәңгеләштерелергә тейеш. Рафаил Зинуровтың арҙаҡлы эшмәкәрҙәргә арналған эштәре республиканың 7 районында урынлашҡан. Был скульптура – Шишмә районына һәм унда йәшәүселәргә бүләк. Скульптор уны Фазлетдин Ислаховтың картинаһы буйынса эшләгән.

«Башҡорттар сәйәси хәл ҡатмарлы булған осорҙа үҙ ирке менән Рәсәй составына инеү тураһында берҙән-бер дөрөҫ ҡарар ҡабул итә. Килешеүгә ҡул ҡуйғанда башҡорт ырыуҙарының теләктәре иҫәпкә алына. Ырыуҙар исеменән уларҙың башлыҡтары, хөрмәтле ир-уҙамандар сығыш яһай. Уларҙы башҡорт халҡының юлбашсылары тип иҫәпләйбеҙ. Меңдәр Ҡәнзәфәр бей етәкселегендә дүрт илсе ебәргән. Башҡорттарҙың аҫабалыҡ хоҡуғын һаҡлап ҡалыуы — шул осорҙоң ҙур ҡаҙанышы», — ти Рафаил Зинуров.

Ул бюстың макетын Шишмә тарих-тыуған яҡты өйрәнеү музейына тапшырҙы. Шишмә районы хакимиәте башлығы Ришат Мансуров һүҙҙәренсә, яҡын киләсәктә музейҙа Ҡәнзәфәр бейҙең тормошона һәм эшмәкәрлегенә бағышланған мөйөш булдырыу, музейҙа ла ошондай саралар уҙғарыу күҙаллана. Ришат Мансуров сараны ойоштороуҙа ҡатнашҡандарҙың һәммәһенә лә рәхмәт белдерҙе.
 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/өfөlә-jәsh-muzykanttar-өsөn-elkәn-televizion-konkursy-bashlandy, Өфөлә йәш музыканттар өсөн «Елкән» телевизион конкурсы башланды ,Na,"

Халыҡ-ара музыка көнө алдынан, 30 сентябрҙә, Башҡортостан юлдаш телеканалында «Тамыр» телеканалының үҙенсәлекле телевизион проекты башланыа. Йәш музыканттарҙың «Елкән» беренсе  телевизион конкурсы Бөтә донъя башҡорттары ҡоролтайы иғлан иткән Башҡорт тарихы йылы уңайынан ойошторола.
Проектта ҡатнашыусылар башҡорт композиторҙарының ғына әҫәрҙәрен башҡара. Конкурстың һайлап алыу турына 173 ғариза килгән. Дүрт номинацияға (фортепиано, ҡыллы, тынлы, халыҡ уйын ҡоралдары) 43 йәш музыкант үткән. Балаларҙың конкурс программаһын республикала һәм унан ситтә билдәле музыканттар, сәнғәт эшмәкәрҙәре6 Артур Нәзиуллин, Илшат Мөслимов, Шәүрә Сәғитова, Артур Ғайсаров, Виктория Симонова баһаланы.
""Конкурс тыңлауҙарын ике көн буйына төшөрҙөк. Балалар өсөн бик шатмын, уларҙың уҡытыусыларына рәхмәтлемен һәм жюри менән һоҡланамын! — ти «Тамыр» балалар-үҫмерҙәр телеканалы директоры Гөлназ Ҡолһарина. — Шундай әҙәпле, матур, ихлас жюриҙы бер проектта ла осратҡаным булманы. Асыҡ күңелле үҙ эшенең оҫталары! Улар остаз да булды, һәр бала өсөн янып-көйҙө. Тамашасылар «Елкән» конкурсын ҡарауҙан ҙур ҡәнәғәтлек алыр тип уйлайым"".
""Балаларға баһа биреү еңелдән түгел, — ти Милли симфоник оркестрҙың генераль директоры, Башҡортостандың атҡаҙанған артисы Артур Нәзиуллин. — Классик музыканың, туған музыканың киләсәген күреү һәм ишетеү — ҙур ҡыуаныс. Йәш музыканттарҙы бик яуаплы эш көтә. 12 финалсы Милли симфоник оркестр оҙатыуында «Башҡортостан» дәүләт концерт залы сәхнәһендә сығыш яһай. Композиторҙарыбыҙ әҫәрҙәрендә Башҡортостан тарихының мөһим ваҡиғалары, милли рух һәм халыҡтың донъяға ҡарашы сағыла. Ҡыҙғанысҡа ҡаршы, бөгөн музыкаль мираҫтың бәләкәй генә өлөшө башҡарыла. Ә музыканың мәғәнәһе — яңғырашта. Музыка башҡарыусыһыҙ һәм тыңлаусыһыҙ йәшәй алмай. Әйҙә, балалар туған музыка аша тарихты киләсәккә илткән ваҡыт елкәне булһын"".
Йәш музыканттарҙың «Елкән» беренсе  телевизион конкурсын һәр кесаҙна киске 8 тула 15 минутта БСТ каналында ҡарағыҙ.
 ","
	Кесе йома, 30 сентябрь 2021",Яңылыҡтар,Na
https://kulturarb.ru/ba/news/өfөlә-albert-salauatovtyң-koncerty-uҙasaҡ, Өфөлә Альберт Салауатовтың концерты уҙасаҡ ,Na,"

Башҡортостандың атҡаҙанған артисы, популяр йырсы Альберт Салауатов ""Мин бәхеткә йырлы юлдан килдем"" исемле юбилей концертына саҡыра.
Тамашала уның ижадташ дуҫтары Азамат Тимеров, Алһыу Бәхтиева, Вилдан Яруллин, Заһир Иҫәнчурин, Хәлил Ишбирҙин, Азат Йыһаншин, Айтуған Дәүләткирәев, Венер Абдуллин, Нәғим Нурғәлин, Айбулат Рәхмәтуллин һәм Арыҫлан Мөбәрәков исемендәге Сибай дәүләт башҡорт драма театрының барлыҡ ижади составы ҡатнаша.
Концерт 15 октябрҙә киске сәғәт 7-лә «Башҡортостан» дәүләт концерт залында үтәсәк. 
 ","
	Шәмбе, 25 сентябрь 2021",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatry-өfөgә-kilә, Салауат башҡорт дәүләт драма театры Өфөгә килә ,Na,"

6 октябрҙә М. Ғафури исемендәге Башҡорт дәүләт академия драма театры сәхнәһендә Салауат башҡорт дәүләт драма театры артистары Сәрүәр Сурианың ""АБАУ, ДИМСЕ КИЛӘ!"" музыкаль комедияһын тәҡдим итәсәк. 
Ҡуйыусы режиссеры - Зиннур Сөләймәнов, балетмейстеры - Сулпан Асҡарова, рәссамы - Рөстәм Баймөхәмәтов һәм композиторы Илсаф Вәдүтов.
Ҡуйылған әҫәр музыкаль комедия һаналһа ла, унда заманыбыҙҙың иң көнүҙәк проблемалары сағылдырыла. Режиссерҙың таланты шунда ла: ул тамашасыға тормошобоҙҙағы һәр кемде борсоған проблемаларҙы күрһәтеп кенә ҡалмай, ә ауыр хәлдән сығыу юлдары булыуын да иҫкәртә.
Спектаклдә бөтә труппа ҡатнаша, улар йәнен-тәнен биреп ихлас уйнайҙар. 
Тамаша башҡортса сәхнәләштерелә, рус теленә синхронлы тәржемә ителә.
Спектакль киске сәғәт етелә башлана.
 ","
	Шәмбе, 25 сентябрь 2021",Яңылыҡтар,Na
https://kulturarb.ru/ba/news/bashdramteatr-102-se-izhad-miҙgelen-asty, Башдрамтеатр 102-се ижад миҙгелен асты ,Na,"

22 сентябрҙә Мәжит Ғафури исемендәге Башҡорт академия драма театры 102-се ижад миҙгелен «Ҡыҙ урлау» (М.Кәрим, реж. И.Ҡаҙаҡбаев) спектакле менән асты.
Йола буйынса, яңы ижад миҙгелен асыу мәлендә театрҙың ижади коллективы Мәжит Ғафури, Арыҫлан Мөбәрәков һәм Мостай Кәрим һәйкәлдәренә сәскәләр һалды. Байрам театр алдындағы майҙанда дауам итте. Театр артистары ҡатнашлығында театрлаштырылған тамаша уҙҙы.
 ","
	Шәмбе, 25 сентябрь 2021",Яңылыҡтар,Na
https://kulturarb.ru/ba/news/br-milli-muzejynda-ҡartayamy-ni-һuң-jөrәk-isemle-fotokүrgәҙmә-asyla, БР Милли музейында “Ҡартаямы ни һуң йөрәк...” исемле фотокүргәҙмә асыла ,Na,"

БР Милли музейы Башҡортостанда сәләмәтлек һәм әүҙем тормош йылы сиктәрендә “Ҡартаямы ни һуң йөрәк...” исемле фотокүргәҙмә аса. Бөрө тарихты һәм тыуған яҡты өйрәнеү музейы эше нигеҙендә ойошторолған фотокүргәҙмә оло йәшкә етеүгә икенсе күҙлектән ҡарарға өндәй.
Өлкән йәштә лә әүҙем, энергия менән тулы, һәр көнө мәғәнәле тормош менән йәшәргә мөмкин. Фотокүргәҙмә авторҙары ошоноң миҫалдарын күрһәтергә ашыға.
Фотокүргәҙмә башлыса Джавалита Шәрипова, Светлана Яҡупова һәм башҡаларҙың эштәренән тора. Һәр фотo Л. Толстой, С. Айтматов, М. Твен, Т. Мидлтон, Ф. Кафка, О. Аросева, Ш. Чинмой, О. Хаям кеүек яҙыусыларҙың афоризмдары менән оҙатыла.
 ","
	Шәмбе, 25 сентябрь 2021",Яңылыҡтар,Na
https://kulturarb.ru/ba/news/sankt-peterburgta-m-kәrim-isemendәge-milli-jәshtәr-teatrynyң-gastroldәre-bashlandy,  Санкт-Петербургта М. Кәрим исемендәге Милли йәштәр театрының гастролдәре башланды ,Na,"

Бөгөн Санкт-Петербургтың А. Брянцев исемендәге Йәш тамашасылар театрында Мостай Кәрим исемендәге Милли йәштәр театры гастролдәре асылды. Ул ""Ҙур гастролдәр"" федераль программаһына ярашлы ғәмәлгә ашырыла.
Театрҙың рус труппаһы Б.Вахтин әҫәре буйынса ҡуйылған «Синяя-синяя речка», К. Маньеның ""Оскар"", А. Приставкиндың «Ночевала тучка золотая», А. Крымдың ""Левушка"", А Линдгрен буйынса «Пеппи Длинный чулок» спектаклдәрен тәҡдим итә.
 ","
	Шаршамбы, 22 сентябрь 2021",Яңылыҡтар,Na
https://kulturarb.ru/ba/news/bashҡortostandyң-mәҙәniәt-uchrezhdenielarynda-koronavirusҡa-bәjle-siklәү-saralary-kөsәjtelde, Башҡортостандың мәҙәниәт учреждениеларында коронавирусҡа бәйле сикләү саралары көсәйтелде ,Na,"

Шаршамбы Башҡорт дәүләт опера һәм балет театрында республика мәҙәниәт министрының беренсе урынбаҫары Наталья Лапшина һәм Өфө театрҙары, Башҡорт филармонияһы директорҙары ҡатнашлығында брифинг уҙҙы.
Брифингта хәбәр итеүҙәренсә, республикала эпидемиологик хәлдең көсөргәнешле булыуына бәйле Мәҙәниәт министрлығы яңы коронавирус инфекцияһының таралыу хәүефен кәметеүгә йүнәлтелгән хәүефһеҙлек сараларын көсәйтә.
Башҡортостандың Мәҙәниәт министрлығы бойороғона ярашлы, 27 сентябрҙән театр-концерт берләшмәләренә инеү өсөн вакцинация үтеүҙе раҫлаған QR-код йәки һуңғы алты айҙа сирләү тураһында белешмә, йә иһә медицина ойошмаһынан коронавирусҡа ҡаршы прививка яһатырға ярамауы хаҡында белешмә кәрәк.
Талап ителгән документтарҙы күрһәтеү мөмкинлеге булмаһа, һатып алған билеттарҙы кире тапшырырға мөмкин.
Шәхси һаҡланыу сараларын ҡулланыу (битлек кейеү), учреждениеларға ингәндә тән температураһын үлсәү һәм социаль арауыҡты һаҡлау мотлаҡ.

«Мәҙәни тормош бет ҙә туҡтамай. Театрҙар һәм концерт ойошмалары тамашасыны яңы премьералар менән ҡыуандырырға йыйына, Өфө Рәсәй һәм халыҡ-ара кимәлендәге ҙур ваҡиғаларҙы ҡабул итәсәк. Башҡортостанда йәшәүселәрҙең сикләүҙәрҙе аңлап ҡабул итеүен һорайбыҙ. Әлеге саралар инфекцияның таралыуын туҡтатыуға йүнәлтелгән»,— тине БР мәҙәниәт министрының беренсе урынбаҫары Наталья Лапшина, брифингты йомғаҡлап. 

 ","
	Шаршамбы, 22 сентябрь 2021",Яңылыҡтар,Na
https://kulturarb.ru/ba/news/m-aҡmulla-isemendәge-bdpu-studenttary-halyҡ-ara-sәsәndәr-bәjgeһendә-laureat-buldy, М. Аҡмулла исемендәге БДПУ студенттары халыҡ-ара сәсәндәр бәйгеһендә лауреат булды ,Na,"

16-19 сентябрҙә Алтай Республикаһының Таулы Алтай ҡалаһында Сәсәнлек сәнғәте һәм эпик мираҫ буйынса халыҡ-ара ассамблея уҙҙы. Унда БДПУ-ның Сәсәндәр мәктәбе ҡатнашты һәм конкурста лауреат исеменә лайыҡ булды (етәксеһе - билдәле ғалимә, филология фәндәре докторы Розалия Солтангәрәева).
Ассамблея сиктәрендә бер нисә әһәмиәтле сара ойошторолған: Халыҡ-ара сәсәндәр ҡоролтайы, ""Евразия халыҡтарының эпик мираҫын һәм сәсәнлеген һаҡлау"" темаһына түңәрәк өҫтәл, ""Мираҫ, хәбәр итеүсе риүәйәттәр"" төбәк-ара фестивале, милли уйын ҡоралдары күргәҙмәһе, конкурс сығыштары, ""Алтайҙар"" фотокүргәҙмәһе, өзләү төрҙәре буйынса оҫталыҡ дәрестәре, спорт ярыштары һәм экскурсиялар.
Башҡортостандың йәш сәсәндәре бәйгегә «Урал батыр» эпосынан өҙөктәр тәҡдим иткән. Халыҡ-ара сәсәндәр ҡоролтайында шулай уҡ Ҡырғыҙстан, Ҡаҙағстан, Үзбәкстан илдәренән, Тыва, Бүрәт, Саха (Яҡут), Хакас, Алтай, Ҡалмыҡстан республикаларынан, Кемерово өлкәләһенән, Мәскәү, Новосибирск ҡалаларынан тиҫтәләгән атаҡлы һүҙ оҫтаһы бәйге тотҡан.
Тағы ла Ассамблея барышында «Евразия халыҡтарының сәсәнлек сәнғәтен һәм эпик мираҫын һаҡлау һәм үҫтереү» темаһына түңәрәк өҫтәл үткән. Унда филология фәндәре докторы, Өфө федераль тикшеренеүҙәр үҙәгенең Тарих, тел һәм әҙәбиәт институтының баш ғилми хеҙмәткәре Розалия Солтангәрәева, БР Халыҡ ижады үҙәге етәксеһе урынбаҫары Нәфисә Тулыбаева һәм филология фәндәре кандидаты, М. Аҡмулла исемендәге БДПУ-ның башҡорт филологияһы һәм әҙәбиәте кафедраһы доценты Раушания Солтаҡаева сығыш яһаған.
 ","
	Шаршамбы, 22 сентябрь 2021",Яңылыҡтар,Na
https://kulturarb.ru/ba/news/tamғa-bashҡort-milli-kejeme-halyҡ-ara-konkursyna-ғarizalar-ҡabul-itelә-bashlaj, «Тамға» башҡорт милли кейеме халыҡ-ара конкурсына ғаризалар ҡабул ителә башлай ,Na,"

Республика халыҡ ижады үҙәге II «Тамға» халыҡ-ара башҡорт милли кейеме оҫталары конкурсына ғаризалар ҡабул итә башлай. Конкурста 16 йәштән өлкән оҫталар, костюм буйынса рәссамдар, дизайнерҙар, профилле юғары уҡыу йорттары студенттары ҡатнашырға мөмкин.
Ғаризалар 2021 йылдың 1 октябренән 20 октябренә тиклем ҡабул ителә. Конкурс эштәре түбәндәге йүнәлештәргә тап килә:
«Башҡорт халыҡ кейеме – реконструкция»,
«Заманса автор костюмы»,
«Балалар кейеме»,
«Башҡорт милли биҙәүестәре»,
«Башҡорт традицион костюм аксессуарҙары».
Конкурстан тыш махсус бүләктәр тапшырыла: «Башҡорт халыҡ кейемен һаҡлауға һәм үҫтереүгә өлөш индергән өсөн», «Башҡорт традицион кейемен пропагандалаған өсөн», «Башҡорт мәҙәниәте амбассадоры», «Ғаилә реликвияһы», «Тамашасылар һөйөүе призы».
Конкурс барышында ижади лаборатория, конкурс лауреаттарынан оҫталыҡ кластары ойошторола. Йыл дауамында лауреаттарҙың конкурс эштәренән күргәҙмәләр планлаштырыла. Костюмдар дефиле форматында күрһәтелә.  
Положение менән Республика халыҡ ижады үҙәге сайтында танышырға мөмкин.
 ","
	Шаршамбы, 22 сентябрь 2021",Яңылыҡтар,Na
https://kulturarb.ru/ba/news/өfөlә-yaңy-sostavtaғy-dәrүishhan-rok-tөrkөmөnөң-berense-koncerty-bula, Өфөлә яңы составтағы «Дәрүишхан» рок-төркөмөнөң беренсе концерты була ,Na,"

29 октябрҙә Тинькофф Холдың «Колизео» залында «Дәрүишхан» башҡорт рок-төркөмөнөң концерты була. Сәхнәлә яратҡан легендар хиттарҙан тыш, яңы йырҙар ҙа яңғыраясаҡ.
Төркөм яңы составта беренсе тапҡыр концерт менән сығыш яһай. Быға тиклем «Дәрүишхан» фестивалдәрҙә һәм төрлө концерттарҙа ғына ҡатнашты. Ойоштороусылар хәбәр итеүенсә, тамашасыларҙы сюрприз көтә. Концертта уҙған быуаттың 90-сы йылдарынан популяр артистар ҙа ҡатнаша.
Концерт 20 cәғәттә башлана. Бәйләнеш өсөн телефон: 8-927-336-13-13, Вәғиз Ҡырымсурин.
 
 ","
	Шаршамбы, 22 сентябрь 2021",Яңылыҡтар,Na
https://kulturarb.ru/ba/news/ilnur-hәjrullin-muzykanyң-tylsymly-tyn-alyshy-festivalendә-eңeү-yaulany, Илнур Хәйруллин «Музыканың тылсымлы тын алышы» фестивалендә еңеү яуланы ,Na,"

Башҡортостандан Илнур Хәйруллин «Музыканың тылсымлы тын алышы» фестивалендә Гран-При яуланы. Рәсәй халыҡтарының үҙенсәлеген һәм мәҙәни берҙәмлеген күрһәткән конкурс Мәскәүҙең милләттәр йортонда үтте.

Төбәк-ара бәйгелә Башҡортостандан тыш, Тыва, Алтай, Бүрәт һәм Саха -Яҡут республикаларынан виртуоз-варгансылар ҡатнашты. 


Илнурҙы еңеүе менән ҡотлайбыҙ!

 ","
	Шаршамбы, 22 сентябрь 2021",Яңылыҡтар,Na
https://kulturarb.ru/ba/news/ғәskәrovsylar-belgiyala-rәsәj-isemenәn-syғysh-yaһayasaҡ, Ғәскәровсылар Бельгияла Рәсәй исеменән сығыш яһаясаҡ ,Na,"

Фәйзи Ғәскәров ансамбле ""Русские сезоны"" проекты менән хеҙмәттәшлек сиктәрендә Бельгия Короллегенең баш ҡалаһы Брюсселдә Башҡортостандың хореография сәнғәтен һәм башҡорт халҡының үҙенсәлекле мәҙәниәтен күрһәтәсәк. Сара 22 сентябрҙә Рәсәй Федерацияһының Мәҙәниәт министрлығы ярҙамында уҙғарыла.
Программаға Ғәскәров мираҫының алтын фондынан бейеүҙәр ингән: ""Ете ҡыҙ"" лирик бейеүе, ""Гөлнәзирә"" тау-башҡорт бейеүе, ""Заһиҙә"". Шулай уҡ Хашим Мостаевтың ""Бөрйән ҡыҙҙары"", Риф Ғәбитовтың  ""Еҙ үксә"", ""Көтөүсе йыры"", Рәис Низаметдиновтың ""Ете ырыу"" башҡорт һәм Алексей Шишкиндың ""Калинка"" рус халыҡ бейеүҙәре тәҡдим ителәсәк.
""Рус миҙгелдәре"" - халыҡ-ара бәйләнештәр өсөн яңы мөмкинлектәр асҡан һәм мәҙәниәттең ысын тыныслыҡ илсеһе булыуын сағылдырған үҙенсәлекле проект.
 ","
	Шишәмбе, 21 сентябрь 2021",Яңылыҡтар,Na
https://kulturarb.ru/ba/news/bashҡortostanda-moңғa-baj-jomabaj-onlajn-akciyaһy-iғlan-itelde," Башҡортостанда ""Моңға бай Йомабай"" онлайн-акцияһы иғлан ителде ",Na,"

Бөгөн ҡурайҙа профессиональ башҡарыу сәнғәтенә нигеҙ һалыусыларҙың береһе Йомабай Иҫәнбаевтың тыуыуына 130 йыл тула (1891-1943). Ул сит ил сәхнәләрендә  – Францияла, Германияла, Швецияла, Бельгияла, Голландияла милли сәнғәттебеҙҙе күрһәтеп, дан яулаған арҙаҡлы шәхес. 
Йомабай Мөтиғулла улы Иҫәнбаев – Бөйөк Ватан һуғышында һәләк булған башҡорт совет ҡурайсыһы. Ул 1891 йылдың 21 сентябрендә Ырымбур губернаһы Орск өйәҙе Исмәғил ауылында (хәҙерге Хәйбулла районы Үрге Смаҡ ауылы) тыуған. Ҡурайҙа уйнарға ул  мәшһүр ҡурайсылар Һибәтулла Ҡотошев менән Ғәбит Бараҡовтан өйрәнә.  17 йәшендә йөҙҙән ашыу башҡорт халыҡ көйөн уйнай белгән.
1991 йылда, вафатынан һуң, уға «Башҡортостан Республикаһының халыҡ артисы» тигән маҡтаулы исем бирелгән. 1978 йылдан алып Башкортостанда Йомабай Иҫәнбаев иҫәтлегенә ҡурайсылар конкурсы үткәрелә.
БР-ҙың Республика халыҡ ижады үҙәге данлыҡлы ҡурайсының тыуыуына 130 йыл тулыуға арналған «Моңға бай Йомабай» республика онлайн-акцияһын иғлан итте. Видеояҙмаларҙы социаль селтәрҙәрҙә махсус хештегтар менән билдәләргә кәрәк:
#ЮмабайИсянбаев130лет
#ЙомабайИҫәнбаев130йәш
#ҡурайсы
#РЦНТРБУфа
#РеспубликанскийЦентрНародногоТворчества
#РЦНТ
#МКРБ
Иң сағыу һәм ҡыҙыҡлы эштәр Республика халыҡ ижады үҙәгенең сәхифәләренә урнылаштырыласаҡ.
 ","
	Шишәмбе, 21 сентябрь 2021",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-shaғiry-ҡәҙim-aralbaevty-yubilejy-menәn-ҡotlanylar, Өфөлә Башҡортостандың халыҡ шағиры Ҡәҙим Аралбаевты юбилейы менән ҡотланылар  ,Na,"

Кисә, 16 сентябрь, Әхмәтзәки Вәлиди исемендәге милли китапханала Башҡортостандың халыҡ шағиры Ҡәҙим Аралбай менән ижади осрашыу үтте. Әҙиптең юбилейына арналған был сарала әҙәбиәтселәр, яҙыусылар, журналистар, дәүләт һәм йәмәғәт эшмәкәрҙәре, студенттар ҡатнашты.
Саҡырылған ҡунаҡтар билдәләүенсә, шағир күптәр өсөн өлгө, остаз һәм аҡһаҡал булып ҡына ҡалмай, уның ижадында тулы фәлсәфә ята, әҫәрҙәре эстәлеге менән уҡыусыларҙы уйландыра ла, шатландыра ла белә.
М. Аҡмулла исемендәге БДПУ студенттары Ҡ. Аралбайҙың шиғырҙары менән сығыш яһаһа, Венер Йылҡыбаев етәкселегендәге ҡурайсылар ансамбле халыҡ көйҙәрен башҡарҙы ә шағир үҙенең шиғырҙарын уҡып ишеттерҙе.
Ҡунаҡтар өсөн шағирҙың 80 йәшлек юбилейына ҡарата виртуаль күргәҙмә булдырылды. ""Башҡорт әҙәбиәте һәм тыуған яҡты өйрәнеү бүлеге"" фондынан китап күргәҙмәһе эшләне. Зәйнәб Биишева исемендәге Башҡортостан “Китап” нәшриәте тарафынан Ҡәҙим Әбделғәлим улының йыйынтыҡтарын һатыу күргәҙмәһе ойошторолдо.
Сараны шағирҙың ҡыҙы Башҡортостан Республикаһының атҡаҙанған мәҙәниәт хеҙмәткәре, Ш. Хоҙайбирҙин исемендәге йәштәр, ТЮРКСОЙ Халыҡ-ара премиялар лауреаты Ләйлә Аралбаева алып барҙы.
 ","
	Йома, 17 сентябрь 2021",Яңылыҡтар,Na
https://kulturarb.ru/ba/news/kүgәrsen-rajony-үҙәgendә-modelle-kitaphana-asyldy, Күгәрсен районы үҙәгендә моделле китапхана асылды ,Na,"

 


Бөгөн Күгәрсен районының Мораҡ ауылында моделле китапхана асыу тантанаһы үтте. Китапхананы заманлаштырыу ""Мәҙәниәт"" милли проектында ярҙамында башҡарылды. Был проект матур биҙәлешле, яңы мәғлүмәт технологиялары менән тәьмин ителгән моделле ауыл китапханалары булдырыуҙы күҙ уңында тота.
 
Заманса йыһаз һәм һатып алынған ҡорамалдар ярҙамында Үҙәк район китапханаһы икенсе форматта - күп функциялы яңы быуын учреждениеһы булараҡ эшләй башлай. Физик мөмкинлектәре сикле граждандар өсөн пандус, саҡырыу төймәһе, навигация саралары ҡуйылған.
 
Китап һөйөүселәрҙе, заманса төҫ алған зауыҡлы китапхананың коллективын тәбрикләргә БР-ҙың мәҙәниәт министры урынбаҫары Ранис Алтынбаев та килгәйне. Ул күгәрсендәрҙең шатлығын уртаҡлашып, республика буйынса бөгөн алтынсы  шәп китапхана асылыуын белдерҙе.
 
Яңы быуын моделле китапханаһын асыу ауылда һәм районда ҙур ваҡиғаға әүерелде.
 

 ","
	Йома, 17 сентябрь 2021",Яңылыҡтар,Na
https://kulturarb.ru/ba/news/stәrletamaҡ-rajonynda-bashҡort-polky-komandiry-ҡaһym-tүrәgә-arnalғan-mәҙәni-үҙәk-asyldy, Стәрлетамаҡ районында башҡорт полкы командиры Ҡаһым түрәгә арналған мәҙәни үҙәк асылды ,Na,"

Кисә, 16 сентябрҙә, Стәрлетамаҡ районының Мырҙаш ауылында башҡорт полкы командиры Ҡаһым түрәгә бағышланған мәҙәни үҙәк асылды. Был хаҡта Бөтә донъя башҡорттары ҡоролтайы хәбәр итә.
Үҙәкте асыуҙа мәртәбәле ҡунаҡтар — Башҡортостандың мәҙәниәт министры урынбаҫары Рәнис Алтынбаев, БР Күсемһеҙ мәҙәни мираҫ объекттарын һаҡлау һәм файҙаланыу буйынса ғилми-етештереү үҙәге директоры Данир Ғәйнуллин, БР Милли музейы директоры Альбина Ярмуллина, тарих фәндәре кандидаты Нурислам Ҡалмантаев, Бөтә донъя башҡорттары ҡоролтайының Аҡһаҡалдар советы рәйесе урынбаҫары Вельмир Аҙнаев, БР Милли архивының бүлек начальнигы Азат Ярмуллин, Башҡортостандың атҡаҙанған рәссамы, Салауат Юлаев исемендәге дәүләт премияһы лауреаты Файзрахман Исмәғилев, кинорежиссер, Башҡортостандың атҡаҙанған артисы Әмир Тойғонов ҡатнашты.
Ҡунаҡтар музей баҡсаһында ағас ултыртты, экспонаттарҙы, районыбыҙҙың ағинәйҙәренең сығыштарын ҡараны, ""түңәрәк өҫтәл""дә ҡатнашты. Уны Стәрлетамаҡ районының почётлы гражданы Вельмир Хайбрахман улы Аҙнаев алып барҙы. Һөйләшеү барышында музейҙың артабанғы үҫеш планы ҡаралды, резолюция ҡабул ителде, маҡсаттар ҡуйылды.
Үткәнде һәм киләсәкте тоташтырыусы был күпер артабан Юрматы ырыуының ғына түгел, ә бөтә республиканың ғорурлығы булыр, тигән ышаныс белдерә стәрлетамаҡтар.
 ","
	Йома, 17 сентябрь 2021",Яңылыҡтар,Na
https://kulturarb.ru/ba/news/sverdlovsk-өlkәһendә-bashҡort-mәҙәniәte-һәm-mәғrifәte-kөndәre-uҙҙy, Свердловск өлкәһендә Башҡорт мәҙәниәте һәм мәғрифәте көндәре уҙҙы ,Na,"

Ошо көндәрҙә Свердловск өлкәһендә Башҡортостандан ҙур делегация булып китте. 9-11 сентябрҙә бында Башҡорт мәҙәниәте һәм мәғрифәте көндәре үтте. Сара Башҡорт тарихы йылына арналды. Бай программала оҫталыҡ дәрестәре, семинарҙар, лекциялар, ғилми конференциялар, осрашыуҙар, күргәҙмәләр һәм концерттар ҡаралғайны.
Свердловск өлкәһендә Башҡорт мәҙәниәте һәм мәғрифәте көндәрен БР Халыҡтар дуҫлығы йорто филиалы - Свердловск өлкәһендәге Башҡорт тарихи-мәҙәни үҙәге менән берлектә Бөтә донъя башҡорттары ҡоролтайы ойошторҙо.
Башҡорт мәҙәниәте һәм мәғрифәте көндәрен асыу тантанаһы 10 сентябрҙә уҙҙы. Рәсми өлөштә Башҡортостандың мәҙәниәт министры урынбаҫары Рәнис Алтынбаев, Свердловск өлкәһенең эске сәйәсәт Департаменты етәксеһе урынбаҫары Елена Губина, Бөтә донъя башҡорттары ҡоролтайы рәйесе Ғәлим Яҡупов, тарихсылар, өлкәнең башҡорт ойошмалары ҡатнашты.
Башҡортостан Республикаһының билдәле сәнғәт оҫталары Красноуфимск ҡалаһында һәм Первомайский ҡасабаһында йәшәүселәр өсөн халыҡ бейеүҙәре, башҡорт йырҙары һәм милли музыка ҡоралдарында - ҡурайҙа, ҡумыҙҙа, думбырала –  уйнау буйынса оҫталыҡ дәрестәре үтерҙе. Уларҙа барлығы 150-гә яҡын кеше ҡатнашты.
Свердловск өлкәһендә Башҡорт мәҙәниәте һәм мәғрифәте көндәре Башҡортостан Республикаһының Хөсәйен Әхмәтов исемендәге Башҡорт дәүләт филармонияһының билдәле ""Далан"" фольклор-эстрада төркөмө артистары концерты менән тамамланды.
 ","
	Шаршамбы, 15 сентябрь 2021",Яңылыҡтар,Na
https://kulturarb.ru/ba/news/jyl-ғailәһe-filmy-prokatҡa-syғa,"  ""Йыл ғаиләһе"" фильмы прокатҡа сыға ",Na,"

Башҡортостанда төшөрөлгән ""Йыл ғаиләһе"" фильмы киң прокатҡа 23 сентябрҙән сығарыла. Ул илдең 300-ҙән ашыу кинотеатрында күрһәтеләсәк.
Кинотаҫма финанс ауырлыҡтарҙы еңеп сығырға тырышҡан Рәхмәтуллиндарҙың ҙур ғаилә тарихы тураһында. Улар үҙҙәренең иҫке генә машинаһында ""Йыл ғаиләһе"" конкурсы финалында ҡатнашыр өсөн юлға сыға һәм төрлө мажараларға осрай.
Фильмдың режиссеры - Айнур Асҡаров. 
Ролдәрҙә: Алмас Әмиров, Ирина Бусыгина, Фәрдүнә Ҡасимова, Кирилл Сысоев, Назар Мурашев, Валерия Протасова, Габриэль Адесокан, Рөстәм Ғайсин, шулай уҡ таҫмала «ZAINETDIN» төркөмө ҡатнаша.
 ","
	Шишәмбе, 14 сентябрь 2021",Яңылыҡтар,Na
https://kulturarb.ru/ba/news/өfөlә-bildәle-rәssam-rәmil-kilmәmәtovtyң-iҫtәlegenә-memorial-taҡtatash-asyldy,  Өфөлә билдәле рәссам Рәмил Килмәмәтовтың иҫтәлегенә мемориаль таҡтаташ асылды ,Na,"

 




Башҡортостандың халыҡ рәссамы, республиканың Салауат Юлаев исемендәге дәүләт премияһы лауреаты Рәмил Килмәмәтов яратҡан шөғөлөнә 40 йылдан ашыу ғүмерен бағышланы.


Благовар районы Үрге Ҡарғалы ауылында тыуып үҫкән фотограф 2004 йылдан алып Рәсәй Федерацияһы Фоторәссамдар союзының Башҡортостан бүлеге рәйесе вазифаһын башҡарҙы. Фотоһүрәттәр аша ул республика тормошон, уның шәхестәрен, мөһим сараларҙы күрһәтте. Һәләтле фото оҫтаһы Европа илдәрендә йәшәүселәрҙе Башҡортостандың хозур тәбиғәте, бай тарихы менән таныштырҙы.


Рәмил Исмәғил улының фотоһүрәттәренән Мәскәүҙә, Баҡыла, Минскиҙа, Истанбулда, Римда, Парижда, Дрезденда, Берлинда һәм башҡа төбәк­тәрҙә шәхси күргәҙмәләр ойошторолған.


 




 ","
	Шишәмбе, 14 сентябрь 2021",Яңылыҡтар,Na
https://kulturarb.ru/ba/news/br-milli-simfonik-orkestry-bashҡort-klassiktaryna-baғyshlanғan-abonementyn-asa, БР Милли симфоник оркестры башҡорт классиктарына бағышланған абонементын аса  ,Na,"

Иртәгә, 14 сентябрҙә, Башҡортостан Республикаһының Милли симфоник оркестры ""Башҡорт классикаһының алтын биттәре"" абонементын аса. Программала - Нариман Сабитовтың  Героик поэмаһы, ""Айгөл иле"" һәм ""Яратам һине, тормош"" балеттарынан сюиталары, Хөсәйен Әхмәтовтың ""Урал батыр"" картинаһы һәм Башҡорт лирик сюитаһы.

""Оркестрҙың баш дирижеры Дмитрий Крюков йәйге ялын музыкаль китапханала үткәрҙе һәм башҡорт композиторҙары ҡалдырған мираҫтан ысын һоҡланыуға килде. Милли моңдар менән тулыландырылған симфоник музыка: башҡорт халҡының эпосы, тыуған төйәгебеҙҙең матурлығы, республиканың сәскә атыуы тураһында хыялдар. Шулай итеп, тыңлаусыларҙы бала саҡтан уҡ күңелгә һеңгән һәм композиторҙар аша киң күләмле әҫәрҙәргә күскән иҫ киткес милли моңдар донъяһы менән таныштырыу ниәте барлыҡҡа килде, - тип һөйләнеләр оркестрҙың матбуғат хеҙмәтендә.

Концерт Өфөлә ""Башҡортостан"" дәүләт концерт залында уҙа.
Абонементтың тәүге концертына билетты оркестрҙың сайтында алырға була: https://nsorb.com
Абонементтың барлыҡ концерттарына билеттар буйынса ошо һандарға шылтыратырға: 8 (347) 272-66-43 и 8 (917) 730-51-46.
 ","
	Дүшәмбе, 13 сентябрь 2021",Яңылыҡтар,Na
https://kulturarb.ru/ba/news/һamar-өlkәһendә-halyҡtar-duҫlyғy-parkynda-bashҡort-ihataһy-barlyҡҡa-kilde, Һамар өлкәһендә Халыҡтар дуҫлығы паркында башҡорт ихатаһы барлыҡҡа килде ,Na,"

Һамар өлкәһендә тантаналы рәүештә ""Халыҡтар дуҫлығы паркы"" этнографик комплексы асылды. Төбәктә йәшәгән халыҡтарҙың үҙенсәлектәрен сағылдырған 20 музей Куйбышев районының Волгарь биҫтәһендә урынлашҡан.
Парк киңлеге хайран итерлек: 12 гектар биләмәлә ихаталар урынлашҡан милли йорттар һәм ғаилә менән ял итеү өсөн майҙансыҡтар булдырылған. Тыныслыҡ урамында һәр милли комплексҡа 500 квадрат метр бүленгән. Йорттарҙың проектын әҙерләүҙә халыҡтар үҙҙәре - диаспоралар һәм милли йәмәғәт ойошмалары вәкилдәре ҡатнашҡан. Төрлө һөнәр һәм дин әһелдәре үҙ традицияларын мәңгеләштереү өсөн берләшкән.
Комплексты асыу тантанаһы Һамарҙа Ҡала көнөн байрам итеүгә арналды. Башҡорт ихатаһын асыу тантанаһында БР мәҙәниәт министрының беренсе урынбаҫары Наталья Лапшина, БР Халыҡтар дуҫлығы йорто директоры вазифаһын башҡарыусы Гөлназ Мирхәйҙәрова һәм учреждениеның филиалы - ""Сәйетбаба"" башҡорт тарихи-мәҙәни үҙәге хеҙмәткәрҙәре, шулай уҡ ""Бөтә донъя башҡорттары ҡоролтайы"" йәмәғәт ойошмаһы вәкилдәре ҡатнашты. Сараны Ғафури районынан ""Асанай"" халыҡ фольклор ансамбле сығыштары биҙәне.

""Был паркты булдырыу - иҫ киткес шәп идея. Ул бик матур итеп тормошҡа ашырылған. Беҙҙең башҡорт ихатаһы ХХ быуат башында йәшәгән башҡорттарҙың мәҙәниәтен һәм көнкүрешен сағылдыра. Был, ысынлап та, бөтөн йолаларға тура килтереп эшләнгән аутентик ихата. Бында башҡорттар ҡулланған барлыҡ әйберҙәрҙе – һауыт-һабаны ла, көнкүреш кәрәк-ярағын да күрә алаһығыҙ, - тине Наталья Михайловна. – Волга буйы төбәктәренең барыһы ла татыу. Бында Башҡортостан Республикаһы һәм Һамар өлкәһе башҡорттары исеменән эшләгән йәмәғәт ойошмалары байтаҡ. Бөгөн беҙ буш ҡул менән килмәнек. Күп йылдар инде бында башҡорт мәҙәниәтен үҫтереүсе әүҙемселәребеҙгә наградалар алып килдек "".

Башҡортостан Республикаһы Мәҙәниәт министрлығының Почет грамоталарына Һамар ҡалаһының ""Башҡорттар ҡоролтайы (конгресы)"" йәмәғәт ойошмаһы рәйесе Камила Сизякова һәм ""Тыуған моңдар"" башҡорт халыҡ фольклор коллективы етәксеһе Фатима Шағаева лайыҡ булды.
 ","
	Дүшәмбе, 13 сентябрь 2021",Яңылыҡтар,Na
https://kulturarb.ru/ba/news/yrymburҙa-karuanһaraj-tarihi-arhitektura-kompleksynyң-175-jyllyғyna-arnalғan-saralar-uҙҙy, Ырымбурҙа «Каруанһарай» тарихи-архитектура комплексының 175 йыллығына арналған саралар уҙҙы ,Na,"

Ырымбур ҡалаһында ""Каруанһарай"" мәсетендә Асыҡ ишектәр көнө үтте. Тарихи архитектура комплексында уҙған сарала Башҡортостан Республикаһы хөкүмәте премьер-министры урынбаҫары Азат Баҙранов ҡатнашты.
Тантаналы сара Крупская исемендәге өлкә универсаль ғилми китапханаһының конференциялар залында үтте. Бында Ырымбур өлкәһенең дәүләт архивы әҙерләгән ""Каруанһарай - Ырымбурҙың архитектура ынйыһы: кисә, бөгөн, иртәгә"" архив документтары күргәҙмәһе ойошторолдо. Шулай уҡ ""Карауанһарай: үткәндән хәҙергегә"" видеоролигы менән таныштырыу булды.
Вице-премьер Ырымбур өлкәһе етәкселегенә телде һәм мәҙәниәтте һаҡлау эшендә башҡорт халҡына ярҙам күрһәткәндәре өсөн рәхмәт белдерҙе.

""Карауанһарай - ике төбәктең тарихы менән бәйле шәхси, һыбайлы урыны"", - тип һыҙыҡ өҫтөнә алды ул.

Сарала ҡатнашыусылар алдында Ырымбур өлкәһенең башҡорт ижади коллективы сығыш яһаны.
 ","
	Дүшәмбе, 13 сентябрь 2021",Яңылыҡтар,Na
https://kulturarb.ru/ba/news/sibaj-ҡalaһynda-ural-aryaғy-2021-investiciya-һabantujy-siktәrendә-milli-kejem-parady-үtte," Сибай ҡалаһында ""Урал аръяғы-2021"" инвестиция һабантуйы сиктәрендә милли кейем парады үтте ",Na,"

10-11 сентябрҙә Сибай ҡалаһында “Урал аръяғы-2021” III Бөтә Рәсәй инвестиция һабантуйы үтте. Сара Башҡортостан Хөкүмәте һәм Стратегик башланғыстар агентлығы ҡатнашлығында ойошторолдо. Программала сәнәғәт, эске туризм үҫеше, ауыл хужалығы, шулай уҡ башҡа йүнәлештәргә арналған стратегик сессиялар үтте. Сәйәсмәндәр, инвесторҙар, төбәк һәм федераль учреждениелар, Рәсәйҙең бизнес-структуралары вәкилдәре, эксперттар, йәмәғәт эшмәкәрҙәренән тыш, инвестһабантуйҙа сит ил ҡунаҡтары ла ҡатнашты. 
Программа сиктәрендә Республика милли аш-һыу конкурс-фестивале һәм “ҠымыҙFEST” уҙҙы. 
Сибай ҡалаһындағы инвестһабантуй сиктәрендә Милли кейем байрамында башҡорт, рус, татар, чечен, болғар, украин, тажик һәм башҡа милләттәрҙең милли кейемдәрен күрергә мөмкин ине. Ҡатнашыусылар төрлө сағыу кейемдәрҙә Үҙәк майҙандан Зәки Вәлиди урамына ҡарай юл алып, Таусылар проспекты тыҡрығынан ""Бикбау"" сауҙа үҙәгенә ҡарай юлланды. Артабан Үҙәк майҙанға туҡталып, фольклор, бейеү һәм йыр коллективтарының сағыу концертында ҡатнаштылар.
 ","
	Дүшәмбе, 13 сентябрь 2021",Яңылыҡтар,Na
https://kulturarb.ru/ba/news/өfөlә-yrymbur-drama-teatrynyң-gastroldәre-tamamlandy, Өфөлә Ырымбур драма театрының гастролдәре тамамланды ,Na,"

Дүрт көн барған М.Горький исемендәге Ырымбур өлкә дәүләт драма театрының Өфөлә үткән гастролдәре тамамланды.
Был гастролдәр “Ҙур гастролдәр” федераль проекты сиктәрендә үтте һәм Ырымбур театрының 165 йыллығына, театрҙың художество етәксеһе, Рәсәйҙең халыҡ артисы Рифҡәт Исрафиловтың 80 йәшлек юбилейына бәйле ине.
Гастролдәрҙе тантаналы ябыу сараһында Башҡортостандың мәҙәниәт министры Әминә Шафиҡова Ырымбур театрының художество етәксеһенә Халыҡтар дуҫлығы орденын тапшырҙы.
 ","
	Дүшәмбе, 13 сентябрь 2021",Яңылыҡтар,Na
https://kulturarb.ru/ba/news/bashҡortostan-muzejҙarynda-mәҙәni-shәmbe-akciyaһy-uҙҙy," Башҡортостан музейҙарында ""Мәҙәни шәмбе"" акцияһы уҙҙы ",Na,"

11 сентябрҙә бөтә Рәсәй буйлап ""Мәҙәни шәмбе"" акцияһы булып үтте. Башҡортостандың республика музейҙары ла был акцияға ихлас ҡушылды. Һәр дәүләт музейында ""Асыҡ ишектәр көнө"" ойошторолдо һәм Рәсәй халыҡтары телдәрендә #мәҙәнишәмбе, #уҡыусыларөсөнмәҙәниәт хештегтары менән шәхси социаль селтәрҙәрҙә һәм YouTube-каналдарында шиғри әҫәрҙәр урынлаштырылды.
БР Милли музейы мәҙәниәтебеҙгә ҡағылышлы тематик экскурсияларға иғтибар бирҙе һәм һәр килеүсегә ҡыҙыҡлы махсус саралар әҙерләнде: ""Этноквест"", ""Халҡым-моңо"", ""Cулпылар сыңы"" оҫталыҡ дәрестәре, ""Ҡатын-ҡыҙ руль артында"" оҫталыҡ дәресе лә күптәргә оҡшаны.
 ","
	Дүшәмбе, 13 сентябрь 2021",Яңылыҡтар,Na
https://kulturarb.ru/ba/news/bashҡort-dәүlәt-akademiya-drama-teatrynda-yrymbur-drama-teatry-gastroldәre-bashlana, Башҡорт дәүләт академия драма театрында Ырымбур драма театры гастролдәре башлана ,Na,"

Бөгөн, 9 сентябрҙә, М.Ғафури исемендәге Башҡорт дәүләт академия драма театрында М.Горький исемендәге Ырымбур өлкә дәүләт драма театрының үтәсәк гастролдәренә арналған пресс-конференция уҙҙы.

«Өфөлә үткән гастролдәрҙе һәр саҡ тулҡынланып көтәбеҙ. Сөнки ул спектаклдәр уйнау ғына түгел, ә күптәнге дуҫтар, таныш яратҡан тамашасылар, элек бергә уйнаған сәхнә партнерҙары менән осрашыу. Өфө тамашасыһы алдында Ырымбур театрының ниндәй кимәлдә икәнлеген дә күрһәтеү. Беҙ һеҙгә йыл да иң яҡшы спектаклдәрҙе килтерәбеҙ, быйыл да гастролдәр репертуарында театрҙың визит карточкаһы булған тамашалар», — тине Рифҡәт Исрафилов.


«Минең ижади юлым тап Башдрамтеатрҙа башланды. Сәнғәт институтының өсөнсө курсында уҡыған саҡта ошо сәхнәлә «Башҡорт туйы» спектаклендә сығыш яһағайным», — тип хәтирәләре менән бүлеште Борис Круглов.

Иҫегеҙгә төшөрәбеҙ, 9 сентябрҙән 12 сентябргә тиклем театр сәхнәһендә М.Горький исемендәге Ырымбур өлкә дәүләт драма театры «Ҙур гастролдәр» Федераль программаҺы сиктәрендә гастролдәрен ойоштора. Афишала һуңғы йылдарҙағы өлкә, төбәк-ара һәм федераль кимәлдәге наградалар менән бүләкләнгән иң яҡшы спектаклдәре күрһәтелә.
Гастролдәр А.С.Пушкиндың “Капитанская дочка” спектакле менән асыла.
 ","
	Кесе йома, 09 сентябрь 2021",Яңылыҡтар,Na
https://kulturarb.ru/ba/news/өfөlә-bildәle-kompozitor-һәm-pedagog-ajrat-ҡobaғoshov-vafat-buldy, Өфөлә билдәле композитор һәм педагог Айрат Ҡобағошов вафат булды ,Na,"

Өфөлә билдәле композитор, профессор, Рәсәйҙең һәм Башҡортостандың атҡаҙанған сәнғәт эшмәкәре Айрат Ҡобағошов 72-се йәшендә ауырып донъя ҡуйҙы. 
Айрат Ҡобағошов башҡорт композиторҙар мәктәбенең сағыу вәкилдәренең береһе булды. Ул — опера, симфоник, хор, камера-интсрументаль һәм камера-вокаль әҫәрҙәр, халыҡ уйын ҡоралдары оркестры өсөн әҫәрҙәр, драма спектаклдәренә һәм киноға музыка, бик күп йырҙар авторы.
Уның тормошо һәм ижады башҡорт халҡының музыка мәҙәниәтен һаҡлау һәм үҫтереү эшмәкәрлеге менән айырылғыһыҙ бәйле. Композитор 1950 йылдың 1 февралендә Көйөргәҙе районы Таймаҫ ауылында тыуған, бала сағы ла ошонда үткән. 1976 йылда баян һәм ҡурай класы буйынса Өфө сәнғәт училищеһын тамамлай. Һуңынан Өфө дәүләт сәнғәт институтының музыка һәм композиция теориялары кафедраһында профессор Заһир Исмәғилев класында уҡый.
Ошо йылдарҙа Айрат Ҡобағошов ҡыллы квартет өсөн сюита, ағас тынлы уйын ҡоралдары өсөн квинтет, фортепиано өсөн соната, «Ғилмияза» симфоник поэмаһын, Әнғәм Атнабаевтың шиғырҙарына йыр циклын яҙа. Ғ. Сәләмдең «Шоңҡар» поэмаһы буйынса лирик-романтик опера уның диплом эше була.
Айрат Ҡобағошовтың ижади эшмәкәрлегенең тәүге этаптары Республика халыҡ ижады үҙәге һәм Башҡортостан радиоһы менән бәйле.1982 йылдан ул Өфө дәүләт сәнғәт институтының фольклор кабинеты мөдире булып эшләй. 1986 йылдан Айрат Миңлеәхмәт улының композиция кафедраһында уҡытыусылыҡ эшмәкәрлеге башлана, һуңынан ул башҡорт музыкаһы һәм фольклоры кафедраһында уҡыта. Бында композитор традицион музыка башҡарыу кафедраһын, башҡорт музыкаһы факультетын ойоштора, кафедра мөдире һәм декан булып эшләй. 1989 йылдан — Башҡортостандың һәм Рәсәйҙең Композиторҙар союзы ағзаһы.
Айрат Ҡобағошовтың төп ҡыҙыҡһыныу өлкәһе — композитор эшмәкәрлеге. Уның «Шоңҡар» операһы, Рәшит Назаровтың шиғырҙарына «Тауҙар тураһында уйланыу» хор поэмаһы, Сафуан Әлибаевтың һәм Яҡуп Ҡолмойҙоң шиғырҙарына вокаль циклдары киң танылыу яуланы.
Күп йыллыҡ емешле композитор һәм уҡытыусылыҡ эшмәкәрлеге, башҡорт музыка мәҙәниәтен әүҙем пропагандалағаны өсөн Айрат Ҡобағошов «Рәсәйҙең атҡаҙанған сәнғәт эшмәкәре» һәм «Башҡортостандың атҡаҙанған сәнғәт эшмәкәре» тигән маҡтаулы исемдәргә лайыҡ булған. Композиторҙың исеме «Рәсәйҙең иң яҡшы кешеләре» энциклопедияһына индерелгән.
""Башҡортостандың мәҙәни донъяһы"" интернет-порталы туғандарының ауыр ҡайғыһын уртаҡлаша. 
 ","
	Шишәмбе, 07 сентябрь 2021",Яңылыҡтар,Na
https://kulturarb.ru/ba/news/bashҡortostanda-auyl-mәҙәniәt-heҙmәtkәre-programmaһy-tormoshҡa-ashyryla," Башҡортостанда ""Ауыл мәҙәниәт хеҙмәткәре"" программаһы тормошҡа ашырыла ",Na,"

6 сентябрҙә Премьер-министр Андрей Назаров үткәргән БР Хөкүмәте ултырышында ауыл еренә эшкә ҡайтҡан мәҙәниәт өлкәһе хеҙмәткәрҙәренә компенсация биреү саралары хупланды.
""Май айында"" АРТ-Ҡоролтай ""мәҙәни форумында Башҡортостан Башлығы Радий Фәрит улы Хәбиров"" Ауыл мәҙәниәт хеҙмәткәре ""программаһын башлап ебәреү тураһында иғлан итте. Бындай программа федераль кимәлдә әҙерләнә һәм уның аналогтары Рәсәй төбәктәрендә юҡ. Шуға күрә кадрҙарҙы ауылға йәлеп итеү өсөн ауыл еренә эшкә барырға тейешле хеҙмәткәрҙәргә компенсация биреүҙә ҡарар иттек, - тине Андрей Назаров. - Юғары һәм урта махсус уҡыу йорттары студенттарын ауылда эшләүгә әүҙемерәк йәлеп итеү зарур "".
Башҡортостандың мәҙәниәт министры Әминә Шафиҡова һүҙҙәренсә, мәҙәниәт өлкәһендә белгестәргә ихтыяж беҙҙә 360 кешенән ашыу. Иң элек, ауыл клубтарында һәм балалар сәнғәт мәктәптәрендә кадрҙар дефициты һиҙелә.Шул уҡ ваҡытта тармаҡта пенсия йәшендәге хеҙмәткәрҙәр әстән бер өлөшөн тиерлек тәшкил итә.
""Муниципаль мәҙәниәт учреждениелары хеҙмәткәрҙәренә дәүләт ярҙамы саралары 2021 йылда һәр кемгә торлаҡ йәки ер участкаһы һатып алыуға 500-шәр мең һум күләмендә бер тапҡыр бирелә торған компенсация түләү формаһында субсидиялар биреүҙе күҙ уңында тота, - тип аңлатты министр. - 35 йәшкә тиклемге йәш белгестәргә, мәҙәниәт өлкәһендә профилле һөнәри белемле йәш белгестәргә ярҙам күрһәтеләсәк. Улар - 2018 йылдан ауылға йәки 50 меңгә тиклем кеше йәшәгән ҡалаға эшкә килгән мәҙәни-ял итеү учреждениелары, китапханалар, музейҙар, мәҙәниәт өлкәһендә өҫтәмә белем биреү өлкәһе хеҙмәткәрҙәре"".
 ","
	Шишәмбе, 07 сентябрь 2021",Яңылыҡтар,Na
https://kulturarb.ru/ba/news/ural-aryaғy-2021-investiciya-һabantujy-ҡunaҡtary-өsөn-jyrsy-valeriya-syғysh-yaһayasaҡ," ""Урал аръяғы-2021"" инвестиция һабантуйы ҡунаҡтары өсөн йырсы Валерия сығыш яһаясаҡ ",Na,"

""Урал аръяғы-2021"" өсөнсө Бөтә Рәсәй инвестиция һабантуйы 2021 йылдың 10 сентябрендә Башҡортостан Республикаһының Сибай ҡалаһында үтә. Сара Стратегик башланғыстар агентлығы һәм Башҡортостан Республикаһы Хөкүмәте ярҙамында ойошторолған.
Форумдың программаһы эшлекле һәм мәҙәни сараларҙан тора. Ҡатнашыусыларҙы сәнәғәт комплексы, ауыл хужалығы, эске туризм һәм иҡтисад үҫеше темаларына арналған стратегик сессиялар, шулай уҡ гастрономик һәм музыкаль фестивалдәр көтә. Рәсәй дәүләт власы, бизнес-берләшмә һәм мәҙәниәт вәкилдәренең генә түгел, сит ил спикерҙарының дә килеүе көтөлә.
Форумды ойоштороусыларҙың бүләге - Рәсәйҙең халыҡ артисы Валерияның сығышы. Ул ""Урал аръяғы"" күп функциялы үҙәгенең асыҡ майҙансығында ""опен эйр"" форматында уҙа. Илебеҙ эстрадаһы йондоҙо, ""Часики"", ""Метелица"", ""Таю"", ""Рига-Мәскәү"" хиттарын һәм яңы йырҙар тәҡдим итәсәк.
Инвестиция һабантуйының мәҙәни-күңел асыу программаһын әҙерләү буйынса ҙур эш башҡарылды. Ул көндөҙгө сәғәт 3-тә ""Street Beat"" бейеү шоу-концертынан башлана. Артабан кисәне Сибай коллективтары дауам итә. Киске 10-сы яртыла иһә йырсы KARINA сәхнәгә сыға. Кисәнең хедлайнере - Валерия. Уның сығышы киске сәғәт 10-да башлана. Сибай ҡалаһында йәшәүселәр өсөн инеү бушлай. Байрам фейерверк менән тамамланасаҡ. Билдәләп үтергә кәрәк, ""Урал аръяғы"" форумының бөтә саралары Роспотребнадзор талаптарына ярашлы үткәрелә.
 ","
	Шишәмбе, 07 сентябрь 2021",Яңылыҡтар,Na
https://kulturarb.ru/ba/news/bashҡortostandan-14-meңdәn-ashyu-bala-pushkin-kartaһyn-rәsmilәshtergәn," Башҡортостандан 14 меңдән ашыу бала ""Пушкин картаһы""н рәсмиләштергән ",Na,"

14-22 йәшлек 14 меңдән ашыу бала Башҡортостан Республикаһында ""Пушкин картаһы""н рәсмиләштергән. Был хаҡта Хөкүмәттәге аҙналыҡ оператив кәңәшмә барышында республиканың мәҙәниәт министры Әминә Шафиҡова хәбәр итте.
Шулай уҡ ул, Башҡортостан Республикаһында ""Пушкин картаһы"" программаһын тормошҡа ашырыуға 21 дәүләт мәҙәниәт учреждениеһы ҡушылды, тип хәбәр итте. Улар араһында 17 театр-концерт ойошмаһы һәм 4 филиал менән музей бар. Артабан программаға республиканың муниципаль һәм шәхси мәҙәниәт учреждениелары ҡушыласаҡ. Шулай уҡ ваҡиғалар афишаһы булдырылған.
Бөгөнгө көнгә республиканың учреждениелар 300-ҙән ашыу ваҡиға тәҡдим иткән - улар 250-нән ашыу спектакль һәм концерт, 70-тән ашыу күргәҙмә, мәҙәни-белем биреү саралары. Был исемлек даими киңәйтеләсәк.
Афишаға алдан төбәк Эксперт советы хуплаған ваҡиғалар инә. Унда Башҡортостан Республикаһының Мәҙәниәт министрлығы, Мәҙәниәт министрлығы ҡарамағындағы Мәҙәниәт буйынса йәмәғәт советы, Рәсәй мәҙәниәт һәм сәнғәт хеҙмәткәрҙәре профсоюзының Башҡортостан республика ойошмаһы вәкилдәре инде.
""Пушкин картаһы"" буйынса, программала ҡатнашыусы мәҙәниәт ойошмалары сайттарында, шулай уҡ ""Дәүләт хеҙмәттәре. Мәҙәниәт"" һәм ""Почта.Онлайн"" мобиль ҡушымталарында ниндәй спектаклдәр, күргәҙмәләр һәм концерттар хаҡында мәғлүмәт урынлаштырыла.
""Беренсе этапта - 2021 йылдың 1 сентябренән 31 декабренә тиклем - картала 3 мең һум, киләһе йылда сумманы 5 мең һумға тиклем арттырыу күҙаллана"", - тип өҫтәне Әминә Ивний ҡыҙы.
Билдәле булыуынса, ""Пушкин картаһы"" программаһының тәүге көнөндә үк республика мәҙәниәт учреждениеларына тәүге билеттар һатып алынған. Республика Хәрби дан музейында программаның тәүге ҡулланыусыһы бүләккә музейҙың тематик сувенирҙары алды.
Хәтерегеҙгә төшөрәбеҙ, 1 сентябрҙә Рәсәйҙә ""Пушкин картаһы"" яңы федераль проекты старт алды. Уны ағымдағы йылдың июнь аҙағында йыл һайын тура бәйләнеш ваҡытында Рәсәй Президенты Владимир Путин ғәмәлгә ашыра башланы. ""Пушкин картаһы"" - ул мәҙәниәт учреждениеларында мәҙәни сараларға билеттар һатып алғанда ғына түләнәсәк ""Мир"" түләү системаһының банк картаһы. Карта бөтә Рәсәй биләмәһендә эшләй.
 ","
	Шишәмбе, 07 сентябрь 2021",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatrynda-yaңy-spektakldeң-premeraһy-buldy, Башҡорт дәүләт ҡурсаҡ театрында яңы спектаклдең премьераһы булды ,Na,"


Башҡорт дәүләт ҡурсаҡ театрында көтөп алынған премьера үтте - Корней Чуковскийҙың «Доктор Айболит» спектакле сәхнәгә ҡуйылды.  



Артистар клоунада жанрында тәүге спектаклде әҙерләп яңы театр миҙгелендә премьера тәҡдим итте. Бай йөкмәткеле, фәлсәфәүи күҙлектән кешелекле спектакль тамашасыларҙы битараф ҡалдырманы.


Премьераға Айболит образы осраҡлы һайланмаған. Пандемия менән бәйле һуңғы ваҡиғаларҙы иҫәпкә алып заман геройҙары – ул табиптар тигән идея хупланған. Корней Чуковскийҙың билдәле әҫәре яңы ҡараш менән яңыса образдар аша сәхәнәләштерелде.


Премьераға театр труппаһы бер нисә ай дауамында әҙерләнгән. Иртәле-кисле репетиция, декорацияларҙы яңыртыу, спектакль эстәлеген тулыландырыу кеүек мәшәҡәттәр өҙлөкһөҙ алып барылған. Әкиәт өсөн тиҫтәләгән яңы ҡурсаҡ тегелгән.


90 йыллыҡ юбилейын билдәләгән Ҡурсаҡ театрында тағы ла ике премьера көтөлә. 


 ","
	Шишәмбе, 07 сентябрь 2021",Яңылыҡтар,Na
https://kulturarb.ru/ba/news/br-dәүlәt-akademiya-hor-kapellaһy-tynly-muzyka-halyҡ-ara-festivalendә-ҡatnasha, БР Дәүләт академия хор капеллаһы Тынлы музыка халыҡ-ара фестивалендә ҡатнаша ,Na,"

Башҡортостандың Т. Сәйфуллин исемендәге Дәүләт академия хор капеллаһы Силәбе өлкәһендә үтәсәк Тынлы музыка халыҡ-ара фестивалендә ҡатнаша. Оркестр 11 сентябрь – Миәс, 12 сентябрь Магнитогорск ҡалаларында сығыш яһай.

«Фестиваль ойоштороусылар үтенесе буйынса беҙ программаға тынлы музыка әҫәрҙәрен дә, ә рус композиторҙары хоры әҫәрҙәрен, башҡорт хор музыкаһы ынйыларын да алдыҡ. Һүҙ Нур Дауытовтың «Фатима», уның эшкәртеүендә «Буранбай» йыры, «Шәл бәйләнем» башҡорт халыҡ йыры темаһына композиция һәм башҡалар хаҡында бара. Коллектив менән солистар Татьяна Чулина (сопрано), Артур Шәрипов (баритон), Илгиз Фазылов (тенор) сығыш яһай. Татар һәм ҡаҙаҡ йырҙары ла яңғыраясаҡ» – ти капелланың художество етәксеһе, баш дирижёры, Ш. Бабич исемендәге дәүләт йәштәр премияһы лауреаты Алһыу Хәсбиуллина.

Фестиваль 9 - 13 сентябрҙә Силәбе өлкәһе губернаторы Алексей Текслер ярҙамы менән үтә. Сараны Силәбе дәүләт филармонияһы ойошторған. Биш көндә Силәбе өлкәһенең ун ҡалаһында 16 концерт программаһы ҡуйыласаҡ.
 ","
	Шишәмбе, 07 сентябрь 2021",Яңылыҡтар,Na
https://kulturarb.ru/ba/news/br-milli-muzejynda-obrazdar-donyaһynda-isemle-kүrgәҙmә-asyldy," БР Милли музейында ""Образдар донъяһында” исемле күргәҙмә асылды ",Na,"

БР Милли музейында ошо көндәрҙә ”Образдар донъяһында” исемле рәссам Михаил Гладкихтың рәсемдәре күргәҙмәһе асылды. Михаил Гладких эштәренән тыш, музейҙағы күргәҙмә залында билдәһеҙ Өфө рассамдары, төрлө жанрҙарҙа төшөрөүселәр, уның уҡыусылары эштәре лә урынлашты.
Михаил Гладких эштәре фантазия уйыны, фәлсәфә, ике мәғәнә һаҡлаһа, йыйылма эштәр араһында пейзаж, натюрморт, портреттар өҫтөнлөк итә. Картиналар ябай түгел, ә тап фекерләү аҙығы бирә торғандарҙан.
Күргәҙмә БР Милли музейының 2-се ҡатында урынлашҡан. Ул сентябрь аҙағына тиклем дауам итә.
 ","
	Йома, 03 сентябрь 2021",Яңылыҡтар,Na
https://kulturarb.ru/ba/news/milli-jәshtәr-teatrynda-yaҙmyshymdyң-ikense-bүlege-isemle-spektakldeң-premeraһy, Милли йәштәр театрында - «Яҙмышымдың икенсе бүлеге...» исемле спектаклдең премьераһы ,Na,"

3-4 сентябрҙә Мостай Кәрим исемендәге Милли йәштәр театрының башҡорт труппаһы Нил Саймон пьесаһы буйынса “Яҙмышымдың икенсе бүлеге” спектакленең премьераһын тәҡдим итә. Сит ил драматургы әҫәрен руссанан башҡортсаға театр актеры Рәмил Сәлмәнов тәржемә иткән. Уның был өлкәләге тәүге ижад емеше. Шуға ла романтик комедия булараҡ яҙылған пьеса трагикомедия жанрында үҫеш алған.

Әҫәр бөгөнгө көн менән ауаздаш тип әйтергә мөмкин. Шуға ла премьера бер кемде битараф ҡалдырмаҫ тип ышана театр артистары.

 
 ","
	Йома, 03 сентябрь 2021",Яңылыҡтар,Na
https://kulturarb.ru/ba/news/өfөlә-tolstoj-festivale-siktәrendә-yaңy-pesany-uҡyu-ojoshtorola, Өфөлә Толстой фестивале сиктәрендә яңы пьесаны уҡыу ойошторола ,Na,"

""Л.Н. Толстой мираҫы"" Халыҡ-ара фонды быйыл ""Толстой"" V Халыҡ-ара театр фестивален уҙғара. Был сара Тула өлкәһенең ""Ясная поляна"" усадьбаһында үтә. Программала йыл һайын 20-нән ашыу театр ваҡиғалары тәҡдим ителә: спектаклдәр, читкалар, актерҙар һәм режиссерҙар менән осрашыуҙар һ.б. Проект Рәсәйҙең Мәҙәниәт министрлығының финанс ярҙамы менән тормошҡа ашырыла.Беҙҙең театр беренсе тапҡыр ошондай мөһим сарала ҡатнашасаҡ.
Бөйөк рус яҙыусыһы Лев Толстойҙың исеме Рәсәйҙең генә түгел, беҙҙең республиканың да тарихына ""алтын хәрефтәр"" менән яҙылған. Ул Башҡортостанға килеп бер нисә тапҡыр ҡымыҙ менән дауаланған. Таналыҡ йылғаһы буйында үҙ утары ла булған. Башҡорт далаларын, халҡын яратҡан, уларға ярҙам иткән. Башҡортостанды ""Рәсәйҙең иң бай ерҙәренең береһе"" тип атаған. Был ерҙәрҙә тыуған уй-кисерештәрен ""Ильяс"" һәм ""Много ли человеку земли нужно?"" әҫәрҙәрендә сағылдырған.
5 сентябрҙә 18:00 сәғәттә Башҡорт дәүләт академия драма театрының Ҙур сәхнәһендә ""Толстой о людях. Люди о Толстом"" (Я.Пулинович, С.Баженова) исемле яңы пьесаны уҡыу (рус телендә) үткәреләсәк. Ул Халыҡ-ара Толстой фестивале сиктәрендә үтә. Режиссеры - Алмас Әмиров. Рәссам — Альберт Нестеров. Музыкаль яҡтан биҙәлеш — Урал Иҙелбаев. Режиссерҙың әҙәбиәт буйынса ярҙамсыһы — Азалия Балгазина.
Актерҙар: Гөлнара Әмирова, Азат Вәлитов, Илгизә Ғилманова, Гөлмира Исмәғилева, Артур Кәбиров, Гөлнара Ҡаҙаҡбаева, Артур Ҡунаҡбаев, Милена Сираева, Руслан Хайсаров, Гөлназ Хайсарова, Айһылыу Йомағолова ҡатнаша.
Фестиваль хаҡында тулыраҡ мәғлүмәт http://tolstoyfestival.ru/ сайтында. 
Инеү ирекле. 
 ","
	Йома, 03 сентябрь 2021",Яңылыҡтар,Na
https://kulturarb.ru/ba/news/өfөlә-nәsimә-ғizzәtullinanyң-ҡyrҡ-syraғym-isemle-monospektakle-үtәsәk," Өфөлә Нәсимә Ғиззәтуллинаның ""Ҡырҡ сырағым” исемле моноспектакле үтәсәк ",Na,"

28 сентябрь Мостай Кәрим исемендәге Милли йәштәр театры сәхнәһендә Башҡортостандың атҡаҙанған артисы Нәсимә Ғиззәтуллина ""Ҡырҡ сырағым” тип исемләнгән моноспектаклен тәҡдим итә.
Тамашасылар күңелен яулаған был тамашала ҡатын-ҡыҙ образының төрлө ҡыры, төрлө сағылышы һәм сүрәте асып бирелә. Моноспектакль нәфис һүҙ аша гүзәл зат булмышын, уның һоҡланғыс һәм тетрәткес хистәрен, уй-теләктәрен, хыялдарын һәм донъяға ҡарашын сағылдыра.
Ҡырҡ сыраҡлы ҡатын-ҡыҙ булмышы хаҡында ишетергә теләйһегеҙ икән – Нәсимә Ғиззәтуллинаны тыңларға килегеҙ. Уның әйтер һүҙе бар...
Сценарий авторы – Шәһит Хоҙайбирҙин исемендәге дәүләт премияһы лауреаты Миләүшә Ҡаһарманова, режиссеры – Башҡортостандың атҡаҙанған артисы Минзилә Ҡотошова.
Спектакль киске сәғәт 7-лә башлана.
 ","
	Йома, 03 сентябрь 2021",Яңылыҡтар,Na
https://kulturarb.ru/ba/news/ҡәҙim-aralbajғa-80-jәsh, Ҡәҙим Аралбайға - 80 йәш! ,Na,"

Бөгөн үҙенең 80 йәшлек юбилейын Башҡортостан Республикаһының халыҡ шағиры, йәмәғәт эшмәкәре, Рәсәй һәм Башҡортостан Яҙыусылар союзы ағзаһы, БР атҡаҙанған мәҙәниәт эшмәкәре Ҡәҙим Аралбай билдәләй. Шағирҙы ғүмер байрамы менән тәбрикләп, БР мәҙәниәт министры Әминә Шафиҡова ҡотлау телеграммаһы ебәрҙе:
""Хөрмәтле Ҡәҙим Әбделғәлим улы!
Һеҙҙе Башҡортостан Республикаһының Мәҙәниәт министрлығы, ижади йәмәғәтселек һәм уҡыусыларығыҙ исеменән күркәм юбилейығыҙ менән ҡотлайбыҙ!
Башҡортостандың халыҡ шағиры, Салауат Юлаев исемендәге Дәүләт премияһы, С.Чекмарёв, Р.Ғарипов, З.Биишева, Ф.Кәрим, Н.Нәжми исемендәге әҙәби премиялар лауреаты, Салауат Юлаев ордены кавалеры, Башҡортостандың атҡаҙанған мәҙәниәт хеҙмәткәре  булыуығыҙ Һеҙҙең  һәм халҡыбыҙҙың ижади үрҙәрен билдәләй. Ижадығыҙ республикабыҙ халҡының тәрән ихтирамына һәм яратыуына лайык.
Һеҙҙе  тормош байрамығыҙ менән ихлас ҡотлайбыҙ, үҙегеҙгә һәм яҡындарығыҙға оҙон ғүмер, ижадығыҙға яңы офоҡтар, уҡыусыларығыҙ ихтирамы һәм яратыуы һүнмәүен теләйбеҙ!""  
 ","
	Шаршамбы, 01 сентябрь 2021",Яңылыҡтар,Na
https://kulturarb.ru/ba/news/өfө-һәm-yrymbur-urtaҡ-muzej-proekty-әҙerlәj, Өфө һәм Ырымбур уртаҡ музей проекты әҙерләй ,Na,"

Сентябрҙә БР Милли музейы һәм Ырымбур губернатор тарих һәм тыуған яҡты өйрәнеү музейы ҡыҙыҡлы күргәҙмә ойоштора. ""Дала: боронғо архетиптар күҙлегенән ҡатын-ҡыҙҙар донъяһы"" күргәҙмәһе бары тик боронғолоҡтоң ҡатын-ҡыҙҙарына арналасаҡ.
Өфө һәм Ырымбурҙың уртаҡ музей проектында иртә тимер быуаттың күсмә халыҡтар кургандарында табылған археологик ҡомартҡылар тәҡдим ителәсәк.
Күргәҙмәлә боронғо Мысыр оҫталары эшләгән матур биҙәүестәр, Филлипов кургандарында табылған ҡомартҡыларға кейендерелгән ҡатын-ҡыҙ образын да күрәсәкһегеҙ.
Күргәҙмә сиктәрендә саҡырылған оҫталар: психолог, визажист, фоторәссам эшләсәйсәк һәм ҡатын-ҡыҙҙарға үҙҙәренең асылы хаҡында һөйләйәсәк.
Экскурсияға 3 сентябрҙә, 14:00 көтәбеҙ. Яҙылыу 8(347) 273-35-77 телефоны буйынса.
Анығыраҡ мәғлүмәттәрҙе һеҙ Рида Русланова @rida_ruslanova, 8 9273261447 аша белә алаһығыҙ.
 ","
	Шишәмбе, 31 август 2021",Яңылыҡтар,Na
https://kulturarb.ru/ba/news/sibaj-dramteatry-mars-itbaevty-iҫkә-ala, Сибай драмтеатры Марс Итбаевты иҫкә ала ,Na,"

15 сентябрҙә А.Мөбәрәков исемендәге Сибай дәүләт башҡорт драма театрында Башҡортостандың атҡаҙанған артисы Марс Салауат улы Итбаевтың иҫтәлегенә арналған хәтер кисәһе үткәреләсәк.
Киске сәғәт 7-лә башлана.
 ","
	Шишәмбе, 31 август 2021",Яңылыҡтар,Na
https://kulturarb.ru/ba/news/ata-babalar-orany-proektynyң-tөbәk-etaby-bashlandy, «Ата-бабалар ораны» проектының төбәк этабы башланды ,Na,"

Башҡортостан Республикаһының Халыҡтар дуҫлығы йортоноң Башҡортостан Башлығы грантын отҡан проекты географияһын киңәйтә — Свердловск өлкәһендә «Ата-бабалар ораны» төбәк-ара фестивале сиктәрендә саралар үтте.
Башҡортостан делегацияһы Свердловск өлкәһе Красноуфимск һәм Әртә райондарының биш ауылында булды. Төбәктә төп ойоштороусы — урындағы башҡорт тарихи-мәҙәни үҙәге.
Башҡорт тарихы һәм күренекле шәхестәре тураһында лекцияларҙы БР Халыҡтар дуҫлығы йорто филиалы — Туймазы районындағы башҡорт тарихи-мәҙәни үҙәгенең баш белгесе, «Без башкортлар» төньяҡ-көнбайыш башҡорттары хәрәкәте активисы Альберт Исмаил уҡыны, башҡорт ҡатын-ҡыҙҙары костюмы тураһында «Сәйетбаба» башҡорт тарихи-мәҙәни үҙәге методисы Рәйлә Сабитова һөйләне. Уның боронғоса селтәр эшләү буйынса оҫталыҡ дәрестәре ҙур ҡыҙыҡһыныу уятты. Тарихи уҡтан атыу буйынса лекцияны һәм оҫталыҡ дәресен Екатеринбург ҡалаһынан «Тарихи уҡтан атыу союзы» автономиялы коммерцияға ҡарамаған ойошмаһы президенты Александр Корюкин үткәрҙе.
 ","
	Дүшәмбе, 30 август 2021",Яңылыҡтар,Na
https://kulturarb.ru/ba/news/shajmoratov-auyly-danlyҡly-ulyn-iҫkә-aldy, Шайморатов ауылы данлыҡлы улын иҫкә алды ,Na,"

Ҡырмыҫҡалы районының Шайморатов ауылында Рәсәй Геройы, легендар 112-се Башҡорт кавалерия дивизияһы командиры Миңлеғәле Шайморатовтың тыуыуына 122 йыл тулыуға арналған тантаналы митинг уҙғарылды.
Сарала мәртәбәле ҡунаҡтар - Республика Хәрби Дан музейы директоры Илшат Үтәев, 112-се Башҡорт кавалерия дивизияһы музейы мөдире Фәриҙә Йосопова, район хакимиәте башлығы Әлфир Сабиров, РФ Эске эштәр министрлығының район буйынса бүлек начальнигы, полиция подполковнигы Артур Хафизов ҡатнашты. Уларға шулай уҡ ауыл халҡы ҡушылды.
Сара Миңлеғәле Шайморатов һәйкәленә сәскәләр һалыуҙан башланды. Йыйылыусылар алдында муниципаль район хакимиәте башлығы Әлфир Сабиров сығыш яһап, Миңлеғәле Шайморатовтың батырлыҡ һәм ныҡлылыҡ өлгөһө булыуын билдәләне.

""Ул һәр ваҡыт көслө ихтыярлы һәм ҡорос холоҡло кеше, булдыҡлы хәрби командир һәм ғорурланырлыҡ шәхес булып ҡала. Бөйөк Еңеүгә баһалап бөткөһөҙ ҙур өлөш индергән, илебеҙгә 78 Советтар Союзы Геройы биргән легендар 112-се Башҡорт кавалерия дивизияһы һәм уның ҡаһарман командиры генерал-майор Миңлеғәле Шайморатовтың яҙмышы беҙҙе бер ҡасан да битараф ҡалдырмаясаҡ. Беҙ бер ҡасан да батыр яҡташыбыҙ хаҡында онотмаясаҡбыҙ, уның хаҡында иҫтәлекте йәш быуынға тапшырыуҙы үҙ бурысыбыҙ итеп ҡуясаҡбыҙ. Барығыҙҙы ла бөгөнгө көн уңайынан ҡотлайым, тыныс күк йөҙө, сәләмәтлек, именлек, иртәгәһе көнгә ышаныс теләйем"", - тине район етәксеһе.


""Беҙ, музейҙа эшләүселәр, 112-се кавалерия дивизияһының, Миңлеғәле Шайморатовтың ҡаһарманлығы хаҡында көн дә телгә алабыҙ, килеүселәргә улар хаҡында һөйләйбеҙ. Шулай уҡ халҡыбыҙ милли батырыбыҙ Салауат Юлаевтың батырлығын онотмай, ике быуаттан ашыу 1812 йылғы Ватан һуғышында ҡатнашҡан башҡорт батырҙарын иҫкә ала, улар менән ғорурлана. 1941-1945 йылдарҙағы Бөйөк Ватан һуғышында ҡатнашҡан яугирҙәребеҙ, генерал Шайморатов һәм кавалеристарыбыҙ тураһында яҡты иҫтәлек тә быуаттар буйына һаҡланыр, тип ышанам. Беҙҙең бурысыбыҙ – ошо иҫтәлекте һаҡлау һәм быуындан-быуынға тапшырыу"", - тине сығышында Фәриҙә Йосопова.


""Беҙҙең республикала Шайморатов генералды белмәгән кеше юҡтыр. Ил кимәлендә лә билдәле шәхес ул. Башҡортостанда шәхестең исеме урамдарға бирелгән, һәйкәлдәр бар. Уға арнап йырҙар йырлана, шиғырҙар яҙыла. Баш ҡаланың Дим биҫтәһендә тулыһынса легендар дивизияға һәм генерал Шайморатовҡа арналған музей эшләй. Хәрби Дан музейында уның айырым мөйөшө булдырылған. Һеҙҙең барығыҙҙы ла музейҙарыбыҙҙа көтөп ҡалабыҙ"", - тине Республика Хәрби Дан музейы директоры Илшат Үтәев.

Артабан һүҙ РФ эске эштәр министрлығының район буйынса бүлек начальнигы, полиция подполковнигы Артур Хафизовҡа бирелде. Ул йәш полиция хеҙмәткәрҙәренә мөрәжәғәт итте:

""Һеҙ халыҡтың закон мәнфәғәттәре һағында үҙ көсөгөҙҙө йәлләмәйенсә намыҫлы хеҙмәт итергә, енәйәтселек менән көрәштә намыҫлы булырға, антҡа тоғро ҡалырға тейешһегеҙ. Беҙҙең хеҙмәт өлкәһендә күп нимә үҙгәрһә лә, бурыстар үҙгәрмәй, беҙ атай-олатайҙарыбыҙға, Рәсәй Геройҙарына, шәхсән Миңләғәле Шайморатовҡа тиңләшергә тейешбеҙ"".

Артабан сара урындағы күп функциялы ауыл мәҙәниәт йортонда дауам итте. Унда 112-се Башҡорт кавалерия дивизияһының музей мөдире Фәриҙә Йосопова ҡунаҡтарға Ҡыҙыл Байраҡ, Ленин, Суворов һәм II-се дәрәжә Кутузов орденлы Чернигов 112-се Башҡорт кавалерия дивизияһының күргәҙмәһен тәҡдим итеп, данлы дивизияның һуғыш юлына сәйәхәт ҡылды.
Ҡунаҡтар генерал Шайморатов һәм ҡыҙыл атлылар тураһында күп ҡыҙыҡлы мәғлүмәт ишетте. Шуныһы иғтибарға лайыҡ: дивизия ойошторолоуҙың тәүге көндәренән үк дивизияның башҡорт телендә фронт гәзите сығарылған, сөнки дивизияның 90 процентын татар һәм башҡорттар тәшкил иткән. “Ҡыҙыл атлылар” тип аталған баҫма яугирҙәрҙе яңы еңеүҙәр яуларға рухландырған. Гәзиттең баш мөхәррире Али Карнай булған.
 ","
	Йома, 27 август 2021",Яңылыҡтар,Na
https://kulturarb.ru/ba/news/bөtә-donya-bashҡorttary-ҡoroltajy-әhmәtzәki-vәlidi-isemendәge-milli-kitaphanaғa-shajmoratovsylar-turaһynda-өr-yaңy-beleshmәlәr-tapshyrҙy, Бөтә донъя башҡорттары ҡоролтайы Әхмәтзәки Вәлиди исемендәге Милли китапханаға шайморатовсылар тураһында өр-яңы белешмәләр тапшырҙы  ,Na,"

Бөтә донъя башҡорттары ҡоролтайы Әхмәтзәки Вәлиди исемендәге Милли китапханаға «Шайморатовсылар-легендар 112-се Башҡорт кавалерия дивизияһы яугирҙары» исемле библиографик белешмә тапшырҙы.
Тантаналы сара 112-се Башҡорт кавалерия дивизияһының командиры, генерал-майор Миңлеғәле Шайморатовтың тыуған көнөндә үтә.
Китап - Бөтә донъя башҡорттары ҡоролтайы һәм «Башҡортостан энциклопедияһы» ғилми нәшриәтенең берҙәм эш һөҙөмтәһе. Унда 112-се Башҡорт кавалерия дивизияһы сафында хеҙмәт иткән яугирҙар тураһында 2700 тирәһе биографик белешмә һәм 200-ҙән ашыу фотоһүрәт тупланған.

«Шайморатов вариҫтары» проекты халыҡ араһында хуплау тапты, электрон почтаға башҡорт атлылары тураһында мәғлүмәт менән бик күп хаттар килде. Был мәғлүмәт беҙҙең һәм ""Башҡортостан энциклопедияһы"" белгестәре тарафынан ентекле тикшерелде. Һөҙөмтәлә, әлеге күләмле баҫма барлыҡҡа килде. Был белешмә менән республика халҡы әүҙем ҡулланыр, уҡытыусылар, китапханасылар тәрбиә эшендә файҙаланыр, шайморатовсыларҙың исемлеге тағы тулыланыр, тигән ышаныста ҡалабыҙ. Был баҫма йоғонтоһонда йәш быуын исемлекте аныҡлау буйынса яңы тикшеренеү эштәр башлаһа, дивизия ҡаһармандарының исемдәрен яңы барлыҡҡа килгән урамдарға биреү кеүек аныҡ эштәр алып барылһа, тимәк, проект маҡсатына өлгәште», - ти Бөтә донъя башҡорттары ҡоролтайы исеменән башҡарма комитет аппараты етәксеһе Рөстәм Баянов.

Баҫма Милли китапхананан республика район һәм ҡалаларындағы китапханаларға таратыласаҡ. Әхмәтзәки Вәлиди исемендәге Милли китапхана директоры Юлдаш Ураҡсин әйтеүенсә, китапханала Рәсәй Геройы Миңлеғәле Шайморатовҡа арналған махсус мөйөш тә булдырыласаҡ.

 «Белешмәнең урыны - китапханабыҙҙың түрендә. Ул - китапхана өсөн генә түгел, ә тотош республика халҡы өсөн ҙур бүләк. Барыһы исеменән белешмәне төҙөүҙә ҡатнашҡан бөтә белгестәргә, ғалимдарға, мәғлүмәт йыйыуҙа ҡатнашҡандарға оло рәхмәтемде белдерәм. Китаптың ғүмере оҙон булһын, ул тағы тулыланһын һәм бер тапҡыр ғына баҫылып ҡалмаһын, яңынан-яңы баҫмаларын күрергә яҙһын»,- Әхмәтзәки Вәлиди исемендәге Милли китапхана директоры Юлдаш Ураҡсин

Бөтә донъя башҡорттары ҡоролтайы Милли китапханаға тупраҡ менән тубустар ҙа тапшырҙы. Был һауыттарға 1943 йылда Шайморатов генерал һәләк булған урын - Штеровка ауылынан тупраҡ тултырылған.
Башҡорт атлылары һуңғы төйәк иткән ерҙән бер ус тупраҡ менән бергә календарь һәм «Ағиҙел» журналының яңы һаны ла тапшырылды. Унда Флүр Ғәлимовтың «Генерал Шайморатов» тарихи романы баҫылып сыҡты.
 ","
	Йома, 27 август 2021",Яңылыҡтар,Na
https://kulturarb.ru/ba/news/bashҡort-akademiya-drama-teatrynyң-zөlәjha-kүҙҙәren-asa-spektakle-altyn-bitlek-festivale-siktәrendә-kүrһәtelәsәk, Башҡорт академия драма театрының «Зөләйха күҙҙәрен аса» спектакле «Алтын битлек» фестивале сиктәрендә күрһәтеләсәк ,Na,"

М.Ғафури исемендәге Башҡорт академия драма театры 8 сентябрҙә Новокуйбышевск ҡалаһында «Алтын битлек» театр фестивале сиктәрендә «Зөләйха күҙҙәрен аса» спектаклен күрһәтә. Новокуйбышевск ҡалаһындағы фестиваль РФ Мәҙәниәт министрлығы, Президент гранттары фонды ярҙамында ойошторола һәм был ҡалала өсөнсө тапҡыр уҙғарыла. Фестивалдә Башҡорт драма театры менән бер рәттән, Мәскәү һәм Санкт-Петербург театрҙарының сығыштары көтөлә.
«Зөләйха күҙҙәрен аса» спектакле 2019 йылда «Алтын битлек» премияһының алты номинацияһына дәғүә итте: «Иң яҡшы ҙур формалы спектакль», «Иң яҡшы режиссер эше», «Иң яҡшы ҡатын-ҡыҙ роле», «Иң яҡшы рәссам эше», «Иң яҡшы костюм буйынса рәссам эше», «Иң яҡшы яҡтыртыу буйынса рәссам эше». «Алтын битлек»тең драма һәм ҡурсаҡ театрҙары жюрийының Беренсе махсус призы — «Гүзәл Яхинаның «Зөләйха күҙҙәрен аса» романын сәхнәлә уҡыған өсөн» номинацияһында еңеү яуланы.
 ","
	Йома, 27 август 2021",Яңылыҡтар,Na
https://kulturarb.ru/ba/news/өfөlә-legendar-komandir-turaһynda-general-shajmoratov-romany-donya-kүrҙe, Өфөлә легендар командир тураһында «Генерал Шайморатов» романы донъя күрҙе ,Na,"

Өфөлә 112-се Башҡорт атлы дивизияһы командиры, Рәсәй Геройы, данлы генерал Миңлеғәле Шайморатов тураһында роман баҫылды. Китап 3,5 мең дана тираж менән «Ағиҙел» әҙәби-нәфис һәм публицистик журналының яңы һанында тулыһынса баҫылып сыҡты. Журнал легендар комдивтың тыуған көнө алдынан донъя күрҙе.
Романдың авторы - Башҡортостандың һәм Рәсәйҙең Яҙыусылар союзы ағзаһы, Рәсәйҙең һәм Башҡортостандың атҡаҙанған мәҙәниәт хеҙмәткәре, Рәсәйҙең Ҙур әҙәби премияһы һәм Валентин Катаев исемендәге премия лауреаты Флүр Ғәлимов. Китап яҙыу өсөн уға һуғыш темаһын, уның сәбәптәрен төптәнерәк, тәрәнерәк өйрәнергә, эҙләнергә тура килгән.
«Ағиҙел» журналының әлеге һанында Миңлеғәле Шайморатовҡа арналған башҡа материалдар ҙа урын алған. Атап әйткәндә, Совет майҙанында ҡуйылырға тейешле һәйкәл проекты тураһында мәғлүмәт, Рәсәй Геройы Йондоҙоноң фотоһүрәттәре.
 ","
	Йома, 27 август 2021",Яңылыҡтар,Na
https://kulturarb.ru/ba/news/өfөlә-br-milli-simfonik-orkestry-asyҡ-һaualaғy-koncertҡa-saҡyra, Өфөлә БР Милли симфоник оркестры асыҡ һауалағы концертҡа саҡыра ,Na,"

30-сы юбилей миҙгеле алдынан Башҡортостан Республикаһының Милли симфоник оркестры асыҡ һауала үтәсәк концертҡа саҡыра. Ул 29 августа Арт-Квадрат майҙанында буласаҡ.
Программала «Мең дә бер кисә» ғәрәп халыҡ әкиәттәре менән илһамланған А. Римский-Корсаковтың «Шәһризада» сюитаһының бөтә дүрт бүлеге лә яңғырай. Коллективтың баш дирижеры — Башҡортостандың атҡаҙанған артисы Дмитрий Крюков.
Билеттар сараға ингән урында һатыла. Концерт 19 сәғәттә башлана.
 ","
	Йома, 27 август 2021",Яңылыҡтар,Na
https://kulturarb.ru/ba/news/mәҙәniәt-өlkәһendәge-yarty-jyllyҡ-eshmәkәrlekkә-jomғaҡ-yaһaldy, Мәҙәниәт өлкәһендәге ярты йыллыҡ эшмәкәрлеккә йомғаҡ яһалды ,Na,"

23 августа Башҡортостан Республикаһы Хөкүмәтендә мәғариф һәм мәҙәниәт өлкәһендә 2021 йылдың 1-се ярты йыллығы буйынса һөҙөмтәләр барланды. Премьер-министр Андрей Назаров үткән осорҙа был өлкәләрҙә мөһим ваҡиғалар булғанын билдәләне.

""Башҡортостандың ыңғай имиджын үҫтереүгә этәргес биргән VI Бөтә донъя фольклориадаһын тағы телгә алам"",– тине Андрей Назаров.

БР Хөкүмәте Премьер-министры урынбаҫары Азат Баҙранов, республика мәҙәниәт өлкәһендә халыҡ-ара саралар үткәреү буйынса имиджын нығытыуҙы дауам итә, тип билдәләне.

""Бөтә донъя фольклориадаһы ваҡытында Башҡортостанға 60 меңләп турист килде"", - тине ул.

Мәскәүҙең Чайковский исемендәге концерт залында республиканың Милли симфония оркестры тәү ҡат сығыш яһаны. Ә Башҡорт дәүләт опера һәм балет театры ҡуйған Ж. Масснеҙың “Дон Кихот” операһы Рәсәйҙең Ҙур театры тамашасыларын арбаны.
Тәүге ярты йыллыҡта милләт-ара мөнәсәбәттәрҙе үҫтереүгә йүнәлтелгән мөһим саралар үткәрелде. Улар араһынан иң мөһиме – апрелдә уҙған республика Башлығы ҡарамағындағы Милли мөнәсәбәттәр буйынса совет ултырышы.
Үткән йылдың ошо осоро менән сағыштырғанда, мәҙәни сараларға килгәндәр һаны – 21, ә мәҙәниәт буйынса һанлы ресурстарға мөрәжәғәт итеү 28 процентҡа артҡан.
Мәҙәни яҡтан хеҙмәтләндереүҙең сифатын яҡшыртыу, уның менән күберәк кешене таныштырыу маҡсатында Башҡортостан “Мәҙәниәт” милли проектын тормошҡа ашырыуҙа әүҙем ҡатнаша.  
 ","
	Шаршамбы, 25 август 2021",Яңылыҡтар,Na
https://kulturarb.ru/ba/news/ҡәnzәfәr-bejҙeң-500-jyllyғyna-arnalғan-saralar-teҙmәһe-blagovar-rajonynda-dauam-itte, Ҡәнзәфәр бейҙең 500 йыллығына арналған саралар теҙмәһе Благовар районында дауам итте ,Na,"

Баштирмә ауылы халҡы Благовар районы шағирҙары менән осрашты. Сара Ҡәнзәфәр бей исемендәге «Һарайлы» башҡорт тарихи-мәҙәни үҙәге һәм Ямаҡай ауылы мәҙәниәт йорто менән берлектә ойошторолдо.
Осрашыуҙы үҙәктең баш белгесе Г.Х. Әхмәтшина асты. Ул Ҡәнзәфәр бей, уның башҡорттарҙың Рәсәйгә ҡушылыуына индергән өлөшө, мең ырыуҙары, Баштирмә ауылы тарихы тураһында ентекле һөйләне. Белгестең әйтеүенсә, ауылдың ысын атамаһы — Башҡорт Тирмәләре.

""Ул райондың иң боронғо ауылдарының береһе, ҫыбы-мең башҡорттары үҙәге. Заманында Баштирмәнән Моталлап, Һарайлы-Моталлап, Күсем, Үрге, Түбәнге, Урта Хәжәт ауылдары айырылып сыҡҡан. 7-се ревиз мәғлүмәттәре буйынса, ауыл Өфө өйәҙенең старшина Дауыт-Әхмәр Ҡорбанғолов командаһындағы 8-се башҡорт кантоны составына ингән. 167 (ир-егеттәр — 85, ҡатын-ҡыҙҙар — 82) аҫаба башҡорт йәшәгән, тип теркәлгән"", - тип аңлатты Гөлфирә Хөрмәт ҡыҙы.

Артабан Баштирмә халҡы һүҙ алды. Шамил Рәжәпов, Фәниә Ибраһимова ауыл тормошо, ҡыҙыҡлы кешеләре, арҙаҡлы шәхестәр менән иҫтәлекле осрашыуҙар тураһында хәтирәләрен һөйләне.
Урындағы шағирҙар тыуған төйәк тураһындағы шиғырҙарын уҡыны. Флүр Әбдрәҡиповтың Баштирмә ауылына арналған шиғыры барыһының да күңеленә хуш килде. Рәхимә Ямалетдинова, Айһылыу Ҡарасуринаның моңло йырҙары, Ҡәҙриә Ибраһимованың дәртле бейеүҙәре сараға тағы ла йәм өҫтәне.
 ","
	Шаршамбы, 25 август 2021",Яңылыҡтар,Na
https://kulturarb.ru/ba/news/sermәndә-ҡataj-jәshtәre-jyjyldy, Сермәндә Ҡатай йәштәре йыйылды ,Na,"

Белорет районының Сермән ауылында Ҡатай ырыуы йәштәренең Х йыйыны үтте. Сара республикала иғлан ителгән Башҡорт тарихы, Сәләмәтлек һәм әүҙем оҙон ғүмерлелек йылдарына арнап ойошторолдо. Бында республиканың төрлө мөйөштәренән, шулай уҡ Силәбе өлкәһенән ҡатайҙар йыйылды. Хәтерегеҙгә төшөрәбеҙ, ҡатайҙарҙың күпселеге Белорет районында йәшәй. 
Йыйын «Ҡатай һылыуы» конкурсынан башланып китте. Бәйгелә ырыу вәкилдәре йәшәгән төрлө төбәктәрҙән егермегә яҡын ҡыҙ ҡатнашыу теләге белдергән. Жюри ағзалары уларҙың тышҡы һылыулығын ғына түгел, эске матурлығын, хужабикә оҫталығын, үҙ ырыуы тарихын белеүҙәрен дә баһаланы.Йыйын барышында Ҡатай улусы старшинаһы Ғимран Нуховҡа таҡтаташ асылды, Бөйөк Ватан һуғышында ҡатнашыусыларға мемориалға сәскәләр һалынды.
Артабан саралар төп майҙанда — Сермән ауылы эргәһендәге яланда барҙы.
 ","
	Шишәмбе, 24 август 2021",Яңылыҡтар,Na
https://kulturarb.ru/ba/news/өfөlә-asyҡ-һauala-general-shajmoratov-turaһynda-spektakl-kүrһәtelә, Өфөлә асыҡ һауала генерал Шайморатов тураһында спектакль күрһәтелә ,Na,"

27 августа Өфө амфитеатрында («Торатау» конгресс-холы янында) «Ат уйнатып алдан бара» спектакле сәхнәләштерелә. Спектакль легендар генерал, Рәсәй Геройы Миңлеғәле Шайморатовтың тыуған көнөнә һәм данлыҡлы 112-се Башҡорт кавалерия дивизияһы атлыларына арнала. Киске сәғәт 8-ҙә башлана.
Мәжит Ғафури исемендәге Башҡорт академия драма театры 112-се Башҡорт кавалерия дивизияһының күренекле полководецы, генерал-майор, Рәсәй Геройы Миңлеғәле Шайморатов тураһында спектакль ҡуйғайны.
«Ат уйнатып алдан бара» спектакленең премьераһы 2020 йылдың 19 һәм 20 ноябрендә булды. Драматург — Зөһрә Бураҡаева, проекттың художество етәксеһе — Айрат Абушахманов, ҡуйыусы режиссер — Хөрмәтулла Үтәшев. Спектакль Башҡортостандың Милли музейы һәм архивы, Хәрби-тарихи музейҙар, Әмир Абдразаҡов исемендәге «Башҡортостан» киностудияһы фондтарында һаҡланған документаль сығанаҡтарға нигеҙләнеп яҙылған.
 ","
	Шишәмбе, 24 август 2021",Яңылыҡтар,Na
https://kulturarb.ru/ba/news/bashҡortostanda-mәғrifәtse-mөhәmәtsәlim-өmөtbaevtyң-tyuyuyna-180-jyl-tulyuyn-bildәlәnelәr, Башҡортостанда мәғрифәтсе Мөхәмәтсәлим Өмөтбаевтың тыуыуына 180 йыл тулыуын билдәләнеләр ,Na,"

21 августа ғалим, этнограф, тәржемәсе, мәғрифәтсе, шағир Мөхәмәтсәлим Өмөтбаевтың тыуыуына 180 йыл (1841-1907) тулды. Башҡортостанда ошо ваҡиғаға арналған саралар үтте.
БДУ-ның Стәрлетамаҡ филиалы алдындағы майҙансыҡта М.Өмөтбаевтың бюсына сәскә һалыу тантанаһы булды. Хәтерегеҙгә төшөрәбеҙ, һәйкәл быйыл майҙа асылды. Билдәле булыуынса, башҡорт халҡының бөйөк мәғрифәтсеһе Мөхәмәтсәлим Ишмөхәмәт улы Өмөтбаев Стәрлетамаҡ ҡалаһында 1879—1880 йылдарҙа мәҙрәсәлә уҡытҡан.
Артабан сара ҡаланың Абдулҡадир Инан исемендәге китапханаһында дауам итте, түңәрәк өҫтәл ойошторолдо. Сығыш яһаусылар М. Өмөтбаевтың ғилми эшмәкәрлеген, биографияһын, ижад иткән китаптарын байҡаны, шиғырҙарын уҡыны. Сарала ҡатнашыусылар шулай уҡ А. Мөхәмәдийәрованың “М. Өмөтбаевтың виртуаль портреты” проекты менән танышты. Күренекле башҡорт шәхесенең юбилей сараһы Башҡорт тарихы йылына бағышланды.
Мәғрифәтсе Мөхәмәтсәлим Өмөтбаевты тыуған ерендә – Ҡырмыҫҡалы районының Ибраһим ауылында ла иҫкә алдылар.
Мөхәмәтсәлим Өмөтбаев – башҡорт халҡының рухи мираҫын һаҡлап ҡалыуға ҙур өлөш индергән шәхес, мəғрифəтсе-шағир, тәржемәсе, филолог, тарихсы, этнограф, йəмəғəт эшмəкəре, публицист. Тыуған ауылында Мөхәмәтсәлим Өмөтбаевтың йорт-музейы эшләй, уға быйыл теүәл 30 йыл. Шулай уҡ 2005 йылда Ҡырмыҫҡалы районы хакимиәте тарфынан М. Өмөтбаев исемендәге премия булдырылған.
 ","
	Дүшәмбе, 23 август 2021",Яңылыҡтар,Na
https://kulturarb.ru/ba/news/arhangel-rajonynda-orlovka-zamansa-tuҡyu-eshe-bujynsa-respublika-festival-konkursy-үtә," Архангел районында ""Орловка"" заманса туҡыу эше буйынса республика фестиваль-конкурсы үтә ",Na,"

21-22 августа Башҡортостан Республикаһы Архангел районының Орлов ауыл мәҙәниәт йортонда II ""Орловка"" заманса туҡыу эше буйынса республика фестиваль-конкурсы ойошторола. Унда Архангел, Әлшәй, Ғафури, Миәкә, Балаҡатай, Йылайыр, Өфө, Стәрлетамаҡ, Бәләбәй, Әбйәлил райондары, Өфө, Салауат, Октябрьский, Учалы, Сибай, Бөрө ҡалалары оҫталары ҡатнаша.
Конкурс барышында - 2 көн дауамында ""Башҡорт сувениры"" булараҡ ижади эште башҡарыу күҙ уңында тотола. Бынан тыш, фестиваль сиктәрендә конкурсанттар алдан эшләнгән ижади эштәренең күргәҙмәһен ойоштора.
""Орловка"" фестивале Республика халыҡ ижады үҙәге менән берлектә 2010 йылдан уҡ ойошторолған оҫталыҡ дәрестәренең, семинар-практикумдарҙың дауамы булып тора. Клуб директоры Фәнисә Сәйфетдинованың һәм шул мәлдә мәҙәниәт бүлеге етәксеһе булып эшләгән Т.А. Гвоздик тырышлығы менән иҫке ташландыҡ туҡыу станоктары йыйылған, эш хәленә килтерелгән. 2013 йылда Орлов ауыл мәҙәниәт йорто туҡыусылыҡ эшен тергеҙеүгә республика Башлығы грантын алды. Яңы станоктар һатып алынды. Иң мөһиме, кешеләр үҙҙәре өйрәнде, Бөтә Рәсәй фестивалдәренә йөрөнө һәм яңы белемгә һәм күнекмәләргә эйә булды. Үҙләштерелгән белем менән башҡалар менән бүлеште. Станоктар үҙҙәре эшләргә өйрәнделәр.
Фестиваль Р.В.Ғарифуллиндан ""Казак билбауы"" оҫталыҡ дәресе менән тамамланасаҡ.
 ","
	Шишәмбе, 17 август 2021",Яңылыҡтар,Na
