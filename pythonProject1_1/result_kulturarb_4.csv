url,title,lead,content,data,category,tags
https://kulturarb.ru/ba/news/kүmertauҙa-zyya-hәlilov-isemendәge-bashҡort-halyҡ-ujyn-ҡoraldary-tөbәk-festivale-үtte, Күмертауҙа Зыя Хәлилов исемендәге башҡорт халыҡ уйын ҡоралдары төбәк фестивале үтте ,Na,"

Башҡортостанда башҡорт халыҡ уйын ҡоралдары төбәк фестивале үтте. Иң юғары баһаға- Гран-при исеменә ҡурайсы, Башҡорт дәүләт филармонияһы солисы Илнур Хәйруллин лайыҡ булды.
Ойоштороусылар хәбәр итеүенсә сарала Күгәрсен, Миәкә, Көйөргәҙе, Ейәнсура, Стәрлебаш райондарынан, Мәләүез, Күмертау, Өфө, Баймаҡ, Сибай һәм Салауат ҡалаларынан 44 яңғыҙ башҡарыусы һәм 12 ансамбль ҡатнашҡан. 
Фестиваль өс номинацияла үткән: башҡорт халыҡ көйҙәре, заманса эшкәртеүҙәге халыҡ көйҙәре, классик әҫәрҙәр.
Жюри етәксеһе- З. Исмәғилев исемендәге Өфө дәүләт сәнғәт институты уҡытыусыһы Венера Йылҡыбаева.
Мәғлүмәт өсөн: Зыя Хәлилов (1953-2009) — башҡорт халыҡ уйын ҡоралдары: ҡурай, ҡумыҙ яһау оҫтаһы, Рәсәй, республика күргәҙмәләре һәм конкурстарында ҡатнашыусы. 

 ","
	Йома, 17 ноябрь 2017",Яңылыҡтар,Na
https://kulturarb.ru/ba/news/bildәle-yaҙyusy-һәm-zhurnalist-marat-әminev-kүrkәm-yubilejyn-bildәlәj, Билдәле яҙыусы һәм журналист Марат Әминев күркәм юбилейын билдәләй  ,Na,"

Билдәле яҙыусы һәм журналист, Рәсәй һәм Башҡортостан Яҙыусылар союзы ағзаһы Марат Әминевтың тыуған яғында – Ғафури районында уның 50 йәшлек юбилейына арналған саралар үтте.
 Был осрашыуҙарҙа Башҡортостандың Яҙыусылар союзы рәйесе урынбаҫары, шағир Рәшит Зәйнуллин, юбилярҙың ағайы – билдәле прозаик Әмир Әминев, бөтә Рәсәй буйынса танылған сатира һәм юмор оҫтаһы Марсель Сәлимов ҡатнашты. 
Тәүҙә әҙипте Юлыҡ ауылының урта мәктәбендә тәбрикләнеләр. Яҙыусы күрше Һабай ауылынан тап ошонда йөрөп белем алған. Осрашыуҙа Марат Мөхәммәт улының ауылдаштары, уҡытыусылары, класташтары сығыш яһаны. Улар яҙыусының бала сағы тураһында хәтирәләре менән уртаҡлашты, уға үҙҙәренең ихлас теләктәрен еткерҙе.
 Билдәле яҙыусы Әмир Әминев ҡустыһының бала сағы тураһындағы хәтирәләре менән уртаҡлашты. Баҡһаң, тап уның йоғонтоһонда тарихсы булырға тейешле Марат ҡаурый ҡәләмгә тотона. “Бөгөн кинйәбеҙгә лә 50 йәш тулды. Был бер аҙ моңһоуландыра. Әммә Марат Мөхәммәт улы юбилейын халҡына файҙалы шәхес, танылған яҙыусы һәм журналист булып ҡаршылай – был күңелдә ғорурлыҡ тойғолары уята”, – тине Әмир Әминев.
 
 ","
	Йома, 17 ноябрь 2017",Яңылыҡтар,Na
https://kulturarb.ru/ba/news/status-inklyuziv-teatry-tamashasy-kүңelen-yaulaj, «Статус» инклюзив театры тамашасы күңелен яулай  ,Na,"

18 һәм 19 ноябрь көндәре Башҡортостан Республикаһының Халыҡ ижады үҙәгендә Екатерина Сергеева һәм Гүзәл Дәүләтова пьесаһы буйынса ҡуйылған “Софи” спектакле уйналасаҡ. Спектаклде “Статус” инклюзив халыҡ театры сәхнәләштерә.
“Статус” – йәш театр. Әммә улар хәҙер икенсе сәхнә әҫәре әҙерләй. Унда мөмкинлектәре сикләнгәндәр ҙә, һау-сәләмәт кешеләр ҙә, профессиональ актерҙар ҙа һәүәҫкәрҙәр ҙә уйнай. Ҙур театр сәхнәләренән айырмалы,  был спектаклдә инвалид креслоһында ултырған  актерҙар  ҡатнаша.  
Спектаклдәге күренештәр беҙҙең көндәрҙе сағылдыра. Ваҡиғалар Голландияла бара. Хәтерен юғалтҡан йәш ҡатын Софи хәлле генә голланд ғаиләһенә барып эләгә. Яйға һалынған тормош, уны яратып торған ире, улы бар. Бәхет өсөн тағы ла нимә кәрәк? Әммә йәш ҡатын бәхетһеҙ. Һәм бер осрашыу уның тормошон баштүбән әйләндерә. Үткән һәм бөгөнгө араһында көрәш башлана.
Төп ролдәрҙә - М. Йосопов, Р. Нафиҡов, Г. Дәүләтшина. Софи нимәне һайлар: үткәненә ҡайтырмы, әллә бөгөнгөһөн яҡыныраҡ күрерме? Был һорауға яуап үҙе үк ҡуйыусы режиссер булған һәм төп ролде лә үҙе башҡарған Гүзәл Дәүләтованың әҫәрен күргәндән һуң мәғлүм булыр. Режиссер Гүзәл Дәүләтова әйтеүенсә, мөмкинлектәре сикләнгән актерҙарға спектаклдәрҙә ҡатнашыу  уларҙың һәләтен асыу, эске донъяһын байытыу мөмкинлеге бирә. 
Тормошто, тормоштағы һәр яңылыҡты яратып ҡабул иткән кешегә сиктәр юҡ бит. Бик күп еңеүҙәр яулаған мөмкинлеге сикләнгән спортсы Марат Йосопов был юлы сәхнәлә үҙен тағы ла ышаныслыраҡ тотор, уның актерлыҡ һәләте нығыраҡ асылыр.  Тамашасыларға был тарихты ғына түгел, инклюзив театр актерҙарының ижади мөмкинлектәрен күреү ҙә ҡыҙыҡлы булыр.
Театр труппаһында 200 кеше шөғөлләнә. Актерҙар араһында студенттар, уҡытыусылар, табиптар ҙа бар. Тамашасы күңелен арбаусылар араһында Паралимпия спортсыһы һәм йәмәғәт эшмәкәре Марат Йосопов та шөғөлләнә. Һәүәҫкәр актер ҡаршылыҡтарҙы еңеп, кешелектең мөмкинлектәре сикһеҙ икәнен иҫбатлар өсөн сәхнәгә сыға. Тәүге тапҡыр инвалид креслоһында  ултырған кешеләр 1960 йылда Лондонда тамаша әҙерләй. Һуңынан был тәжрибә  бөтә донъяла ҡулланыла башлай.  
 ","
	Кесе йома, 16 ноябрь 2017",Яңылыҡтар,Na
https://kulturarb.ru/ba/news/tiҙҙәn-bashҡortostandyң-bash-ҡalaһynda-iv-kөmөsh-aҡbuҙat-halyҡ-ara-milli-һәm-etnik-kino-festivale-uҙasaҡ, Тиҙҙән Башҡортостандың баш ҡалаһында IV “Көмөш Аҡбуҙат” Халыҡ-ара милли һәм этник кино фестивале уҙасаҡ ,Na,"

17 – 19 декабрҙә Башҡортостандың баш ҡалаһында IV “Көмөш Аҡбуҙат” Халыҡ-ара милли һәм этник кино фестивале уҙғарыла. Уны 2016 йыл фильмы – режиссер Сабит Ҡорманбәковтың (Ҡаҙағстан) “Оралман” картинаһы аса. 
 Конкурс программаһында тулы метражлы һигеҙ нәфис фильм ҡатнаша. Улар араһында – Рәсәй, Канада–Греция, Ҡырғыҙстан, Ҡаҙағ­стан, Сербия, Һиндостан, Иран фильм­дары. “Башинформ” агентлығы хәбәр итеүенсә, Башҡортостандан сарала күренекле башҡорт шағиры һәм йәмәғәт эшмәкәре Шәйехзада Бабичҡа арналған “Бабич” һәм “Өфөнән һөйөү менән” картиналары ҡатнаша.
Рәсәйҙән, Үзбәкстандан, Афғанстандан, Грузиянан, Азербайжан–Ирандан, Непалдан авторҙар Өфөгә ҡыҫҡа метражлы һигеҙ фильм алып килергә ниәтләй. Респуб­ликабыҙҙан иһә Фәрзәнә Утарбаеваның “Ҡырағай” һәм Руслан Юлтаевтың “Кластан тыш дәрес” фильмдары күрһәтелә. Документаль эштәр – йәмғеһе етәү. Улар – Рәсәй (Татарстан, Төньяҡ Осетия–Алания), Ҡаҙағ­стан, Латвия, Һиндостан фильмдары. Башҡортостандан был номинацияла Вилүрә Иҫәндәү­ләтованың “Башҡорт шәле” ҡатнаша.
Конкурстан тыш программала – Тажикстан, Рәсәй (Бүрәт Республикаһы, Башҡортостан), Грузия, Ҡырғыҙстан фильмдары. Кинолар түләүһеҙ күрһәтелә.  “Көмөш Аҡбуҙат” кинофести­валенең маҡсаты – милли һәм этник йүнәлештәге фильмдар төшөргән кинематографистар ижадын танытыу. Өс көнгә Өфө мәҙәни үҙәккә әүерелеп, төрлө төбәктәрҙән һәм илдәрҙән режиссерҙарҙы, актерҙарҙы һәм про­дюсерҙарҙы бергә йыясаҡ.
Халыҡ-ара жюри ун бүләк әҙерләй. Улар – “Көмөш Аҡбуҙат” төп бүләге, “Иң яҡшы тулы метражлы уйын фильмы сценарийы өсөн”, “Тулы метражлы уйын фильмында иң яҡшы режиссер эше өсөн”, “Тулы метражлы уйын фильмында иң яҡшы оператор эше өсөн”, “Иң яҡшы ҡыҫҡа метражлы уйын фильмы өсөн”, “Ҡыҫҡа метражлы уйын фильмында иң яҡшы режиссер эше өсөн”, “Ҡыҫҡа метражлы уйын фильмында иң яҡшы оператор эше өсөн”, “Документаль фильмда иң яҡшы режиссер эше өсөн”, “Документаль фильмда иң яҡшы оператор эше өсөн”, “Иң яҡшы документаль фильм геройы өсөн” приздары.
Шулай уҡ махсус бүләктәр ҙә, атап әйткәндә, тамашасы һөйөүе призын, Башҡортостан Кинематографистар союзының милли рух өсөн Әмир Абдразаҡов исемендәге һәм оператор сәнғәте өсөн Ғилуан Әмиров исемендәге приздарҙы тапшырыу ҡарала.

 ","
	Кесе йома, 16 ноябрь 2017",Яңылыҡтар,Na
https://kulturarb.ru/ba/news/һuҡyrҙar-өsөn-bashҡortostan-respublika-mahsus-kitaphanaһy-abonementy-jөrәktә-mөhәbbәt-jәshәһә-isemle-kitap-kүrgәҙmәһen-tәҡdim-itә," Һуҡырҙар өсөн Башҡортостан республика махсус китапхана абонементы ""Йөрәктә мөхәббәт йәшәһә..."" исемле китап күргәҙмәһен тәҡдим итә ",Na,"

Һуҡырҙар өсөн Башҡортостан республика махсус китапханаһы абонементы, прозаик һәм сценарист Виктория Токареваның тыуыуына 80 йыл тулыу айҡанлы китап күргәҙмәһен тәҡдим итә.
Яҙыусының ижад юлы бала саҡтан башлана. Бөгөнгө көндә ул Мәскәү ҡалаһы янында йәшәй һәм яҙышыуын дауам итә. Уның һәр бер әҫәренә тәрән мәғәнә, яҡты образдар, бөйөк фәлсәфә һалынған.
Китаптары – тормошоноң сағылышы. Улар ябай кешеләр тураһында һөйләй. Күп әҫәрҙәренең геройҙары – ҡатын-ҡыҙ. Шуға күрә лә, уны гүзәл зат бигерәк тә яратып уҡый.
Күргәҙмәлә һуҡырҙарға һәм насар күреүселәргә тәғәйенләнгән китаптар тәҡдим ителә.

 ","
	Кесе йома, 16 ноябрь 2017",Яңылыҡтар,Na
https://kulturarb.ru/ba/news/izhad-galereyaһynda-bashҡortostandyң-atҡaҙanғan-mәҙәniәt-heҙmәtkәre-viktor-kirichenko-shәhsi-kүrgәҙmәһe-asyldy, «Ижад» галереяһында Башҡортостандың атҡаҙанған мәҙәниәт хеҙмәткәре Виктор Кириченконың шәхси күргәҙмәһе асылды ,Na,"

Оша көндәрҙә Башҡортостандың атҡаҙанған мәҙәниәт хеҙмәткәре Виктор Кириченко үҙенең 80 йәшлек юбилейын ҡаршылай.
Күркәм дата уңайынан рәссам «Ижад» галереяһында рәссамдың шәхси күргәҙмәһе  аылды.
Тәбиғәт матурлығын һүрәтләүсе картиналары, портрет һәм натюрморт жанрындағы башҡа ижади эштәре менән танышырға талант эйәһенең  дуҫтары, сәнғәт оҫталары, тиҫтәнән ашыу уҡыусыһы килде.
Виктор Кириченко 50-cе йылдарҙа Ленинград художество училищеһын тамамлап, Өфөгә эшкә ҡайта. Артабан ул ҡатыны Наталья Яблочкина менән баш ҡалалағы 2-се  сәнғәт мәктәбенә нигеҙ һала, педагог булараҡ балаларҙы ижад донъяһы менән таныштыра башлай.   

 ","
	Кесе йома, 16 ноябрь 2017",Яңылыҡтар,Na
https://kulturarb.ru/ba/news/ih-өs-eget-өs-eget-azat-azamat-һәm-bajeget-tamashaһy-jәnә-sәhnәgә-syғa," ""Их өс егет, өс егет, Азат, Азамат һәм Байегет "" тамашаһы йәнә сәхнәгә сыға  ",Na,"

23-24 ноябрҙә ""Башҡортостан "" дәүләт концерт залында 14 йыл үткәс йәнә "" Их өс егет, өс егет, Азат, Азамат һәм Байегет "" тамаша йәнә сәхнәгә сыға.  
Билдәле йырсы һәм актерҙар Сәғиҙулла Байегет, Азат Йыһаншин һәм Азамат Ғафаров яңы музыкаль проект менән тамашасыларҙы һөйөндөрөргә йыйына. “Өс егет” тәүге тапҡыр 2003 йылда сәхнәләштерелгәйне. 14 йыл үткәс егеттәр донъяға яңыса ҡараш, яңы образдарҙа тамашасылар менән осрашырға ниәтләй. 
Күптән түгел Башҡортостан ДТРК–һының Рәсәй медиа үҙәгендә «Их өс егет, өс егет, Азат, Азамат, Байегет» проектына бағышланған матбуғат конференцияһы үтте. Театрлаштырылған тамашаның проект үҙенсәлектәре тураһында республиканың билдәле актерҙары — Башҡортостандың атҡаҙанған артисы Сәғиҙулла Байегет, Башҡортостандың халыҡ артистары Азамат Ғафаров һәм Алмас Әмиров һөйләне. 
 ","
	Кесе йома, 16 ноябрь 2017",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatrynda-bashҡortostandyң-halyҡ-artistkaһy-gөlshat-zyyazetdinovanyң-yubilej-kisәһe-uҙasaҡ, Салауат башҡорт дәүләт драма театрында Башҡортостандың халыҡ артисткаһы Гөлшат Зыязетдинованың юбилей кисәһе уҙасаҡ ,Na,"

Салауат башҡорт дәүләт драма театрында 8 декабрь көнө, киске сәғәт 19.00 Башҡортостандың халыҡ артисткаһы Гөлшат Зыязетдинованың юбилей кисәһе уҙғарыласаҡ. Тамашасы иғтибарына төрлө спектаклдәрҙән өҙәктәр, моңло йырҙар тәҡдим ителәсәк.  Тамашаны ҡуйыусы режиссер Рәүил Хәкимов.
Гөлшат Ибраһим ҡыҙы Салауат башҡорт дәүләт драма театрының оло быуын артистары араһында иң сағыу йондоҙҙарҙың береһе. Ауырғазы колхоз-совхоз театрын Салауат ҡалаһына күсереүҙе ойошторған, күп йылдар буйына театрҙы етәкләгән Ибраһим Әхмәров һәм талантлы актриса, Башҡортостандың атҡаҙанған артисткаһы Зәкиә Әхмәрованың ҡыҙҙары ул.
Билдәле сәхнә әһелдәре исемен Гөлшат апай лайыҡлы йөрөтә. Ижади багажында йөҙҙән ашыу ролдәре бар. Легендар актриса хаҡында күберәк белергә теләһәгеҙ, уның юбилей кисәһенә рәхим итегеҙ!!! 
  
 ","
	Шаршамбы, 15 ноябрь 2017",Яңылыҡтар,Na
https://kulturarb.ru/ba/news/өfөlә-bashҡortostandyң-100-shәhese-isemle-konferenciya-үtte,                 Өфөлә «Башҡортостандың 100 шәхесе” исемле конференция үтте ,Na,"

Бөгөн Өфөлә Бөтә донъя башҡорттары ҡоролтайы һәм Республика Милли музейы «Башҡортостандың 100 шәхесе”исемле конференция уҙғарҙы.
 Был сара Башҡортостан милли автономияһы ойошторолоуҙың 100 йыллығына арналған. Тарихтан билдәле булыуынса, 1917 йылдың 15 ноябрендә Ырымбурҙа Башҡорт мәркәз шураһы фарманы менән Башҡортостан автономияһы иғлан ителә. Уға ярашлы, айырым Хөкүмәт, парламент һәм армия ойошторола, дәүләт символдары ҡабул ителә.
Республика Милли музейы етәксеһе Ғәли Вәлиуллин әйтеүенсә, был конференция бөтә ил кимәлендә ҙур әһәмиәткә эйә. Башҡортостан автономияһы Рәсәй автономияһына ла нигеҙ һала. Башҡортостан автонмияһы 1917 йылда иғлан ителһә лә, яңы ойошторолған Совет Хөкүмәте уны рәсми рәүештә ике йылдан һуң ғына таный.
1919 йылдың 20 мартында Мәскәүҙә «Үҙәк Совет власы менән Башҡорт хөкүмәте араһында Башҡорт совет автономияһы тураһында"" килешеүгә ҡул ҡуйыла. Шуға был дата Башҡортостан Республикаһы тыуған көнө тип билдәләнә.
 ","
	Шаршамбы, 15 ноябрь 2017",Яңылыҡтар,Na
https://kulturarb.ru/ba/news/baltas-rajonynda-bөgөn-tamasha-respublika-һәүәҫkәr-teatrҙar-festivale-bashlana," Балтас районында бөгөн  ""Тамаша"" республика һәүәҫкәр театрҙар фестивале башлана ",Na,"

Балтас районында бөгөн  ""Тамаша"" республика һәүәҫкәр театрҙар фестивале башлана. Конкурс театр сәнғәтен пропагандалау һәм артабан үҫтереү маҡсатында ойошторола.
Байрамда йәштәр һәм ололар һәүәҫкәр театр коллективтары ҡатнаша. Уларҙың сығышын театр тәнҡитселәре, танылған режиссерҙар һәм педагогтарҙан торған жюри баһалай.
Программала — конкурс ҡарауҙары, үҙешмәкәр театрҙарҙың спектаклдәре, оҫталыҡ дәрестәре, һәүәҫкәр театрҙарҙың режиссерҙары һәм етәкселәре өсөн ижади лаборатория.
 ","
	Шаршамбы, 15 ноябрь 2017",Яңылыҡтар,Na
https://kulturarb.ru/ba/news/өfөnәn-һөjөү-menәn-filmy-zolotoj-oryol-milli-kinonagrada-isemlegendә,  «Өфөнән һөйөү менән» фильмы  «Золотой орёл» Милли кинонаграда исемлегендә ,Na,"

Ошо көндәрҙә генә  «Өфөнән һөйөү менән» фильмы  «Золотой орёл” Милли кинонаграда исемлегенә инеүе хаҡында мәғлүмәтле булдыҡ. 
Билдәле йәш режиссер Айнур Асҡаровтың   «Өфөнән һөйөү менән» «Иң яҡшы сценарий» номинацияһына бәилдәләнгән. Иҫегеҙгә төшөрөп уҙайыҡ, фильмдың сценарий авторы– Айҙар Аҡманов.  
Барлығы ошо номинацияла 18 Рәсәй сценаристарының эше тәҡдим ителгән. Фильмдарҙың тулы исемлеге менән ошо һылтанмала танышырға мөмкин:http://kinoacademy.ru/news/
«Золотой орёл” Милли кинонаграданаһының бүләкләү тантанаһы 2018 йылдың 26 ғинуарында Мәскәү ҡалаһында үтәсәк. 

 ","
	Шаршамбы, 15 ноябрь 2017",Яңылыҡтар,Na
https://kulturarb.ru/ba/news/fәrit-bikbulatovtyң-yaҡty-iҫtәlegenә-arnalғan-hәter-kisәһe-ojoshtorola, Фәрит Бикбулатовтың яҡты иҫтәлегенә арналған хәтер кисәһе ойошторола ,Na,"

5 декабрь көнө Х. Әхмәтов исемендәге Башҡорт дәүләт филармонияһында БАССР-ҙың халыҡ артисы Фәрит Бикбулатовтың хәтер кисәһе үтәсәк. 
Мәғлүмәт өсөн: Фәрит Хәйбулла улы Бикбулатов 1936 йылдың 8 авгусында [Башҡорт АССР-ының Хәйбулла районы(хәҙер Башҡортостан Республикаһының Йылайыр районыны) Мәҡсүт ауылында тыуған.
Фәрит Бикбулатов Юлдыбай ауылында ете класты тамамлағандан һуң, район комсомол комитеты юлламаһы менән киномеханик булып эшләй.
Совет Армияһында хеҙмәт итеп ҡайтҡас, Өфө ҡалаһының 1-се һөнәри-техник училищеһына уҡырға инә. Бында йәмәғәт эштәрендә, концерттарҙа әүҙем ҡатнаша. Ҡала профсоюздар ойошмаһы хорында йырлай.
Училищены тамамлағас, Өфө моторҙар эшләү заводында үҙаллы хеҙмәтен башлай. Калинин исемендәге мәҙәниәт йортоноң хор һәм драма түңәрәктәренә йөрөй. Агитбригада составында концертарҙа ҡатнаша. Завод коллективы Бикбулатовҡа Өфө сәнғәт училищеһына инергә тәҡдим итә.
Өфө сәнғәт училищеһында Аэлита Хайрулла ҡыҙы Чемборисова класында уҡый. Уҡып йөрөгән йылдарында уҡ төрлө конкурстарҙа сығыш яһай башлай. 1967 йылда Польша Халыҡ Республикаһында үткән Хеҙмәт резервтары фестивалендә ҡатнашыу бәхетенә өлгәшә. Профессиональ белем биреү коллективтары араһында Башҡортостандың баш ҡалаһы исеменән сығыш яһай. Башҡортостан фольклор әҫәрҙәре сығышы менән бик ҙур уңыш ҡаҙана. Йәш йырсы Фәрит Бикбулатов тураһында күп сит ил гәзиттәре яҙып сығалар. 1968 йылда уҡ, БАССР-ҙың Телевидение һәм радиотапшырыуҙар буйынса Башҡортостан"" ижад клубына эшкә саҡырыла.
1969 йылда сәнғәт уҡыу йортоноң вокал бүлеген уңышлы тамамлап, 21 йыл буйына Фәрит Хәйбулла улы «Башҡортостан» дәүләт телерадиокомпанияһында эшләй: башта диктор, артабан мөхәррир, йыр бүлеге өлкән мөхәррире була. 1989—98 йылдарҙа «Башҡортостан» ижад клубында директор һәм солист вазифаһын башҡара. Үҙен юғары квалификациялы журналист, оҫта йырсы, талантлы телевизион тапшырыуҙар алып барыусыһы итеп таныта. Төрлө конкурстар ойоштороусы һәм ҡуйыусы булараҡ киң танылыу яулай. «Дуҫлыҡ моңо» халыҡ-ара башҡорт һәм татар йырҙарын башҡарыусылар фестивален ойоштороусыларҙың береһе.
1981 йылда Башҡорт дәүләт университетының филология факультетын тамамлай.
Һуңғы йылдарҙа БСТ телеканалында «Тыуған моңдар» тапшырыуын алып бара.
Фәрит Бикбулатов 2016 йылдың 26 ноябрендә Өфөлә вафат булды.

 ","
	Шаршамбы, 15 ноябрь 2017",Яңылыҡтар,Na
https://kulturarb.ru/ba/news/shәl-bәjlәү-oҫtalary-өfөgә-jyjyla, Шәл бәйләү оҫталары Өфөгә йыйыла ,Na,"

26 ноябрҙә Өфөлә ""Башҡорт шәле"" тигән фестиваль конкурс уҙғарыла. Программала йәрминкә-күргәҙмәнән тыш, оҫталыҡ дәрестәре һәм ижади конкурстар ҡаралған.
Башҡортостанда  шәл бәйләү оҫталары конкурсы 20 йыл дауамында Күмертау ҡалаһы, Стәрлебаш һәм Ейәнсура райондарында  үткәрелеп килде. 2008 йылдан даими рәүештә Өфөлә уҙғарыла.

Башҡорт дебет шәле — биҙәү-ғәмәли сәнғәтенең бер тармағы. Был кәсеп бигерәк тә Башҡортостан Республикаһының көньяҡ-көнсығыш яғында (Әбйәлил, Баймаҡ, Белорет, Ейәнсура,Күгәрсен, Хәйбулла райондары), Ырымбур өлкәһенең башҡорттар күпләп йәшәгән Һарыҡташ, Ҡыуандыҡ һәм Һаҡмар райондарында киң таралған. Был райондарҙың тәбиғи шарттары йоҡа (нескә, нәҙек) һәм шул уҡ ваҡытта ныҡ, иләү өсөн юғары сифатлы, һығылмалы сүсле дебет кәзәһе тоҡомо үрсеүгә булышлыҡ иткәндер. Элек-электән башҡорттар күпләп мал тотҡан. Кәзә-һарыҡты һөт йәки ит өсөн генә түгел, ә йөнөнән, тиреһенән өҫкө кейем тегеү өсөн дә аҫрағандар. Шул ваҡыттан алып шәл бәйләү кәсебе лә барлыҡҡа килгән.
 Республикала халыҡ-ара һәм төбәк шәл бәйләү оҫталары конкурстары, күргәҙмәләре үткәрелә. Беренсе күргәҙмә Өфөлә 1992 йылда үтә. Был күргәҙмәлә 100- ашыу дебет шәле, селтәрле шәл һәм палантиндар күрһәтелә. Иң оҫта бәйләүсе тип Ейәнсуранан Хәтифә Исмағилова таныла. Икенсе конкурс Күмертау ҡалаһында 1996 йылда үткәрелә. Төбәк-ара халыҡ ижады фестивале 1998 йылда Ҡурған ҡалаһында үтә һәм унда ла беҙҙең оҫтабикәләр уңышлы ҡатнаша.
Ейәнсура районында «Шәл байрамы» тип ойошторолған сара махсуслаштырылған « Ейәнсура шәле» конкурс-күргәҙмәһенә әүерелеп, хәҙер өр-яңы статуста — «Башҡорт шәле» республика фестивале тип атала. 2015 йылда Гран-прины Иҫәнғол ауылынан Зөлфиә Бикбулатова яулаған. Был конкурсты Республика Халыҡ ижады үҙәге ойоштора. Ярыш ҡалын шәл, йоҡа шәл һәм селтәр шәл; яҫы һәм оҙонса палантиндар; ҡара һәм аҡ шәл; төҫлө палантиндар номинациялары буйынса үтә.
Йылдан-йыл конкурста ҡатнашыусылар һәм райондарҙың һаны арта бара.

 ","
	Шаршамбы, 15 ноябрь 2017",Яңылыҡтар,Na
https://kulturarb.ru/ba/news/uchalyla-tradicion-yandan-uҡ-atyu-bujynsa-rajon-һәm-ҡala-mәrgәndәre-өsөn-yarysh-үtte, Учалыла традицион яндан уҡ атыу буйынса район һәм ҡала мәргәндәре өсөн ярыш үтте ,Na,"

Күптән түгел Учалы ҡалаһының ижад һарайында Башҡортостан автономияһы иғлан ителеүгә һәм Үҙəк Совет власы менəн Башҡорт хөкүмəте араһында Башҡорт Совет автономияһы тураһында килешеүгә 100 йыл тулыу айҡанлы, традицион яндан уҡ атыу буйынса район һәм ҡала мәргәндәре өсөн ярыш үтте.
Сараны ойоштороусылар: Учалы районының мәҙәниәт бүлеге, Учалы ҡалаһының ижад һарайы, Учалы ҡалаһы һәм районы мөхтәсибәте.
Ярыштың өс этабында барлығы 60 уҡсы ҡатнашты, улар араһында иң оло мәргән Зәйет Шакировҡа 87 йәш булһа, иң кесеһе - Бәхтийәр Исхаковҡа 4 кенә йәш ине. Еңеүселәр 8 йәшкә тиклем, 12 йәшкә тиклем малайҙар һәм ҡыҙҙар, 16 йәшкә тиклем малайҙар һәм ҡыҙҙар һәм 16 йәштән өлкән ир-егеттәр һәм ҡатын-ҡыҙҙар номинацияларында диплом һәм аҡсалата приз менән бүләкләнделәр.
 ","
	Шишәмбе, 14 ноябрь 2017",Яңылыҡтар,Na
https://kulturarb.ru/ba/news/yuldash-hitta-2017-jyldyң-iң-yaҡshy-jyrҙary-bildәlәnәsәk, «Юлдаш-хит»та 2017 йылдың иң яҡшы йырҙары билдәләнәсәк ,Na,"

Иртәгә, 15 ноябрь көнө «Башҡортостан» дәүләт концерт залында «Юлдаш-хит» гала-концерты уҙасаҡ.
Байрам тамашаһында 2017 йылдың иң яҡшы йырҙары билдәләнә. Йылға музыкаль йомғаҡ яһаусы сараны ойоштороусы- «Юлдаш» йыр һәм мәғлүмәт радиоһы.
Тамашасыларҙы сағыу сығыштарҙан торған бай йөкмәткеле программа, «Юлдаш» радиоһында ай һайын уҙғарылған хит-парадтар еңеүселәренең сағыу сығыштары көтә.
 Сәхнә түрендә тамашасылар тауыш биргән 30 башҡорт эстрадаһы йондоҙоның сығыш яһауы көтөлә.
«Юлдаш-хит-2017» гала-концертында— Фидан Ғафаров, Рәсүл Ҡарабулатов, Фәҙис Ғәниев, Лилиә Букеева, Фәрүәз Урманшин, Баязит Байназаров, Венер Камалов, Хәсән Усманов, «Бүреләр», «Улар», «Бирешмә» төркөмдәре ҡатнашасаҡ.
 ","
	Шишәмбе, 14 ноябрь 2017",Яңылыҡтар,Na
https://kulturarb.ru/ba/news/haliҡ-zaimov-opera-balet-hor-һәm-instrumental-muzyka-үҫeshenә-ҙur-өlөsh-indergәn-shәhes," Халиҡ Заимов опера-балет, хор һәм инструменталь музыка үҫешенә ҙур өлөш индергән шәхес  ",Na,"

Кисә 13 ноябрь көнө, оҫта педагог, күренекле композитор Халик Шакир улы Заимовтың тыуған көнө булды. Халиҡ Шакир улы Заимов (1914—1977) — башҡорт совет композиторы, педагог, музыкаль йәмәғәтселек эшмәкәре. СССР Композиторҙар союзы ағзаһы, Башҡорт АССР-ы Композиторҙар союзы рәйесе була.
1914 йылдың 13 ноябрендә Ырымбур губернаһы Силәбе өйәҙе (хәҙерге Силәбе өлкәһе Сосновка районы) Һултай ауылында тыуған.
1937 йылда — Өфө музыка училищеһының классик скрипка класын, 1940 йылда П. И. Чайковский исемендәге Мәскәү консерваторияһы эргәһендәге башҡорт студияһында профессор В. А. Беловтың композиция класын тамамлаған.
1952 йылда консерваторияның төп курсының профессор А. Н. Александров класын тамамлай.
1941—1944 йылдарҙа Өфө гарнизонының хәрби оркестры музыканты булып хеҙмәт итә.
1952—1956 һәм 1963—1977 йылдарҙа Өфө ҡалаһында эшләй.
1956—1963 йылдарҙа Мәскәү өлкәһе Лыткарино ҡасабаһы Балалар музыка мәктәбе директоры була, 1963 йылдан вафатына тиклем Өфө сәнғәт училищеһы директоры була.
Композитор А. Э. Спадавеккиа менән бергә «Аҡбуҙат» операһын яҙа. Опера Б. Бикбай һәм Ҡ. Даян либреттоһына ижад ителә. Сюжеты нигеҙендә «Аҡбуҙат» башҡорт эпосы ята. «Аҡбуҙат» — тарих-фольклор нигеҙендә яҙылған тәүге башҡорт операларының береһе.
Мәжит Ғафуриҙың «Ҡара йөҙҙәр» повесы буйынса Н. Канин һәм Х. Мостаев либреттоһына ҡуйылған ошо уҡ исемдәге балетҡа Заимов А. Г. Чугаев менән бергә музыка яҙа.
Композиторҙың төп әҫәрҙәренә Баязит Бикбай шиғырына «Башҡортостан» кантатаһы (1947), симфоник оркестр өсөн увертюра (1952), фортепиано өсөн 24 прелюдия (1952), Б. Бикбай менән М. Сөндөклө шиғырҙарына балалар өсөн 16 йырҙан торған «Бәхетле бала саҡ» циклы (1951) һәм башҡалар инә.

 ","
	Шишәмбе, 14 ноябрь 2017",Яңылыҡтар,Na
https://kulturarb.ru/ba/news/tamyr-balalar-telekanalynyң-umyrzaya-film-әkiәte-tefi-tөbәk-bөtә-rәsәj-konkursynyң-finalynda," Тамыр"" балалар телеканалының ""Умырзая"" фильм-әкиәте ""ТЭФИ-Төбәк"" Бөтә Рәсәй конкурсының финалында ",Na,"

 “Тамыр"" балалар телеканалы хәбәр итеүенсә,  ""Умырзая"" фильм-әкиәте ""ТЭФИ-Төбәк"" Бөтә Рәсәй конкурсының финалына сыҡҡан. Бөтәһе 12 номинация билдәләнгән, һәр береһендә өс проект һайлап алынған. Статуэткалар хужалары декабрҙә билдәле буласаҡ.
 ""Тамыр"" телеканалары директоры Гөлназ Ҡолһарина әйтеүенсә, телевидение шарттарында әкиәт төшөрөү бөтә коллективтан ҙур көс талап иткән үтә ҡатмарлы эш булып тора. Башҡортостанда тәүге бронза ""Орфей"" статуэткаһы 2004 йылда шулай уҡ балалар әкиәте өсөн тапшырылғайны. 
Иҫегеҙгә төшөрөп үтәйек, федераль конкурста ""Тамыр"" телеканаланың ""Ҡоралай"" фильмы еңеп сыҡҡайны.

 ","
	Шишәмбе, 14 ноябрь 2017",Яңылыҡтар,Na
https://kulturarb.ru/ba/news/өfөlә-jәshlek-shou-respublika-jәshtәr-festivaleneң-gala-koncerty-үtәsәk, Өфөлә «Йәшлек шоу» республика йәштәр фестиваленең гала-концерты үтәсәк  ,Na,"

Гала-концерт 9 декабрь көнө «Башҡортостан» дәүләт концерт залында үтәсәк.
«Йәшлек шоу» йәштәр фестивале Башҡортостандың күп милләтле йәштәрен рухи-әхлаҡи һәм илһөйәрлек рухында тәрбиәләү, уларҙың  ижади кимәлен күтәреү өсөн уҙғарыла. 
Сараны ойоштороусылар — Башҡортостандың Мәҙәниәт министрлығы, Республика халыҡ ижады үҙәге, Мәҙәниәткә булышлыҡ итеү үҙәге.
«Йәшлек шоу» республика йәштәр фестивале 25-се тапҡыр уҙғарыла.
Фестивалдә 16-30 йәшлек башҡарыусылар ҡатнашыу мөмкинлегенә эйә.
Фестиваль дүрт этапта үтә. Һайлап алыу туры ситтән тороп «Бәйләнештә» социаль селтәрендә, «Музыка, һүнмә» төркөмөндә, шулай уҡ Республика халыҡ ижады үҙәге төркөмөндә бара.
 Конкурста ҡатнашыу өсөн башҡорт телендә йыр яҙҙырып, видеоны «Йәшлек шоу» тигән билдә менән Этот адрес электронной почты защищён от спам-ботов. У вас должен быть включен JavaScript для просмотра. электрон почтаһына ебәрергә кәрәк.

 ","
	Шишәмбе, 14 ноябрь 2017",Яңылыҡтар,Na
https://kulturarb.ru/ba/news/mәzhit-ғafuriҙyң-memorial-jort-muzejynda-bөtә-rәsәj-mәҙәni-akciyaһy-sәnғәt-tөnө-үtte," Мәжит Ғафуриҙың мемориаль йорт-музейында Бөтә Рәсәй мәҙәни акция - ""Сәнғәт төнө"" үтте ",Na,"

Күптән түгел Мәжит Ғафуриҙың мемориаль йорт-музейында БР-ҙың Милли әҙәбиәт музейы һәм уның филиалдары ҡатнашлығында ойошторолған Бөтә Рәсәй мәҙәни акцияһы - ""Сәнғәт төнө"" үтте.
 Был сара, РФ һәм БР Мәҙәниәт министрлыҡтары ҡарарҙарына ярашлы, Рәсәйҙә һәм Башҡортостанда иғлан ителгән Экология йылына һәм Октябрь революцияһының 100 йыллығына арналды.  ""Сәнғәт төнө"" тип аталған был киң масштаблы мәҙәни акцияның программаһы ла тап ошо билдәле сараларҙы һәм музей эшмәкәрлеге йүнәлешен күҙ уңында тотоп төҙөлдө. Әйтәйек, ""Октябрь революцияһы темаһы Мәжит Ғафури ижадында"" тип аталған түңәрәк өҫтәлдә музей хеҙмәткәрҙәре Башҡортостандың тәүге халыҡ шағиры тураһында төрлө темаға әңгәмә ҡорҙо, уның шиғырҙарын һөйләп ишеттерҙе. Ә билдәле прозаик, БР Яҙыусылар союзы ағзаһы Лира Яҡшыбаева үҙенең ике киҫәктән торған ""Зәйнулла ишан"" тип аталған тарихи-биографик романында шағирҙың Троицк мәҙрәсәһендә уҡыу йылдары һәм әҫәрҙә шәкерт Мәжит образының нисегерәк сағылдырылыуы хаҡында ҡыҙыҡлы мәғлүмәттәр бирҙе. Артабан БР Мәҙәниәт министры урынбаҫары Р.Р. Алтынбаев, министрлыҡтың социаль-мәҙәни эшмәкәрлеге буйынса баш белгесе Ә.И. Әхмәтйәнова, БР Милли әҙәбиәт музейы директоры Г.С. Моратова һәм спонсор булараҡ сығыш яһаған ""Башҡорт энциклопедияһы"" ғилми учреждениеһының директор урынбаҫары Ф.Б. Саламатов йыл буйы дауам иткән ""Минең музейым"" республика конкурсында еңеүселәрҙе тәбрикләп үтте. Шуныһы ҡыуаныслы: М.Ғафури мемориаль йорт-музейы хеҙмәткәрҙәре был конкурсҡа тәҡдим иткән ""М.Ғафури йорт-музейының сувенир продукцияһы"" проекты ""Музей дизайны"" номинацияһында 1 дәрәжә диплом менән билдәләнһә, ""Күңел экологияһы"" тигән әҙәби-музыкаль кисә Экология йылына арнап үткәрелгән саралар номинацияһында спонсорҙар тарафынан әҙерләнгән махсус призға лайыҡ булды.
 ","
	Йома, 10 ноябрь 2017",Яңылыҡтар,Na
https://kulturarb.ru/ba/news/status-inklyuziv-halyҡ-teatry-sofi-spektaklen-tәҡdim-itә,  “Статус” инклюзив халыҡ театры  “Софи” спектаклен тәҡдим итә ,Na,"

11, 12, 18 һәм 19 ноябрь көндәре Башҡортостан Республикаһының Халыҡ ижады үҙәгендә Екатерина Сергеева һәм Гүзәл Дәүләтова пьесаһы буйынса ҡуйылған “Софи” спектакле уйналасаҡ. Спектаклде “Статус” инклюзив халыҡ театры сәхнәләштерә.
“Статус” – йәш театр. Әммә улар хәҙер икенсе сәхнә әҫәре әҙерләй. Унда мөмкинлектәре сикләнгәндәр ҙә, һау-сәләмәт кешеләр ҙә, профессиональ актерҙар ҙа һәүәҫкәрҙәр ҙә ҡатнаша.
Спектаклдәге күренештәр беҙҙең көндәрҙе сағылдыра. Ваҡиғалар Голландияла бара. Хәтерен юғалтҡан йәш ҡатын Софи хәлле генә голланд ғаиләһенә барып эләгә. Яйға һалынған тормош, уны яратып торған ире, улы бар. Бәхет өсөн тағы ла нимә кәрәк? Әммә йәш ҡатын бәхетһеҙ. Һәм бер осрашыу уның тормошон баштүбән әйләндерә. Үткән һәм бөгөнгө араһында көрәш башлана.
Төп ролдәрҙә - М. Йосопов, Р. Нафиҡов, Г. Дәүләтшина. Софи нимәне һайлар: үткәненә ҡайтырмы, әллә бөгөнгөһөн яҡыныраҡ күрерме? Был һорауға яуап үҙе үк ҡуйыусы режиссер булған һәм төп ролде лә үҙе башҡарған Гүзәл Дәүләтованың әҫәрен күргәндән һуң мәғлүм булыр.
Тормошто, тормоштағы һәр яңылыҡты яратып ҡабул иткән кешегә сиктәр юҡ бит. Бик күп еңеүҙәр яулаған мөмкинлеге сикләнгән спортсы Марат Йосопов был юлы сәхнәлә үҙен тағы ла ышаныслыраҡ тотор, уның актерлыҡ һәләте нығыраҡ асылыр.  Тамашасыларға был тарихты ғына түгел, инклюзив театр актерҙарының ижади мөмкинлектәрен күреү ҙә ҡыҙыҡлы булыр.
Спектакль 18.00 сәғәттә башлана.  Адресы: Өфө ҡалаһы, Кустарная урамы, 17
 ","
	Йома, 10 ноябрь 2017",Яңылыҡтар,Na
https://kulturarb.ru/ba/news/silәbelә-rәsәj-һәm-ҡaҙaғstan-tөbәk-ara-heҙmәttәshlek-forumy-үtte, Силәбелә Рәсәй һәм Ҡаҙағстан төбәк-ара хеҙмәттәшлек форумы үтте ,Na,"

Силәбелә Рәсәй һәм Ҡаҙағстан төбәк-ара хеҙмәттәшлек форумы үтте. Пленар ултырышты ике дәүләт башлыҡтары Владимир Путин менән Нурсолтан Назарбаев асты. Быйыл төп тема итеп кешелек капиталы үҫеше алынды. Йәғни, хеҙмәт шарттарын яҡшыртыу, белем биреү, кадрҙар әҙерләү системаларын камиллаштырыу мөмкинлектәре ҡаралды. Сара сиктәрендә Башҡортостан хөкүмәте һәм Павлодар Аҡимиәте араһында сауҙа-иҡтисади, фәнни-техник һәм гуманитар өлкәләрҙә хеҙмәттәшлек тураһында Килешеүгә ҡул ҡуйылды. Документты Башҡортостан башлығы Рөстәм Хәмитов һәм Павлодар өлкәһе етәксеһе Булат Бакауов имзаланы. Килешеү ике яҡ араһында бәйләнештәрҙе үҫтереү һәм иҡтисади хеҙмәттәшлеккә булышлыҡ итеүҙе маҡсат итә. Улар химия һәм нефть химияһы сәнәғәте, ауыл хужалығы, машина төҙөү, транспорт, фән, мәҙәниәт, мәғариф, йәштәр сәйәсәте, спорт һәм туризм өлкәләренә ҡағыла. Шулай уҡ туған тел һәм милли мәҙәниәтте үҫтереү менән шөғөлләнеүсе йәмәғәт берләшмәләренә ярҙам итеү ҙә билдәләнә. Рөстәм Хәмитов форум сиктәрендә ойошторолған ""Кешелек капиталын үҫтереү"" күргәҙмәһе һәм ""Урал-Ҡаҙағстан далаларының Арҡайым доньяһы"" экспозицияһы менән дә танышты. Тышҡы сауҙа әйләнеше буйынса Ҡаҙағстан Башҡортостандың сит ил партнерҙары араһында 4-се, Бойондороҡһоҙ дәүләттәр берләшмәһе илдәре араһында беренсе урынды биләй. Былтыр ике республиканың үҙ-ара сауҙа күләме 375 миллион долларҙан артып киткән. Уның 90 проценттан ашыуы , йәғни 342 миллион доллары беҙҙең республика экспортына тура килә. Рәсәй-Ҡаҙағстан төбәк-ара форумдары 2003 йылдан алып уҙғарылып килә.
 
 ","
	Йома, 10 ноябрь 2017",Яңылыҡтар,Na
https://kulturarb.ru/ba/news/vi-lenindyң-jort-muzejynda-revolyuciyanyң-100-jyllyғyna-arnalғan-kүrgәҙmә-eshlәj, В.И. Лениндың йорт-музейында революцияның 100 йыллығына арналған күргәҙмә эшләй ,Na,"

Өфөлә В.И. Лениндың ҡулъяҙмалары менән танышырға була. Улар революцияның 100 йыллығына арналған күргәҙмә сиктәрендә, даһиҙың йорт-музейында ҡуйылған.
 Ҡулъяҙмалар 1918-21 йылдарҙа яҙылған. Унда ошо осор өсөн мөһим ваҡиғаларға анализ бирелә, пролитар массаларға йөкләмәләр ҡуйыла.
Йорт-музейҙа совет осорона ҡараған эмблема-значоктар менән танышырға мөмкин. Музей әле лә ҡаланың төп туристик маршруттарының береһе һанала. Бигерәктә уны Ҡытай, Вьетнам халыҡ республикаларынан килгән туристар үҙ итә.
 ","
	Кесе йома, 09 ноябрь 2017",Яңылыҡтар,Na
https://kulturarb.ru/ba/news/mostaj-kәrim-isemendәge-milli-jәshtәr-teatry-yaңy-jyl-әkiәttәre-әҙerlәj, Мостай Кәрим исемендәге Милли йәштәр театры Яңы йыл әкиәттәре әҙерләй ,Na,"

Мостай Кәрим исемендәге Милли йәштәр театры «Щелкунчик» һәм «Барбос исемле эт һәм яңы йыл кросы» тигән ике яңы йыл әкиәте әҙерләй. 
Был спектаклдәр балалар театрҙарына булышлыҡ итеү һәм уларҙы йыһазландарыуҙы күҙ уңында тотҡан «Мәҙәниәтте һәм туризмды үҫтереү» федераль программаһы буйынса финанслана. 
Режиссер Зиннур Сөләймәнов «Щелкунчик» спектакле өҫтөндә эш башлаған. Сәхнә әҫәренең нигеҙендә – Гофман әкиәтенең мотивтары буйынса Нина Соболеваның постановкаһы. Спектаклгә музыканы билдәле композитор Урал Иҙелбаев ижад итә, хореограф – Сулпан Асҡарова, ҡуйыусы рәссам Рөстәм Баймөхәмәтов сәхнә биҙәлеше менән шөғөлләнәсәк.
 ","
	Кесе йома, 09 ноябрь 2017",Яңылыҡтар,Na
https://kulturarb.ru/ba/news/bildәle-shaғir-һәm-zhurnalist-salauat-әbүzәrov-respublikanyң-atҡaҙanғan-matbuғat-һәm-kiң-mәғlүmәt-saralary-heҙmәtkәre-tigәn-maҡtauly-isemgә-lajyҡ-buldy, Билдәле шағир һәм журналист Салауат Әбүзәров «Республиканың атҡаҙанған матбуғат һәм киң мәғлүмәт саралары хеҙмәткәре» тигән маҡтаулы исемгә лайыҡ булды ,Na,"

 «Башҡортостан» гәзитенең дәүләт һәм хоҡуҡ бүлеге мөдире, билдәле шағир, яҙыусы һәм журналист Салауат Әбүзәров  «Башҡортостан Республикаһының атҡаҙанған матбуғат һәм киң мәғлүмәт саралары хеҙмәткәре» тигән маҡтаулы исемгә лайыҡ булды.
Маҡтаулы исем юғары һөнәри оҫталыҡ һәм матбуғат өлкәһендә оҙаҡ йылдар намыҫлы эшләгәне өсөн тапшырылды. 
Салауат Нәзир улы Әбүзәров 1967 йылдың 29 ғинуарында Ғафури районы Ташаҫты ауылында тыуған. Имәндәш урта мәктәбен тамамлаған. СССР Дәүләт Именлеге Комитетының Сик буйы ғәскәрҙәре составында илебеҙҙең Алыҫ Көнсығышында хеҙмәт итә. Башҡорт дәүләт университетының филология факультетын тамамлағас, Ғафури районы мәктәптәбендә балалар уҡыта. Аҙаҡтан Өфөгә килеп, «Башҡортостан» гәзите, «Ағиҙел» һәм «Һәнәк» журналдары редакцияһында эшләй, әлеге көндә «Башҡортостан» гәзитенең әҙәбиәт һәм мәҙәниәт бүлеге мөдире.
Мәктәп йылдарында уҡ шиғырҙар яҙа башлаған Салауат Әбүзәров әҙәбиәткә ныҡлап уҙған быуаттың 90-сы йылдары башында килә. Үҙенең «Еремә йыр» (1990) исемле тәүге шиғри йыйынтығы менән үк ул уҡыусылар иғтибарын йәлеп итә, ә 1995 йылда ул Башҡортостандың һәм Рәсәйҙең Яҙыусылар союзына ҡабул ителә. Әүҙем ижад итеп, ул артабан бер-бер артлы тағы ла өс китап сығара: «Ыҙғыш алмаһы» (2002), «Туғыҙынсы тулҡын» (2004) һәм «Йыһан емеше» (2009).
Шиғриәт менән бер рәттән Салауат Әбүзәров драматургия жанрында ла үҙен өлгөргән әҙип итеп танытты. 1996 йылда уның тәүге драма әҫәрен яҡташтары — Ғафури районының «Ҡаран» халыҡ театры һәүәҫкәрҙәре сәхнәләштерһә, алдағы тиҫтә йылда өмөтлө драматургтың пьесалары билдәле театрҙар репертуарында ныҡлы урын алды. Был йәһәттән уның «Хыялый» лирик комедияһын тәү сиратта билдәләргә кәрәк. Был әҫәр Башҡортостандың төп сәхнәһе булған М. Ғафури исемендәге Башҡорт дәүләт академия театры менән бер рәттән Арыҫлан Мөбәрәков исемендәге Сибай башҡорт дәүләт драма театры, Мирхәйҙәр Фәйзи исемендәге Ырымбур дәүләт татар драма театры һәм Татарстандың Яр Саллы татар дәүләт театрҙарында ҙур уңыш менән ҡуйылды.

 ","
	Кесе йома, 09 ноябрь 2017",Яңылыҡтар,Na
https://kulturarb.ru/ba/news/өfөlә-vi-akkordeonissimo-halyҡ-ara-klavishaly-akkordeonda-ujnausylarҙyң-festival-konkursy-үtә, Өфөлә  VI «Аккордеониссимо» халыҡ-ара клавишалы аккордеонда уйнаусыларҙың фестиваль-конкурсы үтә ,Na,"

Ағымдағы йылдың 8-10 декабрь көндәрендә Өфөлә Урта махсус музыкаль колледжы һәм З. Исмәғилев исемендәге Өфө дәүләт сәнғәт институтында VI «Аккордеониссимо» халыҡ-ара клавишалы аккордеонда уйнаусыларҙың фестиваль-конкурсы үтә.
Мәҙәни проект «Донъя кубогы» бөтә донъя аккорденсылар конкурсына һайлап алыу системаһына индерелде, ти ойоштороусылар.
Быйылғы «Аккордеониссимо-2017» еңеүселәре 2018 йылда Литвала үтәсәк  «Донъя кубогы»нда Рәсәй исеменән сығыш яһаясаҡтар.
Бәйгелә  100-ҙән ашыу балалар музыка мәктәптәре һәм сәнғәт мәктәптәрендә уҡыусылар, һөнәри һәм юғары белем белем биреү учреждениелары студенттары, шулай уҡ Рәсәйҙән һәм сит илдәрҙән башҡарыусылар ҡатнашасаҡ.
Бәйге сиктәрендә Рәсәй һәм Көньяҡ Корея аккордеонсыларының концерттарын, жюри ағзаларының оҫталыҡ дәрестәрен, ғилми-ғәмәли конференция, түңәрәк өҫтәл ойоштороласаҡ, тип хәбәр итә сараны ойоштороусылар.
Баһалама ағзалары: танылған музыканттар, халыҡ-ара һәм бөтә Рәсәй конкурстары лауреаттары, төп музыкаль белем биреү ойошмалары уҡытыусылары. 
8 декабрҙә Ф.И. Шаляпин исемендәге концерт залында Өфө дәүләт сәнғәт институтының Рус халыҡ уйын ҡоралдары оркестры менән берлектә солистар һәм ансамблдәрҙең сығыш яһауы көтөлә. 
 
 ","
	Кесе йома, 09 ноябрь 2017",Яңылыҡтар,Na
https://kulturarb.ru/ba/news/bashҡortostandyң-atҡaҙanғan-sәnғәt-eshmәkәre-kәshfelғilem-ғәҙelshin-arabyҙҙan-kitte, Башҡортостандың атҡаҙанған сәнғәт эшмәкәре Кәшфелғилем Ғәҙелшин арабыҙҙан китте ,Na,"

Башҡортостан мәҙәниәте ҙур юғалтыу кисерҙе, кисә 8 ноябрь көнө билдәле режиссер, Башҡортостандың атҡаҙанған сәнғәт эшмәкәре, Бөйөк Ватан һуғышы ветераны Кәшфелғилем Ғәҙелшин вафат булды. 
Кәшфи Фәйрүш улы Башҡорт дәүләт ҡурсаҡ театрында 12 йыл дауамында хеҙмәт иткән режиссер ине. 1950 йылдарҙың аҙағында актер булып эшләй, 1960 йылдарҙа Мәжит Ғафури исемендәге Башҡорт драма театры режиссеры булараҡ хеҙмәт юлын дауам итә.
Шулай уҡ Башҡортостан һәм Татарстан республикалары телевидениеһын ойоштороуҙа ҙур көс һалған шәхестәрҙең береһе була ул. 
Кәшфелғилем Ғәҙелшин менән хушлашыу, бөгөн 9 ноябрь көнө 10.30 сәғәттә Башҡорт дәүләт ҡурсаҡ театры фойеһында үтәсәк.

 ","
	Кесе йома, 09 ноябрь 2017",Яңылыҡтар,Na
https://kulturarb.ru/ba/news/halyҡ-ujyn-ҡoraldary-milli-orkestry-vetnamda-syғysh-yaһayasaҡ, Халыҡ уйын ҡоралдары милли оркестры Вьетнамда сығыш яһаясаҡ  ,Na,"

Башҡортостан республикаһының халыҡ уйын ҡоралдары милли оркестры Вьетнамда сығыш яһаясаҡ. Музыканттар 11 ноябрҙән 4 декабргә тиклем Хошимин ҡалаһында үтәсәк донъя халыҡтары мәҙәниәттәре күргәҙмәһендә ҡатнашырға йыйына.
Был фестиваль 1994 йылдан алып ойошторолоп килә. Һуңғы ваҡытта күләмле сара Төркиә, Камбоджа, Корея һәм Таиландта үтте.
Башҡорт дәүләт филармонияһының матбуғат хеҙмәтенән белдереүҙәренсә, милли оркестрҙың ошондай мәртәбәле мәҙәни форумда сығыш яһауы башҡорт уйын ҡоралдары сәнғәтен донъя сәхнәһендә киң популярлаштырыуға булышлыҡ итәсәк.
 ","
	Шаршамбы, 08 ноябрь 2017",Яңылыҡтар,Na
https://kulturarb.ru/ba/news/rәsәjҙeң-һәm-bashҡortostandyң-halyҡ-artisy-bashҡort-baletynyң-hudozhestvo-etәkseһe-leonora-ҡyuatovaғa-legenda-premiyaһy-tapshyryldy," Рәсәйҙең һәм Башҡортостандың халыҡ артисы, башҡорт балетының художество етәксеһе Леонора Ҡыуатоваға ""Легенда"" премияһы тапшырылды ",Na,"

Рәсәйҙең һәм Башҡортостандың халыҡ артисы, башҡорт балетының художество етәксеһе Леонора Ҡыуатоваға ""Легенда"" премияһы тапшырылды.  Ҡыуатова Леонора Сафа ҡыҙы - билдәле балет артисы. РСФСР-ҙың  һәм БАССР-ҙың  халыҡ артисы, Салауат Юлаев исемендәге дәүләт премияһы лауреаты.
Леонора Сафа ҡыҙы 1949 йылдың 9 ноябрендә Өфө ҡалаһында тыуған.
1958 йылда Ленинград хореография училищеһы вәкилдәре башҡорт бүлегенә уҡыусылар йыйыу өсөн Өфөгә килә. Һайлап алынған балалар араһында ун йәшлек Леонора Ҡыуатова ла була. Шулай итеп, журналист менән табип ғаиләһендә донъяға килгән ҡыҙсыҡ сәнғәт һуҡмағына аяҡ баҫа.
Был уҡыу йортона ингәндәрҙең иңенә ҡәҙимге мәктәптәгегә ҡарағанда өсләтә ауыр йөк төшә: бер юлы дөйөм белем алырға, музыкаға уҡырға, хореография дәрестәрендә шөғөлләнергә тура килә. Һәр кемдең дә түҙемлеге, ихтыяры етерлек түгел. Ул йылды Башҡортостандан ун дүрт кеше китә, һигеҙ йылдан бишеһе әйләнеп ҡайта. Ғәжәп түгел: сәнғәттең иң нескә, бик шартлы, ифрат ауыр был төрө бөтә «теләйемдәрҙе» ҡорбан иттерә, бөтә тормошоңдо бер маҡсатҡа һәм тик «кәрәккә» буйһондора. Өҙлөкһөҙ күнекмәләр, ҡәтғи режим, алһыҙ-ялһыҙ репетициялар ғүмереңдең йөкмәткеһенә әүерелә.
Ленинградтан ҡайтҡан 18 йәшлек һәләтле ҡыҙҙы Ҡазанға ҡоҙаларға, фатир асҡысы тотоп, атаҡлы балери­на Нинель Юлтыева килеп етә. Бер йылдан киләсәктә ҙур танылыу яулаясаҡ өмөтлө солист Сергей Козадаевҡа партнерша итеп Ленинград Бәләкәй опера һәм балет театрына саҡыралар. Әммә Леонора был тәҡ­димдәрҙән баш тарта, сөнки уның менән Пермь хореография училищеһын тамамлап ҡайтҡан бейеүсе Шамил Тереғолов араһында ғишыҡ уты тоҡана.
Рәсәйҙең атҡаҙанған, Башҡортостандың халыҡ артисы Шамил Тереғолов, хореография училищеһының педагогы, балаларға ун йәштән алып бейеү серҙәрен өйрәткән, уҡыу йортон тамамлап эшкә килһәләр, театрҙың ҡуйыусы балетмейстеры булараҡ, улар менән спектаклдәр әҙерләгән — был һирәк осрай торған күренеш. Мәшһүр артистың исеме Башҡортостан сәнғәте тарихына алтын хәрефтәр менән яҙылған.
 
 ","
	Шаршамбы, 08 ноябрь 2017",Яңылыҡтар,Na
https://kulturarb.ru/ba/news/bashҡortostanda-ike-aҡҡosh-muzykal-konkursy-үtә, Башҡортостанда «Ике аҡҡош» музыкаль конкурсы үтә ,Na,"

Башҡортостанда легендар йырсы, Рәсәйҙең атҡаҙанған артисы, Башҡортостандың һәм Татарстандың халыҡ артисы Фәриҙә Ҡудашева һәм талантлы композитор, музыкант Бәхти Ғайсиндың иҫтәлегенә «Ике аҡҡош» республика музыкаль конкурс-фестивале үтә.
 Фестивалдең бурыстары һәм маҡсаттары булып Фәриҙә Ҡудашева һәм Бәхти Ғайсиндың рухи мираҫын һаҡлап ҡалыу, музыкаль йыр ижадын пропагандалау, халыҡсан башҡарыу традицияларын һаҡлап ҡалыу һәм үҫтереү, милли йырҙарҙы башҡарыусы йәш таланттарҙы асыҡлау, толерантлы конфессия-ара һәм этник мөнәсәбәттәрҙе, халыҡтар дуҫлығын нығытыу тора.
Бәйге ике номинация буйынса үтә: вокал һәм баян. Беренсеһендә конкурста ҡатнашыусылар Фәриҙә Ҡудашеваның репертуарынан халыҡ йырҙарын йәки заманса музыка әҫәрҙәрен башҡарырға, икенсе номинация баянсы Бәхти Ғайсиндың һөнәри эшмәкәрлегенә арналған, музыканттар уның репертуарынан әҫәр башҡарырға тейеш. Инструменталистар өсөн конкурс 10 ноябрь көнө Ауырғазы районында үтәсәк, ә вокалистарҙыҡы 23 ноябрь көнөнө билдәләнгән, бәйге  Шишмә районында буласаҡ. 
Бәйге еңеүселәренең сығышын 2 декабрҙә Х.Әхмәтов исемендәге Башҡорт дәүләт филармонияһы сәхнәһендә күрәсәкбеҙ.
«Ике аҡҡош» конкурс-фестивале ойоштороусылары — Башҡортостан Республикаһының  Мәҙәниәт министрлығы, БР милли-мәҙәни татар автономияһы, БР халыҡтары Ассамблеяһы һәм Башҡортостандың Халыҡтар дуҫлығы йорто.
 ","
	Шаршамбы, 08 ноябрь 2017",Яңылыҡтар,Na
https://kulturarb.ru/ba/news/ҡosh-yuly-balalar-asyҡ-bashҡort-bard-konkursynyң-һajlap-alyu-tury-bashlandy," ""ҠОШ ЮЛЫ. БАЛАЛАР"" асыҡ башҡорт бард конкурсының һайлап алыу туры башланды ",Na,"

""ҠОШ ЮЛЫ. БАЛАЛАР"" асыҡ башҡорт бард конкурсы-16 йәштән өлкән булмаған гитарала уйнап башҡорт телендә йырлай белгән һәр теләүсе араһында уҙғарылан өс этаптан торған бәйге.
Беренсе этап ""Кастинг. Һайлап алыу туры"" 1 ноябрҙән алып 15 ғинуарға тиклем дауам итәсәк.  Ғаризаларҙы видео форматында ""Ҡош Юлы"" төркөмөнөң махсус видеояҙмалар альбомына һалырға кәрәк. Ҡатнашыусы мотлаҡ үҙе гитарала уйнап, башҡорт телендә йырлауы талап ителә. Өҫтөлмә музыкаль ҡоралдар ҡулланыу һәм ярҙамсылар ҡушылыуы мөмкин. Видеояҙмаларҙы ҡабул итеү барышында остаздар үҙҙәренә өс уҡыусы һайлап ала. Бер үк ҡатнашыусыны бер нисә остаз һайлаған осраҡта, ниндәй остаз менән артабан барыуын ҡатнашыусы үҙе хәл итә. Остаздар һайлап алмаған ҡатнашыусылар икенсе этапҡа үтә алмай. 
Икенсе этап ""Остаздар"" 1 февралдән алып  2018 йылың 10 майына ҡәҙәр барасаҡ. Остаздар балаларға йыр, моң, гитарала уйнау буйынса дәрестәр биреп киләһе этапҡа үтергә ярҙам итәсәк.""Тамыр"" балалар телеканалы һәр остаз һәм уның уҡыусылары менән тапшырыу эшләп күрһәтәсәк. Һәр бер остаз һәм уның өс уҡыусыһы тураһында айырым бер тапшырыу күҙалланған. Остаздар менән уҡыусылар йыр һайлап, яңы видео төшөрөп 1 майға тиклем ""Ҡош Юлы"" төркөмөнә ебәрергә тейештәр. 1 - 10 май интернет селтәрендә оҡшаған уҡыусыға тауыш биреү буласаҡ. Уның барышында һәр остаздың өс уҡыусыһынан берәүе генә өсөнсө этапҡа үтәсәк.
 Өсөнсө этап Гала-концертта һайлауҙан үткән ҡатнашыусылар ғына сығыш яһаясаҡ. Гала-концертта конкурсанттар ике йыр - остаз менән дуэт һәм бер үҙе башҡарған йыр тәҡдим итәсәк. ""ҠошЮлы. Балалар"" еңеүсеһен һәм еңеүсе остазды жюри ағзалары билдәләйәсәк.  
 ","
	Шаршамбы, 08 ноябрь 2017",Яңылыҡтар,Na
https://kulturarb.ru/ba/news/tujmazyla-tylsymly-ҡuraj-moңo-konkursy-үtәsәk, Туймазыла “Тылсымлы ҡурай моңо” конкурсы үтәсәк  ,Na,"

Республика халыҡ ижады үҙәге хәбәр итеүенсә, ҡурайсылар сираттағы бәйгегә әҙерләнә. Был юлы ул йәш ҡурайсыларға ойошторола. Декабрь баштарында Туймазыла “Тылсымлы ҡурай моңо” конкурсы үтә. Бәйгенең статусы асыҡ, башҡа төбәктәрҙән дә килә алалар. Конкурста фәҡәт һәүәҫкәрҙәр ҡурайсылар ҡатнашыу мөмкинлегенә эйә.
 Еңеүселәр 12 йәшкә тиклем, 12-16 һәм 16-нан өлкәндәр араһында аныҡланасаҡ. Быға тиклем ҡурайсылар конкурсы Октябрскийҙа үткәрелеп килде, Туймазы иһә “Оҙон көй” бәйгеһенең үҙәге булараҡ билдәле. Бәйге тураһында тулыраҡ мәғлүмәт алыр өсөн ошо һылтанма буйынса үтегеҙ: http://rcntrb.ru/news/1811
 ","
	Шаршамбы, 08 ноябрь 2017",Яңылыҡтар,Na
https://kulturarb.ru/ba/news/өfөlә-jәsh-rәssam-nazhiә-zaһitovanyң-shәhsi-kүrgәҙmәһe-asyldy, Өфөлә йәш рәссам Нажиә Заһитованың шәхси күргәҙмәһе асылды  ,Na,"

М.Ғафури сисемендәге Башҡорт академия драма театрының фойеһында йәш рәссам Нажиә Заһитованың шәхси күргәҙмәһе асылды. 
Нажиә Заһитова сығышы менән Силәбе өлкәһенән, әлеге ваҡытта Өфөлә йәшәй. Ҡ.Дәүләткилдеев исемендәге республика һынлы сәнғәт гимназия-интернатын, З.Исмәғилев исемендәге Өфө дәүләт сәнғәт институтын тамамлаған.
 «Рәсәй рәссамдары союзы» Бөтә Рәсәй ижади ижтимағи ойошмаһының Башҡортостан Республикаһы буйынса төбәк бүлексәһе ағзаһы. Республика һәм халыҡ-ара күргәҙмәләрҙә ҡатнашыусы.
Нажиә Заһитованың күргәҙмәһе декабрь аҙағына тиклем барасаҡ. 
 ","
	Шишәмбе, 07 ноябрь 2017",Яңылыҡтар,Na
https://kulturarb.ru/ba/news/baltas-rajony-tamasha-respublika-һәүәҫkәr-teatrҙar-festivalen-ҡabul-itergә-әҙerlәnә," Балтас районы ""Тамаша"" республика һәүәҫкәр театрҙар фестивален ҡабул итергә әҙерләнә ",Na,"

Ағымдағы йылдың 15-17 ноябрь көндәрендә  Балтас районында «Тамаша» республика һәүәҫкәр театрҙар фестивале үтәсәк. 
Фестивалде ойоштороусылар — Башҡортостандың Мәҙәниәт министрлығы, Республика халыҡ ижады үҙәге, Балтас районы хакимиәте.
Фестивалдең маҡсаты: һәүәҫкәр театр сәнғәтен пропагандалау һәм артабан үҫтереү.
Сарала йәштәр һәм ололарҙан торған һәүәҫкәр театр коллективтары ҡатнашыу мөмкинлегенә эйә. Сығыштарҙы жюри ағзалары баһалаясаҡ: билдәле театр тәнҡитселәре, танылған режиссерҙар һәм педагогтар.
«Тамаша» фестиваленең программаһы буйынса конкурс ҡарауҙарынан тыш, үҙешмәкәр театрҙарҙың спектаклдәре, оҫталыҡ дәрестәре, һәүәҫкәр театрҙарҙың режиссерҙары һәм етәкселәре өсөн ижади лаборатория үткәреү ҡаралған. 
 ","
	Шишәмбе, 07 ноябрь 2017",Яңылыҡтар,Na
https://kulturarb.ru/ba/news/fedorovka-rajony-bala-sytyrman-auylynda-tөҙөklәnderelgәndәn-һuң-auyl-mәҙәniәt-jorto-asyldy, Федоровка районы Бала -Сытырман ауылында төҙөкләндерелгәндән һуң ауыл мәҙәниәт йорто асылды ,Na,"

Халыҡтар берҙәмлеге көнө алдынан Федоровка районы Бала -Сытырман ауылында төҙөкләндерелгәндән һуң ауыл мәҙәниәт йорто файҙаланыуға тапшырылды.    
Уҙған быуаттың алтмышынсы йылдарында төҙөлгән мәҙәни бина республика ҡаҙнаһы иҫәбенә яңыртылды. Ауыл халҡының шатлығын республиканың Мәҙәниәт министры Әминә Шафиҡова уртаҡлашты. 
2014 йылда республикала Рәсәйҙә тәүгеләрҙән булып «Күп функциялы клубтар» тәжрибәһе ҡулланыла башлауы  хәлде тиҙ арала ыңғай яҡҡа үҙгәртә. Һөҙөмтәлә китап уҡыусылар бөтә уңайлыҡтар тыуҙырылған китапханала хеҙмәтләндерелә башланы. Ошо көнгәсә тура мәғәнәһендә ел-ямғырға бирешмәй йәшәп килгән китапхана мөдиренә республиканың мәҙәниәт министры Әминә Шафиҡова моделле китапхана сертификатын тапшырҙы.
Китапхананан тыш яңыртылған  бинала музыка мәктәбе һәм тренажер залы, өлкәндәр һәм балалар өсөн тиҫтәләгән ижади коллектив эшләй. «Замандаш» халыҡ фольклор ансамбле ағзалары ла клубтағы үҙгәрештәргә шат. Күп тапҡырҙар төрлө ижади фестивалдәр һәм конкурстар лауреаты исемен яулаған коллектив ағзаларының клубта үҙ мөйөшө булды.
 Мәҙәниәт йортон асыу уңайынан байрамда урындағы оҫтабикәләрҙең ҡул эштәре күргәҙмәһе лә ойошторолдо. Йөҙөктән үткәрерлек нескә шәлдәр, күҙҙең яуын алырлыҡ япма-паннолар бәйләүсе, көнкүреш кәрәк-яраҡтары, ҡурсаҡтар һәм башҡа күркәм әйберҙәр эшләүсе гүзәл заттар ҙа кистәрен клубҡа йыйыласаҡ. Клубты асыу тантанаһында һәүәҫкәр артистар ауылдаштарын бай йөкмәткеле концерт программаһы менән шатландырҙы. Был төбәк элек-электән дәртле бейеүселәре, моңло тауышлы йырсылары, уңған, татыу  халҡы менән дан тота. Бала Сытырман мәҙәниәт йорто күптән инде ауылдың тарихи һәм иҫтәлекле урынына әүерелгән. Уның күп функциялы үҙәк статусы яулауы мәҙәниәт йорто коллективы һәм ауыл  халҡы өсөн дә яңы мөмкинлектәр аса. 

 ","
	Шишәмбе, 07 ноябрь 2017",Яңылыҡтар,Na
https://kulturarb.ru/ba/news/fedorovka-rajon-mәҙәniәt-jortonda-3d-formatyndaғy-kinozal-fajҙalanyuғa-tapshyryldy, Федоровка район Мәҙәниәт йортонда 3Д форматындағы кинозал файҙаланыуға тапшырылды ,Na,"

Яңы проект федераль кино фонды бүлгән грант ярҙамында тормошҡа ашырылған. Был йәһәттән республикаға 14 кинозалды модернизациялауға 69 миллион һумдан ашыу аҡса килгән.
Быйыл ул аҡсаны Федоровка, Мәләүез һәм Бишбүләк райондары алды. Яңы кинозалды файҙаланыуға тапшырыу тантанаһы район халҡы өсөн оло байрамға әүерелде.
Мәҙәниәт йортоноң һәүәҫкәр артистары билдәле фильмдарҙан алынған йырҙарҙан тупланған киноконцерт менән сығыш яһаны. Тамашасыларға 3Д форматының мөмкинлектәрен иҫбатлаусы ҡыҫҡа метражлы роликтар күрһәтелде, улар араһында  алдағы киносеанстарға бушлай билеттар уйнатылды. 
Федоровка тамашасыларына ""Өфөнән һөйөү менән"" фильмы тәҡдим ителде. 3Д форматындағы зал ошо көндәрҙә үк тулы ҡеүәтендә эшләй башлаясаҡ.
 ","
	Шишәмбе, 07 ноябрь 2017",Яңылыҡтар,Na
https://kulturarb.ru/ba/news/һuҡyrҙar-өsөn-bashҡortostan-respublika-mahsus-kitaphanaһynyң-beloret-filialynda-filantrop-halyҡ-ara-premiyaһy-nominanty-alevtina-blinacheva-menәn-osrashyu-үtte, Һуҡырҙар өсөн Башҡортостан республика махсус китапханаһының Белорет филиалында “Филантроп” Халыҡ-ара премияһы номинанты менән осрашыу үтте ,Na,"

Һуҡырҙар өсөн Башҡортостан республика махсус китапханаһының Белорет филиалында “Филантроп” Халыҡ-ара премияһы номинанты Алевтина Блиначева менән осрашыу үтте.
Был һаулығы сиклеләр өсөн мәҙәниәт һәм сәнғәт өлкәһендә бирелгән донъялағы берҙән-бер премия. Беҙҙең республиканан быйыл 4 претендент ҡатнаша. Конкурсҡа Рәсәйҙең төрлө төбәктәренән 700-ҙән ашыу ҡатнашыусы ғариза яҙған. Беҙҙең республиканан ике лауреат та бар.
Конкурс йылына ике тапҡыр уҙғарыла. 2000 йылдан алып, проектта 9000 ашыу инвалид ҡатнашҡан. 358 кеше был премияның лауреаты була.
Махсус китапхана уҡыусыларына Алевтина үҙенең тормош һәм ижад юлы тураһында һөйләне, шиғырҙарын уҡыны һәм һорауҙарға яуап бирҙе.
 ","
	Шишәмбе, 07 ноябрь 2017",Яңылыҡтар,Na
https://kulturarb.ru/ba/news/bөgөn-өfөlә-ҙur-etnografik-diktant-halyҡ-ara-akciyaһy-utte, Бөгөн Өфөлә «ҙур этнографик диктант» халыҡ-ара  акцияһы утте ,Na,"

Бөгөн, 3 ноябрь көнө, Халыҡлар берҙәмлеге көнө алдынан Рәсәйҙең барлыҡ төбәктәрендә «ҙур этнографик диктант» халыҡ-ара  акция утте. БДУ-ның Гуманитар корпусында  икенсе тапҡыр Өфө халҡы үҙенең этнографик белемен тикшерә алды. Бөгөн""Ҙур этнографик диктант"" илебеҙҙең барлыҡ төбәктәрендә лә үтте.
Ойоштороусылар хәбәр итеүенсә, быйыл  ""Ҙур этнографик диктант"" сараһы халыҡ-ара статусҡа эйә булды, шунлыҡтан үҙҙәренең белемдәрен рәсәйлеләр генә түгел, ә сит илдә йәшәүсе ватандаштарыбыҙ ҙа тикшерә алды.
""Ҙур этнографик диктант""та теләгән һәр кем ҡатнаша ала ине. Тест һорауҙары теге йәки был миләттең йола, ғөрөф-ғәҙәттәре, аш-һыуы, халыҡтар араһында дуҫлыҡ һәм башҡа темаларҙы үҙ эсенә алған. Мәҫәлән, диктант өсөн яуаплы ведомство - Милләттәр эштәре буйынса федераль агентлыҡ ҙур тест өсөн Башҡортостандан 10 һорау алған.
Сараны ойоштороусылар: Удмурт Республикаһының милли сәйәсәт министрлығы һәм Милләт эштәре буйынса федераль агентлыҡ, Башҡортостан Республикаһының Мәҙәниәт министрлығы һәм БР Халыҡтар дуҫлығы йорто. 
Диктант һөҙөмтәләре 12 декабрҙә - Рәсәй Конституцияһы көнөндә билдәле буласаҡ.

 ","
	Йома, 03 ноябрь 2017",Яңылыҡтар,Na
https://kulturarb.ru/ba/news/matbuғat-baly-2017-iң-yaҡshy-zhurnalistarҙy-bildәlәjәsәk, “Матбуғат балы-2017” иң яҡшы журналистарҙы билдәләйәсәк ,Na,"

Башҡа өлкә хеҙмәткәрҙәре кеүек үк журналистар ҙа йыл аҙағында эшләнгән эштәрен барлай, иң яҡшыларҙы асыҡлай. Ошо маҡсатта быйыл да, 15 декабрҙә Өфөлә, “Версаль” комплексында, инде йолаға әүерелгән Матбуғат балы-2017 уҙғарыла.
«Был журналистарға аралашыу, уҙып барған йылға йомғаҡ яһау, быйыл яҡшы һөҙөмтәләргә өлгәшкәндәргә рәхмәт белдереү өсөн шәп мөмкинлек. Министрлыҡ һәм ведомство вәкилдәре, матбуғат хеҙмәттәре лә һәйбәт эшләгән журналистарҙы билдәләйәсәк», — тип хәбәр итә сара ойоштороусылар.
Йыл һайын үткәрелеп килгән был проектта федераль, республика һәм район киң мәғлүмәт саралары, корпоратив баҫмалар вәкилдәре, министрлыҡ һәм ведомство, предприятие һәм компанияларҙың матбуғат хеҙмәте хеҙмәткәрҙәре ҡатнашасаҡ.
Тиҙҙән «Матбуғат балы» алдынан тауыш биреү асыла: журналистар берләшмәһе байрамдың төп наградаһы — «Йыл журналисы» исеменә лайыҡ кешене һайлаясаҡ.
Ентекле мәғлүмәт менән Башҡортостандың Матбуғат агентлығы, Журналистар союзы сайттарында һәм https://vk.com/balpressy танышырға мөмкин.
 
 ","
	Йома, 03 ноябрь 2017",Яңылыҡтар,Na
https://kulturarb.ru/ba/news/jәsh-shaғir-almas-shammasov-shbabich-isemendәge-respublika-dәүlәt-jәshtәr-premiyaһyna-lajyҡ-buldy, Йәш шағир Алмас Шаммасов   Ш.Бабич исемендәге республика дәүләт йәштәр премияһына лайыҡ булды  ,Na,"

Йәш автор Алмас Шаммасов  «Өй түбәмдә күгәрсендәр» тип аталған өр-яңы китабы өсөн  Ш.Бабич исемендәге республика дәүләт йәштәр премияһына лайыҡ булды. 
Яңы йыйынтыҡҡа А. Шаммастың төрлө йылдарҙа ижад ителгән шиғырҙары урын алған. Уларҙа йәш ижадсы һәр ваҡыттағыса романтик рухына, тәнҡитле реализм, гражданлыҡ пафослы шиғриәт принциптарына тоғро ҡала.
 «Замандаш трагедияһы» исемле үҙенсәлекле поэмаһында шағир яңы осорҙоң киҫкен проблемаларын күрһәтә, яңы герой образын тыуҙырыуға ынтылыш яһай. Сирек быуатлыҡ арауыҡты һүрәтләгән был әҫәрҙә фәлсәфәүи, сәйәси, әхлаҡи мәсьәләләр күтәрелә. 
Поэма уҡыусыһын дуҫлыҡ, мөхәббәт, ғәҙеллек, ҡурҡаҡлыҡ, батырлыҡ һәм башҡа мәңгелек төшөнсәләр хаҡында уйланырға саҡыра.
Йәш шағирҙы мәртәбәле премияға лайыҡ булыуы менән ихлас күңелдән тәбрикләйбеҙ.
 ","
	Йома, 03 ноябрь 2017",Яңылыҡтар,Na
https://kulturarb.ru/ba/news/antigona-spektakle-altyn-bitlek-rәsәj-milli-teatral-premiyaһyna-7-nominaciyala-bildәlәnde," ""Антигона"" спектакле ""Алтын битлек"" Рәсәй милли театраль премияһына 7 номинацияла билдәләнде ",Na,"

М.Ғафури исемендәге Башҡорт дәүләт академия драма театрының ""Антигона"" спектакле ""Алтын битлек"" Рәсәй милли театраль премияһына 7 номинацияла билдәләнде:

 Драма/ ҙур формалағы иң яҡшы спектакль
Драма/ иң яҡшы режиссер эше - Фәрит Бикчәнтәев
Драма/иң яҡшы ҡатын-ҡыҙ роле - Лилиә Ғәлина
Драма/иң яҡшы ир-егет роле - Олег Ханов
Драма/иң яҡшы икенсе пландағы ҡатын-ҡыҙ роле - Гөлмирә Исмәғилева
Драма/иң яҡшы икенсе пландағы ир-егет роле - Алмас Әмиров
Драма/иң яҡшы рәссам эше - Альберт Нестеров

Фестиваль киләһе йылдың февраленән алып апрель айҙарына тиклем Мәскәү ҡалаһында  үтәсәк.
Бөтә замандарҙа һәм бар ерҙәрҙәгесә, боронғо Грецияла ла кешеләр бөткөһөҙ шәхси мәшәҡәттәр һәм ил ғәме менән йәшәй. Тыуым, үлем, мөхәббәт, хыянат, һуғыштар... Бына Фива батшаһы Эдип донъя ҡуя.. Уның ике улы, берәр йыл алмашлап ултырып, аталарының тәхетен һыуытмаҫҡа һүҙ бирешә. Тик, тәүге йылдың аҙағында уҡ өлкән ағай Этеокл ҡустыһы Полиникты тәхеткә яҡын ебәрмәҫкә тигән уй ҡора. Ағаһының мәкерле ниәтен белгәс, Полиник туған ҡалалары янына Фиваның ҡан дошманы булған ҙур ғәскәр килтерә. Дошман ҡыйратыла. Туғандар ҙа һәләк була. Артабан хакимлыҡты Этеокл менән Полиниктың атай яҡлап өлкән ағалары Креон үҙ ҡулына ала. Креон Этеоклды герой итеп ҙурлап, шартына килтереп ерләргә, ә хыянатсы Полиниктың кәүҙәһен сүплеккә, эттәргә ташларға, һәм, кем дә кем уның мәйетен күмергә маташа, шуға үлем язаһы, тигән бойороҡ бирә. Тап ошо урында башлана ла инде иң тетрәткес ваҡиғалар: Эдиптың ҡыҙы, бәләкәй генә ҡараҡай Антигона үлемесле аҙымға бара - ағаһын ерләргә була, сөнки туғанының күмелмәй ятыуы бөтә нәҫелдәре өсөн ҙур гонаһ икәнен белә. Һаҡсылар бер төн, Антигона хәленсә генә күмеп ҡуйған Полиниктың кәүҙәһен яңынан ҡаҙып сығара, ә ҡыйыу ҡыҙҙы тотоп Креон янына илтә...
Француз драматургы Жан Ануй Софоклдың боронғо пьесаһын яңыса яҙа. Ваҡыт та үҙгәрә, трагедияның асылы ла бөгөн бүтәнсә яңғырай, әммә «Антигона», иҫке менән яңының, тәжрибә, олпат зиһен менән йәш, яңы ынтылыштарҙың ҡотолғоһоҙ бәрелешенең мәңгелек символы булып ҡала.
 

 ","
	Йома, 03 ноябрь 2017",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-akademiya-drama-teatrynyң-akterҙaryna-shbabich-isemendәge-respublika-dәүlәt-jәshtәr-premiyaһy-tapshyryldy, Мәжит Ғафури исемендәге Башҡорт академия драма театрының актерҙарына Ш.Бабич исемендәге республика дәүләт йәштәр премияһы тапшырылды ,Na,"

Кисә, 2 ноябрь көнө Башҡортостан Республикаһының Хөкүмәте  йортонда БР Хөкүмәте Премьер-министр урынбаҫары Марат Мәһәҙиев Әҙәбиәт, сәнғәт һәм архитектура өлкәһендәге Ш.Бабич исемендәге республика дәүләт йәштәр премияһын тапшырҙы.
Мәжит Ғафури исемендәге Башҡорт академия драма театрының режиссеры Илсур Ҡаҙаҡбаев һәм артистары Урал Әминов, Ринат Баймырҙин, Артур Кәбиров, Фәнис Рәхмәтов «Хыялға ҡаршы» спектаклен юғары профессиональ художестволы сәхнәгә ҡуйған һәм башҡорт театр сәнғәтен пропагандалау өсөн был премияға лайыҡ булдылар.

 ","
	Йома, 03 ноябрь 2017",Яңылыҡтар,Na
https://kulturarb.ru/ba/news/irtәgә-bashҡortostanda-ҙur-etnografik-diktant-akciyaһy-үtә," Иртәгә Башҡортостанда ""Ҙур этнографик диктант"" акцияһы үтә ",Na,"

3 ноябрь – Халыҡлар берҙәмлеге көнөндә Рәсәйҙең барлыҡ төбәктәрендә «ҙур этнографик диктант» халыҡ-ара  акция уҙасаҡ.  Икенсе тапҡыр Башҡортостан халҡы үҙенең этнографик белемен тикшерә аласаҡ. ""Ҙур этнографик диктант"" илдең барлыҡ төбәктәрендә лә үтә.
Быйыл  ""Ҙур этнографик диктант"" сараһы халыҡ-ара статус  алды, шунлыҡтан үҙҙәренең белемдәрен рәсәйлеләр генә түгел, ә сит илдә йәшәүсе ватандаштарыбыҙ ҙа тикшерә аласаҡ.
""Ҙур этнографик диктант""та теләгән һәр кем ҡатнаша ала. Тест һорауҙары теге йәки был миләттең йола, ғөрөф-ғәҙәттәре, аш-һыуы, халыҡтар араһында дуҫлыҡ һәм башҡа темаларҙы үҙ эсенә ала. Мәҫәлән, диктант өсөн яуаплы ведомство - Милләттәр эштәре буйынса федераль агентлыҡ ҙур тест өсөн Башҡортостандан 10 һорау алған.
Сараны ойоштороусылар: Удмурт Республикаһының милли сәйәсәт министрлығы һәм Милләт эштәре буйынса федераль агентлыҡ, Башҡортостан Республикаһының Мәҙәниәт министрлығы һәм БР Халыҡтар дуҫлығы йорто. 
Диктант һөҙөмтәләре 12 декабрҙә - Рәсәй Конституцияһы көнөндә яһала.
 
 ","
	Кесе йома, 02 ноябрь 2017",Яңылыҡтар,Na
https://kulturarb.ru/ba/news/tiҙҙәn-respublika-halyҡ-izhady-үҙәgeneң-mәҙәniәt-jortonda-beҙ-bergә-festivale-үtә, Тиҙҙән Республика халыҡ ижады үҙәгенең Мәҙәниәт йортонда «Беҙ бергә» фестивале үтә ,Na,"

 
5 декабрь көнө Республика халыҡ ижады үҙәгенең Мәҙәниәт йортонда «Беҙ бергә» фестивале үтәсәк.
Фестиваль  беренсе тапҡыр уҙғарыла һәм  «Уңайлы мөхит» дәүләт программаһы сиктәрендә һәләтле йәштәргә булышлыҡ итеү маҡсатын үҙ эсенә ала. 
Сараны ойоштороусылар: Башҡортостан Республикаһының Мәҙәниәт министрлығы һәм  Республика халыҡ ижады үҙәге.
Фестивалдең талаптарына килгәндә, конкурста вокал, хореография, нәфис һүҙ кеүек жанр йүнәлештәрендә эшләүсе коллективтар һәм яңғыҙ башҡарыусылар ҡатнашыу мөмкинлегенә эйә.
«Беҙ бергә» фестивалендә Республика халыҡ ижады үҙәгенең Мәҙәниәт йорто коллективтары, Башҡортостандан сәләмәтлек хәленә ҡарамаҫтан ижади яҡтан һәләтле кешеләр, айырым үҙешмәкәр башҡарыусылар һәм профессиональ артистарҙың ҡатнашыуы көтөлә.
Фестивалдә ҡатнашыу өсөн ғаризаларҙы 15 ноябргә тиклем тапшырырға кәрәк, тулыраҡ мәғлүмәт өсөн 272-86-61 телефонына мөрәжәғәт итегеҙ.


 
 ","
	Кесе йома, 02 ноябрь 2017",Яңылыҡтар,Na
https://kulturarb.ru/ba/news/bashҡortostan-kinostudiyaһynda-tөshөrөlgәn-tәүbә-filmy-ҡyrymda-үtәsәk-festivaldә-ҡatnasha, «Башҡортостан» киностудияһында төшөрөлгән «Тәүбә» фильмы Ҡырымда үтәсәк фестивалдә ҡатнаша ,Na,"

3-6 ноябрь көндәрендә  Симферополдә, Евпаторияла һәм Ялтала «Человек, познающий мир» кинофестивале үтә. Сара Рәсәй Мәҙәниәт министрлығы һәм Ҡырым Республикаһының Мәҙәниәт министрлығы ярҙамында ойошторола.
Фестивалдә Башҡортостан Республикаһынан Вилүрә Иҫәндәүләтованың «Тәүбә» фильмы ҡатнаша. Кинофильмдың сценарий авторы Мәғәфүр Тимербулатов, продюсеры Азамат Хужәхмәтов.
«Тәүбә» фильмы еңел булмаған яҙмышлы кеше менән таныштыра. Уға имам булып киткәнсе күп тормош һынауҙарын үтергә тура килгән.
«Тәүбә» фильмы 2015 йылда «Көмөш Аҡбуҙат» II халыҡ-ара милли һәм этник кино фестиваленең «Документаль фильмдың иң яҡшы геройы өсөн» номинацияһында призға лайыҡ булды, быйыл Өфөлә «Ҡул ҡыҫыу» халыҡ-ара кинофорумында ҡатнашты. Тағы ла бер юғары награда — Рәсәй мосолмандары Үҙәк диниә назаратының дипломы. 

 ","
	Кесе йома, 02 ноябрь 2017",Яңылыҡтар,Na
https://kulturarb.ru/ba/news/tamasha-respublika-һәүәҫkәr-teatrҙar-festivalenә-әҙerlek-bara, «Тамаша» республика һәүәҫкәр театрҙар фестиваленә әҙерлек бара ,Na,"

Ағымдағы йылдың 15-17 ноябрь көндәрендә  Балтас районында «Тамаша» республика һәүәҫкәр театрҙар фестивале үтәсәк. 
Фестивалде ойоштороусылар — Башҡортостандың Мәҙәниәт министрлығы, Республика халыҡ ижады үҙәге, Балтас районы хакимиәте.
Фестивалдең маҡсаты: һәүәҫкәр театр сәнғәтен пропагандалау һәм артабан үҫтереү.
Сарала йәштәр һәм ололарҙан торған һәүәҫкәр театр коллективтары ҡатнашыу мөмкинлегенә эйә. Сығыштарҙы жюри ағзалары баһалаясаҡ: билдәле театр тәнҡитселәре, танылған режиссерҙар һәм педагогтар.
«Тамаша» фестиваленең программаһы буйынса конкурс ҡарауҙарынан тыш, үҙешмәкәр театрҙарҙың спектаклдәре, оҫталыҡ дәрестәре, һәүәҫкәр театрҙарҙың режиссерҙары һәм етәкселәре өсөн ижади лаборатория үткәреү ҡаралған. 
Ижади лабораторияла ҡатнашырға теләүселәр 2017 йылдың 15 ноябренә тиклем Этот адрес электронной почты защищён от спам-ботов. У вас должен быть включен JavaScript для просмотра., Этот адрес электронной почты защищён от спам-ботов. У вас должен быть включен JavaScript для просмотра. электрон адрестарына ғариза яҙырға тейеш.
Тулыраҡ мәғлүмәт алыу өсөн телефон: (347) 289-66-96.
 ","
	Кесе йома, 02 ноябрь 2017",Яңылыҡтар,Na
https://kulturarb.ru/ba/news/oҙaҡlamaj-salauat-bashҡort-drama-teatry-aleksandr-ostrovskijҙyң-glumov-spektaklen-sәhnәlәshterәsәk, Оҙаҡламай Салауат башҡорт драма театры Александр Островскийҙың «Глумов» спектаклен сәхнәләштерәсәк ,Na,"

Быйыл «Берҙәм Рәсәй» партияһы бәләкәй ҡала театрҙарына яңы спектаклдәр ҡуйыу, тауыш, яҡтыртыу ҡорамалдары алыу өсөн аҡса бүлгән. Проектта алты, шул иҫәптән Салауат башҡорт дәүәт драма театры ла ҡатнаша. Өҫтәүенә, Салауат башҡорт дәүләт драма театры үҙенең 85 йәшлек юбилейын да билдәләй. Әле театрҙа ике премьераға әҙерлек бара. Оҙаҡламай Александр Островскийҙың «Глумов» спектакле ҡуйыласаҡ. Шул йәһәттән, театрҙа матбуғат конференцияһы уҙғарылды.
Осрашыуҙа Мәскәү режиссеры Антон Федоров, ижади коллектив менән идара итеүсе Рөстәм Фазылов, төп ролде башҡарыусы Рафаэль Ғәйнуллин һәм актриса Рәмзиә Мәҡсүтова ҡатнашты. Театр коллективы өсөн рус яҙыусыһының әҙәбиәте бер ҙә сит түгел. Сөнки былтыр сәхнәлә Василий Шукшиндың хикәйәләре сәхнәләштерелгәйне.
Рөстәм Рамазан улы әйтеүенсә, Островскийҙың ижады милли театрҙар өсөн бик яҡын. Антон Федоров та тәҡдимгә шатланып риза булған.
- Салауат театры артистары шул тиклем талантлы, һәләтлеләр. Улар менән эшләүе рәхәт. Бер-беребеҙҙе ярты һүҙҙән аңлайбыҙ. Тел беҙҙең өсөн кәртә түгел. Ниндәй фразаны әйтеүҙәрен йөҙҙәрен уҡып беләм. Рус классигының был әҫәре бөгөнгө көн өсөн бик актуаль. Был юлы ҡәҙимге сәхнәләштереү булмаясаҡ, уны үҙенсәлекле итергә тырышабыҙ. Юҡ-юҡ, замансаға әйләндермәйәсәкбеҙ. Ун туғыҙынсы быуат уртаһында барған хәл-ваҡиғаларҙы нисек бар, шулай һүрәтләйбеҙ. Спектаклдең бөтә серҙәрен асып бөтмәйем. Тамашасылар театрға килеп ҡарағас, үҙҙәре белер, - тип йылмая ул.
Спектакль башҡорт телендә бара. Уны Сәрүәр Сурина тәржемә иткән. Әммә уйнаусы актерҙарға, авторҙың телен халыҡҡа аңлайышлы итеп еткереү өсөн, үҙҙәренең төҙәтмәләрен индерергә тура килгән.
Ролдәрҙе Рафаэль Ғәйнуллин, Рөстәм Фазылов, Башҡортостандың атҡаҙанған артистары Гөлфирә Сәфиуллина, Нәүфилә Яҡупова, артистар Нәркәс һәм Мирас Йомағужиндар, Риф Мусин, Айһылыу Лоҡманова, Рәмзиә Мәҡсүтова, Лиана Ниғмәтуллина, радик Ғәлиуллин, Әмир Үтәбаев башҡара. Режиссер билдәләүенсә, актерҙарҙы яҡшы белгәнгә күрә, ролдәрҙе бүлеүе ҡыйын булмаған.
Әле театрҙа алһыҙ-ялһыҙ репетициялар бара. Актерҙар тамашасының күңелен күрер өсөн бар тырышлығын һала. «Глумов» үҙ тамашасыһын көтә. Премьера 11 һәм 21 ноябрҙә күрһәтеләсәк.

 ","
	Кесе йома, 02 ноябрь 2017",Яңылыҡтар,Na
https://kulturarb.ru/ba/news/өfөlә-jәsh-yaҙyusylarҙyң-jәshtәr-tauyshy-әҙәbi-festivale-uҙғaryla, Өфөлә йәш яҙыусыларҙың «Йәштәр тауышы» әҙәби фестивале уҙғарыла  ,Na,"

17 ноябрҙә Зәйнәб Биишева исемендәге Башҡортостан «Китап» нәшриәтендә йәш яҙыусыларҙың «Йәштәр тауышы» әҙәби фестивале уҙғарыла.  Зәйнәб Биишева исемендәге Башҡортостан «Китап» нәшриәте тарафынан нәшер ителгән «Йәштәр тауышы» китаптар серияһы 2004 йылда барлыҡҡа килә. Йыл да йәш шағир һәм яҙыусыларҙың ижад емештәре китап итеп баҫтырылып, уҡыусылар хөкөмөнә сығарыла.
2016 һәм 2017 йылда «Китап» нәшриәтендә ошо проект һөҙөмтәһендә яҙыусыларҙың башҡорт, рус һәм татар телдәрендә ун китабы донъя күрҙе. Бына улар: Шәүрә Туйсина («Күңел баҡсам»), Зөһрә Сафина («Йондоҙҙарҙан сиктем ҡулъяулыҡ»), Ләйсән Мараҡанова («Күк сәскәләр»), Гөлиә Гәрәева («Бәхетлесеңме, дип сорама»), Артур Дарра («Когда я стану солнцем»), Эвита Гайнет («Моя ли жизнь?...»), Нурлан Ғәниев («Бер мизгел нибары»), Рәзинә Зәйнетдинова («Килен шәле»), Зөлфиә Сәлихова («Атай абруйы»), Таңсулпан Рәсүл («Атай, һине күрҙем...»).
Фестивалдә тамашасыларҙы «Йәштәр тауышы» серияһында баҫылған йыйынтыҡ авторҙары — йәш яҙыусылар һәм шағирҙар менән осрашыу, шулай уҡ китаптарҙың исем туйы көтә. Бынан тыш, байрам программаһында башҡорт эстрадаһы артистарының сығыштары ҡаралған.
«Китап» нәшриәтендә донъя күргән иң яҡшы китаптар күргәҙмәһе ойоштороласаҡ. Сара нәшриәттең тамашасылар залында сәғәт иртәнге 11-ҙә башлана. Адресы: Өфө ҡалаһы, Октябрь проспекты, 2.   
 ","
	Шаршамбы, 01 ноябрь 2017",Яңылыҡтар,Na
https://kulturarb.ru/ba/news/bashҡort-assr-nyң-atҡaҙanғan-sәnғәt-eshmәkәre-vil-kәrimov-arybyҙҙan-kitte," Башҡорт АССР-ның атҡаҙанған сәнғәт эшмәкәре, Башҡортостандың элекке Мәҙәниәт министры Вил Кәримов арыбыҙҙан китте ",Na,"

Башҡортостан Республикаһының Мәҙәниәт министрлығы ҙур юғалтыу хәбәре менән уртаҡлаша, 83 йәшендә Башҡорт АССР-ның атҡаҙанған сәнғәт эшмәкәре, Башҡортостан Республикаһының элекке Мәҙәниәт министры  Вил Сәғит улы Кәримов арыбыҙҙан китте.
Мәрхүм менән хушлашыу 2 ноябрь көнө Өфө районының Михайловка ауылында: Киевская урамы, 16 –сы  йорт адресы буйынса үтәсәк.
Башҡортостан Республикаһының Мәҙәниәт министрлығы Аппараты атҡаҙанған сәнғәт эшмәкәре Вил Кәримовты юғалтыу ҡайғыһы менән уртаҡлаша. 
Вил Сәғит улы хаҡында яҡты иҫтәлектәр яҡындары, дуҫтары һәм дә уның ижадын хөрмәт итеүселәр күңелендә мәңгелеккә һаҡланыр. 
Кәримов Вил Сәғит улы- 1935 йылдың 21 мартында Учалы районының Кәрим-Төпәй ауылында тыуған. ГИТИС,  ЦККПСС эргәһендәге Юғары партия мәктәбен тамамлаған. Ул оҙаҡ йылдар буйы актер, режиссер,  1969-1976 йылдарҙа Башҡорт  АССР-ның Мәҙәниәт министры вазифаһын башҡара, 1976 - 1983 йылдарҙа БАССР-ҙың ТВ һәм радио буйынса баш режиссеры булып эшләй, БАССР-ҙың Юғары Советының 8-9-сы саҡырылышында депутат булып һайлана.
1992-1993 йылдарҙа «Башкортостан» киностудияһына етәкселек итә. Режиссер булараҡ 20–нән артыҡ телевизион һәм 10 документаль фильм ижад иткән, «Ғәскәров», «Төнъяҡ амурҙары» фильмдары тамашасыларға киң таныш.
 
 ","
	Шаршамбы, 01 ноябрь 2017",Яңылыҡтар,Na
https://kulturarb.ru/ba/news/bashҡortostanda-mәҙәniәt-jorttary-yaңy-ҡoramaldar-menәn-tulylana, Башҡортостанда Мәҙәниәт йорттары яңы ҡорамалдар менән тулылана ,Na,"

Башҡортостанда мәҙәниәт йорттарына яңы ҡорамалдар ҡайтарыла. “Берҙәм Рәсәй” партияһының “Урындағы мәҙәниәт йорто” проекты буйынса быйыл беҙҙең республикаға 46 миллион һум аҡса бүленгән. 
Төбәк ҡаҙнаһынан өҫтәмә 5 миллион һум йүнәлтелгән, тип хәбәр итәләр Республика Хөкүмәтенән. Ошо суммаға республикала 32 мәҙәниәт йортоноң матди-техник базаһы нығытыласаҡ. 
Мәҙәниәт йорттарына музыкаль һәм яҡтыртыу ҡорамалдары, сәхнә кейемдәре ҡайтарыла. Әлеге ваҡытта Әбйәлил, Йылайыр, Өфө, Бөрйән, Ҡыйғы, Бөрө һәм башҡа райондарҙа мәҙәниәт йорттары яңыртылған.

 ","
	Шаршамбы, 01 ноябрь 2017",Яңылыҡтар,Na
https://kulturarb.ru/ba/news/mәҙәniәt-ministry-әminә-shafiҡova-jomabikә-ilyasovany-yubilejy-menәn-ҡotlany, Мәҙәниәт министры Әминә Шафиҡова Йомабикә Ильясованы юбилейы менән ҡотланы ,Na,"

Хөрмәтле Йомабикә Сәләхетдин ҡыҙы!
Башҡортостан Республикаһының Мәҙәниәт министрлығы исеменән һеҙҙе күркәм юбилейығыҙ менән тәбрикләйем!
Ихлас, тәрән һәм дә моңло ижадығыҙ менән әҙәбиәтебеҙҙә сағыу урын биләйһегеҙ. Һеҙ ижад иткән шиғырҙар һәр бер күңелдә яҡты тойғолар уята. Йөрәк һәм күңел йылыһы һалынған шиғри йыйынтыҡтарығыҙ уҡыусылар тарафынан ихлас ҡабул ителә.
Һеҙгә оҙон ғүмер, ныҡлы һаулыҡ һәм яңынан-яңы ижади бейеклектәр теләйем! 
Башҡортостан Республикаһының Мәҙәниәт министры Ә. И. Шафиҡова
 
 Йомабикә Сәләхетдин ҡыҙы Ильясова — Башҡортостандың дәүләт һәм матбуғат эшмәкәре, журналист һәм шағир. Башҡортостан Республикаһының дүртенсе (2008—2013 йылдар) һәм бишенсе саҡырылыш (2013 йылдан) Дәүләт Йыйылышы— Ҡоролтай депутаты, 2013 йылдан— Дәүләт Йыйылышы— Ҡоролтай рәйесе урынбаҫары, СССР Журналистар союзы һәм Башҡортостан Яҙыусылар союзы (1995) ағзаһы, 1999—2013 йылдарҙа «Башҡортостан ҡыҙы» журналының баш мөхәррире, Башҡортостан Республикаһының атҡаҙанған матбуғат һәм киң мәғлүмәт хеҙмәткәре.
Йомабикә Сәләхетдин ҡыҙы Ильясова 1957 йылдың 25 октябрендә Хәйбулла районы Аҡъюл ауылында тыуған. 1974 йылда Өфөләге 1-се һанлы мәктәп-интернатҡа уҡырға килә. Уны тамамлағас, Башҡорт дәүләт университетының филология факультетында уҡый.
1979—1991 йылдарҙа «Башҡортостан пионеры» республика балалар гәзитендә хәбәрсе, аҙаҡтан редакцияның әҙәбиәт һәм сәнғәт бүлеге мөдире була.
1991 йылда етерлек тәжрибә туплаған журналист башҡорт телендә яңы сыға башлаған «Йәшлек» кә, баҫманың әҙәбиәт һәм сәнғәт бүлеге мөдире итеп саҡырыла, һуңынан гәзиттең баш мөхәррире урынбаҫары вазифаһына үрләтелә.
1994—1996 йылдарҙа «Башҡортостан» гәзитенең әҙәбиәт һәм сәнғәт бүлеген етәкләй.
1996 йылда «Башҡортостан ҡыҙы» республика ҡатын-ҡыҙҙары журналына яуаплы сәркәтип итеп саҡырыла. 1999 йылда баҫманың баш мөхәррире итеп тәғәйенләнә һәм был яуаплы вазифала 2013 йылға тиклем эшләй.
Республиканың гәзит һәм журналдарында күп йыллыҡ уңышлы хеҙмәте өсөн Йомабикә Ильясоваға «Башҡортостан Республикаһының атҡаҙанған матбуғат һәм киң мәғлүмәт хеҙмәткәре» тигән маҡтаулы исем бирелгән.
2013 йылда икенсе саҡырылыш рәттән Башҡортостан Республикаһының Дәүләт Йыйылышы — Ҡоролтай депутаты итеп һайланған Йомабикә Ильясова беренсе ултырышта Ҡоролтай Рәйесе урынбаҫары вазифаһына тәҡдим ителә һәм ошо яуаплы эшкә бер тауыштан һайланып ҡуйыла.


 ","
	Шаршамбы, 01 ноябрь 2017",Яңылыҡтар,Na
https://kulturarb.ru/ba/news/halyҡ-berҙәmlege-kөnөnә-arnalan-bajram-programmaһy-menәn-tanyshyғyҙ, Халыҡ берҙәмлеге көнөнә арналған байрам программаһы менән танышығыҙ ,Na,"

Башҡортостан Республикаһы Халыҡ берҙәмлеге көнөн билдәләргә әҙерләнә. 4 ноябрҙә Өфөлә “Башҡортостан” дәүләт концерт залы алдында байрам тамашаһы үтә. Ул көндөҙгө 11-ҙә башлана. Бында милли кейемдәрҙә парад, халыҡ кәсептәре күргәҙмәһе, профессиональ һәм һәүәҫкәр ижади коллективтар сығышы була.
Кисен, 18 сәғәттә, республика буйынса “Сәнғәт төнө” акцияһы башлана. Унда музей, китапхана, клуб, театр һәм филармониялар ҡатнаша. Мәҙәниәт учреждениелары ил тарихы, милләттәр татыулығы һәм дуҫлығы темаларына бәйле саралар ойошторола. Дәүләт байрамы уңайынан – 4, 5, 6 ноябрҙә - өс көнлөк ял иғлан ителә. 
Ә Халыҡ берҙәмлеге көнө уңайынан илдә милләт-ара дуҫлыҡ буйынса киң күләмле акция үтә. Ул ""Ҙур этнографик диктант"" тип атала. Өфөнән тыш, Сибай, Нефтекама, Бөрө, Стәрлетамаҡ, Мәләүез, Мәсәғүт, Темәстә лә ҙур этнографик диктант яҙасаҡтар. Тест 30 һорауҙан тора, имтиханға 45 минут бирелә.

 ","
	Шаршамбы, 01 ноябрь 2017",Яңылыҡтар,Na
https://kulturarb.ru/ba/news/bashҡortostanda-shәjehzada-babich-isemendәge-dәүlәt-jәshtәr-premiyaһy-laureattary-isemdәre-bildәlәnde, Башҡортостанда Шәйехзада Бабич исемендәге дәүләт йәштәр премияһы лауреаттары исемдәре билдәләнде ,Na,"

Башҡортостан Хөкүмәтенең рәсми сайтынан хәбәр итеүҙәренсә , https://pravitelstvorb.ru/ba    республикала әҙәбиәт, сәнғәт һәм архитектура өлкәһендә Шәйехзада Бабич исемендәге дәүләт йәштәр премияһы лауреаттары исемдәре билдәләнде. 26 сентябрҙә Башҡортостан Хөкүмәте Йортонда 2015-2016 йылдар өсөн әҙәбиәт, сәнғәт һәм архитектура өлкәһендә Шәйехзада Бабич исемендәге дәүләт йәштәр премияһы буйынса комиссияның йомғаҡлау ултырышы үтте. 
Шәйехзада Бабич исемендәге премия художестволы әҙәбиәт; һынлы сәнғәт; театр, музыка, эстрада, цирк сәнғәте һәм хореография; кинематография; архитектура өлкәһендәге әҫәрҙәр өсөн тапшырыла. 
Премия менән бүләкләүҙең төп маҡсаты – Башҡортостан Республикаһының үҫешенә ҙур өлөш индергән йәш яҙыусыларҙы, рәссамдарҙы, артистарҙы, музыканттарҙы, архитекторҙарҙы һәм режиссерҙарҙы дәртләндереү. 
Быйыл йәштәр премияһына 15 эш тәҡдим ителде, шуларҙың 10-ы – сәнғәт, дүртәүһе – әҙәбиәт, берәүһе архитектура өлкәһендә. Комиссияның 5 сентябрҙә үткән беренсе ултырышы йомғаҡтары буйынса, конкурста артабан ҡатнашыу өсөн 10 ғариза һайлап алынды. 
 Премияның күләме 150 мең һум тәшкил итә. Ул ике йылға бер тапҡыр тапшырыла. 2015-2016 йылдар өсөн премия лауреаттары: 
– Шаммасов Алмас Рауил улы – «Өй түбәмдә күгәрсендәр» китабы өсөн; 
– «Хыялға ҡаршы» спектаклен профессиональ кимәлдә ҡуйғандары һәм башҡорт театр сәнғәтен танытҡандары өсөн Илсур Ҡаҙаҡбаев, Урал Әминев, Ринат Баймырҙин, Артур Кәбиров, Фәнис Рәхмәтовтан торған ижади коллектив; 
– Хәсбиуллина Алһыу Афған ҡыҙы – хор сәнғәте өлкәһендәге ҡаҙаныштары өсөн. 
 
 ","
	Шишәмбе, 31 октябрь 2017",Яңылыҡтар,Na
https://kulturarb.ru/ba/news/ҡyrym-respublikaһynyң-belogorsk-ҡalaһynda-danlyҡly-bashҡort-ҡyҙy-batyr-osousy-mәғүbә-syrtlanovaғa-byust-asyldy-4," Ҡырым Республикаһының Белогорск ҡалаһында данлыҡлы башҡорт ҡыҙы, батыр осоусы Мәғүбә Сыртлановаға бюст асылды  ",Na,"

27 октябрь көнө, Ҡырым Республикаһының Белогорск ҡалаһында данлыҡлы башҡорт ҡыҙы, батыр осоусы, Советтар Союзы Геройы Мәғүбә Сыртлановаға бюст асылды. Бюсттың скульпторы — «Рәсәй Даны Аллеяһы» проектының авторы Михаил Сердюков.
Сарала Башҡортостан Республикаһының Мәҙәниәт министры урынбаҫары Валентина Латыпова етәкселегендәге делегация ҡатнашты. 
Белогорск районы етәкселәре тарафынан Башҡортостан Республикаһына, Мәҙәниәт министрлығына, Валерий Аксёновҡа, скульптор Михаил Сердюковҡа Мәғүбә Сыртлановаға бюст асыуҙа хеҙмәттәшлек иткәндәрҙең барыһына ла рәхмәт һүҙҙәре еткерелде.
Мәғүбә Хөсәйен ҡыҙы 1912 йылда Бәләбәй ҡалаһында хәлле ғаиләлә донъяға килә. 1928 йылда мәктәпте тамамлай һәм үҙенең осоусы булырға теләге барлығын белдерә. Ләкин ата-әсәһе был хаҡта ишетергә лә теләмәй. Әммә тырыш, маҡсатлы ҡыҙ барыбер үҙ теләгенә ирешә. 
1941 йылда Тбилиси хәрби авиация мәктәбен тамамлай. 1942 йылдан башлап Төньяҡ Кавказ, 4-се Украина һәм 2-се Белоруссия фронттарында хеҙмәт итә. Мәғүбә Сыртланова башлыса ҡыҙҙарҙан ғына торған полкта була. Осоусылар тик төнөн генә һөжүмгә сыға, немецтар уларға хатта “төнгө пәрейҙәр” тигән ҡушамат та таға. Башлыса фанера менән көпләнгән “У-2” самолеты еңел була, дошманға уны бәреп төшөрөү ифрат ҡыйынға төшә. Һәр бер бәреп төшөрөлгән самолет өсөн немец генералдары хатта премия ла вәғәҙәләгән була.
Шуныһы ҡыҙыҡ, “У-2” самолеттары Өфөлә етештерелән фанера менән көпләнгән була. Үҙенең иҫтәлектәрендә Мәғүбә Сыртланова “Мине Өфө фанераһы һаҡланы” тип һөйләй.  780 хәрби осошта күрһәткән батырлығы өсөн Мәғүбә Сыртлановаға Герой исеме бирелә. Ул шулай уҡ Ленин, Ҡыҙыл Байраҡ, 2-се дәрәжә Ватан һуғышы һәм Ҡыҙыл Йондоҙ ордендары менән бүләкләнгән.
 
 ","
	Шишәмбе, 31 октябрь 2017",Яңылыҡтар,Na
https://kulturarb.ru/ba/news/sәhnәlә-rәlif-kinjәbaevtyң-gүrgә-kerer-ser-ine-isemle-spektakle, Сәхнәлә - Рәлиф Кинйәбаевтың “Гүргә керер сер ине” исемле спектакле ,Na,"

 
Туймазы татар дәүләт драма театры 8 ноябрҙә күренекле башҡорт драматургы Рәлиф Кинйәбаев әҫәре буйынса эшләнгән “Гүргә керер сер ине” исемле спектаклен сәхнәләштерәсәк.
 Оҙаҡ ваҡыттар театр репертуарында барған, меңәрләгән тамашасыларҙың яратып ҡараған сәхнә әҫәрендә әхлаҡи ҡиммәттәр юғары күтәрелә.  Ҡасандыр йәш ғаилә, үҙ балалары булмау сәбәпле балалар йортонан уллыҡҡа малай ала. Бала уларҙы үҙ ата-әсәләер тип үҫә. Инде өйләнергә ләйыйына. Тик Фәнилгә һөйгән йәре менән ҡауышып матур тормош ҡорорға яҙмай, ҡаланан ҡайтҡан Дилбәр апаһының бер-бер артлы ҡылған яңылыш аҙымдары был ғаиләнең хыялдарын селпәрәмә килтерә, сәскә кеүек йәш ғүмер өҙөлә...
Спектакль 8 ноябрь көнө 19.00 сәғәттә башлана.

 
 ","
	Шишәмбе, 31 октябрь 2017",Яңылыҡтар,Na
https://kulturarb.ru/ba/news/status-inklyuziv-halyҡ-teatrysofi-spektaklen-sәhnәlәshterә, “Статус” инклюзив халыҡ театры“Софи” спектаклен сәхнәләштерә ,Na,"

Тиҙҙән 11, 12, 18 һәм 19 ноябрь көндәре Башҡортостан Республикаһының Халыҡ ижады үҙәгендә Екатерина Сергеева һәм Гүзәл Дәүләтова пьесаһы буйынса ҡуйылған “Софи” спектакле уйналасаҡ. Спектаклде “Статус” инклюзив халыҡ театры сәхнәләштерә.
“Статус” – йәш театр. Әммә улар хәҙер икенсе сәхнә әҫәре әҙерләй. Унда мөмкинлектәре сикләнгәндәр ҙә, һау-сәләмәт кешеләр ҙә, профессиональ актерҙар ҙа һәүәҫкәрҙәр ҙә ҡатнаша.
Спектаклдәге күренештәр беҙҙең көндәрҙе сағылдыра. Ваҡиғалар Голландияла бара. Хәтерен юғалтҡан йәш ҡатын Софи хәлле генә голланд ғаиләһенә барып эләгә. Яйға һалынған тормош, уны яратып торған ире, улы бар. Бәхет өсөн тағы ла нимә кәрәк? Әммә йәш ҡатын бәхетһеҙ. Һәм бер осрашыу уның тормошон баштүбән әйләндерә. Үткән һәм бөгөнгө араһында көрәш башлана.
Төп ролдәрҙә - М. Йосопов, Р. Нафиҡов, Г. Дәүләтшина. Софи нимәне һайлар: үткәненә ҡайтырмы, әллә бөгөнгөһөн яҡыныраҡ күрерме? Был һорауға яуап үҙе үк ҡуйыусы режиссер булған һәм төп ролде лә үҙе башҡарған Гүзәл Дәүләтованың әҫәрен күргәндән һуң мәғлүм булыр.
Тормошто, тормоштағы һәр яңылыҡты яратып ҡабул иткән кешегә сиктәр юҡ бит. Бик күп еңеүҙәр яулаған мөмкинлеге сикләнгән спортсы Марат Йосопов был юлы сәхнәлә үҙен тағы ла ышаныслыраҡ тотор, уның актерлыҡ һәләте нығыраҡ асылыр.  Тамашасыларға был тарихты ғына түгел, инклюзив театр актерҙарының ижади мөмкинлектәрен күреү ҙә ҡыҙыҡлы булыр.
Спектакль 18.00 сәғәттә башлана.  Адресы: Өфө ҡалаһы, Кустарная урамы, 17  
 ","
	Шишәмбе, 31 октябрь 2017",Яңылыҡтар,Na
https://kulturarb.ru/ba/news/bildәle-shaғir-bihisap-jyrҙar-avtory-miҙhәt-әbdelmәnovtyң-izhad-kisәһe-үtte," Билдәле шағир, бихисап йырҙар авторы Миҙхәт Әбделмәновтың ижад кисәһе үтте ",Na,"

Башҡортостан Яҙыусылар союзында билдәле шағир, бихисап йырҙар авторы Миҙхәт Әбделмәновтың ижад кисәһе үтте.
Сараға уның ижадташ дуҫтары, шиғриәт һөйөүселәр, баш ҡалабыҙҙың юғары уҡыу йорто студенттары килгәйне. Ижад кисәһен үҙ сығышы менән Башҡортостан Яҙыусылар союзы рәйесе Зәки Арыҫлан улы Әлибаев асып ебәрҙе. Һуңынан шағирҙың бай тәжрибәле тормош юлы тураһында бәйән ителде.
Ғүмер буйы төҙөлөш өлкәһендә эшләгән Миҙхәт ағай Әбделмәнов һәр ваҡыт шиғриәткә һәм йыр-моңға ғашиҡ булып йәшәгән. Башҡортостандың халыҡ шағиры Марат Кәримов, күренекле сатирик шағир Марсель Сәлимов, билдәле шағирҙар Риф Мифтахов, Рәмил Сурағол, йәш шағир Нурлан Ғәниев һәм башҡалар Миҙхәт ағайҙың шағирҙарға ғына хас киң күңеллелеген һәм ихласлығын һыҙыҡ өҫтөнә алды.
Ижад кисәһен танылған шағирә Фәниә Ғәбиҙуллина алып барҙы. Әлбиттә, бындай сара йыр-моңһоҙ үтәме ни: танылған йырсылар быйыл 75 йәшен билдәләгән шағирҙың һүҙҙәренә ижад ителгән йырҙарын бүләк итте.
 ","
	Шишәмбе, 31 октябрь 2017",Яңылыҡтар,Na
https://kulturarb.ru/ba/news/mostaj-kәrim-isemendәge-milli-jәshtәr-teatrynda-shundaj-tormosh-spektakleneң-premeraһy-үtte, Мостай Кәрим исемендәге Милли йәштәр театрында “Шундай тормош” спектакленең премьераһы үтте ,Na,"

Кисә, йәғни 30 октябрь көнө Санкт-Петербург режиссеры Руслан Колоусов ҡуйылышында Мостай Кәрим исемендәге Милли йәштәр театрында “Шулай йәшәйбеҙ” спектакленең премьераһы үтте. 
Проект - Драматургия үҙәге һәм театрҙың берлектәге ижад емеше. Тамаша 5 башҡорт драматургы: Әлмирә Мөхәрәмова, Мөнир Ҡунафин, Марат Мөхлисов, Анна Ерошина, Ангизә Ишбулдина пьесаларына нигеҙләнгән.
Сюжет һыҙығында башҡорт ауылы тормошо һәм проблемалары. Спектакль-төпкөлдә йәшәүселәр тураһында, әҫәр ике телдә бара, сәхнәнән бер үк ваҡытта башҡорт һәм урыҫ телмәрен ишетергә мөмкин буласаҡ.
Спектаклдә ҡатнашалар: БР атҡаҙанған артисы Нәғим Нурғәлин (Бабай), Салауат Юлдашбаев (Журналист), Гөлбина Сафуанова (Зуля), БР халыҡ артисы Вәкилә Ҡалмантаева (Бибинур апа), Любовь Никитина (Рая), Зөлфәр Әхмәтов (Толя), Хор – Ләйсән Минниғәлиева, БР атҡаҙанған артисы  Гөлшат Ғайсина, Алтынай Хамматова, Лилиә Исҡужина, Шәһит Хамматов. 
Ҡуйыусы-рәссам: Светлана Тужикова,  композитор: Юлай Моратов.
 
 ","
	Шишәмбе, 31 октябрь 2017",Яңылыҡтар,Na
https://kulturarb.ru/ba/news/mәҙәniәt-ministry-әminә-shafiҡova-neftekama-dәүlәt-filarmoniyaһyn-yubilejy-menәn-tәbriklәne, Мәҙәниәт министры Әминә Шафиҡова Нефтекама дәүләт филармонияһын юбилейы менән тәбрикләне ,Na,"

Нефтекама дәүләт филармонияһы 20 йыл дауамында төньяҡ-көнбайыш райондар тамашасыһының рухиәтен байыта.
Байрам сараһында Башҡортостандың Мәҙәниәт министры Әминә Шафиҡова ҡатнашты һәм күркәм юбилей айҡанлы ихлас ҡотлау теләктерән еткерҙе.
Бөгөнгө көндә сәнғәт һөйөүселәр айырыуса Нефтекама дәүләт филармонияһының йондоҙҙарын: Башҡортостандың атҡаҙанған артистары Альберт Салауатов, Рифҡәт Ғәбделйәнов, йырсы Раян Алтыншин, маһир ҡурайсы Айбулат Рәхмәтуллин ҡатнашлығындағы концерттарҙы түҙемһеҙләнеп көтөп ала.
 Башҡортостандың атҡаҙанған артисы Юнир Ноғоманов етәкләгән “Түңгәүер” бейеү ансамбле үҙенең сағыу сығыштары менән күптән инде халыҡ һөйөүен яуланы. Ул – Нефтекаманың ғына түгел, ә бөтөн республикабыҙҙың йөҙөк ҡашы. Төбәктәге мәҙәни саралар “Түңгәүер”һеҙ уҙмай. Ансамбль йыш ҡына ут күршебеҙ Татарстан Республикаһы райондарында, Пермь крайында, Киров, Силәбе өлкәләрендә, Ханты-Манси, Ямал-Ненец автономиялы округтарында көн күреүсе яҡташтарыбыҙ һәм милләттәштәребеҙҙе йыр-моң, дәртле бейеүҙәре менән ҡыуандыра.
2009 йылда “Түңгәүер” бейеү ансамбле Төркиәлә уҙған башҡорт һабантуйында ҡатнашып, тамашасыларҙың ихлас алҡышын яуланы.
Бөгөн Нефтекама дәүләт филармонияһында алты ижади төркөм эшләй. “Ҡәрҙәштәр” башҡорт (етәксеһе — республика йыр бәйгеләре лауреаты Раян Алтыншин), “Ҡайтауаз” татар (Башҡортостандың атҡаҙанған артисы Рифҡәт Ғәбделйәнов), мари (“Чолман йук” төбәк-ара йыр бәйгеләре лауреаты, гран-при эйәһе Раисия Иҫәнбаева) төркөмдәре, цирк бригадаһы (етәксеһе Халитова Нурания), әҙәби-музыкаль лекторий (Башҡортостандың атҡаҙанған мәҙәниәт хеҙмәткәре Рита Ҡарасурина) яңынан-яңы ижади үрҙәр яулай.
  
 ","
	Дүшәмбе, 30 октябрь 2017",Яңылыҡтар,Na
https://kulturarb.ru/ba/news/tiҙҙәn-balalar-һәm-үҫmerҙәr-өsөn-bireshmә-isemle-berense-bashҡort-serialyn-ҡarayasaҡbyҙ, Тиҙҙән балалар һәм үҫмерҙәр өсөн «Бирешмә»  исемле беренсе башҡорт сериалын ҡараясаҡбыҙ ,Na,"

«Тамыр» балалар һәм үҫмерҙәр каналы хәбәр итеүенсә, 18 декабрҙә зәңгәр экрандарға «Бирешмә» фильмы сыға. Төп ролдәрҙә Республика халҡына яҡшы таныш йәш йондоҙҙар Гәлсәр Байғусҡарова, Гөлгөнә Баһауетдинова, Хәйҙәр Вәлиев, Данир Ғимаҙиев. 
 Телесериалда балаларҙың шәхес булып формалашҡан сағындағы  барлыҡ уй-хыялдары, эске кисерештәре, маҡсаттары сағылыш тапҡан.  
 Сериалдың  йөкмәткеһе ябай һәм мауыҡтырғыс, шул уҡ ваҡытта уның нигеҙенә тәрән мәғәнә һалынған.  Өлкәндәр менән балалар, тиҫтерҙәр араһындағы мөнәсәббәт, тәүге һөйөү, эске кисерештәр, оло маҡсаттар,  йәғни  кешенең шәхес булып формалашҡан саҡтағы барлыҡ уй-ниәттәре.  Барыһы ла ысынбарлыҡтағы һымаҡ, киләсәген сәхнә менән бәйләргә теләүсе  үҫмерҙәрҙе ата-әсәләре  етди һөнәрҙәрҙә күрергә теләй.  Әммә йәштәр  ҡуйған маҡсаттарынан тайпылырға теләмәй, үҙ хыялдарына тоғро ҡала. Оло тормошҡа һалған һуҡмаҡтарында улар төрлө мажараларға ла осрай. 
Сериал йыр-моң менән үрелеп бара, улар араһында  тамашасыларға яҡшы таныштары ла,  махсус рәүештә фильм өсөн яҙылған  яңылары ла бар. Бирешмәлә йәш актерҙарҙан тыш билдәле сәхнә оҫталары ла уйнай. Премьерала йәш быуынға ғына түгел ата-сәләр өсөн дә фәһемле фекерҙәргә бай. Бала күңелен аңлай, ишетә белеү, дуҫ-кәңшәсе булһаң да үҙ ҡарашыңды таҡмау. 
 «Бирешмә» - балалар һәм үҫмерҙәр өсөн беренсе башҡорт сериалы, тәүге ҡарлуғас. Был фильм тамашасылар өсөн яңы йылға ҙур бүләк булыр тип көтөлә. 
 
 ","
	Дүшәмбе, 30 октябрь 2017",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-һәm-mostaj-kәrim-isemendәge-milli-jәshtәr-teatrҙaryna-subsidiya-bүlende, Башҡорт дәүләт ҡурсаҡ  һәм Мостай Кәрим исемендәге Милли йәштәр театрҙарына субсидия бүленде ,Na,"

Башҡортостандан ике театр федераль субсидияға эйә булды. “Мәҙәниәт һәм туризмды үҫтереү” программаһы буйынса, бюджеттан 73 төбәккә 220 миллион һумлыҡ субсидия бүленгән. Исемлектә Башҡортостандан ике ойошма күрһәтелгән.
Башҡорт дәүләт ҡурсаҡ театры һәм Мостай Кәрим исемендәге Милли йәштәр театры матди ярҙам ала. 
Федераль субсидияға Башҡорт дәүләт ҡурсаҡ театры Владимир Аношкин пьесалары буйынса ике спекталь әҙерләйәсәк, ә Мостай Кәрим исемендәге Милли йәштәр театры “Щелкунчик” тамашаһын сәхнәләштерергә ниәтләй. 
 ","
	Дүшәмбе, 30 октябрь 2017",Яңылыҡтар,Na
https://kulturarb.ru/ba/news/bashҡortostandyң-milli-simfonik-orkestry-25-jyllyғyn-bildәlәne,                      Башҡортостандың Милли симфоник оркестры 25 йыллығын билдәләне ,Na,"

28 октябрь көнө, «Башҡортостан» дәүләт концерт залында «25 йыл бергә!» исеме аҫтында Башҡортостандың Милли симфоник оркестры байрам концерты уҙғарҙы.
Милли симфоник оркестрҙы күркәм юбилейы менән Башҡортостан Башлығы Рөстәм Хәмитов исеменән Мәҙәниәт министры Әминә Шафиҡова тәбрикләне: “Классик музыканы һөйөүселәргә киң билдәле оркестр бөгөн Башҡортостандың музыкаль тормошонда айырылғыһыҙ өлөшө булып тора. Үҙегеҙҙең ижадығыҙ менән һеҙ республиканың күп милләтле музыкаль мәҙәниәтен үҫтереүгә һәм танытыуға, йәштәргә рухи-эстетик тәрбиә биреүгә тос өлөш индерәһегеҙ.
Оркестрҙың коллективына именлек, илһам, яңы ижади уңыштар, сағыу проекттар һәм рәхмәтле тамашасылар теләйем!».
«25 йыл бергә!» юбилей гала-концерты программаһында – Чайковскийҙың, Брамстың, Фореҙең, Сен-Санстың, башҡорт авторҙары Халиҡ Заимовтың, Шамил Шәриповтың әҫәрҙәре яңғыраны. 

 ","
	Дүшәмбе, 30 октябрь 2017",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһynyң-jәsh-һәm-talantly-solistarynyң-bereһe-zaһir-iҫәnsurin-tәүge-izhad-bajramyn-bildәlәj, Башҡорт дәүләт филармонияһының йәш һәм талантлы солистарының береһе Заһир Иҫәнсурин тәүге ижад байрамын билдәләй ,Na,"

29 ноябрь көнө Башҡорт дәүләт филармонияһының йәш һәм талантлы солистарының береһе, үҙенсәлекле моң эйәһе, Башҡортостан эстрадаһының романтигы ЗАҺИР ИҪӘНСУРИН тәүге ижад байрамын билдәләй. 
«Моңдоң йәне – мөхәббәт…» Ысынлап та,  Заһир Иҫәнсурин ғына был һүҙҙәрҙе әйтә алалыр. Уның үҙенә генә хас башҡарыу оҫталығы һәр кеше күңелендә йылы матур хистәр уята һәм уйҙар тулҡынана күмеп элле ҡайһы тарафтарға алып китә…
Лирик тембрлы, репертуарына башлыса моңло йырҙар алған, Башҡортостан эстрадаһына ашыҡмай, һәүетемсә генә килеп ингән Заһир Иҫәнсурин, тиҙ арала һиҙгер һәм талапсан тамашасының һөйөүен яуланы.  Тап шуға ла ул халыҡ араһында романтик герой - йырсы исеменә лайыҡ булды. 
Филармонияның романтигының «Моңдоң йәне – мөхәббәт…» исемле тамашаһында:  Иҙрис Ғәзиев, Фәдис Ғәниев, Әлфиә Юлсурина, Венера Рәхмәтуллина, Лилиә Биктимерова,  Рәүеф Иҫәнсурин, «Карауан» эстрада төркөмө, «Рахман» донъя халыҡтары музыкаһы ансамбле һәм Стәрлетамаҡ бейеү театры ҡатнаша. Яратып тыңлаған эстрада йырҙары, тамашасы күңелендә мәңге йәшәгән халыҡ әҫәрҙәре һәм башҡа сюрприздар - күңелегеҙгә хуш килер.
Тамашаның режиссеры Башҡортостандың атҡаҙанған артисы Рөстәм Хәйруллин.  
Сара тураһында тулыраҡ мәғлүмәт алыр өсөн ошо һылтнма буйынса үтегеҙ: http://bashgf.ru/afisha.html

 ","
	Дүшәмбе, 30 октябрь 2017",Яңылыҡтар,Na
https://kulturarb.ru/ba/news/kongress-holl-sәhnәһendә-ҡuraj-battle,"  Конгресс-холл сәхнәһендә - ""Ҡурай battle"" ",Na,"

Иртәгә 28 октябрҙә Конгресс-холл сәхнәһендә ""Ҡурай battle"" тип аталған концерт тамашаһы үтәсәк. 
Башҡортостандың атҡаҙанған сәнғәт эшмәкәре, сараның ҡуйыусы режиссеры Альмира Әғзәм ҡыҙы СӘФӘРҒОЛОВА :” Был яңы тамаша төрө һәм ул тамашасының күңеленә хуш килер. Әлбиттә, йырсының йәки музыканттың оҫталығын баһалау ул икенсе нәмә, беҙҙең ундай маҡсат юҡ һәм булманы ла. Уйлап ҡараһаң, һәр концерт үҙенә күрә шулай уҡ ярыш бит ул. Йырсылар сәхнәгә сығып, үҙҙәренең һәләтен күрһәтә, бының өсөн ул үҙенең һәләтен даими үҫтерә, камиллаша. Шуға ла был тамашаны баттл тип атаныҡ. Театрлаштырылған концерт буласаҡ ул, музыкаль ринг формаһында барасаҡ”, ти.
 Ойоштороусылар хәбәр итеүенсә, ҡурайҙа көйҙө традицион башҡарыу менән бер рәттән, заманса хиттар ҙа буласаҡ. Тамашасы быға тиклем ишетеп өйрәнмәгән композициялар ҙа көтөлә.
 Концертта үҙ эшенең оҫталары, юғары кимәлдәге профессиональ ҡурайсылар Рәсүл Ҡарабулатов, Ишморат Илбәков, Рушан Биктимеров, Илшат Ишморатов, Марсель Сәйетов, Илнур Хәйруллин, Марат Йәноҙаҡов, Илмир Ҡоҙабаев ҡатнаша.
 ","
	Йома, 27 октябрь 2017",Яңылыҡтар,Na
https://kulturarb.ru/ba/news/өfөlә-bashҡortostan-bynda-bashlana-isemle-kisә-үtәsәk, Өфөлә  «Башҡортостан бында башлана…» исемле кисә үтәсәк ,Na,"

2017 йылдың 3 ноябрендә Өфөнөң Конгресс - холл бинаһында «Башҡортостан» гәзитенең 100 йыллығына арналған «Башҡортостан бында башлана…» исемле кисә үтә. 
Байрам кисәһендә баҫмаға төрлө йылдарҙа етәкселек иткән баш мөхәррирҙәр, журналистар, яҙыусылар, хеҙмәттәштәр сығыш яһаясаҡ.
 “Башҡортостан” гәзите- Башҡортостан Республикаһының дәүләт телдәренең береһе булған башҡорт телендә Өфө ҡалаһында нәшер ителә. Гәзитте ойоштороусылар —Дәүләт Йыйылышы-Ҡоролтай, Башҡортостан Республикаһы Хөкүмәте.
Баҫма республиканың район һәм ҡалаларындағы көндәлек ижтимағи-сәйәси хәлдәрҙе яҡтырта, башҡорт халҡының тарихы, мәҙәниәте  һәм әҙәбиәте буйынса материалдар сығара, шулай уҡ башҡорттар күпләп йәшәгән Рәсәй төбәктәренән төрлө характерҙағы материалдарҙы даими биреп бара. Халҡыбыҙҙың арҙаҡлы улдары һәм ҡыҙҙары тураһында очерктар һәм һүрәтләмәләр һәр ваҡыт донъя күрә. Бынан тыш гәзиттә көнитмештең төрлө яҡтарына ҡағылған һәм сәнәғәт, иҡтисад, хоҡуҡ, әхлаҡ, мәғариф, һаулыҡ һаҡлау, тирә-яҡ мөхит, спорт өлкәләрен яҡтыртҡан һәм башҡа темаларға ла, уҡыусылар хаттарына ла күпләп урын бирелә.
1917 йылдың июнендә Ырымбурҙа «Башҡорт иттифаҡи бюроһының мөхбире» тигән исем аҫтындағы гәзиттең тәүге һаны донъя күрә. Июлдән ул «Башҡорт» тип үҙгәртелә. 1918 йылдың мартында Башҡортостандың Ваҡытлы революция советы «Башҡортостан» гәзитен сығара. Ошо ике гәзит «Башҡортостан»дың нигеҙен тәшкил итә. 1919 йылдан ул Стәрлетамаҡта «Башҡортостан хәбәрҙәре» тигән исем аҫтында баҫыла. 1922 йылдан «Башҡортостан» Өфөлә башҡорт һәм татар телдәрендә сыға. 1924 йылдың авгусынан башҡортса ғына баҫыла башлай. 1929 йылдан ул көндәлек гәзиткә әүерелә. 1937 йылда «Ҡыҙыл Башҡортостан», 1951 йылда «Совет Башҡортостаны» тип үҙгәртелә. 1968 йылда баҫма Хеҙмәт Ҡыҙыл Байраҡ ордены менән бүләкләнә. 1990 йылдан гәзиттең хәҙерге исеме республиканың социаль-иҡтисади, ижтимағи-сәйәси, мәҙәни, фәнни, спорт тормошон сағылдыра. Бөгөн «Башҡортостан» - редакция хеҙмәткәрҙәренең тырышлығы, гәзит уҡыусыларының, үҙ хәбәрселәрҙең әүҙемлеге ярҙамында аҙнаһына биш тапҡыр утыҙ өс мең тираж менән баҫыла. Гәзитте егермеләп рубрика, тиҫтәнән ашыу махсус бит ҡыҙыҡлы һәм фәһемле итә. «Башҡортостан» гәзите рухи хазина булараҡ үҙ исеменә һәм есеменә тап төшөрмәй. Уны республиканың барлыҡ ҡала һәм райондары халҡы уҡый, күрше өлкәләр ҙә алдыралар. Гәзиттең тиражы йылдан-йыл тотороҡло һаҡлана.
 Кисә Конгресс – холл бинаһында киске сәғәт 7-лә башлана.

 ","
	Йома, 27 октябрь 2017",Яңылыҡтар,Na
https://kulturarb.ru/ba/news/aғiҙel-ҡyҙy-kitabynyң-isem-tujyna-rәhim-itegeҙ, “Ағиҙел ҡыҙы” китабының исем туйына рәхим итегеҙ  ,Na,"

28 октябрҙә М. Ғафури исемендәге Башҡорт дәүләт академия драма театрының бәләкәй залында Рәсәй­ҙең атҡаҙанған, Башҡортостандың һәм Татарстандың халыҡ артисы Илһөйәр Ғәзетдинованың юбилейы уңайынан “Ағиҙел ҡыҙы” китабының исем туйы ойошторола.
Ғәзетдинова Илһөйәр 1968 йылда Дүртөйлө районының Исмаил урта мәктәбен тамамлай һәм  Өфө сәнғәт училищеһының театр бүлегенә уҡырға инә. 1980 йылда  Башҡорт дәүләт университетының  башҡорт теле һәм әҙәбиәте факультетын да тамамларға тура килә актрисаға.
Ғәзетдинова Илһөйәр Ибраһим ҡыҙы 1972 йылда Мәжит Ғафури исемендәге Башҡорт дәүләт академия драма театры труппаһына ҡабул ителә. Эшләгән дәүерендә тулы образдар галереяһы булдыра: «Ҡыҙ урлау» комедияһында Йәмилә, «Тиле йәшлек» спектаклендә Һандуғас, Ғәлиәбаныу, «Гармунсы дуҫ» спектаклендә Гөльямал, Ғәлимә («Ҡара йөҙҙәр» — «Черноликие»), Зөлхәбирә («Айгөл иле»), Шәфәҡ һәм Зөбәржәт («Ай тотолған төндә»).
Бик күп сағыу, күркәм образдары менән театр сәнғәте күгендә балҡыған яҡты йондоҙ ул Илсөйәр Ғәзетдинова.
Кемдәр  “Ҡара йөҙҙәр”ҙең Ғәлимәһен хәтерләй? Кемдәр уны бөгөнгө героиняны сағылдырған оҫта тип иҫәпләй, рәхим итегеҙ ижад байрамына.
 
 
 ","
	Йома, 27 октябрь 2017",Яңылыҡтар,Na
https://kulturarb.ru/ba/news/өfөlә-tәүge-tapҡyr-bashҡortostandyң-atҡaҙanғan-rәssamy-eduard-shәһievtyң-shәhsi-kүrgәҙmәһe-asyldy, Өфөлә тәүге тапҡыр Башҡортостандың атҡаҙанған рәссамы Эдуард Шәһиевтың шәхси күргәҙмәһе асылды ,Na,"

Өфөгә рәссам Мәскәүҙә йәшәүсе ҡылҡәләм оҫтаһы үҙенең төрлө йылдарҙа ижад ителәгән һикһәндән ашыу картинаһын алып килгән.
Рәссамдың картиналарында сюрреализм һәм графика йүнәлешендәге тарихи ваҡиғалар ҙа, кешеләр тормошо һәм уларҙың үҙ-ара мөнәсәбәте, тирә-яҡ мөхитте һаҡлау, «Кеше-Ер –Йыһан» темаһы ла һынландырылған.
Автор ижадында милли йолалар ҙа, йыр-бейеүҙәребеҙ ҙә сағыла. “Сюрреализм стилендәге картиналар, кешеләрҙең үҙ-ара мөнәсәбәттәрендә ирония һәм абсурд күренештәрен дә сағылдырыу тормош асылын күрһәтергә тырыштым”, ти Башҡортостандың атҡаҙанған рәссамы Эдуард Шәһиев .
Сюрреализм һәм графика йүнәлештәрендә эшләүсе рәссам Свердловск ҡалаһында сәнғәт һәм Мәскәүҙә  Юғары һынлы-сәнәғәт училищеларында белем алған. Эдуард Шәһиев ижадҡа тәүге аҙымдарын станок графикаһында һәм китап биҙәү эшендә башлай. Сәнғәт белгестәре иһә уның хеҙмәттәренең йылы юмор менән һуғарылыуын һәм кеше яҙмыштарын, тарихи үткәнде оҫта сағылдырыуын һыҙыҡ өҫтөнә ала.
 

 ","
	Йома, 27 октябрь 2017",Яңылыҡтар,Na
https://kulturarb.ru/ba/news/tujmazylar-өs-mөhәbbәt-tarihy-isemle-spektakl-әҙerlәj, Туймазылар «Өс мөхәббәт тарихы” исемле спектакль әҙерләй  ,Na,"

Туймазы дәүләт драма театрында 2 ноябрҙә көнө Лилия Искужина пьесаһы буйынса «Өс мөхәббәт тарихы” исемле спектакль күрһәтеләсәк.
Күңелле мажараларға бай музыкаль комедия мөхәббәт хаҡында. Өс дуҫ егеттең мөхәббәткә ышаныстары юғала. Шунлыҡтан улар “Ғашиҡтар көнөнә” лә көлөп кенә ҡарай башлайҙар. Бер ваҡыт егеттәрҙең баштарына ҡыҙыҡлы уй килә: ҡыҙҙарҙы ашауҙан-эсеүҙән яҙырлыҡ итеп үҙҙәренә ғашиҡ итергә! Кем шул ниәткә беренселәрҙән булып ирешә, шул еңеүсе була.
  Егеттәр пландарын ысынға ашырып ҡына ҡалырҙармы, әллә инде үҙҙәре лә һиҙмәҫтән мөхәббәт диңгеҙенә кереп сумарҙармы?  Сәхнә әсәренең режиссеры—Илнур Муллабаев. Береһенән-береһе ҡыҙыҡлы, үҙенсәлекле ролдәрҙе театрҙың талантлы, йәш артистары- Марат Хәсәнов, Динара Вахитова, Сулпан Раянова, Әлфиә Ғайсарова, Руслан Вахитов, Марат Хәсәнов, Марсель Мөсәүиров башҡара.

 ","
	Йома, 27 октябрь 2017",Яңылыҡтар,Na
https://kulturarb.ru/ba/news/londonda-marsel-sәlimovtyң-kniga-kakoj-eshhe-nikto-ne-pisal-kitabynyң-isem-tujy-uҙҙy, Лондонда Марсель Сәлимовтың инглиз телендә баҫылған китабының исем туйы уҙҙы ,Na,"

Шекспирҙың тыуған төйәгендә Әҙәбиәт көндәре сиктәрендә Бойондороҡһоҙ Дәүләттәр Берләшмәһенең эштәре буйынса федераль агентлыҡта күренекле башҡорт яҙыусыһы Марсель Сәлимовтың Лондонда инглиз телендә баҫылған «Книга, какой еще никто не писал» китабының исем туйы уҙҙы. Исем туйында Бөйөк Британиянан, Америка Ҡушма штаттарынан, шулай уҡ Урта Азия илдәренән яҙыусылар, шағирҙар, рәссамдар, фотографтар, режиссерҙар һәм башҡа мәҙәниәт, сәнғәт өлкәһе эшмәкәрҙәре ҡатнашҡан.
Яңы китап менән Hertfordshire Press (Лондон) нәшриәт йорто етәксеһе Марат Ахмеджанов таныштырҙы. Евразия ижади гильдияһы сайтында билдәләүенсә, «Британия тамашаһы күренекле яҙыусы-сатириктың яңы китабын ихласлап ҡаршы алды, уның «мөхәббәт романдарына яҡын» әҫәре инглиз телле уҡыусыларҙа ҙур ҡыҙыҡһыныу уятты».
Марсель Сәлимовтың китабы Евразия ижади гильдияһының китаптар серияһы сиктәрендә инглиз телендә Гарет Стамп редакцияһында нәшер ителгән.
Мәғлүмәт өсөн: Марсель Шәйнур улы Сәлимов – Рәсәй һәм Башҡортостан Яҙыусылар һәм Журналистар союздары, Евразия ижади гильдияһы һәм башҡа халыҡ-ара һәм Рәсәй ижади союздар һәм академиялар ағзаһы. Халыҡ-ара әҙәби премиялар һәм конкурстар лауреаты, «Рәсәйҙең алтын ҡаурыйы» тигән маҡлаулы исемгә лайыҡ кеше. Рәсәй Федерацияһының һәм БССР-ҙың атҡаҙанған мәҙәниәт хеҙмәткәре. Өфөлә, Мәскәүҙә, Ҡазанда һәм Чебоксарҙа башҡорт, урыҫ, татар, сыуаш, инглиз һәм болгар телдәрендә сыҡҡан 40 китап авторы. Яҙыусының айырым әҫәрҙәре донъяның иллеләгән теленә тәржемә ителгән һәм бихисап Евразия илдәрендә баҫылған.
 



 





 ","
	Кесе йома, 26 октябрь 2017",Яңылыҡтар,Na
https://kulturarb.ru/ba/news/respublika-halyҡ-berҙәmlege-kөnөn-bildәlәrgә-әҙerlәnә, Республика Халыҡ берҙәмлеге көнөн билдәләргә әҙерләнә ,Na,"

Республика Халыҡ берҙәмлеге көнөн билдәләргә әҙерләнә. 4 ноябрҙә Өфөлә “Башҡортостан” дәүләт концерт залы алдында байрам сараһы үтә.
Тамашала милли кейемдәр парады, халыҡ кәсептәре күргәҙмәһе, профессиональ һәм һәүәҫкәр ижади коллективтар сығышын күрһәтеү ҡаралған.
Кисен республика буйынса “Сәнғәт төнө” акцияһы башлана. Унда музей, китапхана, клуб, театр һәм филармониялар ҡатнаша.
Мәҙәниәт учреждениелары ил тарихы, милләттәр татыулығы һәм дуҫлығы темаларына бәйле саралар ойошторола. 
Ә Халыҡ берҙәмлеге көнө алдынан, 3 ноябрҙә, республикала “Ҙур этнография диктанты” үтә. Башҡортостанда был интеллектуаль сара 12 майҙансыҡта ойошторола. 
 ","
	Кесе йома, 26 октябрь 2017",Яңылыҡтар,Na
https://kulturarb.ru/ba/news/indoneziyanyң-tengarong-ҡalaһynda-bөtә-donya-folkloriadaһy-2020-menәn-tanyshtyryu-saraһy-үtte, Индонезияның Тенгаронг ҡалаһында Бөтә донъя Фольклориадаһы-2020 менән таныштырыу сараһы үтте ,Na,"

Башҡортостан Хөкүмәтенең рәсми сайты хәбәр итеүенсә, 25 октябрҙә Индонезияла Халыҡ-ара фольклор һәм традицион сәнғәт фестивалдәре советының Генераль ассамблеяһы (CIOFF) ултырышында Башҡортостан Хөкүмәте Премьер-министры урынбаҫары Салауат Сәғитов 2020 йылда Бөтә донъя Фольклориадаһына әҙерлек барышы менән таныштырҙы. Рәсәй Президенты Владимир Путиндың Указға ҡул ҡуйыуы һәм әлеге ваҡытта Рәсәй Федерацияһы Хөкүмәте тарафынан ойоштороу комитеты һәм федераль саралар планы булдырылыуы хаҡында әйтелде. 
Шулай уҡ республика кимәлендә Башҡортостан Башлығы Рөстәм Хәмитов ойоштороу комитетын һәм эшсе төркөмдө раҫлаған. Төбәк ойоштороу комитеты әҙерләгән план проекты Халыҡ-ара фольклор һәм традицион сәнғәт фестивалдәре советы Генераль ассамблеяһына тапшырылды һәм уның ағзалары тарафынан хупланды. 
47-се Бөтә донъя СИОФФ конгресында, 2016 йылдың декабрендә Өфөлә төҙөлгән Бөтә донъя Фольклориадаһын уҙғарыу өлкәһендәге хеҙмәттәшлек тураһындағы килешеүҙе тормошҡа ашырыу маҡсатында, Халыҡ-ара фольклор һәм традицион сәнғәт фестивалдәре советы Башҡарма комитеты һәм Республика халыҡ ижады үҙәге араһында Килешеү төҙөлдө. Был килешеүҙә 2020 йылғы төп мәҙәни сараға әҙерлек һорауҙары ҡаралған. 
СИОФФ президенты Филипп Боссан Фольклориадаға һәм киләһе йылдың сентябрендә Башҡортостанда уҙасаҡ 48-се Бөтә донъя халыҡ-ара фольклор һәм традицион сәнғәт фестивалдәре советы конгресына әҙерлек юғары кимәлдә алып барылыуын билдәләне. 
 
 
 ","
	Кесе йома, 26 октябрь 2017",Яңылыҡтар,Na
https://kulturarb.ru/ba/news/ҡyrym-respublikaһynyң-belogorsk-ҡalaһynda-danlyҡly-bashҡort-ҡyҙy-batyr-osousy-mәғүbә-syrtlanovaғa-byust-asyla," Ҡырым Республикаһының Белогорск ҡалаһында данлыҡлы башҡорт ҡыҙы, батыр осоусы Мәғүбә Сыртлановаға бюст асыла ",Na,"

Иртәгә, йәғни 27 октябрь көнө, Ҡырым Республикаһының Белогорск ҡалаһында данлыҡлы башҡорт ҡыҙы, батыр осоусы, Советтар Союзы Геройы Мәғүбә Сыртлановаға бюст асыласаҡ.
Сарала Башҡортостан Республикаһының Мәҙәниәт министры урынбаҫары Валентина Латыпова етәкселегендәге делегация ҡатнаша.
Мәғүбә Хөсәйен ҡыҙы 1912 йылда Бәләбәй ҡалаһында хәлле ғаиләлә донъяға килә. 1928 йылда мәктәпте тамамлай һәм үҙенең осоусы булырға теләге барлығын белдерә. Ләкин ата-әсәһе был хаҡта ишетергә лә теләмәй. Әммә тырыш, маҡсатлы ҡыҙ барыбер үҙ теләгенә ирешә. 
1941 йылда Тбилиси хәрби авиация мәктәбен тамамлай. 1942 йылдан башлап Төньяҡ Кавказ, 4-се Украина һәм 2-се Белоруссия фронттарында хеҙмәт итә. Мәғүбә Сыртланова башлыса ҡыҙҙарҙан ғына торған полкта була. Осоусылар тик төнөн генә һөжүмгә сыға, немецтар уларға хатта “төнгө пәрейҙәр” тигән ҡушамат та таға. Башлыса фанера менән көпләнгән “У-2” самолеты еңел була, дошманға уны бәреп төшөрөү ифрат ҡыйынға төшә. Һәр бер бәреп төшөрөлгән самолет өсөн немец генералдары хатта премия ла вәғәҙәләгән була.
 Шуныһы ҡыҙыҡ, “У-2” самолеттары Өфөлә етештерелән фанера менән көпләнгән була. Үҙенең иҫтәлектәрендә Мәғүбә Сыртланова “Мине Өфө фанераһы һаҡланы” тип һөйләй.  780 хәрби осошта күрһәткән батырлығы өсөн Мәғүбә Сыртлановаға Герой исеме бирелә. Ул шулай уҡ Ленин, Ҡыҙыл Байраҡ, 2-се дәрәжә Ватан һуғышы һәм Ҡыҙыл Йондоҙ ордендары менән бүләкләнгән.
 
 
 ","
	Кесе йома, 26 октябрь 2017",Яңылыҡтар,Na
https://kulturarb.ru/ba/news/bashҡortostandyң-halyҡ-yaҙyusyһy-zәjnәb-biishevanyң-shiғyryn-tәrzhemә-iteү-konkursyna-jomғaҡ-yaһaldy, Башҡортостандың халыҡ яҙыусыһы Зәйнәб Биишеваның шиғырын тәржемә итеү конкурсына йомғаҡ яһалды ,Na,"

Республикабыҙҙа башҡорт тәржемәсеһе Марсель Ғафуровтың исеме бирелгән Республика шиғри тәржемә бәйгеһе йыл һайын уҙғарылып килә. Конкурста ҡатнашыусылар берәй башҡорт шиғырына үҙҙәренең урыҫ телендәге тәржемәһен тәҡдим итә: быйыл Зәйнәб Биишеваның «Ни өсөн» тигән шиғырын тәржемәләнде.
Бәйге һөҙөмтәләре буйынса Зәйнәб Биишеваның «Ни өсөн» тигән башҡортса шиғырын иң яҡшы тәржемә иткәне өсөн Кушнаренко районынан Ләйсән Ғилметдинова беренсе урын яуланы. Өфө ҡалаһынан Любовь Колоколова – икенсе һәм Кристина Андрианова-Книга өсөнсө урынға лайыҡ булды. Бүләкләү тантанаһы Зәйнәб Биишеваның һәйкәле янында үтте.
Марсель Ғафуров исемендәге IХ республика шиғри тәржемә конкурсының тамашасы һөйөүе бүләге Октябрьскийҙан Валерий Абдразяковҡа тапшырылды.
Лауреаттарға диплом һәм ҡиммәтле бүләктәр бирелде.
2018 йылда шиғри бәйге юбилейын билдәләргә йыйына һәм конкурс яңы форматта үтәсәк.

 ","
	Кесе йома, 26 октябрь 2017",Яңылыҡтар,Na
https://kulturarb.ru/ba/news/bөgөn-әhmәtzәki-vәlidi-isemendәge-milli-kitaphanala-zhurnalist-һәm-yaҙyusy-rәsүl-sәғitov-menәn-osrashyu-үtte, Бөгөн Әхмәтзәки Вәлиди исемендәге Милли китапханала журналист һәм яҙыусы Рәсүл Сәғитов менән осрашыу үтте ,Na,"

Бөгөн Әхмәтзәки Вәлиди исемендәге Милли китапханала журналист һәм яҙыусы Рәсүл Сәғитов Башҡорт дәүләт университеты һәм Мифтахетдин Аҡмулла исемендәге Башҡорт дәүләт педагогия университеты студенттары менән осрашты.  
Күптән түгел Рәсәй Федерацияһының атҡаҙанған мәҙәниәт, Башҡортостандың атҡаҙанған матбуғат һәм киң мәғлүмәт хеҙмәткәре, республика Хөкүмәтенең Шәһит Хоҙайбирҙин исемендәге премияһы лауреаты  Рәсүл Сәғитовтың «Алтындан алдын мәсьәлә» тип аталған яңы китабы донъя күреүе айҡанлы ойошторолдо был осрашыу.
 “Алтындан алдын мәсьәлә» тип аталған китапҡа авторҙың ижтимағи-сәйәси, социаль-иҡтисади, мәҙәни, әҙәби, әхләҡи һәм башҡа өлкәләр буйынса һуңғы осорҙағы радио аша сығыштары, матбуғатта баҫылған мәҡәләләре, журналистика һөнәре, тел тураһындағы үҙенсәлекле фекерҙәре, төрлө киң мәғлүмәт сараларына үҙе биргән интервьюлары, замандаштары тураһында әйткәндәре, хикмәтле хикәйәләре, Интернет-көндәлегенән һайланма яҙмалары тупланған.
Журналистикаға арналған бүлек «Йәнемә ғәзиз донъя» тигән дөйөм баш менән бирелгән. Унда журналист булып был шәп һөнәрҙе бөтә йөрәге менән яратҡандар, быны донъя көтөү өсөн ябай аҡса эшләү урыны тип кенә күрмәгәндәр, тәбиғәттән тел тойғололар, ил тойғололар, һүҙҙең бөйөклөгөн баһалағандар, әүеш-тәүеш менән генә шөғөлләнмәгәндәр, ысын мәғәнәһендә ижади йәндәр эшләргә тейешлегенә баҫым яһала, практик кәңәштәр бирелә, ҡыҙыҡлы ваҡиғалар бәйәнләнә.Бүлектәрҙең күпселек өлөшөндә телмәр күркәмлеге данлана, бөгөнгө тормош күренештәренә таянып, уның мәңге баһалап бөткөһөҙ бөйөк хазина икәнлеге өҫтәмә раҫлана. «Күркәм телмәр һәр кемгә кәрәк. Замандашыбыҙҙың бай, иркен, ләкин ипле һөйләшеүе уға ҙур хөрмәт уята, – тиелә. – Һәр һүҙ яуаплы ҡулланылһа, бар хәреф, һәммә тыныш билдәһе үҙенең генә урынында торһа ине. Һүҙҙәр кәм булһын, кәм булһа ла тәм булһын. Улар кешеләр менән бергә генә, улар хәстәрендә генә йәшәй. Һүҙҙәрҙең үҙенсә генә типкән йөрәге, ҡыуана, бошона белгән күңеле барҙай... » Китап «Башакадемкнига» магазинында һатыла.
 
 ","
	Шаршамбы, 25 октябрь 2017",Яңылыҡтар,Na
https://kulturarb.ru/ba/news/әbjәlil-rajonynyң-tashbulat-mәҙәni-yal-үҙәgendә-ҡumyҙsylarҙyң-rajon-bәjgeһe-үtte, Әбйәлил районының Ташбулат мәҙәни-ял үҙәгендә ҡумыҙсыларҙың район бәйгеһе үтте ,Na,"

“Осҡон” гәзите хәбәр итеүенсә, күптән түгел Әбйәлил районының Ташбулат мәҙәни-ял үҙәгендә ҡумыҙсыларҙың район бәйгеһе үтте.
 Тәүге тапҡыр уҙыуына ҡарамаҫтан, бәйге майҙаны бик күп ҡумыҙсыларҙы йыйҙы һәм сара юғары кимәлдә уҙҙы. Әбйәлил ҡумыҙсыларының сығышын виртуоз ҡумыҙ оҫтаһы, Башҡортостандың атҡаҙанған мәҙәниәт хеҙмәткәре, Ш. Бабич исемендәге дәүләт республика йәштәр премияһы лауреаты Миңлеғәфүр Зәйнетдинов етәкселегендәге компетентлы жюри баһаланы.
Конкурс ике йәш категорияһында — 16 йәшкә тиклем һәм унан өлкәндәр араһында ҡыҙҙы. Ансамблдәр һәм яңғыҙ башҡарыусыларҙың сығыштары айырым ҡаралды.
Тотош инструменталь ансамблдәр менән сығыш яһаусылар ҙа булды. Конкурсҡа тәҡдим ителгән көй-йырҙарҙың тарихы бәйән ителеүе менән дә бәйге маҡсатына иреште. Ансамблдәр араһында 16 йәшкә тиклемге категорияла Ташбулат мәктәбе ҡумыҙсылары еңеү яуланы. Ансамблдә 13 бала уйнай. Уҡыусыларҙың оҫта ҡумыҙ сиртеүе музыка уҡытыусыһы Л. С. Солтанованың тырышлыҡ емеше. Өлкәндәр араһында беренсе урынға Дәүләт ауылының «Серҙәштәр» ансамбле (етәксеһе Нәзифә Солтанова) лайыҡ булды. Икенсе урында Йәнгел ауыл биләмәһенең «Йәншишмә» йыйылма ансамбле (Нәзифә Мәғәфүрова), өсөнсөлә Ҡырҙастан «Етегән» (Роза Хәйруллина), Ташбулаттан «Хазина» (Хафизә Баязитова) ансамблдәре билдәләнде. Яңғыҙ башҡарыусылар араһында Ҡырҙастан Роза Хәйруллинаға тиңләшеүсе булманы. Икенсе урынды Яңы Балапандан Мәрйәм Ситдиҡова һәм Раян Яҡуповтың дуэты яуланы. Өсөнсө урын Шәриптән Лилиә Яныбаеваға бирелде. «Иң йәш ҡумыҙсы» номинацияһында Ташбулаттан 9 йәшлек Нәркәс Сәғәҙәтова еңеүсе булһа, бәйгенең иң оло ҡатнашыусыһы тип Мәйгәштенән 78 йәшлек Әсмә Солтанова нарыҡланды.



 ","
	Шаршамбы, 25 октябрь 2017",Яңылыҡтар,Na
https://kulturarb.ru/ba/news/uchaly-rajonynyң-ҡunaҡbaj-mәҙәniәt-jortonda-һөt-bajramy-үtte,  Учалы районының Ҡунаҡбай мәҙәниәт йортонда «Һөт байрамы» үтте ,Na,"

Күптән түгел Учалы район ағинәйҙәр ҡоро Ҡунаҡбай мәҙәниәт йортонда «Һөт байрамы» үткәрҙе.
Йөкмәтке һәм киң масштаб буйынса республика фестивалдәренә тиң сараға «Көҙгө ҡатыҡ, көмөш ҡашыҡ» тигән исем биргәндәр. Эйе, яҙғы ҡатыҡ ҡоро бесән көйшәгән һыйырҙың шыйыҡ һөтөнән яһалһа, көҙгө ҡатыҡ йәшел туғайҙарҙың һуттарын, тәбиғәттең бар сихәтен үҙенә ала бит.
Байрам сараһында Әбйәлил, Белорет райондарынан да ҡатнашыусылар ҙа булды. Бөтә донъя башҡорттары ҡоролтайы башҡарма комитеты рәйесе урынбаҫары, Башҡортостандың «Ағинәй» ҡоро рәйесе, «Киске Өфө» гәзите мөхәррире Гөлфиә Янбаева ҡунаҡ булып саҡырылғайны. - Бөтә райондарыбыҙҙа тиерлек ағинәйҙәр ҡорҙары эшләй. Милли мәҙәниәтте, халыҡ йолаларын, милли ғөрөф-ғәҙәттәрҙе һаҡлау, йәш быуынды тәрбиәләү буйынса баһалап бөткәһөҙ мөһим эш башҡарыла, - тип билдәләне ул.
 
 ","
	Шаршамбы, 25 октябрь 2017",Яңылыҡтар,Na
https://kulturarb.ru/ba/news/tujmazy-tatar-dәүlәt-drama-teatry-eҙnәkәj-muzykal-komediyaһyn-ҡararғa-saҡyra, Туймазы татар дәүләт драма театры “Еҙнәкәй” музыкаль комедияһын ҡарарға саҡыра ,Na,"

30 октябрҙә Туймазы татар дәүләт драма театры “Еҙнәкәй” музыкаль комедияһын тамашасылар иғтибарына тәҡдим итә.
Аслы-туҡлы ярлы тормоштан тамам туйған Ғиззәт атлы йәш егет, бераҙ аҡса эшләп, тормошто бөтәйтеп булмаҫмы, тип ҡалаға эш эҙләп килә. Уңған егет эш табып ҡына ҡалмай, уның алдында ҡызыҡтырғыс мөмкинлек асыла—бай ҡыҙына өйләнеү!
Күренекле башҡорт драматургы Хәбибулла Ибраһимовтың әлеге пьесаны яҙыуына туҡһан йылдан артыҡ ваҡыт уҙыуға ҡарамаҫтан, әҫәр бөгөнгө көндә лә актуаль. Комедия йәшәйеш, тормош, кешелектең мәңгелек ҡиммәттәре тураһында. Ҡабатланмаҫ, үҙенсәлекле режиссер алымдары, күңелдәрҙе әле дәртләндереп, әле хисләндереп яңғыраған милли йырҙар, иҫ киткес ҙур оҫталыҡ менән башҡарылған бейеүҙәр, яңы спектаклде зауыҡлы, мауыҡтырғыс, күркәм итә.  Әлеге спектакль “Берҙәм Рәсәй” сәйәси партияһы вәкилдәре тәҡдиме буйынса, 300 меңгә тулмаған халыҡ һанлы ҡалаларҙағы театрҙарға ярҙам күрһәтеү ниәтенән федераль бюджеттан бүленгән субсидияға сәхнәләштерелә.
 
 ","
	Шаршамбы, 25 октябрь 2017",Яңылыҡтар,Na
https://kulturarb.ru/ba/news/bөgөn-bildәle-prozaik-һәm-dramaturg-taңsulpan-ғaripova-menәn-osrashyu-үtәsәk, Бөгөн билдәле прозаик һәм драматург Таңсулпан Ғарипова менән осрашыу үтәсәк ,Na,"

Бөгөн, 25 октябрь көнө Һуҡырҙар өсөн Башҡортостан республика махсус китапханаһында прозаик, драматург, Башҡортостандың атҡаҙанған мәҙәниәт эшмәкәре, Салауат Юлаев исемендәге дәүләт премияһы лауреаты, Яҙыусылар Союзы ағзаһы Таңсулпан Ғарипова менән осрашыу үткәреләсәк. Сара, яҙыусының 70 йыллыҡ юбилейына бағышлана.
Әҙәбиәткә Таңсулпан Ғарипова 70-се йылдарҙа килә. Уның “Ҡыр сейәһе” тәүге хикәйәләр йыйынтығы 1978 йылда, “Китап” нәшриәте тарафынан баҫтырыла. Һуңынан, бер-бер артлы “Күгәрсен йыры”, “Ай менән Ҡояш – бер бөтөн” хикәйәләр һәм повестар туплаған ике китабы донъя күрә.
Ете йыл тирәһе яҙыусы “Бөйрәкәй” романы өҫтөндә эшләй. Һуңынан был роман, халыҡ һөйөүен тиҙ яулап, пенталогияға әйләнә. Романда башҡорт халҡының йөҙ йыллыҡ тарихы, изгелек һәм яуызлыҡтың мәңгелек көрәше, яҡты ҡатын-ҡыҙ образдары яҡтыртыла. 2004 йылда был роман “Йыл романы” исеменә лайыҡ була. 2006 йылда авторына Салауат Юлаев дәүләт премияһы алып килә.
Һуңғы йылдарҙа Таңсулпан Ғарипова, әүҙем рәүештә, драматургия өлкәһендә ижад итә. Уның “Аҡ тирәк”, “Төштәге йыр”, “Ямғыр көткәндә” пьесалары сәхнәләрҙә уйнала. “Йәйге таш” киноповесы буйынса “Сөмбөлдөң етенсе йәйе” тулы метражлы фильмы төшөрөлә. Был фильм Мәскәүҙә уҙғарылған Халыҡ-ара кинофестивалдә “Алтын фил” премияһын ала.
Осрашыу Өфө ҡалаһы, Киров урамы, 47 адресы буйынса, 14:00 сәғ. башлана.


 ","
	Шаршамбы, 25 октябрь 2017",Яңылыҡтар,Na
https://kulturarb.ru/ba/news/mәskәүҙeң-millәttәr-jortonda-jәsh-өfө-rәssamy-vera-frolovanyң-shәhsi-kүrgәҙmәһe-asyldy, Мәскәүҙең Милләттәр йортонда йәш Өфө рәссамы Вера Фролованың шәхси күргәҙмәһе асылды ,Na,"

«Башинформ» мәғлүмәт агентлығы хәбәр итеүенсә, Мәскәүҙең Милләттәр йортонда йәш Өфө рәссамы Вера Фролованың шәхси күргәҙмәһе асылды. Ул Башҡортостан Республикаһының Рәсәй Федерацияһы Президенты ҡарамағындағы тулы хоҡуҡлы вәкиллеге булышлығында ойошторолған һәм ике аҙна дауамында барасаҡ, тип хәбәр итте Башҡортостандың Мәскәүҙәге тулы хоҡуҡлы вәкиллегенең матбуғат үҙәге етәксеһе Гөлсәсәк Ханнанова.
Вера Фролова Заһир Исмәғилев исемендәге Өфө сәнғәт академияһының һынлы сәнғәт факультетын тамамлаған, 2010 йылдан Рәсәй Федерацияһының Рәссамдар союзы ағзаһы, ҡала, республика, төбәк-ара һәм халыҡ-ара күргәҙмәләрҙә ҡатнаша, Башҡортостанда һәм Силәбе өлкәһендә тиҫтәләгән шәхси күргәҙмә уҙғарған. «Рәсәйҙең йәш һәләттәре» (Псков) дөйөм Рәсәй конкурсы еңеүсеһе, 1812 йылғы Ватан һуғышында еңеүҙең 200 йыллығына арналған республика һынлы сәнғәт конкурсы лауреаты, 2013 һәм 2014 йылдар өсөн Шәйехзада Бабич исемендәге дәүләт йәштәр премияһы лауреаты.
Рәссам Башҡортостандың хәҙерге йәш һынлы сәнғәт лидерҙары иҫәбенә инә. Уның стиле – ысынбарлыҡ, рус мәктәбе традициялары, кешенең рухи донъяһын күрһәтеү. Уның портреттарында, жанр һүрәттәрендә гуманистик әсәлек, быуаттар күсәгилешлеге, башҡорт халҡының тарихы һәм уның милли йолаларының матурлығы кеүек темалар күтәрелә.
 ","
	Шишәмбе, 24 октябрь 2017",Яңылыҡтар,Na
https://kulturarb.ru/ba/news/tiҙҙәn-tamashasylar-iғtibaryna-rudi-never-off-spektakle-kүrһәtelәsәk, Тиҙҙән тамашасылар иғтибарына «Руди - never off...» спектакле күрһәтеләсәк ,Na,"

31 октябрь Мәжит Ғафури исемендәге Башҡорт дәүләт академия драма театры сәхнәһендә - тамашасыларҙың көтөп алған спектакле - «Руди - never off...» (never off – инглизсәнән һис ҡасан һүнмәҫ, тигәнде аңлата) спектакле күрһәтеләсәк. Бөтә донъяға билдәле, легендар балет бейеүсеһенең автобиографияһына, уның хаҡында замандаштарының һәм ижадташтарының иҫтәлегенә нигеҙләнеп ҡуйған был сәхнә әҫәрен режиссер, сценарий авторы Айрат Абушахманов. 
Биографияһы төрлө имеш-мимештәрҙән, ҡампа-ҡаршылыҡлы факттарҙан, хатта башҡа һыймаҫлыҡ мажараларҙан торған Рудольф Нуриев, вафатынан һуң, әле лә донъя балетының сағыу йондоҙо булып балҡый. 
Башҡорт театрының спектаклендә Р.Нуриевтың поезда донъяға килгән осоронан алып ғүмере ахырынаса булған дәүер һүрәтләнә. Был күренештәр диалог, монолог, әлбиттә, бейеүҙәр һәм пластика сәхнәләре, видеояҙмалар аша мауыҡтырғыс итеп күрһәтелә. Төп ролде – Рудольф Нуриев образын - театрҙың йәш актеры – Урал Әминов уйнай. Спектакль Үҙәк Азия илдәренең  V Халыҡ-ара театр фестивалендә ҡатнашыусы (Аҡтау, Ҡаҙағстан, 2013).

 ","
	Шишәмбе, 24 октябрь 2017",Яңылыҡтар,Na
https://kulturarb.ru/ba/news/bashҡort-akademiya-drama-teatrynda-sәhnә-hәrәkәte-bujynsa-oҫtalyҡ-dәrestәre-үtә, Башҡорт академия драма театрында сәхнә хәрәкәте буйынса оҫталыҡ дәрестәре үтә  ,Na,"

26-30 октябрҙә Мәжит Ғафури исемендәге Башҡорт дәүләт академия драма театрының Бәләкәй сәхнәһендә Рәсәй театр сәнғәте академияһы педагогы, каскадер, беҙҙең яҡташыбыҙ Роберт Йылҡыбаев сәхнә хәрәкәте буйынса оҫталыҡ дәрестәре үткәрә.
Был сарала З.Исмәғилев исемендәге Өфө дәүләт сәнғәт институты студенттары һәм дә шулай уҡ республиканың барлыҡ театрҙарынан актерҙар саҡырылған.
""Актерҙар менән беҙ махсус күнекмәләр өҫтөндә эшләйәсәкбеҙ, шулай уҡ программала — шәхси һәм парлы акробатикалалар, биомеханика һәм предметтар менән эш"",— тип хәбәр итте Роберт Йылҡыбаев.
""Бындай сара беҙҙә тәүге тапҡыр ойошторола, әммә беҙ киләсәктә матур йолаға әүрелер, тип уйлайбыҙ. Бәлки фестиваль форматы итеп тә киңәйтербеҙ"",— тип хәбәр итте Башҡортостандың театр эшмәкәрҙәре союзы рәйесе вазифаһын башҡарыусы, Башҡортостандың һәм Рәсәйҙең халыҡ артисы, театр актеры Хөрмәтулла Үтәшев.
 

 ","
	Шишәмбе, 24 октябрь 2017",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһy-majҙan-muzykal-yarysh-moңringshou-ojoshtora, Башҡорт дәүләт филармонияһы майҙан музыкаль ярыш - MоңRingШоу ойоштора  ,Na,"

23 ноябрь көнө Х. Әхмәтов исемендәге Башҡорт дәүләт филармонияһы майҙан музыкаль ярыш - MоңRingШоу ойоштора.
MоңRingШоу-ҙа филармонияның талантлы, дәртле, амбициоз йәштәре Башҡортостан эстрадаһында күптән инде үҙ урынын тапҡан, танылыу яулаған сәхнә йондоҙҙары менән осрашасаҡ. 
Музыкаль рингтар ойоштороуҙа ҙур тәжрибә туплаған  промоутер –Башҡортостандың атҡаҙанған артисы Сулпан Асҡарова был юлы көйәрмәндәргә нимәләр тәҡдим итер? Сәмле бәйгелә еңеүҙе кем яулар? Тамашасы үҙ баһаһын кемгә бирер? Ошо һәм башҡа һорауҙарға яуаптар табырға сәхнә аҡһаҡалдары, эстрада мэтрҙары – рефириҙар Азат Айытҡолов, Нәзифә Ҡадырова, Вәхит Хызыров, Ғәли Алтынбаев, Хәлит Фәтихов һәм Вәлит Илембәтов ярҙам итәсәк.
 ","
	Шишәмбе, 24 октябрь 2017",Яңылыҡтар,Na
https://kulturarb.ru/ba/news/tiҙҙәn-өfөlә-bashҡort-һәm-tatar-jyrҙaryn-bashҡaryusylarҙyң-vii-halyҡ-ara-iҙel-festival-konkursy-үtә, Тиҙҙән Өфөлә башҡорт һәм татар йырҙарын башҡарыусыларҙың VII халыҡ-ара «Иҙел» фестиваль-конкурсы үтә ,Na,"

Тиҙҙән Өфөлә “Башҡортостан” Дәүләт концерт залында, 17-18 ноябрь көндәре Башҡорт һәм татар йырҙарын башҡарыусыларҙың VII халыҡ-ара «Иҙел» фестиваль-конкурсы үтәсәк.  Фестиваль йылдан-йыл юғарыраҡ кимәлдә уҙа. Тәү сиратта «Иҙел» фестивале ике халыҡтың йыр сәнғәте үҫешенә булышлыҡ итеү, тәжрибә уртаҡлашыу менән бер рәттән, йәш таланттарҙы табыу һәм үҫтереү маҡсатында үткәрелә.
Байрам концертында “Иҙел” фестиваленең лауреаттарының сығыш яһауы көтөлә. Ойоштороусылар мәғлүмәте буйынса, 7 ноябргә тиклем ғаризалар ҡабул ителә.  Башҡорт һәм татар телендә башҡарыусыларҙың «Иҙел» халыҡ-ара фестиваль-бәйгеһе алты йыл дауамында Рәсәй Федерацияһының, Башҡортостан һәм Татарстан Мәҙәниәт министрлыҡтары, Башҡортостан Республикаһының Матбуғат һәм киң мәғлүмәт саралары буйынса агентлығы һәм Бөтөн донъя татарҙары конгресы ярҙамында уҙғарыла. 
Башҡорт һәм татар халҡының иң билдәле йырсылары, сәнғәт һәм мәҙәниәт әһелдәренән торған баһалама ағзалары иң-иңдәрҙе билдәләр тигән өмөт бағлайыҡ!  
 ","
	Шишәмбе, 24 октябрь 2017",Яңылыҡтар,Na
https://kulturarb.ru/ba/news/berense-bashҡort-professional-bejeүseһe-horeografy-һәm-baletmejstery-fәjzi-әҙeһәm-uly-ғәskәrovҡa-105-jәsh-tulғan-bulyr-ine," Беренсе башҡорт профессиональ бейеүсеһе, хореографы һәм балетмейстеры Фәйзи Әҙеһәм улы Ғәскәровҡа 105 йәш тулған булыр ине ",Na,"

Беренсе башҡорт профессиональ бейеүсеһе, хореографы һәм балетмейстеры, БАССР-ҙың  һәм РСФСР-ҙың  атҡаҙанған сәнғәт эшмәкәре, Салауат Юлаев исемендәге дәүләт премияһы лауреаты Фәйзи Әҙеһәм улы Ғәскәровҡа 105 йәш тулған булыр ине.
Ғәскәров Фәйзи Әҙеһәм улы 1912 йылдың 21 октябрендә тыуған. Бөрөләге, Смоленск өлкәһендәге балалар йорттарында тәрбиәләнә, үҙенең ата-әсәһен хәтерләмәй. Балалар йортонда тәрбиәсе Гөлсөм апай уны тальян гармунда уйнарға өйрәтә.
1924 йылда уны Бөрө педагогия техникумына уҡырға урынлаштыралар. Бейеүгә һөйөү Фәйзи Әҙеһәм улын сәнғәт техникумына алып килә. Өфөлә театр техникумы асылғас, балалар йортонан һәләтле балаларҙы ошо һөнәргә өйрәтергә алалар. Фәйзи фортепиано буйынса дәрестәр ала. Техникумда ул Башҡорт күсмә театры директоры менән таныша. Актерҙар коллективында ҙур булмаған бейеү төркөмө эшләй. Буласаҡ бейеүсе был театр менән бик күп башҡорт ауылдарын, Силәбе, Һамар, Ульяновск өлкәләрен, күрше республиканы урап сыға. Театрҙа барлыҡ уйын ҡоралдарында уйнарға өйрәнә. Иң яратҡан музыка ҡоралы — һуҡма инструменттар.
Опера театры коллективы Өфөгә гастролгә килгәс, ул классик бейеү дәресенә йөрөй. Театрҙың балетмейстры уның тырышлығын, тәбиғи һәләтен күреп, балет мәктәбенә уҡырға инергә кәңәш итә. Уны бейеүҙәр генә түгел, халыҡ костюмдары, көнкүреше, йолалары, риүәйәттәре, бейеүҙең музыкаль биҙәлеше ҡыҙыҡһындыра. Шүға бәйле бер нимә лә уның иғтибарынан ҡалмай.
Бейеү Фәйзи Ғәскәровтың йәшәү рәүешенә әүерелә. Режиссер Мортазин-Иманскийҙың кәңәше буйынса 16 йәшлек Фәйзи СССР-ҙың Ҙур театры ҡарамағындағы хореография техникумына уҡырға бара. 1928—1932 йылдарҙа данлыҡлы балетмейстер Игорь Моисеев класында һабаҡ ала, артабан Ленинград хореография училищеһында уҡыта.
Училищела Башҡортостандың һәләтле балаларына милли бүлек асыу өсөн Мәскәү түрәләре тупһаһын Фәйзи Әҙеһәм улы йыш тапай. Йөрөй торғас, ул Надежда Крупскаяның үҙенә барып етә һәм мәсьәлә ыңғай хәл ителә.
1934 йылда Фәйзи Ғәскәров иң талантлы балаларҙы һайлап, Ленинградҡа алып бара. Улар араһында Зәйтүнә Насретдинова, Хәләф Сафиуллин, Фәүзи Саттаров, Майя Таһирова кеүек киләсәктә балҡыясаҡ сәхнә йондоҙҙары була.
Башҡорт бейеү сәнғәтен үҫтереү теләге Фәйзи Ғәскәровҡа тынғылыҡ бирмәй. Остазы Игорь Моисеев был ынтылыуҙы хуплай, һәм егеткә ауылдарға йөрөп халҡының йолаларын, көнкүрешен, милли музыкаһын яҡындан өйрәнергә кәңәш итә. Башҡортостанға ҡайтып, ауылдар буйлап этнографик экспедицияларға сығыу бәхетенә өлгәшә Ғәскәров. Яңы бейеүҙәр һалыу өсөн материалдар туплай, шул уҡ ваҡытта һәләтле йәштәрҙе йыя. 1939 йылдан алып Фәйзи Ғәскәров яңы ғына ойошторолған бейеү ансамбленең художество етәксеһе булып китә. Ансамблдең маҡсаты һәм бурыстары — милли сәнғәтте пропагандалаусы профессиональ труппа төҙөү, халыҡ ижадының бөйөклөгөн һәм үҙенсәлеген һаҡлау, халыҡ бейеүҙәренең үҙенә генә хас формаларын ҡулланыу. Фәйзи Ғәскәров тамашасы һөйөүен яулаған «Гөлнәзирә», «Зарифа», «Ете ҡыҙ», «Байыҡ» исемле беренсе бейеүҙәрен ҡуя.
1941 йылдың йәйендә Мәскәүҙә башҡорт сәнғәте декадаһы үтергә тейеш була, әммә быға ҡәһәрле һуғыш ҡамасаулай. Фәйзи Ғәскәров 1942 йыл башында үҙе теләп һуғышҡа китә. Фронтта Башҡорт атлы дивизияһы яугирҙәренән бейеү ансамбле төҙөй һәм яугирҙар өсөн концерт эшмәкәрлеген башлай. Илгә афәт килгән осорҙа яугирҙәрҙең рухын күтәреп, Башҡорт дәүләт халыҡ бейеүҙәре ансамбле ҡыҙыу фронттарҙа сығыш яһай.
1943 йылдың аҙағында бейеү сәнғәтенең киләсәге хаҡына Ғәскәров Өфөгә ҡайтарыла.
1944 йылда төрлө етәкселәр менән килеп сыҡҡан низағтар һәм хәл ителмәгән тораҡ мәсьәләһе уны республиканан китергә мәжбүр итә. Ҡазанда ойошторолған Татар бейеү һәм йыр ансамблендә эшләй, уның өсөн бик күп бейеүҙәр ҡуя. Улыр араһында: «Шыма баҫ», «Кейәү», «Салғысы егет», «Шишмә буйында», «Башҡорт егете бейеүе», һ.б. 1945 йылда Горький ҡалаһында үткәрелгән бәйгелә ансамбль беренсе урын ала.
1950 йылдың аҙағында Башҡорт бейеү ансамблен етәкләү өсөн Өфөгә саҡырыла.
Йылдар үтеү менән Фәйзи Ғәскәров ойошторған ижади коллективтың даны ҡитғаларҙы урап сыға. Африка, Азия, Европа илдәре милли бейеүҙәрҙе ҡарап һоҡлана.
Фәйзи Ғәскәров оҙаҡ сирләгәндән һүң, 1984 йылдың 18 июнендә вафат була.
Арҙаҡлы хореограф-балетмейстерҙың башҡорт сәнғәтенә индергән өлөшө баһалап бөткөһөҙ. Шуға ла уның исеме бер ваҡытта ла халыҡ теленән төшмәй.

 ","
	Йәкшәмбе, 22 октябрь 2017",Яңылыҡтар,Na
https://kulturarb.ru/ba/news/һuҡyrҙar-өsөn-respublika-mahsus-kitaphanaһy-filialdarynda-aҡtayaҡ-ajlyғy-үtte, Һуҡырҙар өсөн Республика махсус китапханаһы филиалдарында аҡтаяҡ айлығы үтте ,Na,"

Аҡтаяҡ айлығы рамкаһында һуҡырҙар өсөн Башҡортостан республика махсус китапханаһы филиалдарында саралар үткәреү ҡаралған.Бәләбәй филиалы Бөтә Рәсәй һуҡырҙар йәмғиәте менән берлектә “Күңел яҡтылығы ҡараңғыны юҡ итә” тематик кисәһен уҙғарҙы.Кисә барышында китапхана ҡулланыусылары билдәле һуҡыр шәхестәр тураһында белделәр. Шулар араһында донъяға “Илиада” менән “Одиссей”ҙы бүләк иткән Боронғо Грецияның легендар шағиры Гомер; Болгар күрәҙәсеһе Ванга; шағирҙар һәм яҙыусылар Эдуард Асадов, Николай Силков, Глеб Еремеев, Михаил Суворов, Николай Рыбалко, Анна Притчина; билдәле скульпторҙар Луи Видаль, Лина По, М. Р. Макарова һ.б.Бындай миҫалдар һуҡырҙарҙың оло потенциалдары барлығын күрһәтә.Сарала ҡатнашыусылар үҙҙәре лә аҡтаяҡ ярҙамында нисек хәрәкәт итеүҙәре тураһында мәҡлүмәт менән бүлештеләр. Ошондай осрашыуҙар, әлбиттә, һаулығы сикле кешеләр өсөн бик мөһим һәм бик кәрәк. Сөнки бер-берең менән аралашыу, фекерҙәр, донъя мәшәҡәттәре менән уртаҡлашыу яңынан-яңы мөмкинлектәр һәм маҡсаттар аса.Стәрлетамаҡ филиалы “Музыка аша күңел асыла” танышыу кисәһен үткәрҙе. Был сарала ҡунаҡтар һәм китапхана ҡулланыусылары Сергей Корнеевтың ижады менән танышты. Сергей беҙҙең яҡтарға Липецк ҡалаһынан күсеп килә. Ул алты музыкаль альбомдар авторы. Кисәлә үҙенең тормош һәм ижад юлы тураһында һөйләне, йырҙарын халыҡҡа ишеттерҙе.Сарала ҡатнашыусылар барыһы ла Сергейҙы йылы ҡабул итте.
 ","
	Шәмбе, 21 октябрь 2017",Яңылыҡтар,Na
https://kulturarb.ru/ba/news/stәrletamaҡta-bөtә-donya-folkloriadaһynan-fotoһүrәttәr-kүrgәҙmәһe-asyldy, Стәрлетамаҡта Бөтә донъя Фольклориадаһынан фотоһүрәттәр күргәҙмәһе асылды ,Na,"

 Стәрлетамаҡ ҡалаһында былтыр Мексикала үткән Бөтә донъя Фольклориадаһынан фотоһүрәттәр күргәҙмәһе үҙ ишектәрен асты.
 «Бөтә донъя Фольклориадаһы — 2016» — күсмә күргәҙмә, ул республиканың барлыҡ 63 муниципаль берәмектәрендә уҙа һәм 2018 йылдың аҙағында тамамлана. 
Күргәҙмәлә Башҡортостандың мәҙәни делегацияһының Сакатекас ҡалаһында фестиваль сараларында, Веркруз штатында Mexico Festival CIOFF мәҙәни форумында, Мексиканың баш ҡалаһы Мехикола гала-концертта ҡатнашыуы тураһында фотоһүрәттәр менән танышырға мөмкин.
2020 йылда Башҡортостанда Бөтә Донъя Фольклориадаһын уҙғарыуға бәйле күргәҙмә республикала йәшәүселәрҙе донъя халыҡтарының этномәҙәни һәм фольклор традициялары, шулай уҡ CIOFF Халыҡ-ара фольклор фестивалдәре һәм традицион сәнғәт ойошмалары советының эшмәкәрлеге менән таныштыра.
Белешмә өсөн: Бөтә донъя фольклориадаһы Халыҡ-ара фольклор фестивалдәр һәм традицион сәнғәт ойошмалары советының рәсми саралар өлөшө булып тора. Ғәҙәттә сарала 60-80 илдән өс мең самаһы артист ҡатнаша.
Тәүге Фольклориада 1996 йылда Голландияла, икенсеһе – 2000 йылда Японияла уҙғарылды. Венгрия өсөнсө Фольклориаданы үткәреү урыны булды. 2012 йылда Көньяҡ Кореяла дүртенсе Бөтә донъя фольклориадаһы уҙҙы. 2016 йылда Бөтә донъя фольклориадаһы Мексикала гөрләне.
2015 йылда 45-се Бөтә донъя конгресында һәм Халыҡ-ара фольклор фестивалдәр һәм традицион сәнғәт ойошмалары советының генераль ассамблеяһында 2020 йылда Фольклориаданың Башҡортостан Республикаһында уҙасағы иғлан ителде.
 
 ","
	Йома, 20 октябрь 2017",Яңылыҡтар,Na
https://kulturarb.ru/ba/news/stәrletamaҡ-ҡalaһynda-ashҡaҙar-taңdary-bashҡort-folklory-bajramy-bara,"  Стәрлетамаҡ ҡалаһында ""Ашҡаҙар таңдары"" башҡорт фольклоры байрамы бара ",Na,"

Әлеге мәлдә Стәрлетамаҡ ҡалаһында Республика кимәлендә ""Ашҡаҙар таңдары"" исемле башҡорт фольклоры байрамы үтә.
Байрам сараһы сиктәрендә башҡорт фольклор коллективтары етәкселәре өсөн семинар, халыҡ ижадын өйрәнеүсе ғалимдар менән осрашыуҙар, милли кейем күргәҙмәләре эшләй. 
«Ашҡаҙар таңдары» байрамы — ҙурлығы буйынса республиканың икенсе ҡалаһы халҡына төбәктең иң яҡшы фольклор коллективтарын күрһәтергә мөмкинлек биргән сара, үҙешмәкәр башҡорт фольклор коллективтарының берҙән-бер ижади ярышы ул. 
Йыл да үткәрелеп килгән сарала Санкт-Петербург ҡалаһынан, Ырымбур, Ҡурған өлкәләренән, Татарстан Республикаһынан, Башҡортостандың район һәм ҡалаларынан бик күп фольклор коллективтары ҡатнашып килә. 
 ","
	Йома, 20 октябрь 2017",Яңылыҡтар,Na
https://kulturarb.ru/ba/news/һuҡyrҙar-өsөn-bashҡortostan-respublika-mahsus-kitaphanaһymөhәbbәt-menәn-jәshәjem-isemle-kүrgәҙmә-tәҡdim-itә, Һуҡырҙар өсөн Башҡортостан республика махсус китапханаһы“Мөхәббәт менән йәшәйем” исемле күргәҙмә тәҡдим итә ,Na,"

Һуҡырҙар өсөн Башҡортостан республика махсус китапхана абонементы, уҡыусылары иғтибарына романтик шағирә, лирик Нина Зиминаның 75 йәшлек юбилейы айҡанлы, “Мөхәббәт менән йәшәйем” китаптар күргәҙмәһен тәҡдим итә. Нина 1947 йылда Белорет ҡалаһында тыуа, 15-се һанлы мәктәптә уҡый һәм көмөш миҙалға тамамлай. Бала сағында классик жанрҙар йырсыһы булырға хыяллана. Радиола белем ала. Әммә ҡаты сир сәбәпле был хыялын тормошҡа ашыра алмай. Педагогик институтты тамамлағандан һуң, 12 йыл мәктәптә уҡыта. Тәүге шиғырҙары “Белорет эшсеһе” гәзитендә 1962 йылдарҙа баҫыла. Балалар уҡытыуға барлыҡ дәртен, көсөн һала. Әммә көтмәгәндә тағы ҡаза килә. Был юлы ул һөйәген һындыра. Операция уңышһыҙ үтә. Нина Николай ҡыҙын шиғырҙар ҡотҡара. Тап ошо осорҙа ул яҙыша башлай. Ижадының төп темаһы булып мөхәббәт тора. Донъяның бөтә матурлығын күреп, Хоҙайына мең рәхмәттәр уҡып тормошон дауам итә. Бала сағының иң яҡты иҫтәлеге – ул әсәһе. Әсә кеше ҡыҙына бер ҡасан да бирешмәҫкә өйрәтә лә инде. Ҡыҙҙа әсә оптимистик рух тәрбиәләй. “Этюд в бирюзовом цвете” шиғырында әсәһе менән өләсәһе образдарын һүрәтләй. Ауырыуына ҡарамаҫтан, әҙәбиәт менән шөғөлләнеүен ташламай. “Бельские просторы” журналы менән хеҙмәттәшлек итә. Ошо журналда “Ҡояш артынан йүгереү” һ.б. әҫәрҙәре баҫыла. Нинаның ижадына тормош иптәше Николай Худовеков көслө йоғонто яһай. Бергә 20 йылдан ашыу ғүмер итәләр. Николай Нинаға яңынан-яңы темалар асырға ярҙам итә, тәнҡитсе лә була. Әлеге мәлдә Нина Зимина “Кесе йома” әҙәби ойошмаһы ағзаһы, РБ-ның Яҙыусылар союзы ағзаһы иҫәпләнә. Күргәҙмәлә төрлө йылдарҙа баҫтырылған китаптар тәҡдим ителә.


 ","
	Йома, 20 октябрь 2017",Яңылыҡтар,Na
https://kulturarb.ru/ba/news/bөgөn-bashҡortostandyң-halyҡ-shaғiry-mostaj-kәrimdeң-tyuғan-kөnө, Бөгөн Башҡортостандың халыҡ шағиры Мостай Кәримдең тыуған көнө ,Na,"

Бөгөн Башҡортостандың халыҡ шағиры Мостай Кәримдең тыуған көнө. Бөгөн Өфөлә бөйөк шағирҙы иҫкә алып күп кенә саралар үткәреү ҡаралған.
 Әҙип һәйкәле янында сәскәләр һалыу, концерт ойоштороласаҡ. Башҡорт дәүләт университетында мемориаль таҡта, Мостай Кәрим исемендәге ижад оҫтаханаһын асыу тантанаһы үтә. Республика милли йәштәр театрында “Беҙҙең өйҙөң йәме” әҫәре буйынса спектакль ҡуйыла. Сараларҙа әҙиптең ҡыҙы Әлфиә Кәримова, СССР-ҙың халыҡ артистары Иосиф Кобзон һәм Гөлли Мөбәрәкова, Башҡортостандың халыҡ артисы Асҡар Абдразаков, Халыҡ-ара мәҙәни хеҙмәттәшлек буйынса Рәсәй Президенты вәкиле Михаил Швыдкой ҡатнаша.
Мостай Кәрим — бөйөк башҡорт шағиры, яҙыусы, драматург, публицист, граждан һәм яугир, Бөйөк Ватан һуғышы ветераны, күп хәрби һәм хеҙмәт ордендары һәм миҙалдары кавалеры, күренекле йәмәғәт эшмәкәре. Башҡорт халҡының данлы улы Мостай Кәрим — донъя әҙәбиәте хазинаһына сикһеҙ ҙур өлөш индерҙе, башҡорт әҙәбиәтен яңы бейеклектәргә күтәрҙе. Үҙенең бар көсөн һәм талантын ул бөгөнгө Башҡортостандың ҡабатланмаҫ образын һүрәтләүгә бағышланы. Уның китаптары тиҫтәләрсә телдәргә тәржемә ителгән. Ил өсөн ауыр һынылыш мәлдәрендә лә ул өндәшмәй ҡала алманы. Аҡыллы һүҙе халыҡ араһында ҡайтауаз булып яңғыраны. Һәр кем өсөн туғанындай яҡын кеше булды. Халыҡ уны юғары әҙәби маһирлығы, таланты һәм кешелек сифаттары өсөн яратты. 
Мостафа Сафа улы Кәримов (Мостай Кәрим) 1919 йылдың 20 октябрендә Башҡортостан Республикаһының Шишмә районында Келәш ауылында крәҫтиән ғаиләһендә донъяға килә. Үҙенең шиғырҙарын буласаҡ шағир алтынсы синыфта яҙа башлай. 16 йәшендә тәүге шиғырҙар тупланмаһын баҫтыра. 1935 йылда К. А. Тимирязев исемендәге Башҡорт педагогия институтының тел һәм әҙәбиәт факультетына уҡырға инә, уны 1941 йылда тамамлай. Институтты тамамлағандан һуң Ҡыҙыл Армия сафына саҡырыла һәм Муром элемтә училищеһына йүнәлтмә ала. 1942 йылдың майында кесе лейтенант вазифаһында 17 — се мотоуҡсылар бригадаһына артдивизиондың элемтә начальнигы итеп ебәрелә. 1942 йылдың авгусында ҡаты йәрәхәтләнә, ярты йыл тирәһе госпиталдәрҙә дауалана. Һауығып сыҡҡас, Воронеж фронтының «За честь Родины» һәм 3-сө Украина фронтының «Советский воин» гәзиттәрендә хәбәрсе булып эшләй. Еңеүҙе Венала ҡаршы ала. Был һуғыш тураһында һуңынан ул бик күп яҙа, йәштәр менән һөйләшә. 
Бөйөк Ватан һуғышы тамамланғандан һуң Мостай Кәрим үҙен тулыһынса ижади һәм йәмәғәт эшмәкәрлегенә арнай. СССР Яҙыусылар союзы һәм Башҡортостан Яҙыусылар союзы эшендә әүҙем ҡатнаша. 1951 — 1962 йылдарҙа БАССР Яҙыусылар союзы рәйесе, 1962 — 1984 йылдарҙа — РСФСР Яҙыусылар союзы идараһы секретаре вазифаһын башҡара. 
 Мостай Кәримдең ижади эшмәкәрлеге үткән быуаттың 30-сы йылдар уртаһында башлана. Ул йөҙҙән ашыу шиғырҙар һәм проза әҫәрҙәре йыйынтыҡтары, тиҫтәнән артыҡ драматургия әҫәрҙәре авторы. Лайыҡлы рәүештә башҡорт әҙәбиәтенең классигы булып һанала. Башҡорт әҙәбиәтенең алтын фондына ингән «Айгөл иле», «Йәйәүле Мәхмүт» драмалары, «Ҡыҙ урлау» комедияһы, «Ай тотолған төндә», «Салауат», «Ташлама утты, Прометей!» трагедиялары, «Беҙҙең өйҙөң йәме», «Оҙон — оҙаҡ бала саҡ», «Ярлыҡау» повестары һәм башҡа бик күп әҫәрҙәре быға дәлил. Улар юғары фәлсәфәүи мәғәнә, ысын гражданлыҡ, ҡанатландырғыс изгелек һәм романтизм рухы менән һуғарылған. Алтын көҙөнә тиклем йәшлек ялҡынын, яҡты ихласлыҡ, изгелек һәм кешелеклелек тойғоларын һаҡлап ҡалыусы бөйөк романтик булды ул. Сикһеҙ ихлас, алсаҡ кеше булараҡ, ул беҙҙең өсөн һәр саҡ өмөт һәм ышаныс сығанағы булып торҙо. 
   Мостай Кәримдең эшмәкәрлеге дәүләт тарафынан юғары баһалана. М. С. Кәримов — Социалистик Хеҙмәт Геройы, РСФСР -ҙың атҡаҙанған сәнғәт эшмәкәре, Башҡортостандың халыҡ шағиры, Башҡортостан Республикаһы Фәндәр академияһының почетлы академигы, СССР - ҙың Дәүләт премияһы, Ленин премияһы, РСФСР — ҙың К. А. Станиславский исемендәге дәүләт премияһы, Башҡортостан Республикаһының Салауат Юлаев исемендәге премияһы, М. Шолохов исемендәге Халыҡ — ара премия лауреаты, ике Ленин ордены, Хеҙмәт Ҡыҙыл Байраҡ,   Халыҡтар дуҫлығы, «Почет билдәһе» ордены, Iһәм II дәрәжә Ватан һуғышы, Ҡыҙыл Йондоҙ ордены, IIһәм III дәрәжә «Ватан алдында күрһәткән хеҙмәте өсөн», Салауат Юлаев ордендары менән наградланған. 
Мостай Кәрим 86-сы йәшендә, 2005 йылдың 21 сентябрендә вафат булды. Өфөнөң Мосолмандар зыяратына ерләнде.
Мостай Кәрим үҙ иленең бөйөк кешеһе. Республикабыҙ үҫешенә бәйле көнүҙәк һорауҙарға ҡағылышлы үҙ фекерен ул асыҡ һәм ҡыйыу белдерҙе. Мостай Кәримде бөйөк Ватаныбыҙ — Советтар Союзы тарҡалыуы бик борсолдорҙо. Һуңғы ауыр йылдарҙа ватандаштарыбыҙ өлөшөнә төшкән бәләләрҙе үҙ ҡайғыһы кеүек күреп ҡабул итте ул. Советтар Союзының Коммунстар партияһы идеологияһы һәм йолаларына хөрмәт менән ҡараны. «Партия нисек кенә аталмаһын, әгәр халыҡҡа яҡын икән, тимәк ул — өмөт партияһы. Кеше өмөтһөҙ йәшәй алмаған кеүек, йәмғиәт тә халыҡҡа ярҙам итеүсе көскә мохтаж», — тине ул. 
   
 ","
	Йома, 20 октябрь 2017",Яңылыҡтар,Na
https://kulturarb.ru/ba/news/өfөlә-bashҡortostandyң-halyҡ-artisy-fidan-ғafarovtyң-benefisy-үtte,               Өфөлә Башҡортостандың халыҡ артисы Фидан Ғафаровтың бенефисы үтте ,Na,"

18 һәм 19 октябрь көндәре Мәжит Ғафури исемендәге Башҡорт дәүләт драма театры сәхнәһендә Рәсәй Федерацияһының, Башҡортостандың һәм Татарстандың халыҡ артисы, Салауат Юлаев исемендәге дәүләт премияһы лауреаты Фидан Ғафаровтың бенефис спектаклдәре үтте.
18 октябрь көнө Олег Ханов ҡуйылышында  «Мамуля» комедияһы һәм 19 октябрь көнө Айрат Абушахманов режиссерлығында “Бәхет хаҡы” музыкаль мелодрамаһы тәҡдим ителде. Төп ролдәрҙе башшҡарыусы-юбиляр Фидан Ғафаров сығыш яһаны. Бөйөк актерҙы ҡотлар өсөн хөрмәтле ҡунаҡтар йыйылғайны.
Башҡортостан Республикаһының Мәҙәниәт министры Әминә Шафиҡова Премьер-министр урынбаҫары Салауат Сәғитовтың ҡотлау хатын уҡып ишеттерҙе. 
«Һеҙҙе күркәм юбилейығыҙ менән ихлас күңелдән ҡотлайбыҙ. Һеҙҙең ижад юлығыҙ-актерлыҡ оҫталығына һәм милли мәҙәниәттең бай традицияларына тоғролоҡтоң сағыу миҫалы. Бөтә тормошоғоҙ менән бәйле Мәжит Ғафури исемендәге Башҡорт дәүләт драма театры сәхнәһендә матур юбилейығыҙҙы ҡаршы алыуығыҙ айырыуса ҡыуандыра.
Күп тиҫтә йылдар һеҙ тамашасыларҙы, талантығыҙҙы ихтирам итеүселәрҙе күп яҡлы оҫталығығыҙ менән шатландыраһығыҙ. Үҙенсәлекле актерлыҡ һәләте, көслө һәм хисле тауыш, күңел ихласлығы һеҙгә уңыш һәм тамашасыларҙың ихлас һөйөүен алып килде. Һәр ролегеҙҙең тәьҫирлеге һәм психологизмы йәш актерҙар өсөн өлгө булып тора. Һеҙ күп милләтле республика мәҙәниәтенең ҡаҙанышы булған йөҙҙән ашыу ҡабатланмаҫ һәм онотолмаҫ сәхнә образы тыуҙырҙығыҙ.
“Ғәлиә”, “Тапшырылмаған хаттар”, “Айһылыуҙың айлы кистәре” һәм башҡа спектаклдәрҙә башҡарған йырҙарығыҙ әлеге көндә лә бик популяр. Мостай Кәрим повесы буйынса ҡуйылған “Яҙмыштарҙан уҙмыш бар” спектаклендәге актерлыҡ һәләтегеҙҙең барлыҡ нескәлектәрен асып биргән Мәрәһим роле өсөн һеҙ Салауат Юлаев исемендәге дәүләт премияһына лайыҡ булдығыҙ. Һеҙгә ныҡлы һаулыҡ, именлек, яңы ижади уңыштар теләйем”, -тиелә хатта.
Шулай уҡ Әминә Ивний ҡыҙы юбилярға актерлыҡ һөнәренә тоғролоҡ, Башҡортостан Республикаһының мәҙәниәтен һәм сәнғәтен үҫтереүҙә тос өлөш индергәне өсөн Мәҙәниәт министрлығының Маҡтау грамотаһын тапшырҙы. 
«Фидан Сафа улы Ғафаров – халҡының бөйөк улы, театр сәнғәтенең алтын йондоҙо. Ихлас күңелдән күркәм юбилейығыҙ менән тәбрикләйем», – тине министр.
Дәүләт Йыйылышы –Ҡоролтай исеменән билдәле шағирә, депутат Йомабикә Ильясова ҡотлау һүҙҙәрен еткерҙе һәм шулай уҡ Маҡтау грамотаһын тапшырҙы.
Фидан Ғафаровты ҡотлау өсөн яҡташтары: Дүртөйлө районының башлығы урынбаҫары Рәмил Хәсәнов һәм райондың мәҙәниәт бүлеге етәксеһе Рәсим Ямалетдинов сәхнә түренә сығып, юбилярға ихлас теләктәрен яңғыратты.
Байрам кисәһенең аҙағында Фидан Ғафаров барлыҡ тамашасыларға рәхмәт һүҙҙәрен әйтте. Фидан Ғафаровтың юбилей концерты 10 ноябрь көнө Мәжит Ғафури исемендәге Башҡорт дәүләт драма театры сәхнәһендә үтәсәк.
 
 ","
	Йома, 20 октябрь 2017",Яңылыҡтар,Na
https://kulturarb.ru/ba/news/kүrenekle-prozaik-һәm-dramaturg-taңsulpan-ғaripovany-yaҡtashtary-tәbriklәne, Күренекле прозаик һәм  драматург Таңсулпан Ғарипованы яҡташтары тәбрикләне ,Na,"

Күптән түгел, 17 октябрҙә Баймаҡ ҡалаһының Мәҙәниәт һарайында күренекле прозаик, драматург, Башҡортостан Республикаһының Салауат Юлаев исемендәге дәүләт премияһы лауреаты, Башҡортостан Республикаһының атҡаҙанған мәҙәниәт хеҙмәткәре Таңсулпан Хизбулла ҡыҙы Ғарипованың 70 йәшлек юбилейына арналған кисә булып үтте.
Сарала алыҫ араларҙы яҡын итеп яҙыусыны ҡотларға ҡәләмдәштәре Ҡәҙим Аралбай, Салауат Әбүзәр, Ринат Камал, Әхмәр Үтәбай, башҡорт телендәге журналдар мөхәррирҙәре Рәлиф Кинйәбаев, Гөлназ Ҡотоева, Мөнир Ҡунафин, Рәшиҙә Мәһәҙиева, З.Биишева исемендәге “Китап” нәшриәте директоры Илһам Йәндәүләтов, филология фәндәре докторы, БДУ профессоры Ғиниәт Ҡунафин ҡатнашты.
Башҡортостан Республикаһының Мәҙәниәт министры исеменән ҡотлауҙы Тансулпан Ғариповаға БР Милли әҙәбиәт музейы директоры Гөлдәр Моратова еткерҙе. Юбилярҙы шулай уҡ Баймаҡ районы Хакимиәте башлығы Илшат Ситдиҡов, яҡташтары, туғандары, дуҫтары ихлас тәбрикләнеләр.

 ","
	Кесе йома, 19 октябрь 2017",Яңылыҡтар,Na
https://kulturarb.ru/ba/news/anostrovskij-әҫәre-bujynsa-ҡotorғan-aҡsalar-isemle-komediya-әҙerlәnә, А.Н.Островский әҫәре буйынса “Ҡоторған аҡсалар” исемле комедия әҙерләнә ,Na,"

Туймазы татар дәүләт драма театры коллективы   А.Н.Островский әҫәре буйынса “Ҡоторған аҡсалар” исемле комедияны сәхнәләштерергә тотондо.  Ижадсыларҙың әлеге комедияға туҡталыуы осраҡлы түгел, бөйөк драматургтың 19 быуатта яҙылған әҫәре күптәрҙе борсоған мәсьәләләрҙе яҡтырта.
Бөгөнгө көндә  кешеләр тормошондағы бик күп ваҡиғаларҙы аҡса хәл итә, күптәр аҡса ҡоло булып йәшәй, аҡса өсөн намыҫтарын һатырға,  башҡаларҙы тапап үтәргә лә  әҙер. 
Буласаҡ спектакль  тамашасыларҙы уйландырыр, театр һөйөүселәр күңелендә лайыҡлы урын табыр.
Комедияны театрҙың баш режиссеры Илнур Биктимер улы Муллабаев сәхнәләштерә.  Әлеге спектакль Бөтә Рәсәй сәйәси партияһы “Берҙәм Рәсәй” вәкилдәре тәҡдиме буйынса,  300 мең кешегә тулмаған бәләкәй ҡалаларҙағы театрҙарға ярҙам  күрһәтеү ниәтенән федераль бюджеттан бүленгән  субсидияға ҡуйыласаҡ.
 

 ","
	Кесе йома, 19 октябрь 2017",Яңылыҡтар,Na
https://kulturarb.ru/ba/news/bashҡortostan-gәzite-100-jyllyғyn-bildәlәj,  “Башҡортостан” гәзите 100 йыллығын билдәләй ,Na,"

Республикабыҙҙың “Башҡортостан” — ижтимағи-сәйәси гәзите 3 ноябрь көнө Конгресс-холда 100 йыллыҡ юбилейын билдәләйәсәк.
Байрам кисәһендә баҫмаға төрлө йылдарҙа етәкселек иткән баш мөхәррирҙәр, журналистар, яҙыусылар, хеҙмәттәштәр сығыш яһаясаҡ.
 “Башҡортостан” гәзите- Башҡортостан Республикаһының дәүләт телдәренең береһе булған башҡорт телендә Өфө ҡалаһында нәшер ителә. Гәзитте ойоштороусылар —Дәүләт Йыйылышы-Ҡоролтай, Башҡортостан Республикаһы Хөкүмәте.
Баҫма республиканың район һәм ҡалаларындағы көндәлек ижтимағи-сәйәси хәлдәрҙе яҡтырта, башҡорт халҡының тарихы, мәҙәниәте  һәм әҙәбиәте буйынса материалдар сығара, шулай уҡ башҡорттар күпләп йәшәгән Рәсәй төбәктәренән төрлө характерҙағы материалдарҙы даими биреп бара. Халҡыбыҙҙың арҙаҡлы улдары һәм ҡыҙҙары тураһында очерктар һәм һүрәтләмәләр һәр ваҡыт донъя күрә. Бынан тыш гәзиттә көнитмештең төрлө яҡтарына ҡағылған һәм сәнәғәт, иҡтисад, хоҡуҡ, әхлаҡ, мәғариф, һаулыҡ һаҡлау, тирә-яҡ мөхит, спорт өлкәләрен яҡтыртҡан һәм башҡа темаларға ла, уҡыусылар хаттарына ла күпләп урын бирелә.
ХХ быуаттың һуңғы һәм ХХI быуаттың тәүге ун йыллыҡтарында гәзит аҙнаһына биш мәртәбә, ҡайһы бер йылдарҙа 30 меңдән дә артҡан тираж менән баҫылһа, һуңғы йылдарҙа аҙнаға дүрт тапҡыр сыға. Йома көн һаны икеләтә күләмдә донъя күрә, «Башҡортостан» — «Йома» исеме аҫтында һәм үҙаллы индекс менән уға айырым яҙылыу ойошторола. 2014 йылдың тәүге яртыһында 13 мең 073 дана баҫылһа, 2015 йылдың тәүге яртыһында дөйөм тираж 11 мең 581 дана тәшкил итте.
 
 ","
	Кесе йома, 19 октябрь 2017",Яңылыҡтар,Na
https://kulturarb.ru/ba/news/beloret-rajonynyң-sermәn-mәҙәniәt-jorto-berҙәm-rәsәj-sәjәsi-partiyaһynyң-uryndaғy-mәҙәniәt-jorto-federal-proektynda-ҡatnashyp-matdi-yarҙam-aldy, Белорет районының Сермән Мәҙәниәт йорто федераль проектта ҡатнашып матди ярҙам алды ,Na,"

Мәҙәниәт усаҡтары ауыл ерендә халыҡты бер ергә туплап, матур башланғыстарға әйҙәп торған уртаҡ йорт. Нәҡ ошонда ауылдаштар бергә йыйыла, дөйөм мәнфәғәттәре буйынса фекер алышып, уртаҡ ҡарарҙар ҡабул итә. Телебеҙҙе, милли мәҙәниәтебеҙҙе, ғөрөф-ғәҙәттәребеҙҙе, йолаларыбыҙҙы һаҡлап тороусы ла ул был усаҡтар. Шуныһы ҡыуаныслы, һуңғы йылдарҙа дәүләт тарафынан ауыл клубтары эшмәкәрлеген үҫтереүгә лә ҙур иғтибар бүленә башланы.
«Берҙәм Рәсәй» сәйәси партияһының халыҡ тормошон сифатлы һәм лайыҡлы итеүгә йүнәлтелгән «Реаль эштәр», «Урындағы инициативаларға ярҙам итеү», «Урындағы мәҙәниәт йорто» программаларына ярашлы, күп кенә ауылдаштар мәҙәниәт усаҡтарын тәртипкә килтерҙе, заманса ҡорамалдар, йыһаздар һатып алды. Башлыса, нәҡ ауылдарҙа милләттәштәребеҙ көн күрә, киләсәктә абруйыбыҙҙы, бәҫебеҙҙе күтәрәсәк яңы милли быуын тәрбиәләнә. Шуға ла ауылдаштарҙың замандан артта ҡалмай бар ерҙә лә өлгөрлөк, етеҙлек күрһәтеп, мәсьәләне аңлап эш итеүе бары тик һоҡланыу ғына уята.
Белорет районының Сермән ауылы халҡы ошо көндәрҙә шатлыҡлы ваҡиға кисерҙе. Мәҙәниәт йорто ""Берҙәм Рәсәй"" сәйәси партияһының ""Урындағы мәҙәниәт йорто"" федераль проектында ҡатнашып, матди ярҙам алыуға иреште. Берҙәм көс менән ҙур ремонт эштәрен атҡарып сыҡты мәҙәниәт хеҙмәткәрҙәре.  Матди-техник базаны яҡшыртыу менән бергә үҙәк үҙенең статусын да үҙгәртте, хәҙер ул Сермән социаль- мәҙәни үҙәге базаһындағы күп тармаҡлы ауыл клубы тип атала. Бүленгән аҡсаға быға тиклем хәл ителмәгән бик күп төҙөкләндереү эштәре башҡарылды, яҡтыртыу, тауыш ҡоролмалары, уйын ҡорамалдары, сәхнә кейемдәре алынды. Шулай уҡ бында спорт-һауыҡтырыу майҙансығы, балалар бүлмәһе, тауыш яҙҙырыу студияһы булдырыу ҙа мәҙәниәт усағына заманса төҫ бирҙе.
Өс меңдән ашыу халыҡ йәшәгән Сермәндә күп тармаҡлы клуб асыу райондың башҡа мәҙәниәт йорттары өсөн дә шатлыҡлы булды, сөнки бында тауыш яҙҙырыу студияһы ла асылды. Хәҙер бында аранжировкалар, фонограммалар яҙҙырыу өсөн уңайлы мөмкинлектәр бар. Студияла «Елмерҙәк» этно- рок төркөмө репетициялар уҙғара. Халыҡ ижады үҙәгенең генераль директоры А.А. Алибаков та үҙенең эш сәфәре барышында Сермәндә күп тармаҡлы үҙәк асыуҙы юғары баһаланы һәм яҡын араларҙа уҡ бында республика кимәлендәге төрлө семинарҙар, оҫталыҡ дәрестәре үткәрергә кәңәш итте. Әлеге ваҡытта мәҙәниәт идаралығынан белдереүҙәренсә, был эштәр планлаштырылған да инде.
 Был хаҡта тулыраҡ танышыр өсөн ошо һылтанма буйынса үтегеҙ: http://ural-rb.ru/2327-mnit-bar-er-tormosh-grly.html
 
 
 ","
	Кесе йома, 19 октябрь 2017",Яңылыҡтар,Na
https://kulturarb.ru/ba/news/salauat-dәүlәt-bashҡort-drama-teatry-veterany-bildәle-aktrisa-mөnirә-zanina-donya-ҡujҙy," Салауат дәүләт башҡорт драма театры ветераны, билдәле актриса Мөнирә Занина  донъя ҡуйҙы ",Na,"

Бөгөн Салауат дәүләт башҡорт драма театры ветераны, Башҡортостан Республикаһының атҡаҙанған артисы Мөнирә Занина арабыҙҙан китте. Билдәле һам талантлы актриса быйыл 87 йәшен тултырыр ине.
 Ижад юлын актриса 1971 йылда башлай һәм Салауат дәүләт башҡорт драма театрына ғүмере буйы тоғро ҡала,  хеҙмәт юлын ошонда башлай һәм тамамлай. 
 Мөнирә Ғараф ҡыҙы Занина 1999 йылға тиклем Салауат сәхнәһендә уйнай. Ул башҡорт һәм татар драматургияһының классик һәм заманса репертуарындағы төрлө спектаклдәрҙә тиҫтәләрсә роль башҡара. Миҫал өсөн, Хафаса (Ә. Мирзаһитов, «Әсәләр көтәләр улдарын»), Фәйрүзә(Ә. Мортазин, «Ләйсән»), Мәсрүрә (М. Ғафури, «Ҡара йөҙҙәр»), Зөһрә (М. Хәйҙәров, «Бәхет йондоҙо»), Бибинур (Н. Асанбаев, «Ҡыҙлы йорт»), Сәлимә (Ф. Бүләков, «Әбейҙәргә ни етмәй»), Зәбирә (Ф. Бүләков, «Яран гөл»).
Театр сәнғәте өлкәһендәге хеҙмәттәре өсөн Мөнирә Занинаға «Башҡортостан Республикаһының атҡаҙанған артисы» тигән маҡтаулы исемгә лайыҡ була.

 ","
	Шаршамбы, 18 октябрь 2017",Яңылыҡтар,Na
https://kulturarb.ru/ba/news/bүzdәktә-eҙ-ҡyңғyrau-halyҡ-izhady-konkurs-festivale-үtte," Бүздәктә ""Еҙ ҡыңғырау"" халыҡ ижады конкурс-фестивале үтте ",Na,"

Башҡортостан юлдаш телевидениеһы хәбәр итеүенсә, кисә Бүздәктә ""Еҙ ҡыңғырау"" халыҡ ижады конкурс-фестивале үтте. Байрамда халыҡ кәсептәре оҫталары, милли кейемдәр һәм һауыт-һаба күргәҙмәләре, Башҡортостан халыҡтарының аш-һыуы менән гастрономия майҙансыҡтары ойошторолдо.
Сараға төрлө райондарҙан ижади коллективтар йыйылды. Йыр-моң һәм милли аштар әҙерләү буйынса конкурстар үтте.
Бәлеш башҡорт, татар халҡының яратҡан милли аштарының береһе. Гүзәл заттар  бәлеш бешереү серҙәрен быуындан-быуынға тапшыра килһә лә,  уны яттарға сисеп  бармай.  Шулай ҙа ""Ҡунаҡ ашы - Бүздәк бәлеше"" конкурсында  һәр кем үҙ оҫталығы менән маҡтана алды.   
 Бүздәктәге ""Еҙ ҡыңғырау"" халыҡ ижады конкурс-фестиваленең бер өлөшө  милли аштар конкурсы, өҫтәлдәр мул һыйҙан һығылып тора.
 Байрамға Шаран, Өфө, Нуриман, Саҡмағош райондарынан ижади коллективтар йыйылды. Фольклор ансамблдәре йырҙарҙың хәҙерге заманда һирәк ишетелә торғандарын өйрәнгән. 
 Халыҡ йолаларына нигеҙләнгән байрам бейеүһеҙ үтмәй. Бүздәк мәктәбе уҡыусылары театрлаштырылған тамаша әҙерләгән.  Гармун моңдарына дәртле бейеүҙәргә килгән ҡунаҡтар ҙа ҡушылды. 
 Украин, немец, марый халыҡтары  үҙ ғөрөф-ғәҙәттәре  менән таныштырҙы.Төбәктә милләттәрҙе берләштереүсе байрамдар йыш уҙа. Ниндәйҙер кимәлдә ул республикала 2020 йылда көтөлгән  Фольклориадаға әҙерлек булып та тора. 
 Фестивалдең ""Еҙ ҡыңғырау"" тип аталыуы ла юҡҡа ғына түгел, электән  байрамдар, туйҙар,  еҙ ҡыңғырау тауышына күмелгән, белем усаҡтарында дәрестәр ҙә тап еҙ ҡыңғырау сыңы менән башланған. Ижади коллективтар сәхнәлә  концерт номерҙары менән сығыш яһаны. Гран -при Бүздәк икенсе мәктәбе коллективына бирелде. 
 Сара төрлө милләттәрҙең татыулыҡ-дуҫлыҡ байрамына әйләнде, уны алдағы йылдарҙа ла дауам итеү һәм тағы ла киңерәк даирәлә үткәреү бурысы ҡуйылды.
 
 ","
	Шаршамбы, 18 октябрь 2017",Яңылыҡтар,Na
https://kulturarb.ru/ba/news/tiҙҙәn-bashҡort-drama-teatry-sәhnәһendә-zөlәjha-kүҙҙәren-asa-spektakleneң-premeraһy, Тиҙҙән Башҡорт драма театры сәхнәһендә  «Зөләйха күҙҙәрен аса» спектакленең премьераһы ,Na,"

Гүзәл Яхинаның “ Зөләйха күҙҙәрен аса» романы китап яратыусылар араһында ҙур ҡыҙыҡһыныу уятҡан әҫәрҙәрҙең береһе.
Мәжит Ғафури исемендәге Башҡорт дәүләт академия драма театры 24-25 ноябрҙә “Зөләйха күҙҙәрен аса” романын сәхнәләштерә. Әҫәрҙе драматург Ярослава Пулинович сәхнәгә әҙерләгән, Хөрмәтулла Үтәшев башҡортсаға тәржемә иткән.
 Спектаклде сәхнәгә ҡуйыусы режиссер - Айрат Әбүшахманов. Мәжит Ғафури исемендәге Башҡорт дәүләт академия драма театры Гүзәл Яхинаның “ Зөләйха күҙҙәрен аса» романын сәхнәгә тәүгеләрҙән булып ҡуясаҡ.
 Кеше ҡайһы ваҡытта үҙенең ниндәй тарлыҡта, меҫкенлектә йәшәгәнен белмәй ҙә. Ҡайһы саҡ яҙмыш ауырлыҡтар менән бер рәттән яңы тормош, мәхәббәт тә бүләк итә. Бәхетһеҙлек бәхет тә килтерергә мөмкин, фекерен еткерергә теләнем, тип яҙа автор   Гүзәл Яхина.
«Зөләйха күҙҙәрен аса»  (“Зулейха открывает глаза”) 2015 йылда рус телендә һәм 2016 йылда татар телендә  нәшер ителгән роман. Әҫәрҙә 1930 йылғы репрессиялар тураһында  һүҙ бара.
Әҫәрҙә Зөләйханың һәм ул осорҙағы  сәйәси золом ҡорбандарының һөргәндәге кисерештәре һәм иҫән ҡалыу өсөн көндәлек көрәше һурәтләнә. Ваҡиғалар 1930 йылда Юлбаш тигән ауылда башланып китә һәм Себерҙә  дауам итә.
 ","
	Шаршамбы, 18 октябрь 2017",Яңылыҡтар,Na
https://kulturarb.ru/ba/news/tujmazy-tatar-dәүlәt-drama-teatry-kөtөlmәgәn-siseleshle-spektakl-tәҡdim-itә, Туймазы татар дәүләт драма театры көтөлмәгән сиселешле спектакль тәҡдим итә ,Na,"

Туймазы татар дәүләт драма театры Александр Коровкин пьесаһы буйынса сәхнәләштерелгән «Түтәйҙәр” исемле комедия ҡарарға саҡыра.
Йыраҡ бабаларынан мираҫ булып ҡалған ҡала үҙәгендәге боронғо, зиннәтле йортта апалы-һеңлеле Розалия менән Гүзәлиә йәшәй.  Улар икеһе лә ғүмерҙәрен табип һөнәренә бағышлаған, бөгөн инде хаҡлы ялда. Тик, күптәр ҡарттарға үҙ йорттарында тыныс ҡына йәшәргә ирек бирмәй, алдау юлы менән тарихи иҫтәлек булып торған йортто үҙләштереп аҡса эшләргә теләй. Шундай яман ниәт менән йөрөгән спектаклдең ҡайһы бер  геройҙары төрлө мәҙәк, көлкөлө хәлдәргә тарый.  
Спектаклдең режиссеры—Зиннур Сөләйманов, рәссамы—Рәсәйҙең һәм Ҡалмыҡ Республикаһының атҡаҙанған сәнғәт эшмәкәре Валерий Яшкулов. 
 ","
	Шаршамбы, 18 октябрь 2017",Яңылыҡтар,Na
https://kulturarb.ru/ba/news/aktrisa-ilһөjәr-ғәzetdinova-aғiҙel-ҡyҙy-kitabynyң-isem-tujyn-үtkәrә, Актриса Илһөйәр Ғәзетдинова  «Ағиҙел ҡыҙы» китабының исем туйын үткәрә ,Na,"

«Мостай Кәримдең әйткәне булыр: «Яҡшы аттар менән затлы ҡатындарҙың бер рухтан яралыуы тураһында мин ғүмер буйы тылҡыным. Шундай ҡатындар килә был донъяға, уларҙың яралыуында, бар булыуында илаһи көстөң, илаһи уттың ҡатнашы үҙгә бәрелеп тора. Улар иң бейектә саҡта ла ерҙән айырылмай, юғалтыуҙар кисергәндә, юғалып ҡалмай, сибәрлектәренә ҡағылырға ҡартлыҡ үҙе тартына». 
Актриса Илсөйәр Ғәзетдинованың илаһи тәбиғәтенә һоҡланыуҙан, береһенән-береһе зауыҡлы ролдәренә, береһе икенсеһенә оҡшамаған героиняларына ихлас тамаша ҡылыуҙан тыуманымы икән шағирҙың был мөҡәддәс һүҙҙәре, тип уйлап ҡуяһың», - тип яҙа Олег Ханов «Ағиҙел ҡыҙы» китабының баш һүҙендә.
27 октябрь көнө Мәжит Ғафури исемендәге Башҡорт дәүләт академия драма театрының Бәләкәй сәхнәһендә Рәсәй Федерацияһының атҡаҙанған, Башҡортостан һәм Татарстан республикаларының халыҡ артисткаһы Илсөйәр Ғәзетдинова «Ағиҙел ҡыҙы» китап-альбомының исем туйын үткәрә. Кисәне Башҡортостандың халыҡ артисткаһы Сара Буранбаева алып бара. 
Мәғлүмәт өсөн: Ғәзетдинова Илһөйәр 1968 йылда Дүртөйлө районының Исмаил урта мәктәбен тамамлай һәм  Өфө сәнғәт училищеһының театр бүлегенә уҡырға инә. 1980 йылда  Башҡорт дәүләт университетының  башҡорт теле һәм әҙәбиәте факультетын да тамамларға тура килә актрисаға.
Ғәзетдинова Илһөйәр Ибраһим ҡыҙы 1972 йылда Мәжит Ғафури исемендәге Башҡорт дәүләт академия драма театры труппаһына ҡабул ителә. Эшләгән дәүерендә тулы образдар галереяһы булдыра: Мостай Кәримдең «Ҡыҙ урлау» комедияһында Йәмилә,И. Абдуллиндың «Тиле йәшлек» спектаклендә Һандуғас, М. Фәйзи мелодрамаһында Ғәлиәбаныу, Н. Нәжмиҙең «Гармунсы дуҫ» спектаклендә Гөльямал, Ғәлимә («Ҡара йөҙҙәр» — «Черноликие», Ғ.Әмири һәм В. Г. Ғәлимов, М.Ғафури повесы буйынса), Зөлхәбирә («Айгөл иле»),Мостай Кәрим Шәфәҡ һәм Зөбәржәт («Ай тотолған төндә») һ.б.
Бик күп сағыу, күркәм образдары менән театр сәнғәте күгендә балҡыған яҡты йондоҙ ул Илсөйәр Ғәзетдинова.



 ","
	Шаршамбы, 18 октябрь 2017",Яңылыҡтар,Na
https://kulturarb.ru/ba/news/eҙ-ҡyңғyrau-halyҡ-izhady-respublika-konkurs-festivale-uҙa," ""Еҙ ҡыңғырау"" халыҡ ижады республика конкурс-фестивале уҙа ",Na,"

“Юлдаш” радиоһы хәбәр итеүенсә, бөгөн Бүздәктә  татар тарихи-мәҙәни үҙәктә ""Еҙ ҡыңғырау"" халыҡ ижады республика конкурс-фестивале уҙа. Унда халыҡ кәсептәре оҫталары, милли кейемдәр һәм һауыт-һаба күргәҙмәләре, Башҡортостан халыҡтарының аш-һыуы менән гастрономия майҙансыҡтары ойошторола. 
Милли аш-һыу әҙерләү, ҡурсаҡтар эшләү, талдан төрлө әйберҙәр үреү буйынса оҫталыҡ дәрестәре лә ҡаралған. Байрам фольклорсылар бәйгеһе еңеүселәренең Гала-концерты менән тамамлана.

 ","
	Шишәмбе, 17 октябрь 2017",Яңылыҡтар,Na
https://kulturarb.ru/ba/news/bildәle-yaҙyusy-tөrtmә-tel-oҫtaһy-marat-әminevtyң-fatiha-tip-atalғan-kitaby-donya-kүrҙe," Билдәле яҙыусы, төртмә тел оҫтаһы Марат Әминевтың “Фатиха” тип аталған китабы донъя күрҙе ",Na,"

Билдәле яҙыусы, төртмә тел оҫтаһы Марат Әминевтың өр-яңы китабы донъя күрҙе. “Фатиха” тип аталған был китапҡа авторҙың һуңғы йылдарҙа яҙылған хикәйәләре һәм иң шәп юморескалары тупланған.
 Әҙиптең 50 йәшлек юбилейы уңайы менән сығарылған йыйынтыҡтағы әҫәрҙәр уҡыусыны берсә уйландырып, фәһем алырға әйҙәр, берсә ихлас көлдөрөр, күңелен күтәрер. 
Баҫманы Зәйнәб Биишева исемендәге “Китап” нәшриәтенең фирма магазинынан һатып ала алаһығыҙ. Шулай уҡ күмәртәләп алыу өсөн авторға мөрәжәғәт итеү мөмкинлеге лә бар.
 ","
	Шишәмбе, 17 октябрь 2017",Яңылыҡтар,Na
https://kulturarb.ru/ba/news/mostaj-kәrimdeң-tyuғan-kөnөnә-arnap-mәzhit-ғafuri-isemendәge-bashҡort-dәүlәt-drama-teatry-aj-totolғan-tөndә-spektaklen-tәҡdim-itә, Мостай Кәримдең тыуған көнөнә арнап Мәжит Ғафури исемендәге Башҡорт дәүләт драма театры «Ай тотолған төндә» спектаклен тәҡдим итә ,Na,"

«Башҡорт театры менән беҙ бер йылда тыуғанбыҙ – 1919-ҙа... яҙмышыбыҙ ҙа беҙҙең уртаҡ... », - тип яҙған Мостай Кәрим үҙенең иҫтәлектәрендә. Милләтебеҙҙең рухи йондоҙо, бөйөк аҡыл эйәһе, халҡыбыҙҙың яратҡан улы, Башҡортостандың халыҡ шағиры Мостай Кәримдең тыуған көнөнә арнап, 20 октябрҙә  Мәжит Ғафури исемендәге Башҡорт дәүләт акаждемия драма театры сәхнәһендә «Ай тотолған төндә» спектакле күрһәтеләсәк (режиссеры Айрат Абушахманов).
Мостай Кәрим... Шағир. Яҙыусы. Драматург. Публицист. Фәлсәфәсе. Яҙыусы әйтмешләй: «Мин көн кешеһе лә, йыл кешеһе лә булғым килмәй. Мин бары тик Мостай Кәрим генә булып ҡалаһым килә». 
Төрки телле театрҙарының Халыҡ-ара ""Туғанлыҡ"" фестивалендә гран-при яулаусы (Өфө, 2012)  «Ай тотолған төндә» спектаклен ҡарарға рәхим итегеҙ.
«Бынан алыҫ йәйләүҙәрҙең береһендә йәшәгән матур, йәш бер килендең ире яуға киткән. Бик һағынған, бик интеккән был башта. Әммә бәреп сыҡҡан шишмә aғыp юлын таба. Юлын тапҡас, юлдашын да таба. Әлеге килен дә күрше йәйләүҙән килеп йөрөгән бер егеткә ғашиҡ була. Көндөҙ ирен уйлай, ә төндәрен егет ҡосағына инә. Йыл да үтмәй, донъяға бер ир бала килә. Был турала кендек әбейенән башҡа бер кем, бер ни белмәй. Тик баланы ҡайҙа итергә әмәл тапмай яфа сигә былар... Әлеге бала тыуған көндө йәйләү аша бер йәш дәрүиш уҙа. Яҙмыш ҡушҡанмылыр, ул тап әлеге тирмәгә һуғыла. Уғa ҡаршы баяғы ҡарсыҡ йүгереп сыға. Дәрүиш бөтәһен дә теге ҡарсыҡ әйткәнсә эшләй һәм шул көндө үк китеп бара».
 
 
 ","
	Шишәмбе, 17 октябрь 2017",Яңылыҡтар,Na
https://kulturarb.ru/ba/news/aryҫlan-mөbәrәkov-isemendәge-sibaj-dәүlәt-bashҡort-drama-teatry-tetrәnderges-sәhnә-әҫәre-tәҡdim-itte, Арыҫлан Мөбәрәков исемендәге Сибай дәүләт башҡорт драма театры тетрәндергес сәхнә әҫәре сәхнәләштерҙе ,Na,"

Арыҫлан Мөбәрәков исемендәге Сибай дәүләт башҡорт драма театры республикала халыҡсан театр булараҡ билдәле. Сибай тамашасыһы үҙенең зауығын ҡәнәғәтләндермәгән, тормоштан йыраҡ торған, бер көнлөк әҫәрҙе сәхнәләштереүҙе үҙһенмәй, шуға күрә спектакль ҡуйыр алдынан һәр режиссер был хаҡта тәрән уйлана, әҫәрҙең артабанғы яҙмышын тамашасы хәл итәсәген аңлап, уларҙың күңелен яуларлыҡ әҫәр ҡуйырға тырыша. 
 Тамашасыларҙы уйландырған, уларҙың күңеленә үтеп ингән, йө­рәктәрен әрнеткән, кисергән ғазап­тарын ҡайтанан хәтергә төшөрөргә мәжбүр иткән, башҡорт халҡының күренекле шәхесе, Урал аръяғы әүлиәһе, халыҡ табибы Мөжәүир хәҙрәттең тормош юлын сағыл­дырған “Әүлиә” спектакле – нәҡ ошондай ижади эшмәкәрлек һөҙөм­тәһе. Талантлы режиссер Дамир Ғә­лимовтың яҙыусы Лира Яҡшы­баеваның “Мөжәүир хәҙрәт” тигән әҫәрен сәхнәләштерергә йөрьәт итеүе үҙе бер оло батыр­лыҡҡа тиң! Әҫәр ни тиклем юғары кимәлдә яҙылмаһын, уны сәхнәгә сығарыуға, тәрән образдар тыуҙырыуға барыбер режиссер күп көс түгә. Рәсәйҙең һәм Башҡортостандың атҡаҙанған сәнғәт эшмәкәре, талантлы режиссер Дамир Ғәлимов әйтеүенсә, әҫәрҙе сәхнәләштереү еңелдән булмаған, сөнки халыҡ араһында киң танылыу яулаған Әүлиәне сәхнә образы кимәленә күтәреү ҡатмарлы эш икәнлеген һәр кем яҡшы аңлай. 
Мөжәүир хәҙрәттең фатихаһы менән әҫәр ҡуйылды, тип хаҡлы рәүештә әйтә алам, – тине Дамир Ғәлимов. Режиссер спектаклдең жанрын “Мөжәүир хәҙрәткә мәҙхиә” тип нарыҡлаһа ла, тамашасы спектакль барышында Мөжәүир хәҙрәт ғүмеренең үҫмер сағынан алып һуңғы көндәренә тиклем таныша ала. Иң мөһиме – бында төп герой дини ҡанундарҙы яҡлаған суфый хәҙрәт булып түгел, ә халыҡ араһында танылыу яулаған арҙаҡлы шәхес-әүлиә, халыҡ табибы булараҡ кәүҙәләндерелә. Режиссерҙың йәнә бер оло табышын да билдәләмәү мөмкин түгел. Дамир Ғәлимов был юлы ла артистарға ролде ышанып тапшырғанда яңылышмаған, киреһенсә, отҡан ғына.  Мөжәүир Сиражетдиновты уйнаған Урал Зәйнуллин өсөн был образ – оло табыш, яңы асыш. Йәш булыуына ҡарамаҫтан, артист Әүлиәне шул тиклем оҫта уйнай, уның һәр ым-ишараһы, әйткән һүҙе, баҫҡан аҙымына тиклем “Мөжәүир олатайҙыҡы” тип хайран ҡалды тамашасылар.  Залдарҙың тулы булыуы – үҙе үк Мөжәүир олатайға ҡарата халыҡтың һөйөүе, ихтирам һәм хөрмәт билдәһе ул. Тамаша­сы­ларҙың кемеһелер әүлиә менән яҡындан таныш йәки кемдәндер уның хаҡында хәбәрҙар булһа, бәғзеләре уны ата-әсәһе, олатай-өләсәйҙәре аша белә. Актер Урал Зәйнуллин әйтеүенсә, образды тыуҙырыр алдынан Мөжәүир хәҙрәтте белгән кешеләр менән осрашып, уның хаҡында фекерҙәрен тыңлаған, китаптар уҡыған. Үҙемә ни тиклем оло бурыс һәм яуаплылыҡ тапшырылыуын яҡшы аңланым, шуға күрә халыҡтың ихтирамына лайыҡ абруйлы шәхесте кәүҙәләндереү өсөн үҙ өҫтөмдә етди эшләнем, ти. Сәхнәлә Әүлиәне ихлас уйнауы, геройҙың һәр кисерешен үҙ йөрәге аша үткәреп, ролгә инә алыуы спектаклде яңы бейеклеккә күтәрә. Кемгәлер оҡшарға тырышмай, кемдеңдер һөйләүе, һүрәтләүе буйынса төп геройҙы уйнамай ул, ә күңеле һәм йөрәге ҡушыуы буйынса Мөжәүир хәҙрәт образын ижад итә алыуы менән оло хөрмәткә лайыҡ артист. Тамашасы Уралды яңыса асты, уның оҫта артист булыуына йәнә инанды һәм һоҡланды.  Режиссер төп геройҙы бар тулылығында асыу өсөн халыҡ йолаларына, ғөрөф-ғәҙәттәренә мөрәжәғәт итеп, Мөжәүир хәҙрәттең йәшәйешен үҙенсә асырға тырыша. Был тәңгәлдә коллективтың күп артистары йәлеп ителә, спектаклдә 25 кеше ҡатнаша.
Арыҫлан Мөбәрәков исемендәге Сибай башҡорт дәүләт театрының түрен йәмләйәсәк, уның абруйын йәнә бер башҡа күтәрәсәк, яратҡан тамашасыларын һөйөндөрәсәк спектакль ҡуйылды. Ул – яҙыусы Лира Яҡшыбаева менән режиссер Дамир Ғәлимовтың уртаҡ ижад емеше, тотош коллективтың тырыш хеҙмәт һөҙөмтәһе. Артабан халыҡ үҙе баһа бирер. Мөжәүир хәҙрәт рухы аңғартыр, изгеләрҙән-изге Әүлиәбеҙ оҙаҡ йылдар сәхнә түрен биҙәр, тигән теләктә ҡалайыҡ.
Сығанаҡ: http://bashgazet.ru/kultura-i-literatura/27971-tetrnderges-shn-re.html


 ","
	Шишәмбе, 17 октябрь 2017",Яңылыҡтар,Na
https://kulturarb.ru/ba/news/altyn-ҡuraj-halyҡ-ara-zhurnalistar-eshtәrenә-konkurs-iғlan-itelde, «Алтын-ҡурай» Халыҡ-ара журналистар эштәренә конкурс иғлан ителде ,Na,"

«Алтын-ҡурай» Халыҡ-ара журналистар конкурсы Республиканың 100 йыллығына һәм Башҡортостандың халыҡ шағиры Мостай Кәримдең тыуыуына 100 йыл тулыуға арналып уҙғарыла.
Сараны ойоштороусылар:  «Уфимские ведомости» гәзите, «Өфө»  журналы һәм Мостай Кәрим исемендәге фонд.  Бәйгелә  телевидение, радио эфирында сыҡҡан, Интернетта,  ваҡытлы матбуғатта донъя күргән ижади эштәр 2018 йылдың 1 ғинуарынан ҡабул ителә башлаясаҡ. Ҡурай таждарына ярашлы-7  номинациялар билдәләнгән.
Конкурс еңеүселәренә 100, 70, 50 мең һум күләмендә бүләктәр биреләсәк.  
«Уфимские ведомости» гәзите һәм «Өфө»  журналы баш мөхәррире Галина Ишмөхәмәтова әйтеүенсә: «Конкурстың ете номинацияһы ла Мостай Кәримдең әҫәрҙәренән цитаталар менән исемләнгән. Улар әҙәбиәт, сәнғәт, иҡтисад, сәнғәт һәм башҡа өлкәләргә арнала. Бәйге асыҡ,  беҙҙә Халыҡ-ара кимәлдәге саралар йыш үткәрелә.  Конкурс журналистарға төрлө йүнәлештә  ижад итеү һәм үҙен танытыу мөмкинлеге бирәсәк».

 ","
	Шишәмбе, 17 октябрь 2017",Яңылыҡтар,Na
https://kulturarb.ru/ba/news/dalan-estrada-tөrkөmө-muzykal-sәfәrҙә, «Далан» эстрада төркөмө  “музыкаль сәфәрҙә”  ,Na,"

Хөсәйен Әхмәтов исемендәге Башҡорт дәүләт филармонияһы хәбәр итеүенсә, эстрадабыҙҙың иң рухлы, иң дәртле йырсыһы Башҡортостандың халыҡ артисы Артур Туҡтағолов етәкселегендәге ""ДАЛАН""эстрада төркөмө үҙенең йырлы-моңло программаһы менән Ишембай районына юллана. 16 октябрь – ҺАЙРАН, 17 октябрь – МАҠАР, 18 октябрь - ҠОЛҒОНА ауылдарында сығыш яһаясаҡтар.
17 йыл буйы  дәртле көйҙәр, рухлы йырҙарыбыҙ  менән халыҡ күңелен әсир итеүсе төркөм сығышынан ситтә ҡалмағыҙ. Оптимистик рух һәм ыңғай энергия менән һуғарылған йырҙар ишетергә теләһәгеҙ Артур Туҡтағолов етәкселегендәге ""ДАЛАН""эстрада төркөмөнөң йырлы-моңло программаһына рәхим итегеҙ!
 ","
	Дүшәмбе, 16 октябрь 2017",Яңылыҡтар,Na
https://kulturarb.ru/ba/news/bashҡortostandyң-halyҡ-artiskaһy-bәҙәr-josopova-isemendәge-teatr-premiyaһy-laureaty-rәmilә-hoҙajғolovaғa-75-jәsh," Башҡортостандың халыҡ артискаһы, Бәҙәр Йосопова исемендәге театр премияһы лауреаты Рәмилә Хоҙайғоловаға 75 йәш ",Na,"

Күптән түгел, 12 октябрь көнө Башҡортостандың халыҡ артискаһы, Бәҙәр Йосопова исемендәге театр премияһы лауреаты Рәмилә Хоҙайғоловаға 75 йәш тулды.
 Башҡорт һәм татар драматургтары, рус һәм сит ил классиктары спектаклдәрендә онотолмаҫлыҡ, бер –береһенә оҡшамаған, төрлө холоҡ -фиғелле ҡатын –ҡыҙҙарҙы һынландырған актрисаның башҡорт театры сәнғәтендә ҡабатланмаҫ үҙ йөҙө бар. 
Ул 50 йылдан ашыу Арыҫлан Мөбәрәков исемендәге Сибай башҡорт драма театрына тоғро , 75 йәшен тултырыуына ҡарамаҫтан, ул һаман сәхәнәлә, уның һәр сығышын тамашсылар йылы ҡаршылай, образдарҙы оҫта кәүҙәләндерә алыуы, һәр бер күрнеште ентекләп эшләүе, ихласлығы менән театр һөйөүселәрҙең күңелен яулаған актрисаларҙың береһе. Матур ғүмер байрамы менән ихлас күңелдән тәбрикләйбеҙ! 
 
 ","
	Дүшәмбе, 16 октябрь 2017",Яңылыҡтар,Na
https://kulturarb.ru/ba/news/tөbәk-ara-milli-kitap-festivalendә-zәjnәb-biisheva-isemendәge-kitap-nәshriәtendә-donya-kүrgәn-ike-baҫma-jyl-kitaby-konkursynyң-laureat-isemen-aldy, Төбәк-ара милли китап фестивалендә Зәйнәб Биишева исемендәге «Китап» нәшриәтендә донъя күргән ике баҫма «Йыл китабы» конкурсының лауреат исемен алды ,Na,"

2017 йылдың 4 - 7 октябрь көндәрендә М. Горький исемендәге Рязань өлкә универсаль фәнни китапханаһында «Читающий мир» исемле Төбәк-ара милли китап фестивале уҙҙы. Зәйнәб Биишева исемендәге Башҡортостан «Китап» нәшриәтендә донъя күргән ике китап фестивалдә «Йыл китабы» конкурсының лауреат исемен алды. Фестивалдә илдең 21 (Мәскәү, Якутск, Рязань, Орел, Чебоксар, Иваново, Киров һ.б. ҡалаларҙан) төбәгенән 52 нәшриәт ҡатнашты.  Конкурс һөҙөмтәләре буйынса ҡырғыҙ һәм башҡорт телдәрендә баҫылып сыҡҡан «Манас. Героический эпос кыргызов» китабы «Издание, вносящее вклад в диалог культур» номинациһында еңеүсе тип табылһа, Сергей Тимофеевич Аксаковтың рус, башҡорт, инглиз телдәрендә сыҡҡан «Аленький цветочек» әкиәт китабы «Лучшая книга для детей» номинацияһында бүләкләнде.  ЮНЕСКО-ның матди булмаған мәҙәни мираҫтар исемлегенә индерелгән ҡырғыҙ халҡының «Манас» иртәге башҡорт теленә беренсе тапҡыр тәржемә ителде. Ҡырғыҙҙар араһында был иртәктең күп версиялары һәм варианттары бар. Тәржемәгә мәшһүр Биксолтан Жакиев аҡындың рәсми рәүештә ҡанунлаштырылған тексы алынды.  Өс телдәге «Аленький цветочек» әкиәт китабы Сергей Тимофеевич Аксаковтың тыуыуына 225 йыллыҡҡа ҡарата нәшер ителде. Билдәләп үтергә кәрәк, «Аленький цветочек» та, «Манас» та әҙәбиәт һөйөүселәребеҙ араһында иң юғары баһаланған китаптарҙың береһе булып тора. Был китаптарҙы нәшриәттең фирма магазинынан (Өфө ҡалаһы, Октябрь проспекты, 2) йәки сайтына (www.kitap-ufa.ru) заказ ҡалдырып, һатып алырға мөмкин.   Рязань ҡалаһында үткән Төбәк-ара милли китап фестивале тураһында тулыраҡ мәғлүмәтте http://vezdekultura.ru сайтынан да уҡый алаһығыҙ.


 ","
	Дүшәмбе, 16 октябрь 2017",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-akademiya-teatrynyң-izhadi-tөrkөmө-yaңy-pesa-өҫtөndә-esh-bashlany, Мәжит Ғафури исемендәге Башҡорт академия театрының ижади төркөмө яңы пьеса өҫтөндә эш башланы ,Na,"

Мәжит Ғафури исемендәге Башҡорт академия театрының ижади төркөмө Алехандро Касонаның ""Ағастар баҫып үлә"" әҫәре буйынса эш алып бара.
 ""Испан драматургының әҫәре беҙҙең театрыбыҙҙың ҡан йөрөшөнә тап килә. Был - мелодрама. Башҡортсаға Фаҡил Мырҙаҡаев тәржемә итте. Алдан уҡ әйтеп ҡуям: пьесалағы бөтә ролдәр ҙә шәп"", - ти театрҙың художество етәксеһе, спектаклде сәхнәгә сығарыусы режиссер Олег Ханов.
Яңы спектакль - тамашасылар өсөн дә, актерҙар өсөн дә һәр саҡ матур бүләк. Артистарға был изге башланғыста ижади уңыштар теләйбеҙ!

 ","
	Дүшәмбе, 16 октябрь 2017",Яңылыҡтар,Na
https://kulturarb.ru/ba/news/bildәle-zhurnalist-jәmәғәt-eshmәkәre-rәsүl-sәғitovtyң-altyndan-aldyn-mәsәlә-tip-atalғan-kitabynyң-prezentaciyaһy-үtәsәk," Билдәле журналист, йәмәғәт эшмәкәре Рәсүл Сәғитовтың «Алтындан алдын мәсьәлә» тип аталған китабының презентацияһы үтәсәк ",Na,"

18 октябрь көнө Әхмәт-Зәки Вәлиди исемендәге Милли китапханала билдәле журналист, йәмәғәт эшмәкәре Рәсүл Сәғитовтың «Алтындан алдын мәсьәлә» тип аталған китабының презентацияһы үтәсәк. Сара 12.00 сәғәттә башлана.
 “Алтындан алдын мәсьәлә» тип аталған китапҡа авторҙың ижтимағи-сәйәси, социаль-иҡтисади, мәҙәни, әҙәби, әхләҡи һәм башҡа өлкәләр буйынса һуңғы осорҙағы радио аша сығыштары, матбуғатта баҫылған мәҡәләләре, журналистика һөнәре, тел тураһындағы үҙенсәлекле фекерҙәре, төрлө киң мәғлүмәт сараларына үҙе биргән интервьюлары, замандаштары тураһында әйткәндәре, хикмәтле хикәйәләре, Интернет-көндәлегенән һайланма яҙмалары тупланған. 
Журналистикаға арналған бүлек «Йәнемә ғәзиз донъя» тигән дөйөм баш менән бирелгән. Унда журналист булып был шәп һөнәрҙе бөтә йөрәге менән яратҡандар, быны донъя көтөү өсөн ябай аҡса эшләү урыны тип кенә күрмәгәндәр, тәбиғәттән тел тойғололар, ил тойғололар, һүҙҙең бөйөклөгөн баһалағандар, әүеш-тәүеш менән генә шөғөлләнмәгәндәр, ысын мәғәнәһендә ижади йәндәр эшләргә тейешлегенә баҫым яһала, практик кәңәштәр бирелә, ҡыҙыҡлы ваҡиғалар бәйәнләнә.Бүлектәрҙең күпселек өлөшөндә телмәр күркәмлеге данлана, бөгөнгө тормош күренештәренә таянып, уның мәңге баһалап бөткөһөҙ бөйөк хазина икәнлеге өҫтәмә раҫлана. «Күркәм телмәр һәр кемгә кәрәк. Замандашыбыҙҙың бай, иркен, ләкин ипле һөйләшеүе уға ҙур хөрмәт уята, – тиелә. – Һәр һүҙ яуаплы ҡулланылһа, бар хәреф, һәммә тыныш билдәһе үҙенең генә урынында торһа ине. Һүҙҙәр кәм булһын, кәм булһа ла тәм булһын. Улар кешеләр менән бергә генә, улар хәстәрендә генә йәшәй. Һүҙҙәрҙең үҙенсә генә типкән йөрәге, ҡыуана, бошона белгән күңеле барҙай... » Китап «Башакадемкнига» магазинында һатыла.
Рәсүл Сәғитов – Рәсәй Федерацияһының атҡаҙанған мәҙәниәт, Башҡортостандың атҡаҙанған матбуғат һәм киң мәғлүмәт хеҙмәткәре, республика Хөкүмәтенең Шәһит Хоҙайбирҙин исемендәге премияһы лауреаты, Журналистар, Яҙыусылар союздары, Башҡортостан Йәмәғәт палатаһы ағзаһы. «Юлдаш» радиоһының ижтимағи-сәйәси тапшырыуҙар бүлеге етәксеһе булып эшләй.
 
 ","
	Дүшәмбе, 16 октябрь 2017",Яңылыҡтар,Na
https://kulturarb.ru/ba/news/stәrletamaҡ-teatr-koncert-berlәshmәһeneң-ashҡaҙar-bashҡort-estrada-folklor-tөrkөmө-өr-yaңy-koncert-programmaһy-әҙerlәj, Стәрлетамаҡ театр-концерт берләшмәһенең “Ашҡаҙар” башҡорт эстрада-фольклор төркөмө өр-яңы концерт программаһы әҙерләй ,Na,"

Стәрлетамаҡ дәүләт театр-концерт берләшмәһенең “Ашҡаҙар” башҡорт эстрада-фольклор төркөмө 19 октябрҙә киске сәғәт 19.00 өр-яңы концерт программаһына саҡыра. Янып торған йөрәктәрен артистар тәбиғәт миҙгелдәре аша асасаҡ.
Кеше күңеле һәр бер миҙгелдән илһам ала. Ҡышҡы һыуыҡта, ап-аҡ донъяға ғашиҡ булып, яңынан тыуа. Ағастарҙа бөрөләнгән япраҡ кеүек, күңел дә булмышы менән яҙғы наҙға тулыша. Урғылып аҡҡан моңдо төрлө сәскәләргә күмелгән йәйге яланға тиңләр инем. Ә инде юҡһыныуҙар, юғалтыуҙар тулы һағыш алтын көҙгә бәрәбәр. Тамашаға рәхим итегеҙ!



 ","
	Йома, 13 октябрь 2017",Яңылыҡтар,Na
https://kulturarb.ru/ba/news/sibaj-bashҡort-drama-teatry-tujmazyғa-yullana, Сибай башҡорт драма театры Туймазыға юллана ,Na,"

23 октябрҙә Туймазы татар дәүләт драма театрында Аыҫлан Мөбәрәков исемендәге Сибай дәүләт башҡорт драма театры спектаклдәре күрһәтеләсәк.  19.00 сәғәттә  Мөҙәрис Багаев әҫәре буйынса сәхнәләштерелгән “Үәт, исмаһам, ахырызаман!” комедияһы уйналасаҡ. 
 Ахырызаман етеп килә тигән  хәбәр йәшен тиҙлегендә бөтә илде ялмап алып, һәр бер кеше күңеленә бөтмәҫ- төкәнмәҫ хәүефтәр һалып, кемде генә ылбырғатманы икән? Кемдер тәрән итеп баҙ ҡаҙыны, кемдер ризыҡ тупланы, магазин кәштәләрендә шырпы, тоҙ ҙа ҡалманы бит шул ваҡытта.
Бына ошо хәбәрҙәргә таянып драматург Мөҙәрис Багаев  “Үәт, исмаһам, ахырызаман” тигән комедия ижад итә.Сибай театр коллективын был әҫәр темаһы хәҙерге көндә бик актуаль булыуы менән үҙенә йәлеп итә. 
Театрҙың художество етәксеһе, күренекле режиссер Дамир Мәжит улы Ғәлимов бай  ижади фантазияһын ҡулланып, тамашасы хөкөмөнә бик ҡыҙыҡлы һәм фәһемле сәхнә әҫәре тәҡдим итте.
...Спектаклдең төп геройы Харун ни өсөндөр тик байлыҡ, аҡса йыйыу менән мәшғүл, хатта үҙенең балаларының, ейәндәренең тормошо ла уны ҡыҙыҡһындырмай. Бер көн, аяҙ күктәге йәшен һымаҡ , тиҙҙән ахырызаман буласаҡ тигән хәбәр Харунға ла килеп етә һәм уны һеңгеҙәтә һуға. Нисә йылдар йыйған  аҡсаһын нисек һаҡлап алырға? Әгәр һаҡлап алып булмаһа?..
Был комедия шундай матур ҡоролған, ваҡиғалар ҙур тиҙлектә бара, тамашасыға тын да алырға ирек бирмәй, уның бар иғтибарын йәлеп итә. Бигерәк тә артистарҙың ҙур оҫталыҡ менән ролдәрҙе башҡарыуы тамашасыны арбай. Башҡортостандың халыҡ артистары Зифа Баязитова(Хәмдиә), Рәмилә Хоҙайғолова (Ишбикә), Айтуған Дәүләткәрәев(Зәйни), театрыбыҙҙың ветераны Марсель Хоҙайғолов (Ишмырҙа) ,  тамашасы һөйөүен яулап, йылы тәьҫораттар уята . Ә инде төп герой ролен башҡарыусы Урал Зәйнуллин ( Харун) үҙен күп ҡырлы, талантлы сәхнә оҫтаһы икәнен тағы бер иҫбатланы.



 ","
	Йома, 13 октябрь 2017",Яңылыҡтар,Na
https://kulturarb.ru/ba/news/salauat-dәүlәt-bashҡort-drama-teatry-tujmazyғa-gastroldәr-menәn-jyjyna,  Салауат дәүләт башҡорт драма театры  Туймазыға гастролдәр менән йыйына ,Na,"

19 октябрь көнөТуймазы татар дәүләт драма театры сәхнәһендә Салауат дәүләт башҡорт драма театры спектаклдәре күрһәтеләсәк.  Кисен, 19.00 сәғәттә Англия драматургы Рей Куниның “№13” комедияһы уйналасаҡ.
  «Спектаклдең сюжеты ябай. Британ премьер-министрының ярҙамсыһы Ричард Уилли үҙенең Джейн исемле секретаре менән ҡала ҡунаҡханаһының 13-сө һанлы бүлмәһендә аулаҡҡа ҡалалар. Һөйәркәләр ҡапыл был бүлмәлә үлек ир кәүҙәһен табалар.Күрәһең, ул тәҙрәгә ҡыҫылып ҡалған бур була. Көтмәгәндә килеп сыҡҡан был бәлә уларҙы хурлыҡҡа килтерергә мөмкин. Шуға күрә Ричард үҙенең ярҙамсыһы Джордж Пигден менән төрлөсә мәйетте йәшерергә тырышалар. Ләкин һәр бер эшләнгән аҙым хәлде бутай ғына. Ҡунаҡхананың идарасыһы, һуңынан Ричард Уиллиның ҡатыны, секретарь Джейндың көнсөл ире килеп кереүҙәре бөтөнләй хәлде хөртәйтә. Ә инде мәйеттең ҡапыл...Әлегә был сер булып ҡалһын...»
Англия драматургы Рей Куниҙың ""№13"" әҫәре (оригинал исеме ""Out of Order"") 1991 йылда яҙылған. Был пьеса 1999 йылда британ критиктары менән ыңғай баһалана һәм Лоуренс Оливье премияһына лайыҡ була. 2000 йылда Европала иң шәп комедия тип таныла. 2001 йылда режиссер Владимир Машков ""№13"" әҫәрен А.П.Чехов исемендәге МХАТа сәхнәһендә ҡуя.
Ролдәрҙә: Башҡортостандың халыҡ артисы Риза Мәһәҙиев, Башҡортостандың атҡаҙанған артистары Нәүфилә Яҡупова, Фәтих Ҡолһарин, Гөлфирә Сәфиуллина,Наҙгөл Иҫәнбаева, артист Рөстәм Фазылов, шулай уҡ театрыбыҙҙың талантлы йәштәре Рафаэль Ғәйнуллин, Радик Ғәлиуллин, Мираҫ һәм Нәркәс Йомағужина, Рәмзиә Мәҡсүтова, Лиана Ниғмәтуллина, Револь Ғималов, Риф Мусин, Айһылыу Лоҡманова и Әмир Үтәбаев.

 ","
	Йома, 13 октябрь 2017",Яңылыҡтар,Na
https://kulturarb.ru/ba/news/bөgөn-rәsәj-federaciyaһynyң-һәm-bashҡortostan-respublikaһyny-halyҡ-artistkaһy-nuriya-irsaeva-kүrkәm-yubilejyn-bildәlәj, Бөгөн Рәсәй Федерацияһының һәм  Башҡортостан Республикаһыны халыҡ артисткаһы Нурия Ирсаева  күркәм юбилейын билдәләй ,Na,"

Бөгөн Рәсәй Федерацияһының һәм  Башҡортостан Республикаһыны халыҡ артисткаһы Нурия Ирсаева  күркәм юбилейын билдәләй.
Актриса 1942 йылдың 13 октябрендә Миәкә районының Ҡанбәк ауылында тыуған.
Нурия Ирсаева -Башҡортостан Республикаһының халыҡ (1980), Рәсәй Федерацияһының халыҡ артисткаһы (1984), Татарстан Республикаһының халыҡ артисткаһы (1994).
1981 йылда Башҡортостан Республикаһының Салауат Юлаев исемендәге премияға лайыҡ була.
СССР Мәҙәниәт министрлығының А.Д. Попов исемендәге көмөш миҙалы менән бүләкләнгән.
1965 йылда Өфө дәүләт сәнғәт училищеһын, 1987 йылда Өфө дәүләт сәнғәт институтын (хәҙерге З. Исмәғилев ис. Өфө дәүләт сәнғәт академияһы) тамамлай.
1965 йылда Мәжит Ғафури исемендәге Башҡорт дәүләт академия драма театры труппаһына ҡабул ителә.
Әлеге ваҡытта Мәжит Ғафури исемендәге Башҡорт дәүләт драма театрында хеҙмәт юлын дауам итә, бөгөнгө көндә уйнаған ролдәре: «БЕР МӘЛ САНАТОРИЙҘА...» - Таһира, «МӨХӘББӘТ ҠАРАҒЫ» - Фаягөл,  «АЙ ТОТОЛҒАН ТӨНДӘ» - Ил инәләре  «МИН - ҠАТЫН - ҠЫҘ» - Айзарә Әхәтовна «БӘХЕТ ХАҠЫ» роль: Әминә  «БИРНӘҺЕҘ ҠЫҘ» -Харита Игнатьевна Огудалова  «ҠАРА ЙӨҘҘӘР» - Хәмиҙә.

 ","
	Йома, 13 октябрь 2017",Яңылыҡтар,Na
https://kulturarb.ru/ba/news/bashҡort-drama-teatry-teatr-proekty-siktәrendә-jәnem-irtәgә-yaңy-kөn-tyuyr-spektakle-turaһynda-feker-alyshyrғa-saҡyra," Башҡорт драма театры ""ТЕАТР+"" проекты сиктәрендә ""Йәнем, иртәгә яңы көн тыуыр"" спектакле тураһында фекер алышырға саҡыра ",Na,"

Мәжит Ғафури исемендәге Башҡорт дәүләт драма театры ""ТЕАТР+"" проекты сиктәрендә бөгөн -13 октябрҙә ""Йәнем, иртәгә яңы көн тыуыр"" спектакле тураһында фекер алышырға саҡыра.
 Спектаклде Ярослава Пулинович пьесаһы буйынса Айрат Абушахманов сәхнәгә сығарған. Бала сағынан уҡ донъяның асы-сөсөһөн күп татыған Жаннаны тормош һынауҙары көслө характерлы, бай һәм уңышлы замана ҡатын-ҡыҙына әүерелдерә. Йәше күптән инде 50-гә яҡынлашҡан ханым үҙенән күпкә йәш кеше менән йәшәй, уның өсөн барыһын да эшләргә әҙер. Тик, бер көн егет, Жаннаны ташлап, күптән танышып йөрөгән ҡыҙы янына сығып китә. Ләкин матди ҡыйынлыҡтарға, тормош ауырлығына түҙә алмай, ул, йәш кәләше менән, сабый балаһын күтәреп, яңынан Жаннаның ишеген ҡаға… 
Спектакль 2016 йылда Екатеринбургта үткән «КОЛЯДА-PLAYS» Х Халыҡ-ара театр фестивалендә «Иң яҡшы ир-егет роле» номинацияһы (Руслан Хайсаров Альберт роле өсөн) еңеп сыҡты.


 ","
	Йома, 13 октябрь 2017",Яңылыҡтар,Na
https://kulturarb.ru/ba/news/үzbәkstanda-zәki-vәlidi-isemendәge-bashҡort-mәҙәni-үҙәgeneң-25-jyllyғy-bildәlәnde, Үзбәкстанда Зәки Вәлиди исемендәге Башҡорт мәҙәни үҙәгенең 25 йыллығы билдәләнде  ,Na,"

Үзбәкстанда Зәки Вәлиди исемендәге Башҡорт мәҙәни үҙәгенең 25 йыллығы билдәләнде. Башҡортостан исеменән яҡташтарыбыҙҙы Ҡоролтай рәйесе урынбаҫары, Рәсәй Фәндәр академияһының Тарих, тел һәм әҙәбиәт институты ғилми етәксеһе Фирҙәүес Хисамитдинова тәбрикләне.  Был хаҡта тулыраҡ: http://kurultay-ufa.ru/ru/2017/10/12/башкиры-узбекист..
 ","
	Кесе йома, 12 октябрь 2017",Яңылыҡтар,Na
https://kulturarb.ru/ba/news/bashҡortostan-hөkүmәtendә-shәһit-hoҙajbirҙin-isemendәge-premiya-laureattary-tәbriklәnde, Башҡортостан Хөкүмәтендә Шәһит Хоҙайбирҙин исемендәге премия лауреаттары тәбрикләнде ,Na,"

Башҡортостан Хөкүмәтенең рәсми сайты хәбәр итеүенсә https://pravitelstvorb.ru, 10 октябрҙә Башҡортостан Республикаһы Хөкүмәте Йортонда журналистика өлкәһендә 2017 йылға Шәһит Хоҙайбирҙин исемендәге республика премияһы лауреаттарын бүләкләү тантанаһы үтте. Быйыл конкурсҡа 11 номинанттың һәм ике ижади коллективтың эше тәҡдим ителде. Еңеүселәрҙе Башҡортостан Хөкүмәте Премьер-министры Рөстәм Мәрҙәнов ҡотланы.
— Премияны Республика көнө алдынан тапшырыу мәртәбәле, сөнки журналистарҙың, дүртенсе властың республиканың социаль-иҡтисади һәм рухи үҫешенә индергән өлөшө баһалап бөткөһөҙ, - тине Премьер-министр. -  Был премия – ҡаҙаныштарҙы таныу, үҙенең ҡаурыйы, оҫталығы менән бөтә донъяға республика тормошо, уның уңыштары, ҡыҙыҡлы кешеләр, тормошҡа ашырылған проекттар хаҡында иң кәрәкле, дөрөҫ мәғлүмәтте еткергәндәрҙең етди конкурсы. Беҙ быны ҡәҙерләйбеҙ һәм үтә мөһим тип иҫәпләйбеҙ.
 Быйыл Шәһит Хоҙайбирҙин премияһы «Стерлитамакский рабочий» гәзите хәбәрсеһе Марина Вороноваға, «Башинформ» мәғлүмәт агентлығы күҙәтеүсеһе Ләйлә Ишморатоваға (Аралбаева) һәм Башҡорт дәүләт университетының журналистика кафедраһы профессоры Фәнил Күзбәковҡа тапшырылды.
Бөгөн премия лауреаттары Шәһит Хоҙайбирҙиндең тыуған төйәгендә тантаналы сараларҙа ҡатнашыу өсөн Күгәрсен районына юлланды.

  


 ","
	Кесе йома, 12 октябрь 2017",Яңылыҡтар,Na
https://kulturarb.ru/ba/news/salauat-һәjkәlenә-sәskәlәr-һalyndy, Салауат һәйкәленә сәскәләр һалынды  ,Na,"

Кисә, 11 октябрь көнө, Башҡортостан Республикаһының Яҙыусылар союзы ағзалары Республика көнө уңайы менән Салауат батыр һәйкәленә сәскәләр һалыуҙа ҡатнашты. 
Сараны Бөтә донъя башҡорттары ҡоролтайы ойошторҙо. Союз рәйесе Зәки Әлибаев, уның урынбаҫары Рәшит Зәйнуллин, күренекле шағирәләр Лариса Абдуллина, Зөлфиә Ханнанова, донъяның виртуоз ҡубыҙсыһы Миңлеғәфүр Зәйнетдинов, Шәһит Хоҙайбирҙин исемендәге дәүләт премияһы лауреаты Ләйлә Аралбаева, “Киске Өфө” гәзитенең баш мөхәррире Гөлфиә Янбаева ҡатнашты.
Лариса Абдуллина батырыбыҙға арнап яҙған шиғырын уҡыны, уның күптән түгел Эстонияла табылған һүрәтенең күсермәһен халыҡҡа күрһәтте. Сара Салауат батыр рухына арнап аят уҡыу менән тамамланды.
 ","
	Кесе йома, 12 октябрь 2017",Яңылыҡтар,Na
https://kulturarb.ru/ba/news/tamashasylar-һorauy-bujynsa-sibaj-bashҡort-drama-teatry-әүliә-isemle-spektaklen-jәnә-tәҡdim-itә, Тамашасылар һорауы буйынса Сибай башҡорт драма театры “Әүлиә” исемле спектаклен йәнә тәҡдим итә ,Na,"

Бөгөн тамашасылар һорауы буйынса Арыҫлан Мөбәрәков исемендәге Сибай дәүләт башҡорт драма театры Лира Яҡшыбаеваның “Мөжәүир хәҙрәт” әҫәре буйынса “Әүлиә” исемле спектаклен тәҡдим итә.
Спектаклде сәхнәгә күренекле режиссер, театрҙың художество етәксеһе Дамир Ғәлимов сығара. 
Мөжәүир хәҙрәттең илаһи ҡөҙрәтен, алдан күреү һәләтен,ҡәрәмәттәрен үҙ күҙҙәре менән күреп белеүсе замандаштары уны үҙе иҫән сағында уҡ башҡорттоң бөйөк әүлиәһе тип нарыҡлай. Ул бағымсы булараҡ та, үҙенә мөрәжәғәт итеүсе меңәрләгән кешене һауыҡтырып, фиҙаҡәр хеҙмәте менән халыҡ һөйөүен яҡлай.
 Мөжәүир хәҙрәт1876 йылда Баймаҡ районының Манһыр ауылында донъяға килә. Уға ун йәштәр самаһы булғанда ауылға килгән күренекле Зәйнулла ишан уның “өлөшлө” бала булғанын һиҙемләй, шуға күрә уның атаһына был балаға ғилем бирергә кәрәклеген аңғарта. Ғәиләләренең аҡсаһыҙлығы, етешһеҙлеге арҡаһында Мөжәүиргә даны сыҡҡан Троицк мәҙрәсәһендә белем алыу насип булмай, шуға күрә Муллаҡай ауылына юллана. Унда ул данлыҡлы Ғабдулла Сәйеди хәҙрәттең һабаҡтарын ала. Уҡып сыҡҡас, ғүмер буйы тыуған ауылында йәшәй. 1967 йылда 91 йәшендә баҡыйлыҡҡа күсә. Халыҡ араһында изге хәҙрәт менән ҡыҙыҡһыныу йылдан-йыл арта. Шуға күрәлер ҙә яҙыусы Лира Яҡшыбаеваның уның тураһында китап сығарыуы, халыҡтың был китапты яратып ҡабул итеүе күренекле шәхесебеҙ Мөжәүир хәҙрәткә мәҙхиә булып яңғыраны. Был китапты йәше-ҡарты, төрлө һөнөр вәкилдәре ҙур ҡыҙыҡһыныу менән уҡып, кешеләр төрлө яҡтарҙан шылтыратып, авторға ҙур рәхмәттәрен еткерә.  Юғарынан кәрәмәт бирелгән, уйы изгелектә, күңеле яҡшылыҡта булған һайлам зат изгеһе Мөжәүир хәҙрәткә Аллаһы Тәғәләнең барлығын берлеген танымаған дәһриҙәр яла яғып, уны төрмәгә ябалар, яманатын таратып, унан кешеләрҙе биҙҙерергә тырышалар. Әммә уларҙың уйҙары тормошҡа ашмай, бер төркөм хаҡ юлдан, диненән яҙлыҡҡан әҙәмдәрҙең һүҙе-һүҙ булмай. Үҙенең яҡты йөҙө, эскерһеҙлеге, милләт айырмауы, ихласлығы менән меңәрләгән кешеләргә ярҙам ҡулын һуҙыусы яҡташыбыҙ, илаһи көс эйәһе Мөжәүир хәҙрәт халыҡ хәтерендә тик яҡты хәтирәләр ҡалдырып, уның күңелендә мәңге йәшәй.

 ","
	Кесе йома, 12 октябрь 2017",Яңылыҡтар,Na
https://kulturarb.ru/ba/news/һuҡyrҙar-өsөn-respublika-mahsus-kitaphanaһynda-marina-cvetaeva-iҫtәlegenә-kүңel-ҡanatlanғanda-tip-isemlәngәn-kitap-kүrgәҙmәһe-asyldy, Һуҡырҙар өсөн республика махсус китапханаһында Марина Цветаева иҫтәлегенә “Күңел ҡанатланғанда...” тип исемләнгән китап күргәҙмәһе асылды ,Na,"

Махсус китапхана абонементы Марина Цветаева иҫтәлегенә “Күңел ҡанатланғанда...” китап күргәҙмәһен аса. Бында китапхана фондында булған китаптар тәҡдим ителә.
8 октябрь шағирә Марина Цветаеваның тыуыуына 125 йыл тулды. Шағирә, тәржемәсе, биографик эсселар һәм тәнҡит мәҡәләләре авторы ХХ быуаттың иң яҡты йондоҙо тип һанала.
Марина Мәскәү ҡалаһында күренекле филолог, сәнғәт эшмәкәре, профессор Иван Цветаев һәм профессиональ пианистка, Николай Рубинштейндың уҡыусыһы Мария Мейн ғаиләһендә тыуа. Күрәһең, ата-әсәһенең ижади профессиялары ҡыҙыҡайға тамға һалғандыр. Әсәһе уны фортепианола уйнарға өйрәтә һәм бөйөк музыкант итеп күрергә хыялланһа, атаһы ҡыҙҙа әҙәбиәткә һөйөү тәрбиәләй.
Күп йылдар Маринаға әсәһе менән сит илдә йәшәргә тура килә. Шуға күрә лә ул француз, немец телдәрендә иркен аралаша. Алты йәшенән үк туған телендә генә түгел, ә сит телдәрҙә лә, күберәген хатта француз телендә лә шиғырҙар ижад итә. Ә инде шиғырҙарын баҫтыра башлағас, Мәскәү символистары менән тығыҙ бәйләнешкә инә, “Мусагет” нәшриәте тарафында булған әҙәби түңәрәктәр эсендә ҡайнай. Тиҙҙән Граждандар һуғышы башлана. Был йылдар мораль яҡтан ҡыҙыҡайға ауыр бирелә. Тыуған иленең аҡтарға һәм ҡыҙылдарға бүленеүен ҡабул итмәй. 1922 йылдың яҙында Чехияға күсеп китә.
1992 йылда Усень-Ивановск ауылы янында Марина Цветаеваға һәйкәл асыла. Уның авторы Өфө ҡалаһында йәшәүсе Ю. Ф. Солдатов. 1993 йылда һәйкәлдән йыраҡ түгел ерҙә музей ҙа асыла.
Цветаеваның мираҫтары менән танышҡан саҡта, бер хат табыла. Был хат Өфө губернаһы Бәләбәй өйәҙе Усень-Ивановскийҙа йәшәгән М. Волошинға 1911 йылдың 26 июлендә ебәрелгән була.1911 йылдың 5 майында Цветаева Крымға Волошин янына килгән булып сыға. Шулай уҡ, уның янына Маринаның туғаны Анастасия һәм Сергей Эфрондың да килеүе асыҡлана. 8 июль Марина менән Сергей Өфө далаларына ҡымыҙ менән дауаланырға киләләр.
  

 ","
	Кесе йома, 12 октябрь 2017",Яңылыҡтар,Na
https://kulturarb.ru/ba/news/paldiskiҙaғy-izge-georgij-sirkәүendә-bashҡort-halҡynyң-arҙaҡly-uly-salauat-yulaevtyң-rәseme-tabyldy, Палдискиҙағы Изге Георгий сиркәүендә башҡорт халҡының арҙаҡлы улы Салауат Юлаевтың рәсеме табылды ,Na,"

Палдискиҙағы Изге Георгий сиркәүендә башҡорт халҡының арҙаҡлы улы Салауат Юлаевтың рәсеме һаҡлана. Был XVIII быуатта Уралда эшләнгән парсуна, йәғни 31/26 (сантиметр) үлсәм менән ағасҡа төшөрөлгән рәсем.
23 – 24 сентябрҙә йыл һайын Эстонияның баш ҡалаһы Таллинда Эстонияның аҙ һанлы халыҡтары байрамы ойошторола. Ошо уңайҙан “Ағиҙел” башҡорт мәҙәниәте ойошмаһы саҡырыуы буйынса Башҡортостан Республикаһының “Салауат Юлаев вариҫтары” төбәк йәмәғәт ойошмаһы рәйесе Виктор Хәкимов менән  билдәле журналист Лариса Абдуллина Эстонияла булып ҡайтты. Үтә мауыҡтырғыс һәм ҡыҙыҡлы мәҡәлә менән тулыһынса ошо һылтанма http://bashgazet.ru буйынса үтеп танышырға мөмкин.
 
 ","
	Шишәмбе, 10 октябрь 2017",Яңылыҡтар,Na
https://kulturarb.ru/ba/news/syktyvkarҙa-bashҡort-mәҙәniәte-kөndәre-uҙasaҡ, Сыктывкарҙа Башҡорт мәҙәниәте көндәре уҙасаҡ ,Na,"

Бөтә донъя башҡорттары ҡоролтайының башҡарма комитетынан хәбәр итеүенсә, Коми Республикаһында быйыл май айында ғына ойошторолған Башҡорт милли-мәҙәни автономияһы “Регион добрососедства” республика конкурсында ҡатнашып, Сыктывкарҙа Башҡорт мәҙәниәте көндәре үткәреүгә 70 мең һумлыҡ грант отҡан.
Сара быйыл 15-17 ноябрҙә үткәреләсәк. Сыктывкар башҡорттары Коми халҡын төп уйын ҡоралыбыҙ ҡурай менән таныштырырға, Башҡортостан рәссамдарының картиналарынан күргәҙмә ойошторорға йыйына. Ойошма етәксеһе Рәүҙәт Ниғмәтуллин әйтеүенсә, Башҡортостандан ижади делегация килеүе көтөлә.

 ","
	Шишәмбе, 10 октябрь 2017",Яңылыҡтар,Na
https://kulturarb.ru/ba/news/bөgөn-bashҡort-halҡynyң-danly-uly-bashҡortostandyң-partiya-һәm-dәүlәt-eshmәkәre-zhurnalist-һәm-yaҙyusy-shәһit-hoҙajbirҙin-tyuғan," Бөгөн башҡорт халҡының данлы улы, Башҡортостандың партия һәм дәүләт эшмәкәре, журналист һәм яҙыусы Шәһит Хоҙайбирҙин тыуған ",Na,"

Бөгөн башҡорт халҡының данлы улы, Башҡортостандың  партия һәм дәүләт эшмәкәре, журналист һәм яҙыусы Шәһит Хоҙайбирҙин тыуған. Ҡыҫҡа ғына ғүмерендә бөйөк эштәр башҡарырға өлгөрә был шәхес.
Хоҙайбирҙин Шәһит Әхмәт улы 1896 йылдың 9 октябрендә Ырымбур губернаһы Бесәнсе ауылында (хәҙер Башҡортостан Республикаһы Күгәрсен районы Хоҙайбирҙин ауылында) тыуған. 1909 йылда Ырымбурҙағы Хөсәйениә мәҙрәсәһенә уҡырға бара. 1914 йылда мәҙрәсә администрацияһын тәнҡитләгән өсөн уҡыуҙан ҡыуыла.
Беренсе донъя һуғышы башланғас, фельдшерҙар курсын тамамлап, рота фельдшеры булып һуғышҡа китә. Австрия фронтында яраланғас, 1916 йылда Өфөгә ҡайта. Февраль революцияһын 144-се уҡсы полкы һалдаты булып ҡаршылай. Өфө мосолман хәрби советы эшендә, «Һалдат теләге» гәзитен сығарыуҙа ҡатнаша.
1918 йылда большевиктар партияһына алына, Башҡортостанда совет власын нығытыуҙа ҙур тырышлыҡ күрһәтә. Ҡыҙыл Армияла хеҙмәт итә.
1919 йылда совет органдарының етәксеһе булып таныла. РКП(б) өлкә комитетының беренсе секретары, ер эштәре халыҡ комиссары урынбаҫары, эске эштәр халыҡ комиссары булып эшләй.
1924 йылдың 21 декабрендә ҡаты ауырыуҙан Мәскәүҙә вафат була, Өфөлә ерләнгән.
Партияның 10-се съезы делегаттары менән Кронштадт фетнәһен баҫтырыуҙа ҡатнаша һәм ауыр яралана, батырлығы өсөн Ҡыҙыл Байраҡ ордены менән бүләкләнә.
Шәһит Хоҙайбирҙин исеме менән китапхана, Баймаҡ машиналар төҙөү заводы, колхоздар, тыуған ауылы, Өфө, Стәрлетамаҡ һәм башҡа ҡалаларҙа урамдар атала. Өфөлә һәйкәл һәм иҫтәлекле таҡтаташ ҡуйылған. Журналистар өсөн Шәһит Хоҙайбирҙин исемендәге республика премияһы булдырылған.

 ","
	Шишәмбе, 10 октябрь 2017",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-akademiya-drama-teatry-respublika-kөnөnә-arnap-ҡaһym-tүrә-spektaklen-tәҡdim-itә, Мәжит Ғафури исемендәге Башҡорт академия драма театры Республика көнөнә арнап «ҠАҺЫМ ТҮРӘ» спектаклен тәҡдим итә ,Na,"

Мәжит Ғафури исемендәге Башҡорт дәүләт академия драма театры Республика көнө – Башҡортостан Республикаһының дәүләт суверенитеты тураһында декларация ҡабул итеү көнө айҡанлы, 11 октябрь көнө «ҠАҺЫМ ТҮРӘ» (Б. Бикбай, Х. Иргалин, режиссеры Олег Ханов) спектаклен тәҡдим итәсәк. Спектакль 2 сәғәт тә 30 минут бара. 
Ҡаһым түрәнең (Ҡаһым Мырҙашев) күп яҡлы һәм ҡатмарлы шәхесе, 1812 йылғы Ватан һуғышында (Ҡаһым түрә һәр береһендә 500 яугир иҫәпләнгән 28 полктың береһен етәкләй) тотҡан урыны, үлемһеҙ батырлығы башҡорт халҡын әлегә саҡлы ҡыҙыҡһындырыуҙан туҡтамай. Тарихи документтарҙа Ҡаһым полкы тураһында мәғлүмәттәр бик аҙ. Кем ҡулынан һәләк булған батыр? Тыуған илдән алыҫта, сит ерҙәрҙә уға яугир-юлбашсы бурысын үтәргә ниндәй илаһи көс ҡөҙрәт биргән? 
Ни өсөн халыҡ йыры «Ҡаһым түрә» әлеге көндә лә популяр? Ваҡиғалар барған осор ғәйәт ҡатмарлы дәүер. Ошондай ҡәтғи шарттарҙа башҡорт яугирҙарын тыуған илгә намыҫлы һәм эскерһеҙ хеҙмәт итергә ниндәй инаныуҙар саҡырған? 
Баязит Бикбайҙың тарихи шәхесебеҙ Ҡаһым Мырҙашев хаҡындағы әҫәренә заманса яңғыраш биргән драматург – Хәмит Иргалин пьесаһы буйынса ҡуйылған спектакль геройҙары ошо һәм башҡа бик күп һоруҙарға яуап эҙләй һәм таба.
 



 ","
	Шишәмбе, 10 октябрь 2017",Яңылыҡтар,Na
https://kulturarb.ru/ba/news/respublika-kөnөnә-arnalғan-әҙәbi-muzykal-kisә-үtte, Республика көнөнә арналған әҙәби-музыкаль кисә үтте ,Na,"

2017 йылдың 7 октябрендә Башҡортостан Республикаһының Мәҙәниәт министрлығы һәм Яҙыусылар союзы ойошторған «Йәшә, Башҡортостан» исемле әҙәби-музыкаль кисә әҙәбиәт һөйөүселәрҙе, китап уҡыусыларҙы, йыр-моң һөйөүселәрҙе “Башҡортостан” дәүләт концерт залына йыйҙы.
Республика көнөнә арналған әҙәби-музыкаль кисәлә Зәйнәб Биишева исемендәге Башҡортостан «Китап» нәшриәте ҡунаҡтарға нәфис, балалар һәм фәнни-популяр әҙәбиәттән башҡа тағы ла бик күпләп төрлө календарҙар, фотоальбомдар, һүҙлектәр тәҡдим итте. Сараға килеүселәрҙе, бигерәк тә, шиғри йыйынтыҡтар, мәктәп һәм мосолман календарҙары ҡыҙыҡһындырҙы. Айырып әйткәндә, Рауил Бикбаевтың «Иң беренсе мөғжизә», Хисмәтулла Юлдашевтың «Һуҡмаҡ», Рәшиҙә Шәмсетдинованың «Ысыҡ һутындағы ҡисса», Ҡәҙим Аралбаевтың «Йыр йылыһы», Хәсән Назарҙың «Һайланма әҫәрҙәр», Әнисә Таһированың «Киске шәфәҡ йыры», Салауат Әбүзәровтың «Ғәмәл дәфтәре», Барый Ноғомановтоң «Шиғриәт», Йомабикә Ильясованың «Бәхет эргәһендә» һәм башҡа шағирҙарҙың китаптарын халыҡ яратып алды.  Башҡортостан дәүләт концерт залы сәхнәһендә Башҡортостандың халыҡ шағирҙарынан алып, күптән түгел ижад итә башлап, ҡәләм тибрәткән йәш шағирҙарҙы ла күрергә мөмкин ине. Ысын мәғәнәһендәге шиғыр һәм йыр-моң байрамында халыҡ шағирҙары, күренекле һүҙ оҫталары халыҡҡа шиғыр уҡып ҡыуандырһа, эстрада йондоҙҙары – Венер Камалов, Лина Ғәниева, Илгиз Абдрахманов һәм һәүәҫкәр бейеүсе – М. Аҡмулла исемендәге БДПУ-ның башҡорт филологияһы студенты Миңлегөл Төлкөбаева тамашасыларға йыр һәм бейеү бүләк итте. 
Башҡортостан Республикаһының Үҙаллылығын иғлан ителеү көнө алдынан йыйылған тамашала Яҙыусылар союзы рәйесе Зәки Арыҫлан улы Әлибаев барыһын да байрам менән ҡотланы һәм Өфө ҡалаһы хакимиәте, Матбуғат һәм киң мәғлүмәт агентлығы исеменән Маҡтау ҡағыҙҙарын, Рәхмәт хаттарын тапшырҙы, Мәҙәниәт министрлығы һәм Бөтә донъя башҡорттары ҡоролтайы вәкилдәре шиғри һүҙ оҫталарын Рәхмәт хаттары менән бүләкләне.



 ","
	Дүшәмбе, 09 октябрь 2017",Яңылыҡтар,Na
https://kulturarb.ru/ba/news/kүrpәs-bej-prizyna-ғәҙәti-uҡtan-atyu-bujynsa-turnir-bulyp-үtte, Күрпәс бей призына ғәҙәти уҡтан атыу буйынса турнир  ,Na,"

Үткән аҙнала Ғафури районының Красноусол ҡасабаһында 1812-1814 йылдарҙағы Ватан һуғышында ҡатнашҡан башҡорт яугирҙарына – “Төньяҡ амурҙары”на арналған мемориаль баҡса һәм һәйкәлде (авторы - И.Ғ.Шәйәхмәтов) асыу тантанаһы булып үтте. Ошо сара тамамланғандан һуң “Красноусол” шифаханаһы биләмәһендә, Күрпәс бей һәйкәле эргәһендә Күрпәс бей призына ғәҙәти уҡтан атыу буйынса турнир булып үтте.
 Ғәҙәти уҡтан (башҡорт уғы) атыу буйынса турнирға республиканың төрлө төбәктәренән - Ауырғазы, Ишембай, Хәйбулла, Бөрйән, Баймаҡ, Әбйәлил, Учалы, Белорет, Ҡырмыҫҡалы һ.б. райондарынан, Силәбе, Ырымбур өлкәләренән, республикабыҙ ҡалаларынан алты тиҫтәнән ашыу уҡсы ҡатнашты. Уҡсыларҙы район мәҙәниәт һарайында теркәп, һәр ҡайһыһына йәрәбә номерҙары таратылды, милли кейемдәге Гөлшат Шаймарҙанова менән Лена Абыҙгилдина һәр ҡатнашыусы хаҡында мәғлүмәт тә туплай барҙы.  Уҡтан атыу ярышы бер нисә этаптан торҙо. Тәүге өс этапта 20, 30, 40 метр алыҫлыҡтан башта баҫып, һуңынан һыңар аяҡҡа тубыҡланып, аҙаҡҡы этапта аяғөҫтө торған килеш артҡа әйләнеп аттылар.
Былтыр Уҡлығая ҡаршыһында район биләмәһендә беренсе тапҡыр “Мәргән уҡсы” халыҡ-ара ярыш-фестивале булып уҙғайны. “Төньяҡ амурҙары” (етәксеһе Илдар Шәйәхмәтов) башланғысы менән ойошторолған был сараға Германия, Польша, Ҡытай, Литва кеүек илдәрҙән, Рәсәйҙең төрлө төбәктәренән көслө уҡсылар йыйылғайны. Ул саҡта райондан ни бары дүрт уҡсы – Илдар Абыҙгилдин, Илһам Байбулдин, Илшат Хәбибуллин һәм Айрат Сәйфуллин ҡатнашты. Тулыһынса уҡыр өсөн түбәндәге һылтанма буйынса үтегеҙ: https://vk.com/tabingazite

 ","
	Дүшәмбе, 09 октябрь 2017",Яңылыҡтар,Na
https://kulturarb.ru/ba/news/өfөlә-jәshә-bashҡortostan-iseme-aҫtynda-әҙәbi-muzykal-kisә-үtte," Өфөлә “Йәшә, Башҡортостан” исеме аҫтында әҙәби-музыкаль кисә үтте ",Na,"

Күптән түгел, 7 октябрь көнө, “Башҡортостан” дәүләт концерт залында “Йәшә, Башҡортостан” тип аталған һәм яҡынлашып килгән Республика көнөнә арналған әҙәби-музыкаль кисә үтте. Сараны  Мәҙәниәт министрлығы һәм Башҡортостан Яҙыусылар союзы ойошторҙо. 
Халыҡ шағирҙары һәм күренекле һүҙ оҫталары сәхнәнән шиғырҙар уҡыны. Байрамды танылған шағирә Ғәлиә Кәлимуллина менән йәш шағир Денис Ғилманов алып барҙы. Яҙыусылар союзы был Шиғриәт байрамына килгән һәр кемгә рәхмәт һүҙҙәрен еткерҙе һәм оло байрамыбыҙ менән тәбрикләне.
 
 
 ","
	Дүшәмбе, 09 октябрь 2017",Яңылыҡтар,Na
https://kulturarb.ru/ba/news/әbjәlil-rajonynyң-ҡaҙmash-auylynda-mәҙәni-yal-iteү-үҙәge-asyldy, Әбйәлил районының Ҡаҙмаш ауылында мәҙәни-ял итеү үҙәге асылды ,Na,"

Башҡортостан юлдаш телевидениеһы хәбәр итеүенсә, Әбйәлил районының Ҡаҙмаш ауылында мәҙәни-ял итеү үҙәге асылды.
Объектты төҙөү башланғысын урындағы халыҡ былтыр яҙ район етәкселеге менән осрашыуҙа күтәреп сыҡҡайны. Ул ваҡытта «Һаумыһығыҙ, ауылдаштар!» байрамына әҙерлек барышында ҡаҙмаштар клуб мәсьәләһен хәл итеүҙе һораны. Тәүге йылда райондан бүленгән финанс ярҙамға үҙәктең бинаһы ҡалҡып сыҡҡан һәм ҡыйығы ябылған. Быйыл иһә эстә биҙәкләү эштәре башҡарылған һәм кәрәкле ҡорамалдар һатып алынған.  
Урындағы халыҡ рәхәтләнеп ял итһен, ваҡытын файҙалы үткәрһен өсөн үҙәктә барлыҡ шарттар ҙа тыуҙырылған. Ярты быуат элек «Һаумыһығыҙ, ауылдаштар!» байрамына нигеҙ һалыусы төбәктә бөгөн 700-гә яҡын кеше йәшәй. Ауыл йылдан-йыл үҫә, матурая бара, йәштәр ҙә күберәк ҡалырға тырыша. 

 ","
	Дүшәмбе, 09 октябрь 2017",Яңылыҡтар,Na
https://kulturarb.ru/ba/news/bashҡortostan-uryndaғy-mәҙәniәt-jorto-proektyn-tormoshҡa-ashyryu-bujynsa-la-ildә-aldynғylar-isemlegendә, Башҡортостан “Урындағы мәҙәниәт йорто” проектын тормошҡа ашырыу буйынса ла илдә алдынғылар исемлегендә ,Na,"

Башҡортостан “Урындағы мәҙәниәт йорто” проектын тормошҡа ашырыу буйынса ла илдә алдынғылар исемлегендә. Федераль программа “Берҙәм Рәсәй” партияһы башланғысы менән ойошторолдо. Унда 40 төбәк ҡатнаша.
Башҡортостан проектҡа ярашлы быйыл федераль бюджеттан 46 миллион һум алды. Программала республиканың 32 районы һәм ҡалаһы ҡатнаша. Шулай итеп, һәр мәҙәниәт йорто сама менән 1 миллион һум ала. Был аҡсаны музыка ҡоралдары, яҡтыртыу ҡоролмалары, башҡа кәрәкле аппаратура, сәхнә кейемдәре һатып алыуға йәки ремонт үткәреүгә тотонорға була. 2018 йылда “Урындағы мәҙәниәт йорто” проекты буйынса Мәскәүҙән 66 миллион һум алырға ҡарар ителгән. Тимәк, программала күберәк ауыл һәм ҡала клубтары ҡатнаша аласаҡ.
Сығанаҡ: http://yuldashfm.ru/ba/auyl-klubtary
 
 
 

 ","
	Дүшәмбе, 09 октябрь 2017",Яңылыҡтар,Na
https://kulturarb.ru/ba/news/mғafuriҙyң-memorial-jort-muzejynda-kүңel-ekologiyaһy-tip-atalғan-әҙәbi-kisә-үtte, М.Ғафуриҙың мемориаль йорт-музейында  “Күңел экологияһы” тип аталған әҙәби кисә үтте ,Na,"

5 октябрь көнө М.Ғафуриҙың мемориаль йорт-музейында, Рәсәйҙә һәм Башҡортостанда иғлан ителгән Экология йылы менән бәйле рәүештә, “Күңел экологияһы” тип аталған әҙәби кисә үткәрелде.
Кешелек донъяһының әйләнә-тирәләге мөхит, тәбиғәт менән үҙ-ара бәйлелеге, кеше күңеленең сафлығы, был күренештәрҙең төрлө быуын ҡәләм оҫталарының һуңғы осорҙа донъя күргән әҫәрҙәрендә нисегерәк сағылыш табыуын асыҡлау төп маҡсат итеп ҡуйылған был сарала Миләүшә Ҡаһарманованың “Бетерә шаршыһы” повесы, Мөнир Ҡунафиндың “Кешелеккә тоғролоҡ” хикәйәһе, Хисмәт Юлдашевтың “Һуҡмаҡ” йыйынтығына тигән шиғырҙары тураһында йәнле әңгәмә ҡоролдо.
Фекер алышыуҙа Башҡортостандың халыҡ шағирҙары Рауил Бикбаев, Хәсән Назар, күренекле прозаик, драматург, С.Юлаев исемендәге дәүләт премияһы лауреаты Таңсулпан Ғарипова, БР Яҙыусылар союзы рәйесе, филология фәндәре кандидаты Зәки Әлибаев, күренекле шағирә Тамара Искәндәриә, йәш прозаик Гөлнара Мостафина, БР Милли әҙәбиәт музейы, З.Биишева исемендәге “Китап” нәшриәте хеҙмәткәрҙәре бик әүҙем ҡатнашты.
Кисәне һәүәҫкәр йырсы Гөлгөнә Ырыҫҡолова башҡарыуындағы йырҙар тағы ла йәнләндереп ебәрҙе. Теләүселәр, “Китап” нәшриәте хеҙмәткәрҙәре Раушания Солтаҡаева һәм Ваһапова Лена тәҡдим иткән китаптарҙы һатып алып, яҙыусыларҙан автографтар алды.


 ","
	Йома, 06 октябрь 2017",Яңылыҡтар,Na
https://kulturarb.ru/ba/news/ғafuri-rajonynda-tөnyaҡ-amurҙaryna-һәjkәl-asyldy, Ғафури районында “Төньяҡ амурҙары”на һәйкәл асылды ,Na,"

Ғафури районының “Табын” гәзите хәбәр итеүенсә http://tabin.ru, күптән түгел Красноусольск ҡасабаһында башҡорт халҡының ҡыйыу улдары ""Төньяҡ амурҙары”ның 1812-1814 йылдарҙағы Ватан һуғышындағы бөйөк еңеүенә арналған мемориал баҡса һәм һәйкәл асылды. Ватан һуғышында еңеүҙең 205 йыллығына арналған сараға район хакимиәте башлығы Рәмил Бохаров, район Советы рәйесе Зөфәр Хафизов, район хакимиәте башлығының социаль мәсьәләләр буйынса урынбаҫары Руслан Салауатов, Өфө ҡалаһы ҡунаҡтары, урындағы ойош- малар етәкселәре, мәктәп уҡыусылары һәм район халҡы ҡатнашты.
Район мәҙәниәт һарайы алдындағы майҙанға хәрби хәрәкәттәр ветерандары, ""Мәргән уҡсы” бәйгеһенә республиканан ғына түгел, сит өлкәләрҙән дә килеүсе башҡорт милли кейемендә, уҡ-һаҙаҡтар таҡҡан уҡсылар ҙа йыйылғайны.  Байрам ""Быҙыбыт” өлгөлө халыҡ бейеүҙәре ансамбле башҡарыуында ""Башҡорт” бейеүе менән башланып китте. Ҡурайсылар ансамбле башҡорт халҡының гимны ""Урал”ды уйнағас, район хакимиәте башлығы Рәмил Бохаров оло тантана менән тәбрикләне, мемориалды төҙөүҙә әүҙем ҡатнашҡан, ҙур күләмле эште атҡарып сығыуға күп көс һалған активистарға Маҡтау грамоталары тапшырҙы, рәхмәт һүҙҙәре әйтте.
 Сығыш яһаусылар араһында Рәсәй хәрби-тарихи ойошмаһының төбәк бүлексәһе башҡарма директоры, ""Хәрби дан” музейы директоры Илшат Үтәев, республиканың хәрби бәрелештәр ветерандары союзы рәйесе Миҙхәт Йосопов, БР Дәүләт Йыйылышы-Ҡоролтай депутаты Вячеслав Аброщенко, Халыҡ ижады үҙәге хеҙмәткәре, ""Мәргән уҡсы” автономлы коммерциялы булмаған ойошмаһы етәксеһе Юлай Ғәлиуллин, 1812 йылғы Ватан һуғышында ҡатнашыусыларҙың тоҡомдары Бөтә Рәсәй йәмғиәтенең Башҡортостан буйынса идара рәйесе Зөфәр Әйүпов булды. -Уртаҡ Ватаныбыҙ Рәсәйҙе һаҡлап 1812 йылғы һуғышта республиканан 28 полк ҡатнашҡан. Бөгөн беҙ ошо яуҙа батырлыҡ өлгөһө күрһәткән, Париж урамдарын айҡап, Елисей яландарында ҡурай моңдарын яңғыратып, дан-шөһрәт менән әйләнеп ҡайтҡандар иҫтәлегенә Башҡортостанда беренсе мемориалды асыу өсөн Ғафури еренә йыйылғанбыҙ. Бының менән хаҡлы рәүештә ғорурлана алаһығыҙ, - тине Юлай Ғәлиуллин үҙ сығышында һәм һәйкәлде ҡуйыу идеяһын тәҡдим итеүсе һәм тормошҡа ашырыусы инициатив төркөм ағзаларына Башҡорт халыҡ ижадының Рәхмәт хаттарын тапшырҙы. 
Ҡотлауҙарҙан һуң тантаналы шарттарҙа һәйкәл асылды, сәскәләр һалынды. Ирҙәр вокаль ансамбле ""Любизар” йырын башҡарғанда ""Батыр” хәрби-патриотик клубында шөғөлләнеүсе егеттәр ҡылыс менән һуғыш оҫталыҡтарын күрһәтте. Байрам ҡатнашыусыларҙың район үҙәген йәмләп, халыҡты үҙенә йәлеп итеп торған иҫтәлекле урын – 1812 йылғы Ватан һуғышы яугирҙары ""Төньяҡ амурҙары” һәйкәле алдында күмәкләп фотоға төшөү менән тамамланды.  


 ","
	Йома, 06 октябрь 2017",Яңылыҡтар,Na
https://kulturarb.ru/ba/news/uchalynyң-danlyҡly-lәjsәn-ansamble-tүbәnge-novgorod-ҡalaһynda-үtkәn-halyҡtar-duҫlyғy-bөtә-rәsәj-milli-mәҙәniәttәr-festivalendә-ҡatnashty, Учалының данлыҡлы «Ләйсән» ансамбле Түбәнге Новгород ҡалаһында үткән «Халыҡтар дуҫлығы»  Бөтә Рәсәй милли мәҙәниәттәр фестивалендә ҡатнашты ,Na,"

3-15 сентябрҙә Түбәнге Новгород ҡалаһында «Халыҡтар дуҫлығы» тип аталған Бөтә Рәсәй милли мәҙәниәттәр фестивале үтте.Учалы ҡалаһының  данлыҡлы «Ләйсән» ансамбле лә бөтә Башҡортостанды вәкилләп ҡатнашты. 
Ҡатнашыу ғына түгел, тантананы асыу хөрмәте тап беҙҙең яҡташтарға күрһә-телә: беренсе булып сығыш яһап, «Беҙҙең байрам», «Зарифа», «Ҡороҡсолар»ҙы башҡарҙылар.
Фестивалдә ҡатнашыусылар милли кейемдәрҙә Түбәнге Новгород ҡалаһының Минин һәм Пожарский майҙанына парадҡа теҙелеп үттеләр, сара сиктәрендә милли кухня, милли кәсептәр буйынса күргәҙмә-йәрминкәләр ҙә ойошторолғайны.
 
 ","
	Йома, 06 октябрь 2017",Яңылыҡтар,Na
https://kulturarb.ru/ba/news/sibaj-ҡalaһynda-bishense-tapҡyr-mөnәzhәt-nәsihәt-әjteүselәr-konkursy-uҙҙy," Сибай ҡалаһында бишенсе тапҡыр Мөнәжәт, нәсихәт әйтеүселәр конкурсы уҙҙы ",Na,"

“Урал” гәзите хәбәр итеүенсә, күптән түгел Сибай ҡалаһында бишенсе тапҡыр Мөнәжәт, нәсихәт әйтеүселәр конкурсы үтте.
Төбәк-ара бәйгелә Ҡөрьән сүрәләрен шиғри юлдарҙа һәм көйләп әйтеү төрҙәре буйынса ла сығыш яһанылар.
Республика халыҡ ижады үҙәге, Сибай хакимиәте һәм Сибайҙағы сәсәндәр мәктәбе тырышлығы менән ойошторолған конкурста 18 йәшкә тиклемгеләр һәм 18-ҙән өлкәндәр айырым көс һынашты.
Республиканың төрлө райондарынан халҡыбыҙҙың ауыҙ-тел ижады өлгөһөн үҙ иткән, өләсәй-әсәйҙәренән отоп алған мөнәжәттәрҙе йәш быуынға ишеттерергә ниәтләп килгән оло ағинәйҙәр, был төрҙө яңынан тергеҙеүҙе маҡсат итеп ҡуйған ҡатын- ҡыҙҙар ҡатнашты.
 Һәр йәш категорияһында нәсихәт, мөнәжәт әйтеүселәр һәм Ҡөрьән Кәрим сүрәләрен шиғри юлдарҙа көйләүселәр билдәләнде.   
 ","
	Йома, 06 октябрь 2017",Яңылыҡтар,Na
https://kulturarb.ru/ba/news/bөgөn-salauat-bashҡort-drama-teatry-85-se-izhad-miҙgelen-asa, Бөгөн Салауат башҡорт драма театры 85-се ижад миҙгелен аса ,Na,"

Бөгөн Салауат башҡорт драма театры 85-се ижад миҙгелен аса. Тамашасылар иғтибарына Н. Асанбаевтың ""Ете ҡыҙ"" тарихи драмаһын тәҡдим итәсәктәр.
Спектакль Салауат театры тормошоноң тарихи ваҡиғаларына арналған. Был спектакль ун йыл элек сәхнәләштерегәйне.
Спектаклдлең ҡуйыусы режиссеры – Айрат Әбүшахманов, Башҡортостандың атҡаҙанған сәнғәт эшмәкәре, ҡуйыусы рәссамы – Альберт Нестеров, Башҡортостандың атҡаҙанған сәнғәт эшмәкәре, композитор –Афарим Аҡсурин, Башҡортостандың атҡаҙанған мәҙәниәт хеҙмәткәре музыкаль яҡтан биҙәүсе – Илшат Яхин.
Спектаклдә ҡатнашалар: Рәсәйҙең атҡаҙанған, Башҡортостандың халыҡ артисы Миндулла Иҙрисов, Башҡортостандың халыҡ артисткаһы Гөлсәсәк Шәрипова, Башҡортостандың атҡаҙанған артистары  Нәүфилә Яҡупова, Ләйсән Кәримова, Наҙгөл Иҫәнбаева, Гөлфирә Сәфиуллина, Башҡортостандың атҡаҙанған мәҙәниәт хеҙмәткәре Зөһрә Әминова, Рәмзиә Мәҡсүтова, Айһылыу Лоҡманова, Нәркәс Йомағужина.
 
 ","
	Йома, 06 октябрь 2017",Яңылыҡтар,Na
https://kulturarb.ru/ba/news/bөgөn-mғafuri-isemendәge-bashҡort-drama-teatry-sәhnәһendә-ҡoҙasa-muzykal-komediyaһy, Бөгөн М.Ғафури исемендәге Башҡорт драма театры сәхнәһендә «ҠОҘАСА» музыкаль комедияһы ,Na,"

Бөгөн, 5 октябрь  көнө М.Ғафури исемендәге Башҡорт дәүләт драма театры сәхнәһендә «ҠОҘАСА» (Б. Бикбай, З. Исмәғилев) музыкаль комедияһы күрһәтеләсәк.
«Еңгә, еңгә - еңгә ул,
Еңгә һиңә тиң дә ул…
Әгәр ҡәҙерен белмәһәң,
Еңгә һиңә - ен дә ул!», –
шулай йырлап, «ярты еңгә - ҡәйнештеке!», тип, улы Басирға – тол ҡалған оло килене Шәмсиәне димләп, ә үҙе йәш ҡыҙ Назаға өйләнмәксе Яппар ҡарт. Дәлилдәре лә көслө уның: Шәмсиә икенсе иргә китһә, Яппарҙың бер атын, бер һыйырын, ярты өйөн алып китәсәк!..
Бер атыуҙа ике ҡуян алмаҡсы Яппар ҡарттың ниәттәре бойомға ашырмы һуң? Наза һылыу ҡарт ҡуйынындағы ҡаласҡа алданырмы икән?
Геройҙарҙың дәртле уйын-йырҙары, оркестр, хор, халыҡсан юмор тормош хаҡында гүзәл йырға тиң, үлемһеҙ «Ҡоҙаса»ға тағы ла мәртәбә өҫтәй, бәҫен арттыра.
Спектакль 2 сәғәт тә 15 минут бара. Спектаклде сәхнәгә ҡуйыусы режиссер -Айрат Абушахманов, рәссам- Димитрий Хильченко, музыкаль етәксе- Урал Иҙелбаев, Ш.Бабич ис. дәүләт республика йәштәр премияһы лауреаты. Балетмейстер- Сулпан Асҡарова, вокал буйынса педагог- Ләлә Муллабаева, Башҡортостандың атҡаҙанған уҡытыусыһы, хормейстер- Афарим Аҡсурин, Башҡортостандың атҡаҙанған мәҙәниәт хеҙмәткәре. 
Спектакль рус теленә тәржемә ителә. 




 ","
	Кесе йома, 05 октябрь 2017",Яңылыҡтар,Na
https://kulturarb.ru/ba/news/tujmazy-tatar-drama-teatry-hәbibulla-ibraһimov-pesaһy-bujynsa-ҡujylғan-eҙnәkәj-muzykal-komediyaһy-menәn-izhad-miҙgelen-asty, Туймазы татар драма театры Хәбибулла Ибраһимов пьесаһы буйынса ҡуйылған  “Еҙнәкәй” музыкаль комедияһы менән ижад миҙгелен асты ,Na,"

Туймазы татар дәүләт драма театры 4 октябрҙә Хәбибулла Ибраһимов пьесаһы буйынса ҡуйылған  “Еҙнәкәй” музыкаль комедияһы менән үҙенең XXVII миҙгелен асты.
Спектакль ярлылыҡтан тамам туйған Ғиззәт атлы йәш егеттең эш эҙләп ҡалаға килеүе һәм унда кейәүгә сығыу хаҡында хыялланған бай ҡыҙҙарына эләгеүе хаҡында.  Беҙҙең халыҡның йөҙ йылдар элек булған тормошо, йәшәү рәүеше, рухи ҡиммәттәре асыҡ сағылған музыкаль комедия тамашасының иғтитибарын беренсе минуттарында уҡ үҙенә йәлеп итте. Артистар үҙҙәренең ихлас, талантлы уйындары менән театр һөйөүселәрҙе сәхнәлә барған ваҡиғалар эсенә алып керҙе. Ә ундағы ваҡиғалар ҡуйы, мауыҡтырғыс, ә иң мөһиме бөгөнгө көнгә ауаздаш ине. 
Спектакль тамамланғас, Туймазы Муниципаль районы хакимиәтенең эштәр идарасыһы Дилә Мөхәмәт ҡыҙы Арсланова һәм Башҡортостан Республикаһының Ҡоролтай Дәүләт йыйылышы депутаты, сәнәғәт, инновацион үҫеш һәм эшҡыуарлыҡ буйынсаа комитет ағзаһы Раил Камил улы Фәрхетдинов ижат коллективын байрам менән ҡотланы. Ҡунактар Башҡортостандың  атҡаҙанған артисы Данил Нурихановты “Иң яҡшы актер эше” номинацияһында еңеү яулауы менән тәбрикләнеләр. Әлеге приз актерға 26-нсы ижад миҙгеленә һөҙөмтә яһап, Валерий Шергиндың “Колбаса.Фрагменттар” комедияһында уйнаған Михаил роле өсөн бирелде. «Иң яҡшы актерҙар ансамбле» номинацияһын 2 «Колбаса.Фрагменттар» спектаклендә Ҡоҙағый образын оҫта башҡарғаны өсөн Маргарита Сидорова һәм Людмила роле өсөн Гөлназ Латыпова лайыҡ тип табылды. 
Байрам кисендә театр директоры, Башҡортостандың атҡаҙанған мәҙәниәт хеҙмәткәре Фирҙәт Фәрит улы Ғәбиҙуллин ҙур яңылыҡ хәбәр итте: Илнур Биктимер улы Муллабаев Туймазы татар дәүләт драма театрының баш режиссер вазифаһына тәғәйенләнгән.   

 ","
	Кесе йома, 05 октябрь 2017",Яңылыҡтар,Na
https://kulturarb.ru/ba/news/һuҡyrҙar-өsөn-respublika-mahsus-kitaphanaһynda-һuҡyr-kompozitor-musa-smakov-menәn-osrashyu-үtte, Һуҡырҙар өсөн республика махсус китапханаһында һуҡыр композитор Муса Смаков менән осрашыу үтте ,Na,"

Күптән түгел Һуҡырҙар өсөн Башҡортостан республика махсус китапханаһында “Бер уҡыусының бенефисы” саралар циклы рамкаһында һуҡыр композитор Муса Смаков менән осрашыу уҙғарылды.
Муса Смаков Мәләүез районы Смаково ауылында тыуған. Ижад юлын 1978 йылда башлай. Ул 100-ҙән ашыу йырҙар авторы. Иң танылған йырҙары – “Гәлсәр бокал”, “Кеше бәхетенә үрелмәгеҙ”, “Берҙәмлектә беҙҙең көсөбөҙ” һ.б. Уның йырҙарын Азамат Тимеров, Ғәзим Ильясов кеүек республикабыҙҙың халыҡ артистары башҡара. Эшмәкәрлеге һәм ижады өсөн Муса Смаков күп төрлө наградалар, почет грамоталары менән бүләкләнгән. Бенефиста композиторҙың үҙе, шулай уҡ, Хәсән Усманов, Динара Халиҡова, Ғәзим Ильясов башҡарыуында йырҙар яңғыраны.
Муса Смаковтың юбилейы айҡанлы китапхана уның йырҙар йыйынтығын баҫтырырға планлаштыра. Китап Брайль шрифты менән баҫтырыласаҡ, шулай уҡ, аудиокитап та яҙҙырыласаҡ.
 ","
	Кесе йома, 05 октябрь 2017",Яңылыҡтар,Na
https://kulturarb.ru/ba/news/stәrletamaҡ-dәүlәt-teatr-koncert-berlәshmәһeneң-bashҡort-drama-teatry-өs-taғan-әҫәre-menәn-izhad-miҙgelen-asty, Стәрлетамаҡ дәүләт театр-концерт берләшмәһенең Башҡорт драма театры «Өс таған» әҫәре менән ижад миҙгелен асты ,Na,"

Стәрлетамаҡ дәүләт театр-концерт берләшмәһенең Башҡорт драма театры 27-се ижад миҙгелен Мостай Кәримдең «Өс таған» әҫәре буйынса ҡуйылған спектакле менән асты.
Башҡорт классигының әҫәре “Берҙәм Рәсәй” партияһының “Бәләкәй ҡалалар театрҙары” проекты ярҙамында әҙерләнгән. Был программа буйынса бирелгән аҡсаны театрҙар яңы спектакль йәки матди-техник хәлдәрен яҡшыртыу өсөн тотонорға йыйына.
Быйыл ижади коллектив «Бәләкәй ҡалалар театрҙары» программаһында  ҡатнашып ике проектҡа аҡсалата ярҙам алды. «Өс таған» спектакленең премьераһы ҙур аншлаг менән үтте. Сарала халыҡ яҙыусыһының ҡыҙы Әлфиә Кәримова театр коллективына оло рәхмәтен белдерҙе һәм сәхнә әҫәренә оҙон ғүмер теләне.   
Октябрҙә  Федери́ко Гарси́а Ло́рканың «Бернард Альбаның йорто» әҫәрен сәхнәгә сығарырға йыйына ижади коллектив. 
Ноябрҙә тамашасыларҙы Дамир Сәлиховтың «Кәләш түгел, иблис» премьераһы көтә. 
 ","
	Кесе йома, 05 октябрь 2017",Яңылыҡтар,Na
https://kulturarb.ru/ba/news/ҡaҙaғstandyң-astana-ҡalaһynda-bashҡort-mәҙәniәte-kөnө-үtәsәk, Ҡаҙағстандың Астана ҡалаһында Башҡорт мәҙәниәте көнө үтәсәк ,Na,"

Ҡаҙағстандың Астана ҡалаһында 11 октябрҙә Башҡорт мәҙәниәте көнө үтә. 
""Аҡбуҙат"" башҡорт этномәҙәни үҙәге етәксеһе Урал Аҙнабаев хәбәр итеүенсә, Ҡаҙағстанда йәшәгән башҡорттар ошо рәүешле Башҡортостан Республикаһы көнөн билдәләй. 
Матур концерт программаһы һәм бай күргәҙмә әҙерләнә.

 ","
	Кесе йома, 05 октябрь 2017",Яңылыҡтар,Na
https://kulturarb.ru/ba/news/өfөlә-bashҡort-һәm-tatar-jyrҙaryn-bashҡaryusylarҙyң-vii-halyҡ-ara-iҙel-festival-konkursy-үtәsәk, Өфөлә башҡорт һәм татар йырҙарын башҡарыусыларҙың VII халыҡ-ара «Иҙел» фестиваль-конкурсы үтәсәк ,Na,"

Тиҙҙән Өфөлә “Башҡортостан” Дәүләт концерт залында, 17-18 ноябрь көндәре Башҡорт һәм татар йырҙарын башҡарыусыларҙың VII халыҡ-ара «Иҙел» фестиваль-конкурсы үтәсәк.  Фестиваль йылдан-йыл юғарыраҡ кимәлдә уҙа. Тәү сиратта «Иҙел» фестивале ике халыҡтың йыр сәнғәте үҫешенә булышлыҡ итеү, тәжрибә уртаҡлашыу менән бер рәттән, йәш таланттарҙы табыу һәм үҫтереү маҡсатында үткәрелә.
Байрам концертында “Иҙел” фестиваленең лауреаттарының сығыш яһауы көтөлә. Ойоштороусылар мәғлүмәте буйынса, 7 ноябргә тиклем ғаризалар ҡабул ителә.  Башҡорт һәм татар телендә башҡарыусыларҙың «Иҙел» халыҡ-ара фестиваль-бәйгеһе алты йыл дауамында Рәсәй Федерацияһының, Башҡортостан һәм Татарстан Мәҙәниәт министрлыҡтары, Башҡортостан Республикаһының Матбуғат һәм киң мәғлүмәт саралары буйынса агентлығы һәм Бөтөн донъя татарҙары конгресы ярҙамында уҙғарыла. 
Башҡорт һәм татар халҡының иң билдәле йырсылары, сәнғәт һәм мәҙәниәт әһелдәренән торған баһалама ағзалары иң-иңдәрҙе билдәләр тигән өмөт бағлайыҡ! 
 

 ","
	Шаршамбы, 04 октябрь 2017",Яңылыҡтар,Na
https://kulturarb.ru/ba/news/samrau-balalar-studiyaһy-miҙgelen-asa-sәhnә-serҙәrenә-tөshөnөrgә-telәүse-balalarҙy-һәm-үҫmerҙәrҙe-jyya," ""Самрау"" балалар студияһы миҙгелен аса - сәхнә серҙәренә төшөнөргә теләүсе балаларҙы һәм үҫмерҙәрҙе йыя ",Na,"

Мәжит Ғафури исемендәге Башҡорт дәүләт академия драма театрында эшләп килгән ""Самрау"" балалар студияһы миҙгелен аса - сәхнә серҙәренә төшөнөргә теләүсе балаларҙы һәм үҫмерҙәрҙе йыя.
 Театр артистары - Рәсәйҙең атҡаҙанған, Башҡортостандың халыҡ артисткаһы, Өфө дәүләт сәнғәт институты профессоры Суфия Ҡорбанғәлиева, Урал Әминов, Гөлнара Ҡаҙаҡбаева, Юлиә Ғәләүетдинова һәм режиссер Илсур Ҡаҙаҡбаев балалар менән дәрестәр алып барасаҡ.
Актер оҫталығы, сәхнә теле дәрестәре уҙғарыла, шулай уҡ йәш артистар репертуарҙағы спектаклдәрҙә лә ҡатнаша. Рәхим итегеҙ! Һорауҙар менән студияның етәксеһе Урал Фирғәт улы Әминовҡа мөрәжәғәт итегеҙ.

 ","
	Шаршамбы, 04 октябрь 2017",Яңылыҡтар,Na
https://kulturarb.ru/ba/news/mғafuriҙyң-memorial-jort-muzejynda-kүңel-ekologiyaһy-tip-atalғan-әҙәbi-kisә-үtәsәk," М.Ғафуриҙың мемориаль йорт-музейында ""Күңел экологияһы"" тип аталған әҙәби кисә үтәсәк ",Na,"

Иртәгә, йәғни 5 октябрҙә М.Ғафуриҙың мемориаль йорт-музейында ""Күңел экологияһы"" тип аталған әҙәби кисә уҙғарыла.
 Сарала танылған яҙыусылар, шағирҙар ҡатнашыуы көтөлә. Х.Юлдашев, М.Ҡунафин, М.Ҡаһармановаларҙың ижадын үҙ итеүселәрҙе һәм барлыҡ әҙәбиәт һөйөүселәрҙе көтөп ҡалабыҙ. 
Кисә барышында китап һатыу, автограф алыу ҙа ойошторола.  Сара Өфө ҡалаһы, Гоголь урамы, 28/1 адресы буйынса үткәрелә.  Башлана сәғ. 16.00.  Белешмәләр өсөн телефон: 272-65-65
 ","
	Шаршамбы, 04 октябрь 2017",Яңылыҡтар,Na
https://kulturarb.ru/ba/news/kүrenekle-bashҡort-shaғirәһe-dramaturg-tәrzhemәse-һәm-zhurnalist-liliә-һaҡmar-ғүmer-bajramyn-bildәlәne," Күренекле башҡорт  шағирәһе, драматург, тәржемәсе һәм журналист Лилиә Һаҡмар ғүмер байрамын билдәләне ",Na,"

Кисә, 3 октябрь көнө,  күренекле башҡорт шағирәһе, драматург, тәржемәсе һәм журналист Лилиә Һаҡмар ғүмер байрамын билдәләне. Лилиә Зәйнулла ҡыҙы Ҡәйепова (псевдонимы «Лилиә Һаҡмар» (әҙәбиәттә), «К. Зәйнуллина» (журналистикала); 1962 йылдың 3 октябрендә Баймаҡ районының Йомаш ауылында тыуған.
1984 йылда Башҡорт дәүләт университеты филология факультетын тамамлай.
1985 йылда ВЛКСМ-дың Хәйбулла район комитеты секретары итеп һайлана. Артабан шул уҡ райондың Байғусҡар ауылында өлкән китапханасы булып эшләй.
1989 йылда Өфөгә күсеп килә һәм хеҙмәтен журналистика өлкәһендә дауам итә. 
2010 йылдан алып ""Тамаша"" журналында бүлек мөдире, 2013 йылдан 2015 йылға тиклем — баш мөхәррир урынбаҫары вазифаһын башҡара.
Хәҙерге ваҡытта тулыһынса әҙәби ижад менән шөғөлләнә.
Лилиә Ҡәйепова йәмғиәти эштәрҙә лә әүҙем ҡатнашыусы булып танылған. Йомаш ауылы урта мәктәбендә уҡығанда пионер, комсомол ойошмаларын етәкләй, стена газеталарының мөхәррире була. БДУ-ла уҡығанда «Шоңҡар» әҙәби-ижад түңәрәге сығарған стена газетаһында мөхәррир була, төрлө ауыл-ҡалаларҙа уҙған йыр-шиғыр кисәләрендә шиғыр һөйләп, йырлап, мандолинала уйнап, йыш сығыш яһай. Университеттың Йәмғиәти эштәр факультетында (Факультет общественных профессий) вокал буйынса шөғөлләнеп, «Вокал түңәрәге етәксеһе» таныҡлығын ала, йәмғиәти эштәрҙә, төрлө фәнни конференцияларҙа әүҙем ҡатнашҡаны өсөн Маҡтау ҡағыҙҙары менән бүләкләнә.
 «Башҡортостан ҡыҙы» журналында эшләй башлағас, коллективтың профком рәйесе итеп һайлана. Йәмғиәт эштәрендә әүҙем ҡатнашҡаны өсөн Башҡортостан республика профсоюздар ойошмаһының Маҡтау грамотаһы менән бүләкләнә.
«Тамаша» журналында эшләү осоронда Халыҡ-ара, Республика,  Өфө кимәлендә уҙғарылған ижад конкурстарында жюри, баһалама комиссияһы ағзаһы, рәйесе була. Шиғриәт, драматургияға ҡағылышлы ижад емештәренә ентекле баһа бирә килә. Бөгөнгө көндә лә конкурстар эшендә ҡатнаша, китапхана, мәктәптәрҙә уҙғарылған «шиғыр кисәләре»ндә йыш сығыш яһауын дауам итә.
Шағирҙың ижады күп ҡырлы. Ул үҙен драматургия жанрында ла күрһәтеп өлгөрҙө. «Йондоҙло күпер» мелодрамаһы буйынса Башҡорт дәүләт академия драма театрында мюзикл (реж. А. Ҡыуатова), «Ысыҡтағы ҡояш» мелодрамаһы буйынса Нефтекама дәүләт филармонияһында спектакль (реж. З. Аҙнабаева) ҡуйылды. «Балапан» драмаһы (2004), «Марс 500 йәки Марста йәшәү бармы?» сатирик драмаһы (2009) Драма әҫәрҙәре буйынса республика конкурстарында Диплом яуланылар.
Уның төҙөк рифмалы, ябай, халыҡсан телле күп шиғырҙарына композиторҙар көйҙәр ижад итә. Халыҡ яратып тыңлаған «Уйнаһын ғына ҡурайым!» (комп. С.Низаметдинов) (2002), «Ҡабатлайым исемеңде» (С. Низаметдинов) (2003) йырҙары «Йыл йыры» конкурстарында Дипломдар яуланы. «Ҡара һәм аҡ араһында» хор циклы (комп. Ш.Ҡаҙаҡбаева) Башҡортостан дәүләт хор капеллаһы репертуарында.
Журналистика Лилиә Һаҡмарҙың ижадынан айырылғыһыҙ. Ниндәй генә матбуғат сараһында эшләһә лә, Лилиә Ҡәйепова һәр ваҡыт шиғри телле, образлы фекерле, ижади журналист булып ҡала. ""Башҡортостан ҡыҙы"" журналында эшләү осоронда республиканың төрлө мөйөшөнән ҡыҙыҡлы мәҡәләләр яҙып ҡына ҡалмай, ул журналды уҡымлы итеү өсөн төрлө-төрлө темаға ижади конкурстар уйлап сығара һәм ойоштора. Мәҫәлән, «Ҡулъяулығым — бүләгем»(ҡулъялыҡтар сигеү), «Шәл бәйләнем»(шәл ситтәре бәйләү), «Һыйлы көнөң һыйырҙа»(һөт ризыҡтарын әҙерләү) кеүек конкурстарҙы башлап ебәреүсе була. Ул алып барған «Ҡотло ҡура»(һыйыр малдарын дөрөҫ тәрбиәләү), «Хәмер ҡоло булыуың — ырыуыңдың ҡороуы», «Намаҙ уҡыу дәрестәре» кеүек ҡыҙыҡлы рубрикаларҙы журнал уҡыусылар яратып ҡабул итә. «Тамаша» журналында ул сценарийҙар, пьесалар яҙыу, Башҡорт академия драма театры менән берлектә ойошторолған «Тамаша биҙәге» конкурстарын башлап ебәрә. Шул осорҙа үҙенең журналистик әҫәрҙәре менән Республика журналистик конкурсында (2010), Өфө ҡала журналистика конкурсында (2010) еңеүсе Дипломдарына лайыҡ була.
Лилиә Һаҡмарҙың үҙенсәлекле махсус баҫмалары ла бар. Республика насар күреүселәр китапханаһында махсус стилдә — насар күреүселәр өсөн Брайл ысулы менән махсус баҫылған — «Счастливая женщина — Бәхетле ҡатын» (урыҫ, башҡорт телендә) юмористик хикәйәләр китабы донъя күргән. Шағирәнең үҙе уҡыған шиғырҙары, шиғырҙарына яҙылған йырҙар mp3 форматында CD-дисктарға, «Йондоҙло күпер» мюзиклы DVD-дискка яҙылған.
 
 
 ","
	Шаршамбы, 04 октябрь 2017",Яңылыҡтар,Na
https://kulturarb.ru/ba/news/bashҡortostan-bashlyғy-granttaryna-ғarizalar-ҡabul-iteү-dauam-itә, Башҡортостан Башлығы гранттарына ғаризалар ҡабул итеү дауам итә ,Na,"

Башҡортостан Башлығы гранттарына ғаризалар ҡабул итеү бара. Башҡортостандың Мәҙәниәт министрлығы хәбәр итеүенсә,  мәҙәниәт һәм сәнғәт өлкәһендә аҡсалата премияға дәғүә итеүселәр тейешле документтарҙы ағымдағы йылдың 31 октябренә тиклем тапшырырға тейеш.
 2018 йылда айырым авторҙарға 90 мең һумлыҡ 25 грант һәм ижади коллективтарға 270 мең һумлыҡ 5 грант биреләсәк.
Республика Башлығы гранттарына музыка, театр, хореография, кино, архитектура, музей, халыҡ ижады һәм кәсептәре, һынлы сәнғәт өлкәһендә шөғөлләнеүселәр дәғүә итә ала.
 ","
	Шаршамбы, 04 октябрь 2017",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-dәүlәt-akademiya-drama-teatry-bәjge-iғlan-itә, Мәжит Ғафури исемендәге Башҡорт дәүләт академия драма театры бәйге иғлан итә ,Na,"

Мәжит Ғафури исемендәге Башҡорт дәүләт академия драма театры «ТЕАТР+» проекты сиктәрендә рецензиялар конкурсы башланыуы тураһында иғлан итә.
Конкурста һәр бер теләгән кеше ҡатнаша ала. Рецензияларҙы Мәжит Ғафури исемендәге Башҡорт дәүләт академия драма театры репертуарында барған спектаклдәргә башҡорт һәм урыҫ телдәрендә яҙырға кәрәк. 
Рецензияла спектаклдән һуң тыуған уйҙар, актерҙар уйыны, музыка һәм сәхнә биҙәлеше яғы, режиссер эше һәм башҡалар тураһында тулы һәм матур тел менән уй-хистәрҙе, әҙәби тәнҡитте яҙырға мөмкин. 
Эштәрҙе 2017 йылдың 10 декабренә тиклем электрон почта адресына ебәрергә кәрәк.
Конкурста еңеүселәрҙе жюри: театр тәнҡитселәре, Заһир Исмәғилев исемендәге Өфө дәүләт сәнғәт институты уҡытыусылары һәм М.Ғафури исемендәге Башҡорт дәүләт академия драма театрының ижади коллектив ағзалары билдәләйәсәк.
Конкурс һөҙөмтәләре буйынса уның еңеүселәре иғлан ителәсәк (призерҙар һәм лауреаттар), улар төрлө номинацияларҙа приздар менән бүләкләнәсәк. Еңеүселәрәрҙең һанын уның ойоштороусылары билдәләй.
Иң яҡшы рецензиялар  www.bashdram.ru сайтында баҫыласаҡ.

 ","
	Шишәмбе, 03 октябрь 2017",Яңылыҡтар,Na
https://kulturarb.ru/ba/news/salauat-bashҡort-drama-teatry-ete-ҡyҙ-tarihi-drama-menәn-yaңy-izhad-miҙgelen-asa," Салауат башҡорт драма театры ""Ете ҡыҙ"" тарихи драма менән яңы ижад миҙгелен аса ",Na,"

6 октябрь көнө Салауат башҡорт драма театры Н. Асанбаевтың ""Ете ҡыҙ"" тарихи драма менән яңы ижад миҙгелен аса. Спектаклдлең ҡуйыусы режиссеры – Айрат Әбүшахманов, Башҡортостандың атҡаҙанған сәнғәт эшмәкәре, ҡуйыусы рәссамы – Альберт Нестеров, Башҡортостандың атҡаҙанған сәнғәт эшмәкәре, композитор –Афарим Аҡсурин, Башҡортостандың атҡаҙанған мәҙәниәт хеҙмәткәре музыкаль яҡтан биҙәүсе – Илшат Яхин. 
...Ете ҡыҙ ине улар... Етеһе бер туғандай, Яуға киткән йәрҙәрен Өҙөлөп һағынғанда ла, Ас-яланғас ҡалғанда ла, Ыжғыр елле буранда ла, Томра, селлә, эҫелә лә Изге сәхнә, тип янған, Вәғәҙәгә тоғро булған, Аһ-зарҙары менән уйып, Тарих яҙған һылыуҙар – Ете ҡыҙ – ете йондоҙ... Ил бәрәкәте улар...  ( Наилә Сәфәрғолова)
 Спектаклдә ҡатнашалар: Рәсәйҙең атҡаҙанған, Башҡортостандың халыҡ артисы Миндулла Иҙрисов, Башҡортостандың халыҡ артисткаһы Гөлсәсәк Шәрипова, Башҡортостандың атҡаҙанған артистары  Нәүфилә Яҡупова, Ләйсән Кәримова, Наҙгөл Иҫәнбаева, Гөлфирә Сәфиуллина, Башҡортостандың атҡаҙанған мәҙәниәт хеҙмәткәре Зөһрә Әминова, Рәмзиә Мәҡсүтова, Айһылыу Лоҡманова, Нәркәс Йомағужина.

 ","
	Шишәмбе, 03 октябрь 2017",Яңылыҡтар,Na
https://kulturarb.ru/ba/news/mәғfirә-ғәlieva-62-halyҡ-telendә-jyrlaғan-jyrsy-ine, Мәғфирә Ғәлиева — 62 халыҡ телендә йырлаған йырсы ине ,Na,"

Республикабыҙ йыр сәнғәтен үҫтереүгә, уны байытыуға бар ғүмерен арнаған, Башҡортостандың халыҡ артисы,талантлы йырсы Мәғфирә Ильяс ҡыҙы Fәлиеваның вафатына 1 йыл. Үҙенең бай репертуарында яңғыраған: “Яраттым рус егетен”, “Шәл бәйләнем”, “Өс егет”, “Маҡтана тип уйламағыҙ”, “Күңелле”һ.б йырҙары аша Мәғфирә Fәлиева тамашасылар күңелен яуланы. Рухи хазинабыҙҙың гүзәл бер өлөшө булған моңло йырсы-педагог Мәғфирә Ильяс ҡыҙын белеүселәр менән бергә, уны хәтергә алайыҡ .
Ғәлиева Мәғфирә Ильяс ҡыҙы — Башҡортостан Республикаһының халыҡ артисы, РСФСР-ҙың эстрада артистары конкурсы дипломанты, СССР халыҡтары фольклор йыры конкурсы лауреаты.
Мәрфиғә Ғәлиева 1928 йылдың 24 декабрендә Йылайыр районының Муйнаҡ ауылында тыуған.
Бала саҡтан уҡ радионан Әсмә Шайморатова, Диана Нурмөхәмәтоваларҙың йырын тыңлап, «Ете егет», «Киленсәк», «Апаһы әйтмәй, һылыуы әйтә», «Томан», «Ата зары» («Хисам») йырҙарын йырлап үҫә.
Мәскәү консерваторияһында композитор Ғәзиз Әлмөхәмәтов хәстәрлеге менән башҡорт студияһы асылғас, ауылдар буйлап таланттар эҙләгәндә, Ейәнсура районынан Мәғфирә Ғәлиева менән Сөләймән Абдуллинды һайлап алалар. Ул ваҡытта Башҡорт дәүләт филармонияһында эшләүсе Ҡадир Бакиров йәш Мәғфирәлә яҡташы сәсән Хисаметдиндың йыр сәнғәтенә оҫталығын таный. П. Чайковский исемендәге Мәскәү консерваторияһында Мәғфирә илдә киң билдәле музыка белгесе В. Карин-Вешкарев класында уҡый. Данлыҡлы йырсы Ирма Яунзем тәүге дәрестәрҙән үк башҡорт ҡыҙының тауышына, башҡарыу һәләтенә һәм образға инә белеүенә иғтибар итә. Улар ғүмер буйы аралашып йәшәй.
Мәғфирә Ғәлиева — 62 халыҡ телендә йырлаған йырсы. Ул — бер нисә секунд эсендә сәхнәгә шул халыҡтарҙың милли кейемендә сығып, йырсы булараҡ образға инә белеү оҫталығын бермә-бер арттырған сәнғәт маһиры. Ире, композитор Наил Ғәлиев (Николай Голов) менән Башҡортостандың ғына түгел, Рәсәйҙең, элекке СССР-ҙың бик күп төбәгендә, сит илдә сығыш яһағандар.
Башҡортостан сәнғәтендә 1953 йылдарҙан башлап яңыса яңғырашлы эстрада йырҙары ишетелә башлай. Ирле-ҡатынлы Мәғфирә менән Наил Ғәлиевтар, «Өфө уттары» тигән инструменталь ансамбль төҙөп, башҡорт эстрадаһына нигеҙ һалыусылар булып таныла.
 

 ","
	Шишәмбе, 03 октябрь 2017",Яңылыҡтар,Na
https://kulturarb.ru/ba/news/tujmazy-teatry-kollektivy-өlkәn-duҫtaryn-jyjҙy, Туймазы театры коллективы өлкән дуҫтарын йыйҙы ,Na,"

Алтын шәлле йомарт, һағышлы көҙ килде.  Тирә-яҡ тел менән аңлатып бөтөрә алмаҫлыҡ гүзәллеккә, серлелеккә сумды. Көҙгө мул уңыштарҙы йыйып бөткән мәлдә  илебеҙҙә матур күренеш- Өлкәндәр көнөн билдәләп үтеү ғәҙәткә керҙе.
Шундай мөһим саранан Туймазы театры ла  ситтә ҡалмай, һәр йыл фиҙәкәр хеҙмәтен һалған, бөгөнгө көндә инде хаҡлы ялда булған хеҙмәттәштәрен йыйҙы. Зирәк аҡыллы,  тәрән тәжрибәле,  баҫалҡы, итәғәтле  апай, ағайҙар килгәс,  байрам залы нурланып, балҡып  китте. Ҙур хөрмәт менән ҡунаҡтарҙы иң элек театрҙың директоры, Башҡортостандың атҡаҙанған мәҙәниәт хеҙмәткәре Фирҙәт Фәрит улы Ғәбиҙуллин  сәләмләне,  уларға иҫәнлек-һаулыҡ, байрам кәйефе теләне.  Даими яңғыраған ҡотлауҙар, матур теләктәр күңелдең иң нескә ҡылдарын сиртер моңло йырҙар менән алышынды. Өлкәндәрҙе тәбрикләр өсөн театрҙың тәүге артистарының береһе,  Башҡортостандың атҡаҙанған артисы Венер Закиров килгән ине. Талантлы артист ҡунактарҙы таң ҡалдырды. Айырыуса Туймазы театрының беренсе спектакле “Аҡ ҡалфаҡ” драмаһындағы Баҡый йырын нәҡ  27 йыл элек ул ролде уйнаған актер тарафынан ишетеү өлкән апай –ағайҙар өсөн ҙур ҡыуаныс, оло ваҡиға булды. 


 ","
	Шишәмбе, 03 октябрь 2017",Яңылыҡтар,Na
https://kulturarb.ru/ba/news/ғafuri-rajony-halyҡ-teatry-izhad-miҙgelen-asty, Ғафури районы халыҡ театры ижад миҙгелен асты ,Na,"

Алтын көҙҙөң сағыу тамашаһы – театр миҙгелен асыуҙы сәнғәт һөйөүселәр быйыл да түҙемһеҙлек менән көтөп алды. Күркәм сара 40 йылдан ашыу Ғафури халыҡ театрының сағыу йондоҙо булған Әнүәр Ғәзизовты 70 йәшлек юбилейы менән тәбрикләүҙән башланды.
Алып барыусы Рәзилә Хәбибуллина кисәне асып, сәхнә түренә театрҙың алтын бағанаһы, өлгөлө уҡытыусы, бар булмышы менән мөғәллим, Башҡортостандың атҡаҙанған мәҙәниәт хеҙмәткәре Әнүәр Әсҡәт улын саҡырҙы. Юбиляр ҡыҫҡа ғына әңгәмәлә ижад юлын байҡаны, күңел түрендә ҡәҙерләп һаҡлаған хәтирәләре менән уртаҡлашты.  - 40 йыл элек үҙебеҙ яратып йөрөгән үҙешмәкәр түңәрәкте халыҡ театры кимәленә күтәрҙек. Бар спектаклдәрҙә лә тиерлек алыштырғыһыҙ партнерым булған Флүрә апай Садиҡоваға рәхмәтем ҙур. Шулай уҡ һәләтле актерҙар Муса Мөхәмәтйәнов, Миңнеғәле Зәйнешев, йәштәрҙән Рәзилә Хәбибуллина менән уйнауы рәхәт була торғайны. Беҙҙең театр хәҙер күптәрҙең яратҡан театры, үҙ традициялары, авторҙарыбыҙ – Салауат Әбүзәров, Мөнир Кунафин бар. Илаһи бер донъя ул театр. Бер эләкһәң, китеп булмай унан. Театрға һөйөү бәләкәйҙән киләлер тип әйтә алам. Бала саҡта инәйем менән радионан барған постановкаларҙы башынан аҙағына тиклем тыңлай торғайныҡ. 
Иң уңышлы сағыу ролдәрем – ""Ай тотолған төндә” трагедияһында Дәрүиш, ""Башмағым”да Кәрим бай, ""Ҡыҙ урлау”ҙа Әжмәғол булғандыр. Тап Әжмәғол роле өсөн ""Алтын тирмә” республика театр фестивалендә ""Иң яҡшы ирҙәр роле” номинацияһында бүләкләндем, - тине Әнүәр ағай.
Артабан юбилярҙы район мәҙәниәт бүлеге вазифаһын  башҡарыусы Елена Соколова, район ветерандар советы рәйесе Эльвира Мөлөкова, 3-сө мәктәптән коллегалары ҡотланы, сәскә гөлләмәләре, иҫтәлекле бүләктәр бирҙе, ""Ханым” клубы ҡатын-ҡыҙҙары дәртле йыр бағышланы. Ҡотлауҙарҙан һуң Әнүәр ағай ""Рәйсә менән Фәйзи” спектакленән Фәйзи йырын башҡарҙы.
Тамашасылар илаһи аһәңле моңдо тын да алмай тыңланы.  Тамашаның икенсе өлөшөндә Ғафури халыҡ театры Салауат Әбүзәровтың ""Йәшлеккә ҡайтыу” спектаклен күрһәтте. Уларҙың сығышын да залдағылар көслө алҡыштарға, актерҙарҙы сәскәләргә күмде. 
Сығанаҡ: http://tabin.ru/mezeniet_ezebiet/

 ","
	Шишәмбе, 03 октябрь 2017",Яңылыҡтар,Na
https://kulturarb.ru/ba/news/bөgөn-bashҡort-dәүlәt-drama-teatry-s-әbүzәrҙeң-hyyalyj-lirik-komediyaһyn-tәҡdim-itә," Бөгөн Башҡорт дәүләт драма театры С. Әбүзәрҙең ""Хыялый"" лирик комедияһын тәҡдим итә ",Na,"

Бөгөн, 2 октябрь М. Ғафури исемендәге Башҡорт дәүләт драма театры сәхнәһендә С. Әбүзәрҙең ""Хыялый"" лирик комедияһын ҡарарға мөмкин. 
...Бер мәл төпкөл ауылға эшкә тип доктор ҡыҙ килә. Ҙур йорттарында сөкөрләшеп, икеһе генә торған Ғиззәт ҡарт менән Шәрифә инәй йортона урынлаштыра ҡыҙҙы ауыл администрацияһы. Врач ҡыҙҙың исеме Йондоҙ. Тиҙҙән ҡыҙ юғары маҡсаттары, һылыулығы, маҡтаулы эштәре менән ауыл халҡының ихтирамын яулай. Ә Ғиззәт ҡарт уға һоҡланып бағып, йәшлеген иҫкә төшөрөп, Йондоҙға ғашиҡ була?! Йөрәкһеп, хисләнеп, ярһып күккә талпына, хатта үҙ ҡулдары менән самолет эшләп… осоп китә!
Спектакль 2 сәғ. 15 мин. бара
Спектакль авторҙары
Режиссер:Арыҫлан Йәнбәков
Рәссам:Руслан Мәғәлимов
Композитор:Юлай Үҙәнбаев, Ш.Бабич ис. дәүләт республика йәштәр премияһы лауреаты
Балетмейстер: Сулпан Асҡарова
Ролдәрҙә Ғиззәт :Илдар Сәйетов, Илдар Ғүмәров
Шәрифә :Шәүрә Дилмөхәмәтова-Әхмәдуллина, Гүзәл Маликова
Йондоҙ:Рәзифә Динмөхәмәтова, Алһыу Ғәлина-Ғафарова
Закир :Рәүис Заһитов, Әхәт Хөсәйенов
Сәлим :Азамат Ғафаров
Спектакль рус теленә тәржемә ителә
Диктор-тәржемәсе:Рима Зайнулина, Башҡортостандың атҡаҙанған мәҙәниәт хеҙмәткәре
Спектаклгә рәхим итегеҙ!
 ","
	Дүшәмбе, 02 октябрь 2017",Яңылыҡтар,Na
https://kulturarb.ru/ba/news/bashҡort-opera-һәm-balet-teatry-yubilejly-80-se-izhad-miҙgelen-al-sәskә-balety-premeraһy-menәn-asty, Башҡорт опера һәм балет театры юбилейлы 80-се ижад миҙгелен «Ал сәскә» балеты премьераһы менән асты ,Na,"

Үткән шәмбе, 30 сентябрҙә Башҡорт опера һәм балет театры юбилейлы 80-се ижад миҙгелен асты. Тамашасыларға «Ал сәскә» балеты премьераһы тәҡдим ителде.
 Балет ҡуйылышын тулыһынса Мәскәү ҡалаһынан килгән сәнғәт әһелдәре эшләне. Балеттың көйөн һәм либреттоһын Башҡортостанда тыуып үҫкән, әле Мәскәүҙә эшләгән композитор Владимир Купцов яҙған. 
Шулай уҡ хореограф, Рәсәйҙең халыҡ артисы Андрей Петров, сценограф Григорий Белов һәм костюмдар буйынса рәссам Ольга Полянская йәлеп ителгән.


 ","
	Дүшәмбе, 02 октябрь 2017",Яңылыҡтар,Na
https://kulturarb.ru/ba/news/sibaj-filarmoniyaһy-24-se-izhad-miҙgelen-asa, Сибай филармонияһы 24-се ижад миҙгелен аса ,Na,"

Тиҙҙән 17 октябрь көнө, Арыҫлан Мөбәрәков исемендәге Сибай башҡорт театры бинаһында Сибай филармонияһы 24-се ижад миҙгелен асасаҡ.
Кешелекте йыр-моң быуаттар төпкөлөнән оҙатып килә. Шуға ла халҡыбыҙҙа, милли ҡоралыбыҙ ҡурай тартыу менән бер рәттән, гармунда уйнауҙың да киң таралыуы бер ҙә ғәжәп түгел. Тәбиғәттән бирелгән был маһирлыҡ күптәрҙә быуындан быуынға күсә. Ҡурай-гармунды бала сағында тәү тапҡыр һыҙғыртҡан бәғзеләр уларҙы ғүмер буйы ҡулынан төшөрмәй, уйнаған көйҙәренән күңел ҡәнәғәтлеге лә ала, әйләнә-тирәләге кешеләрҙең дә кәйефен таба.
 Сибай филармонияһы коллективы 24-се ижад миҙгелен нәҡ ошо уйын ҡоралдарына мәҙхиә менән асмаҡсы. Тамашасыларыбыҙҙы илаһи ҡурай моңо менән бер ҡатарҙан дәртле гармун сыңы милли көйҙәр менән сорнаясаҡ.   

 ","
	Дүшәмбе, 02 октябрь 2017",Яңылыҡтар,Na
https://kulturarb.ru/ba/news/sibaj-koncert-teatr-berlәshmәһe-isemeңdә-һineң-yaҙmyshyң-tip-atalғan-baj-jөkmәtkele-koncert-tәҡdim-itә," Сибай концерт-театр  берләшмәһе ""Исемеңдә һинең яҙмышың..."" тип аталған бай йөкмәткеле концерт тәҡдим итә ",Na,"

Тамашасыларҙың һорауы буйынса 18 октябрь көнө Сибай концерт-театр  берләшмәһе ""Исемеңдә һинең яҙмышың..."" исемле бай йөкмәткеле концерт тәҡдим итә. Программаның режиссеры-Башҡортостандың атҡаҙанған артисы Нәсимә Ғиззәтуллина, тамашала бөтөн ижади төркөм ҡатнаша. Милли йөҙө һәм ғорурлыҡты юғалтмаҫҡа, ата-бабалар мираҫына тоғро ҡалырға саҡырған программа тамашасылар күңелендә аңлау һәм яҡлау табыр, тигән ышаныста ҡалабыҙ.  Мең тапҡыр ишеткәнсе, бер тапҡыр күр, тиҙәр.  Килегеҙ, күрегеҙ, һалҡын көҙҙәрҙә күңелдәрҙе матур йыр һәм дәртле бейеүҙәр менән күтәрәйек.
Тамаша А.Мөбәрәков исемендәге Сибай дәүләт башҡорт театрында үтәсәк, 19.00 сәғәттә башлана. 

 ","
	Дүшәмбе, 02 октябрь 2017",Яңылыҡтар,Na
https://kulturarb.ru/ba/news/halyҡ-ara-muzyka-kөnөn-bildәlәnek, Халыҡ-ара музыка көнөн билдәләнек ,Na,"

1 октябрь- Халыҡ-ара музыка көнө. Был көндө билдәләү тураһында ҡарар Лозанна ҡалаһында ҡабул ителә. Ул бөтә донъяла 1975 йылдан алып билдәләнә. 
Халыҡ-ара музыка көнөн булдырыу һәм билдәләү мәсьәләһен иң беренселәрҙән булып композитор Дмитрий Шостакович күтәрә.
Был көндө ЮНЕСКО-ның Халыҡ-ара музыка советы тәҡдим итә. Бөтә донъяла 1 октябрь көнө, билдәле музыканттар һәм коллективтар концерт программалары менән сығыш яһай, төрлө ижади саралар үткәрелә.
 ","
	Дүшәмбе, 02 октябрь 2017",Яңылыҡтар,Na
https://kulturarb.ru/ba/news/perm-өlkәһendә-bashҡort-mәҙәniәte-festivale-үtә, Пермь өлкәһендә башҡорт мәҙәниәте фестивале үтә  ,Na,"

“Юлдаш” радиоһы хәбәр итеүенсә, Пермь өлкәһе Чернушки ҡалаһының мәҙәниәт һәм күңел асыу үҙәгенә бөгөн ижади коллективтар, йырсылар, кәсепселәр һәм ҡул эштәре оҫталары йыйыла. 
Сарала ҡатнашыусы үҙешмәкәрҙәр үҙҙәренең сығыштарында башҡорт халҡының йолаларын һәм ғөрөф-ғәҙәттәрен, фольклор коллективтары мөнөжәттәр, бәйеттәр, ҡобайырҙар, халыҡ уйындары һәм байрамдары менән сығыш яһай.
Конкурста йыр, бейеү, халыҡ ҡоралдарында уйнау номинациялары буйынса еңеүселәр билдәләнә. Шәжәрә, милли аш-һыу һәм халыҡ ижады өлгөләре буйынса ярыштар ҡаралған.

 ","
	Йома, 29 сентябрь 2017",Яңылыҡтар,Na
https://kulturarb.ru/ba/news/bөgөn-bashҡort-drama-teatry-sәhnәһendә-altan-serge-halyҡ-ara-teatr-festivalendә-ike-mahsus-premiya-yaulausy-iң-yaҡshy-akter-ansamble-һәm-hәҙerge-milli-prozaғa-mөrәzhәғәt-itkәne-һәm-yaңy-teatr-telen-eҙlәүe-өsөn-isemdәrenә-lajyҡ-bulyusy-hyyalғa-ҡarshyspekta, Бөгөн Башҡорт драма театры сәхнәһендә «Алтан сэргэ» Халыҡ – ара театр фестивалендә ике махсус премия яулаусы  «Хыялға ҡаршы»спектакле күрһәтелә ,Na,"

Бөгөн М. Ғафури исемендәге Башҡорт дәүләт драма театры сәхнәһендә Бүрәт Республикаһында уҙғарылған «Алтан сэргэ» Халыҡ – ара театр фестивалендә ике махсус премия яулаусы ""Иң яҡшы актер ансамбле"" һәм ""Хәҙерге милли прозаға мөрәжәғәт иткәне һәм яңы театр телен эҙләүе өсөн"" исемдәренә лайыҡ булыусы, «Коляда-рlays» заман драматургияһы Халыҡ-ара театр фестивалендә ""Иң яҡшы режиссер эше"" номинацияһында еңеүсе Айгиз Баймөхәмәтовтың «Ҡалдырма, әсәй!» әҫәре буйынса сәхнәләштерелгән «Хыялға ҡаршы»спектакле күрһәтеләсәк.
Спектакль балалар йортонда тәрбиәләнеүселәрҙең тормошо, ғаилә яҙмыштары, үҙ-ара мөнәсәбәттәре хаҡында. Ни өсөн спектакль «Хыялға ҡаршы» тип атала? «Ҡаршы» был осраҡта ике мәғәнәлә: хыялға табан ынтылыш, уға ҡаршы йүгереү һәм ниндәйҙер көстөң кемдеңдер хыялына ҡаршы тороуы түгелме һуң? Балалар йортонда тәрбиәләнеүселәрҙең хыялы ғаиләлә үҫкәндәрҙекенән етдирәк, ҙурыраҡ һәм көслөрәк. Сөнки уларҙың хыялы бик һирәк тормошҡа аша. Ашҡан хәлдә лә үҙҙәре теләгәнсә түгел. Был үҫмерҙәрҙең хыялы, бер ҡараһаң, үҙҙәренән айырым «йәшәгән» кеүек. Ә ни өсөн спектаклдең жанры «повесть» тип билдәләнгән? Сөнки төрлө ваҡиғаларҙы айырым артистар (йәштәр) һөйләй: малай, ҡыҙ, тәрбиәсе, әсә, өлкән кеше... һ.б булып. Һөйләй, сөнки уларҙы уйнау мөмкин түгел, бының өсөн шунда тәрбиәләнергә, ошо ваҡиғаларҙы үҙ башыңдан кисерергә кәрәк.
Спектакль 19.00 башлана, дауамы 1 сәғәт тә  40 минут.

 ","
	Йома, 29 сентябрь 2017",Яңылыҡтар,Na
https://kulturarb.ru/ba/news/beloret-ҡalaһynda-tiflosessiya-үtte, Белорет ҡалаһында тифлосессия үтте ,Na,"

Күптән түгел Һуҡырҙар өсөн республика махсус китапхана хеҙмәткәрҙәре Белорет ҡалаһына “Муниципаль китапханаларҙың һуҡырҙар өсөн тәғәйенләнеше” тифлосессияһы менән барып ҡайтты. Махсус китапхана директоры Ирина Күсәрбаева үҙенең “Һаулығы сикле граждандарҙың тейешле мәғлүмәт алыу хоҡуғы” докладында төп рәсми халыҡ-ара һәм Рәсәй документтары менән таныштырып үтте, һаулығы сиклеләр менән ниндәй эштәр алып барырға кәрәк икәнлекте һыҙыҡ өҫтөнә ҡуйҙы. Шулай уҡ, инновацион методика бүлеге етәксеһе И. М. Борисевич яңы технологиялар тураһында һөйләһә, “Нур” балалар ял итеү үҙәге етәксеһе Т. С. Резяпкина тактиль китаптар менән таныштырҙы. Тифлосессияны “Бер нимәгә лә ҡарамаҫтан” тифлокомментарийлы фильм ҡарау менән ябып ҡуйҙылар. Был фильмды Андроидтарҙа ла “Тифлокомментатор” приложенияһы аша ҡарап була. Был яңы технология “Вос-фильм” проектының инновацион методикаһы.
 

 ","
	Йома, 29 сентябрь 2017",Яңылыҡтар,Na
https://kulturarb.ru/ba/news/kүrenekle-yaҙyusy-taңsulpan-ғaripovanyң-70-jәshe-ajҡanly-ғөrөf-ғәҙәttәrҙe-dauam-itep-kitap-kүrgәҙmәһe-asyldy, Күренекле яҙыусы Таңсулпан Ғарипованың  70 йәше айҡанлы “Ғөрөф-ғәҙәттәрҙе дауам итеп” китап күргәҙмәһе асылды ,Na,"

Һуҡырҙар өсөн Башҡортостан республика махсус китапхана абонементы күренекле яҙыусы Таңсулпан Ғарипованың тыуыуына 70 йыл тулыу айҡанлы “Ғөрөф-ғәҙәттәрҙе дауам итеп” китап күргәҙмәһен асты. Таңсулпан Хисбулла ҡыҙы 1947 йылдың 22 сентябрендә Баймаҡ районы Күсей ауылында донъяға килгән. 1966 йылда Түбә урта мәктәбен тамамлай. 1968 йылда Башҡорт дәүләт университетына уҡырға инә. Аҙаҡтан Тарих, тел һәм әҙәбиәт институтында эшләй башлай. 1977 йылдан алып 1995 йылға тиклем “Ураҡ һәм сүкеш” Учалы гәзитендә корреспондент, “Яйыҡ” гәзитендә мөхәррир урынбаҫары булып иҫәпләнә. 2000-2004 йылдарҙа “Ватандаш” журналында эшләп китә. Әҙәбиәткә Таңсулпан Ғарипова 70-се йылдарҙа килә. Уның тәүге китабы – “Ҡыр сейәһе” – 1978 йылда баҫыла. Һуңынан, “Күгәрсен йыры”, “Ҡояш һәм ай – бер бөтөн” хикәйәләр һәм повестар йыйынтыҡтары бер-бер артлы донъяға сыға. Ете йыл тирәһе яҙыусы “Бөйрәкәй” романы өҫтөндә эшләй. Һуңыраҡ ул пенталогияға әүерелә. Романда башҡорт халҡының йөҙ йыллыҡ тарихи тасуирлана, изгелек һәм яманлыҡ араһындағы мәңгелек һуғыш яҡтыртыла. 2004 йылда “Бөйрәкәй” “Йыл әҫәре” тип иғлан ителә һәм шунда уҡ халыҡ һөйөүен яулай. 2006 йылда ул яҙыусыға Салауат Юлаев премияһын алып килә. Һуңғы йылдарҙа әҙип драматургия өлкәһендә ижад итә. “Аҡ тирәк”, “Төштәге йыр”, “Ямғыр көткәндә” пьесалары драма театрҙарында уңышлы ҡуйыла. “Йәйге таш” киноповесы буйынса “Сөмбөлдөң етенсе йәйе” тулы метражлы фильмы төшөрөлгән. Был фильм Мәскәүҙә үткән Халыҡ-ара кинофестивалдә “Алтын фил” премияһына лайыҡ була. Күргәҙмәлә китапхана фондында булған китаптар тәҡдим ителә.



 ","
	Йома, 29 сентябрь 2017",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-dәүlәt-akademiya-drama-teatry-98-se-izhad-miҙgelen-asty-һәm-aziya-ritmdary-һәm-kөjҙәre-aziya-halyҡtarynyң-milli-mәҙәniәte-festivaleneң-gala-koncerty-uҙҙy," Мәжит Ғафури исемендәге Башҡорт дәүләт академия драма театры 98-се ижад миҙгелен асты һәм ""Азия ритмдары һәм көйҙәре"" Азия халыҡтарының милли мәҙәниәте фестиваленең гала-концерты уҙҙы ",Na,"

Кисә, 28 сентябрь көнө, Мәжит Ғафури исемендәге Башҡорт дәүләт академия драма театры үҙенең 98-се ижад миҙгелен И. Йомағоловтың ""Нәркәс""спектакле менән асты. Тамаша башланыр алдынан театр алдынлағы майҙанда күркәм концерт ойошторолдо.  Милли-мәҙәни йәмәғәт ойошмалары, мәҙәниәт һәм сәнғәт әһелдәре, художестволы үҙешмәкәр коллективтар һәм уҡыу йорттарындағы студенттар ҡантнашлығында  ""Азия ритмдары һәм көйҙәре"" Азия халыҡтарының милли мәҙәниәте фестиваленең гала-концерты уҙҙы. ""Азия ритмдары һәм көйҙәре"" Азия халыҡтарының милли мәҙәниәте фестивале тажик, ҡаҙаҡ, ҡырғыҙ, үзбәк һәм төркмән диаспоралары ҡатнашлығында Башҡортостан Республикаһының мәҙәниәт министрлығы, Башҡортостан Республикаһының Халыҡтар дуҫлығы йорто, ""Башҡортостан Республикаһы халыҡтары ассамблеяһы""ның эш планына ярашлы рәүештә үткәрелгән күркәм сараларҙың береһе.              
Ике әһәмиәтле ваҡиғаның бергә тура килеүе юҡҡа түгел. Яңыраҡ ҡына Республикабыҙҙа Төрки телле театрҙарҙың VI Халыҡ-ара ""Туғанлыҡ"" фестивале үткәрелде, Башҡорт театры сәхнәһе төрлө төбәктәрҙән барлыҡ халыҡтарҙы берләштерҙе. 
Театр яңы ижад миҙгелен премьера – Гүзәл Яхинаның «Зөләйха күүҙҙәрен аса» романы буйынса әҙерләнгән өр-яңы спектакле менән асмаҡсы. Шулай уҡ тағы ла бер яңы сәхнә әҫәре – Туфан Миңнуллиндың «Эҙләнем, бәғрем, һине...» пьесаһы буйынса репетициялар бара. 
Режиссер Илсур Ҡаҙаҡбаев балалар өсөн  яңы йыл әкиәте әҙерләй башлаған. Ә инде театр һөйөүсе  тамашасыларҙы Фидан Ғафаров, Нурия Ирсаева, Сара Буранбаева, Рәмзиә Хисамоваларҙың юбилейҙарына арналған иҫ киткес тамашалар көтә. 
«Театр+» ижади проекты менән күптәр таныш инде, Сара Буранбаева алып барған был проект быйыл да дауам итәсәк. Алдағы пландарға килгәндә, театр йәнә Силәбе һәм Свердловск өлкәләренә, Санкт-Петербург ҡалаһына гастролдәргә барырға йыйына. Шулай уҡ киләһе йылдың апрель айында Мәскәү ҡалаһында үтәсәк Бахрушин исемендәге музейҙа күсермә күргәҙмә ойошторолоуы хаҡында ла хәбәр иттеләр.


 ","
	Йома, 29 сентябрь 2017",Яңылыҡтар,Na
https://kulturarb.ru/ba/news/bashҡortostan-yaҙyusylar-soyuzynda-taңsulpan-ғaripovanyң-70-jәshlek-yubilejyna-arnalғan-әҙәbimuzykal-kisә-үtte, Башҡортостан яҙыусылар союзында Таңсулпан Ғарипованың 70 йәшлек юбилейына арналған әҙәби—музыкаль кисә үтте ,Na,"

Кисә, 27 сентябрь көнө, Башҡортостан яҙыусылар союзында Таңсулпан Ғарипованың 70 йәшлек юбилейына арналған әҙәби—музыкаль кисә үтте.
Сара башында экранда юбилярҙың тормошо һәм ижады хаҡында слайдтар күрһәтелде. 
Таңсулпан Ғарипованы ҡотларға әҙибәнең ҡәләмдәштәре, уҡыусылары, дуҫтары килгәйне. Улар бер-бер артлы сәхнәгә күтәрелеп, юбилярға теләктәрен еткерҙе. 
Ҡунаҡтар араһында Башҡортостан Республикаһының мәҙәниәт министры урынбаҫары, филология фәндәре кандидаты Рәнис Алтынбаев, Башҡортостан Республикаһының Дәүләт Йыйылышы Ҡоролтай рәйесе урынбаҫары Йомабикә Ильясова булды. Сараны ойоштороусы Башҡортостан Республикаһының Милли әҙәбиәт музейы директоры, Башҡортостандың атҡаҙанған мәҙәниәт хеҙмәткәре Гөлдәр Моратова, Башҡортостан Республикаһының Яҙыусылар берлеге рәйесе Зәки Әлибаев та Таңсулпан Хизбулла ҡыҙына йылы теләктәрен еткерҙе.
 Башҡортостандың халыҡ яҙыусыһы Ноғман Мусин, халыҡ шағирҙары Ҡәҙим Аралбай, Хәсән Назарҙан һуң ҡотларға матбуғат хеҙмәткәрҙәре сыҡты. Рәлиф Кинйәбаев, Тамара Искәндәриә, Мөнир Ҡунафин, Гөлназ Ҡолһарина, Рәшиҙә Мәһәҙиева һ.б. юбилярҙың журналистикаға индергән өлөшө хаҡында әйтте.
 З.Биишева исемендәге БР “Китап” нәшриәте директоры Илһам Йәндәүләтов һәм баш мөхәррир Зөлфиә Ҡарабаева Т.Ғарипованы ҡотлап, уның яңы ғына донъя күргән китабын бүләк итте. 
Шулай уҡ яҙыусылар Фәрзәнә Ғөбәйҙуллина, Ринат Камал, Сабир Шәрипов, Миңлегөл Хисамова, Флүр Ғәлимов, Әхмәр Үтәбай һ.б. юбилярға йылы теләктәрен, ҡотлау сәләмдәрен тапшырҙы.
 Студенттар исеменән Башҡорт дәүләт университетының “Шоңҡар”, М.Аҡмулла исемендәге Башҡорт дәүләт педагогия университетының “Тулҡын” әҙәби ижад берекмәләре старосталары Заһит Ғүмәров һәм Айбулат Сисәнбаевтар сығыш яһаны. 
Сара барышында Таңсулпан Ғарипова һүҙҙәренә ижад ителгән йырҙар яңғыраны, уның әҫәрҙәренән өҙөктәр сәхнәләштерелде. 
 




 ","
	Кесе йома, 28 сентябрь 2017",Яңылыҡтар,Na
https://kulturarb.ru/ba/news/hөsәjen-әhmәtov-isemendәge-bashҡort-dәүlәt-filarmoniya-artistary-apimondiyala-ҡatnasha, Хөсәйен Әхмәтов исемендәге Башҡорт дәүләт филармония артистары «Апимондия»ла  ҡатнаша ,Na,"

Хөсәйен Әхмәтов исемендәге Башҡорт дәүләт филармонияһы хәбәр итеүенсә, Төркилә үтәсәк «Апимондия» халыҡ-ара умартасылыҡ конгресының (45th Apimondia International Apicultural Congress) мәҙәни сараларында филармония артистары ҡатнашасаҡ. 
45-се тапҡыр ойошторолған был форум 29 сентябрҙән 4 октябргә тиклем Истамбул ҡалаһында уҙғарыла. Мәртәбәле сарала Төркиә, Дания, Сербия, Словения йәмғеһе йөҙгә яҡын ил вәкилдәре ҡатнаша. Рәсәй исеменән Башҡортостан Республикаһы умартасылары сығыш яһай. 
Хөсәйен Әхмәтов исемендәге Башҡорт дәүләт филармонияһы солистары: Башҡортостандың халыҡ артисы Римма Амангилдина, халыҡ-ара һәм республика конкурстары лауреаттары Марсель Ҡотоев (вокал) һәм Илнур Хәйруллин (ҡурай), Башҡортостан Республикаһының Халыҡ ҡоралдары милли оркестры музыканты Ольга Сидорова (ҡыл-ҡумыҙ) һәм әҙәби-музыкаль лекторий солисы Альберт Зәйнуллин байрамдың мәҙәни өлөшөндә сит ил вәкилдәренә халҡыбыҙҙың рухын, данлы тарихын, матур һәм бай мәҙәниәтен ҡурай моңдары, ҡыл-ҡумыҙ сыңдары һәм моңло халыҡ йырҙары аша еткерәсәк. 



 ","
	Кесе йома, 28 сентябрь 2017",Яңылыҡтар,Na
https://kulturarb.ru/ba/news/yuldash-jyry-asyҡ-respublika-konkursy-halyҡ-һәm-estrada-jyrҙaryn-oҫta-bashҡaryusylarҙy-bildәlәj-2, «Юлдаш йыры» асыҡ республика конкурсы халыҡ һәм эстрада йырҙарын оҫта башҡарыусыларҙы билдәләй  ,Na,"

Иртәгә, йәғни 29 сентябрь көнө, “Башҡортостан” дәүләт концерт залында  «Юлдаш йыры» асыҡ республика конкурсының Гала-концерты үтәсәк.
""Юлдаш йыры""-ижад менән әүҙем шөғөлләнгән, халыҡ һәм эстрада йырҙарын оҫта башҡарыусыларҙы билдәләй һәм уларҙың артабанғы үҫешенә булышлыҡ итә.
Бәйгелә Башҡортостан Республикаһынан, шулай уҡ Рәсәй Федерацияһының башҡа региондарынан, сит илдәрҙән башҡорт һәм татар телдәрендә йырлаған, 16 йәштән 60 йәшкә тиклемге үҙешмәкәр башҡарыусылар, шулай уҡ ҡатнашыусылар башҡарыуында үҙ яҙмаларын тәҡдим иткән йыр авторҙары ҡатнаша.
Еңеүселәрҙе билдәләгәндә  өсөнсө, икенсе, беренсе урындар һәм Гран-при биреү ҡаралған. 
Конкурс барышында профессиональ жюри шулай уҡ иң яҡшы композитор эшен, иң яҡшы шиғри әҫәрҙе билдәләй.   
Өсөнсө (финал) турҙа ҡатнашыусылар «Юлдаш йыры» асыҡ республика конкурсының Дипломанты исемен ала. Еңеүселәр араһында өсөнсө, икенсе, беренсе урындар, Гран-при эйәһе билдәләнә, уларға «Юлдаш йыры» асыҡ республика конкурсының Лауреаты исеме бирелә, ойоштороусынан бүләктәр тапшырыла. Гала-концерт Башҡортостан юлдаш телевидениеһынан, «Ҡурай» каналынан күрһәтелә. Конкурста ҡатнашыусылар үҙҙәренең башҡарыу оҫталығын «Юлдаш» мәғлүмәт һәм йыр-моң каналында, ""Башҡортостан юлдаш телеканалы""нда,  «Ашҡаҙар» радиоһында пропагандалау мөмкинлеген ала.
 Радионың рәсми сайтында “Юлдаш йыры-2017” республика асыҡ конкурсы финалына үткән башҡарыусыларҙың йырҙары өсөн тауыш биреү бара: http://yuldashfm.ru/ba/parad Үҙегеҙгә оҡшаған йыр өсөн тәүлегенә бер тапҡыр тауыш бирергә мөмкин. “Тамашасы һөйөүе” номинацияһында еңеүсе исеме 29 сентябрҙә Гала-концертта иғлан ителәсәк.


 ","
	Кесе йома, 28 сентябрь 2017",Яңылыҡтар,Na
https://kulturarb.ru/ba/news/shәjehzada-babich-isemendәge-dәүlәt-jәshtәr-premiyaһyna-dәғүә-iteүselәr-bildәlәnde, Шәйехзада Бабич исемендәге дәүләт йәштәр премияһына дәғүә итеүселәр билдәләнде ,Na,"

Шәйехзада Бабич исемендәге дәүләт йәштәр премияһына дәғүәселәр конкурсына йомғаҡ яһалды. Республика Хөкүмәтендә үткән ултырышта комиссия вәкилдәре әҙәбиәт, сәнғәт һәм архитектура өлкәһендә иң яҡшы эштәр авторҙарын һайлап алды. Быйыл конкурсҡа 11 кешенән һәм дүрт ижади коллективтан ғаризалар ҡабул ителде. Һәр номинацияла лауреаттар исемдәре бүләкләү тантанаһында билдәле була. Ул Республика көнө алдынан ойошторола. Шәйехзада Бабич исемендәге дәүләт республика йәштәр премияһы ике йылға бер тапшырыла.
Премия әҙәбиәт, сәнғәт һәм архитектура өлкәһендәге иң яҡшы эштәр өсөн тапшырыла. Наградаға айырым шәхестәр, шулай уҡ коллективтар дәғүә итә ала. Конкурс шарттары буйынса, кандидаттар 35 йәштән өлкән булмаҫҡа тейеш. Еңеүселәргә 150 мең һум күләмендә премия тапшырыла.
Мәғлүмәт өсөн: Башҡортостан Республикаһының Шәйехзада Бабич исемендәге йәштәр дәүләт премияһы 1995 йылда әҙиптең 100 йыллыҡ юбилейы айҡанлы һәм уның исемен мәңгеләштереү маҡсатында Башҡортостан Республикаһы Хөкүмәте тарафынан өмөтлө йәш ижадсыларҙы дәртләндереү өсөн булдырылған. Әҙәбиәт, сәнғәт һәм архитектура өлкәһендә эшләүселәргә юғары ижади ҡаҙаныштары өсөн бирелә.
Күренекле башҡорт шағиры Шәйехзада Бабич исеме менән аталған был премия, дөйөм алғанда, Башҡортостан комсомолының 1967 йылдан 1990 йылғаса тапшырылып килгән Ғәлимов Сәләм исемендәге премияһын алмаштырҙы.
Премияның төп маҡсаты: Башҡортостан Республикаһының төрлө яҡлы үҫешенә мөһим өлөш индергән йәш яҙыусыларҙы, рәссамдарҙы һәм архитекторҙарҙы, артистарҙы, музыканттарҙы һәм режиссёрҙарҙы дәртләндереү. 1995 йылда булдырылғандан һуң премия йыл һайын тапшырылып килһә, 2011 йылдан уның лауреаттары ике йылға бер билдәләнә башланы.
Шәйехзада Бабич исемендәге республика йәштәр премияһы бер үк ваҡытта өс өлкәлә - әҙәбиәттә, сәнғәттә һәм архитектурала ҙур ҡаҙаныштарға өлгәшкән өсөн бирелә. Премия ҡағиҙәһенә ярашлы, был күрһәткестәргә түбәндәгеләр инә:
нәфис әҙәбиәт өлкәһендә— барлыҡ төрҙәге һәм жанрҙағы (проза, шиғриәт, драматургия, балалар әҙәбиәте, әҙәбиәт белеме һәм тәнҡит, әҙәби тәржемә) әҙәби әҫәрҙәр һәм ижад материалдары өсөн;
һынлы сәнғәт өлкәһендә— рәсем һәм һынлы сәнғәт, скульптура, графика һәм биҙәү-ғәмәли сәнғәт әҫәрҙәре өсөн;
театр, музыка, эстрада, цирк сәнғәте һәм хореография өлкәһендә — йәш композитор, режисссёр, дирижёр, балетмейстер, хормейстер, артист һәм рәссамдарҙың, сәхнәселәрҙең музыкаль-драматик постановкаларҙағы, үҙенсәлекле композицияларҙағы, балалар өсөн постановкаларҙағы, эстрада, цирк һәм дөйөм тамашаларҙағы эштәре, шулай уҡ театр, музыка, страда, цирк сәнғәте һәм хореография буйынса тикшеренеүҙәре өсөн;
кинематография өлкәһендә — сценарий авторҙарының, режиссёр, рәссам, оператор һәм артистарҙың нәфис, документаль һәм анимацион фильмдарҙағы эштәре, шулай уҡ кино сәнғәтен өйрәнеп-тикшереү өсөн;
архитектура өлкәһендә— айырыуса һәләтле, яңылыҡ һәм үҙенсәлек менән айырылып тороп, йәмәғәт танылыуы алған һәм Башҡортостан Республикаһы мәҙәниәтен үҫтереүгә һиҙелерлек өлөш индергән архитектура әҫәрҙәре өсөн.


 ","
	Кесе йома, 28 сентябрь 2017",Яңылыҡтар,Na
https://kulturarb.ru/ba/news/bөgөn-27-se-halyҡ-ara-aksakov-kөndәre-bashlandy, Бөгөн 27-се Халыҡ-ара Аксаков көндәре башланды ,Na,"

Башҡортостанда бөгөн 27-се Халыҡ-ара Аксаков көндәре башланды. Байрам саралары баш ҡаланан тыш, Бәләбәй, Ҡырмыҫҡалы һәм Өфө райондарында үтәсәк.
Күләмле саралар бөгөн Өфө районының Рус тарихи-мәҙәни үҙәгендә ""Һунарсы яҙмалары"" китабы буйынса интерактив күргәҙмә менән асыласаҡ, ти ойоштороусылар. Иртәгә байрам Өфө, Ҡырмыҫҡалы һәм Бәләбәй райондарында уҙасаҡ. 30 сентябргә мәктәптәрҙә Аксаков дәрестәре, Аксаковтың Мемориаль Йорт-Музейына экскурсия, Башҡорт дәүләт опера һәм балет театрында Аксаков балы һәм ""Ал сәскә"" балетының премьераһы күрһәтеләсәк.  
Мәғлүмәт өсөн: Аксаков байрамы яҙыусы Сергей Тимофеевия Аксаковтың тыуған көнө – 1 октябрь алдынан 1991 йылдан алып үткәрелеп килә. Тәүгеһе 1991 йылда халыҡ-ара ЮНЕСКО ойошмаһы башланғысы менән Аксаков йылы иғлан итеү айҡанлы уҙғарылғайны.
 ","
	Кесе йома, 28 сентябрь 2017",Яңылыҡтар,Na
https://kulturarb.ru/ba/news/өfөlә-lifft-әҙәbi-zhurnalynyң-prezentaciyaһy-үtte, Өфөлә “ЛИФФТ” әҙәби журналының презентацияһы үтте ,Na,"

Күптән түгел Башҡортостан Республикаһының Яҙыусылар союзында яңыраҡ сыға башлаған “ЛИФФТ” әҙәби журналының презентацияһы үтте. 
Сарала баҫманың Бөтә Рәсәй буйынса баш мөхәррире, билдәле шағирә һәм нәшриәтсе Маргарита Аль, “ЛИФФТ” әҙәби фестиваленең башҡарма директоры Әнүәр Әлмөхәмәтов, Башҡортостан халыҡтары ассамблеяһы рәйесе, Рәсәй Дәүләт Думаһы депутаты Зөһрә Рәхмәтуллина, Мәҙәниәт министрлығының баш белгесе Әлиә Әхмәтйәнова, “ЛИФФТ”-тың Башҡортостан буйынса мөхәррире Лариса Абдуллина, республика яҙыусылары һәм журналистары ҡатнашты. 
Яҙыусылар союзы рәйесе Заки Әлибаев был журналдың башҡорт әҙәбиәтен ил кимәлендә күрһәтеүҙә әһәмиәтен һыҙыҡ өҫтөнә алды, нәшриәтселәргә уңыштар теләне.
 
 ","
	Шаршамбы, 27 сентябрь 2017",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatrynyң-85-jyllyғyna-arnalғan-kүrgәҙmә-asyldy, Башҡорт дәүләт ҡурсаҡ театрының 85 йыллығына арналған күргәҙмә асылды ,Na,"

Кисә, 26 сентябрь көнө, Өфө сәнғәт галереяһында Башҡорт дәүләт ҡурсаҡ театрының 85 йыллығына арналған күргәҙмә асылды.
Экспозицияла төрлө йылдарҙағы репертуарҙан алынған, театр фондында һаҡланған сәхнә ҡурсаҡтары, әҫәр өлгөләре менән танышырға мөмкин. 
Шулай уҡ, күп йылдар театрҙа ҡуйыусы- рәссам, баш режиссер булған билдәле сәнғәт эшмәкәре Наил Байбурин иҫтәлегенә айырым мөйөш булдырылған. Күргәҙмә 21 октябргә тиклем барасаҡ.

 ","
	Шаршамбы, 27 сентябрь 2017",Яңылыҡтар,Na
https://kulturarb.ru/ba/news/өfө-nur-tatar-dәүlәt-teatry-izhad-miҙgelen-bashmaғym-spektakle-menәn-asty, Өфө «Нур» татар дәүләт театры ижад миҙгелен «Башмағым» спектакле менән асты ,Na,"

Башҡортостан юлдаш телевединиеһы хәбәр итеүенсә, Өфө «Нур» татар дәүләт театры ижад миҙгелен «Башмағым» спектакле менән асты. Музыкаль комедия тәүге тапҡыр  сирек быуат элек ҡуйылған, уҙған ижад миҙгелендә, театрҙың 25 йыллығын билдәләгәндә республика халҡына бүләк итеп, әҫәр яңынан заманса сәхнәләштерелде. 
Костюмдарҙың сағыулығын, декорацияларҙы, актерҙарҙың тере тауышҡа йырлауын тамашасылар юғары баһаланы. 
«Театр яҙы – 2017» төбәк фестивалендә лә спектаклдә Кәрим ролен башҡарыусы Айрат Фәтихов «Иң яҡшы ир-егет» номинацияһында еңеү яулаһа,  режиссер Байрас Ибраһимов тәнҡитселәр коллегияһының махсус призына лайыҡ була. Артистар «Башмағым» спектакленең киләсәге  өмөтлө тигән ҡарашта.
Театр коллективы яңы ижад миҙгелендә кескәй тамашасылар өсөн социаль проект та әҙерләгән. Уның сиктәрендә балаларға юл хәрәкәте хәүефһеҙлеге ҡағиҙәләре сәхнәләштереү аша аңлатыласаҡ. Шулай уҡ 29 һәм 30 сентябрҙә 18 йәштән өлкәнерәктәр өсөн «Үткәндән килгән ханым» спектакленең премьераһы була. Ул немец драматургы Роланда Шиммельпфенниг әҫәре буйынса ҡуйылған.


 ","
	Шаршамбы, 27 сентябрь 2017",Яңылыҡтар,Na
https://kulturarb.ru/ba/news/tujmazy-tatar-dәүlәt-drama-teatry-xxvii-izhad-miҙgelen-eҙnәkәj-muzykal-komediyaһy-menәn-asa, Туймазы татар дәүләт драма театры XXVII ижад миҙгелен “Еҙнәкәй” музыкаль комедияһы менән аса  ,Na,"

4 октябрҙә Туймазы татар дәүләт драма театры “Еҙнәкәй” музыкаль комедияһының премьераһы менән үҙенең XXVII ижад миҙгелен аса.
Аслы-туҡлы ярлы тормоштан тамам туйған Ғиззәт атлы йәш егет, бераҙ аҡса эшләп, тормошто бөтәйтеп булмаҫмы, тип ҡалаға эш эҙләп килә. Уңған егет эш табып ҡына ҡалмай, уның алдында ҡызыҡтырғыс мөмкинлек асыла—бай ҡыҙына өйләнеү!
Күренекле башҡорт драматургы Хәбибулла Ибраһимовтың әлеге пьесаны яҙыуына тукһан йылдан артыҡ ваҡыт уҙыуға ҡарамаҫтан, әҫәр бөгөнгө көндә лә актуаль. Комедия йәшәйеш, тормош, кешелектең мәңгелек ҡиммәттәре тураһында. Ҡабатланмаҫ, үҙенсәлекле режиссер алымдары, күңелдәрҙе әле дәртләндереп, әле хисләндереп яңғыраған милли йырҙар, иҫ киткес ҙур оҫталыҡ менән башҡарылған бейеүҙәр, яңы спектаклде зауыҡлы, мауыҡтырғыс, күркәм итә.  Әлеге спектакль “Берҙәм Рәсәй” сәйәси партияһы вәкилдәре тәҡдиме буйынса, 300 меңгә тулмаған халыҡ һанлы ҡалаларҙағы театрҙарға ярҙам күрһәтеү ниәтенән федераль бюджеттан бүленгән субсидияға сәхнәләштерелә.


 ","
	Шаршамбы, 27 сентябрь 2017",Яңылыҡтар,Na
https://kulturarb.ru/ba/news/bөgөn-әbjәlil-rajonynda-ҡyҙyl-jәjlәүe-bәjgeһe-үtә," Бөгөн Әбйәлил районында ""Ҡыҙыл йәйләүе"" бәйгеһе үтә ",Na,"

Бөгөн, 27 сентябрь, Әбйәлил районының Байым ауылында ""Ҡыҙыл йәйләүе"" бәйгеһе үтә. Фестиваль Республика халыҡ ижады менән берлектә ойошторола. Бәйгелә сәсәндәр, йырсылар, музыканттар бер сәхнәлә көс һынашасаҡ. Конкурс сиктәрендә “Сәсәнгә тиң кем булыр”, “Көмөш сың” кеүек бәйгеләр үткәрелеү ҡаралған. 
""Ҡыҙыл йәйләүе"" фестивалендә ҡатнашыу өсөн йәш сикләүҙәре ҡаралмаған, ти ойоштороусылар.
 Бәйгенең тағы ла бер үҙенсәлеге- йыр-моң, сәсәндәр сығыштарынан тыш, лаҡап һөйләүселәр ҙә төрлө ҡыҙыҡлы хәлдәр менән сығыш яһаясаҡ.

 ","
	Шаршамбы, 27 сентябрь 2017",Яңылыҡтар,Na
https://kulturarb.ru/ba/news/mғafuri-isemendәge-bashҡort-drama-teatry-izhad-miҙgelen-asa, М.Ғафури исемендәге Башҡорт драма театры ижад миҙгелен аса  ,Na,"

Мәжит Ғафури исемендәге Башҡорт дәүләт академия драма театры хәбәр итеүенсә, театр 98-се ижад миҙгелен 28 сентябрҙә ""Нәркәс"" (И.Йомағолов, реж. И.Ғиләжев) спектакле менән аса. Йола буйынса ҙур сәхнәләге тамашаға тиклем, театр алды майҙанында концерт программаһы әҙерләнгән. Быйыл беҙҙең байрамға Республиканың Халыҡтар дуҫлығы йорто ла ҡушылды. 17.00 сәғәттә театр алдындағы майҙанда милли-мәҙәни йәмәғәт ойошмалары, мәҙәниәт һәм сәнғәт әһелдәре, художестволы үҙешмәкәр коллективтар һәм уҡыу йорттарындағы студенттар ҡантнашлығында  ""Азия ритмдары һәм көйҙәре"" Азия халыҡтарының милли мәҙәниәте фестиваленең гала-концерты уҙасаҡ.
Ике әһәмиәтле ваҡиғаның бергә тура килеүе юҡҡа түгел. Яңыраҡ ҡына Республикабыҙҙа Төрки телле театрҙарҙың VI Халыҡ-ара ""Туғанлыҡ"" фестивале үткәрелде, Башҡорт театры сәхнәһе төрлө төбәктәрҙән барлыҡ халыҡтарҙы берләштерҙе. 
Ә инде 19.00 сәғәттә театрыҙың ҙур залында ""Нәркәс"" спектакле күрһәтеләсәк.
Белешмә өсөн: ""Азия ритмдары һәм көйҙәре"" Азия халыҡтарының милли мәҙәниәте фестивале тажик, ҡаҙаҡ, ҡырғыҙ, үзбәк һәм төркмән диаспоралары ҡатнашлығында Башҡортостан Республикаһының мәҙәниәт министрлығы, Башҡортостан Республикаһының Халыҡтар дуҫлығы йорто, ""Башҡортостан Республикаһы халыҡтары ассамблеяһы""ның эш планына ярашлы рәүештә үткәрелә.
 
 
           
 
 ","
	Шишәмбе, 26 сентябрь 2017",Яңылыҡтар,Na
https://kulturarb.ru/ba/news/tiҙҙәn-өfөlә-aziya-kөjҙәre-һәm-ritmdary-festivale-үtә, Тиҙҙән Өфөлә «Азия көйҙәре һәм ритмдары» фестивале үтә ,Na,"

Өфөлә 28 сентябрь көнө, «Азия көйҙәре һәм ритмдары» милли мәҙәниәттәр фестивале үтә. Ойоштороусылар хәбәр итеүенсә, ҙур күләмле тамаша Мәжит Ғафури исемендәге Башҡорт драма театры алдындағы майҙанда үтәсәк.
Фестивалдә ҡатнашыусылар исемлегенә килгәндә: милли-мәҙәни йәмәғәт ойошмалары, мәҙәниәт һәм сәнғәт эшмәкәрҙәре, үҙешмәкәр художество коллективтары, юғары һәм урта махсус белем биреү йорттары студенттары буласаҡ.
Сара киске сәғәт 5-тә башлана.
Фестивалде ойоштороусылар – Башҡортостан Мәҙәниәт министрлығы, Халыҡтар дуҫлығы йорто, Башҡортостан Республикаһы халыҡтары ассамблеяһы.

 ","
	Шишәмбе, 26 сентябрь 2017",Яңылыҡтар,Na
https://kulturarb.ru/ba/news/өfөlә-rәsәj-tauyshtary-festivale-үtә,  Өфөлә “Рәсәй тауыштары” фестивале үтә ,Na,"

Өфөлә беренсегә Бөтә Рәсәй йыр һәм бейеү конкурсы үтә. Бәйге “Башҡортостан” дәүләт концерт залы сәхнәһендә Себер дәүләт академия рус халыҡ хоры сығышы менән башлана. Новосибирск өлкәһе быйыл 80 йыллығын билдәләй. Коллектив ошо уңайҙан Рәсәй ҡалалары буйлап гастролгә сыҡҡан һәм Өфө конкурсында ла ҡатнаша.
30 сентябрҙә Татарстандың йыр һәм бейеү ансамбленең сығыштарын ҡарай аласаҡбыҙ.
 4 октябрҙә Мәскәүҙән абруйлы коллектив– Людмила Зыкина исемендәге “Рәсәй” дәүләт академия халыҡ бейеүҙәре ансамбле сығыш яһаясаҡ.



 ","
	Шишәмбе, 26 сентябрь 2017",Яңылыҡтар,Na
https://kulturarb.ru/ba/news/rәsүl-sәғitovtyң-yaңy-kitaby-donya-kүrҙe, Рәсүл Сәғитовтың яңы китабы донъя күрҙе  ,Na,"

“Юлдаш” радиоһы хәбәр итеүенсә, ошо көндәрҙә билдәле журналист, йәмәғәт эшмәкәре Рәсүл Сәғитовтың «Алтындан алдын мәсьәлә» тип аталған китабы донъя күрҙе. Яңы йыйынтыҡта авторҙың ижтимағи-сәйәси, социаль-иҡтисади, мәҙәни, әҙәби, әхләҡи һәм башҡа өлкәләр буйынса һуңғы осорҙағы радио аша сығыштары, матбуғатта баҫылған мәҡәләләре, журналистика һөнәре, тел тураһындағы үҙенсәлекле фекерҙәре, төрлө киң мәғлүмәт сараларына үҙе биргән интервьюлары, замандаштары тураһында әйткәндәре, хикмәтле хикәйәләре, Интернет-көндәлегенән һайланма яҙмалары тупланған. 
Журналистикаға арналған бүлек «Йәнемә ғәзиз донъя» тигән дөйөм баш менән бирелгән. Унда журналист булып был шәп һөнәрҙе бөтә йөрәге менән яратҡандар, быны донъя көтөү өсөн ябай аҡса эшләү урыны тип кенә күрмәгәндәр, тәбиғәттән тел тойғололар, ил тойғололар, һүҙҙең бөйөклөгөн баһалағандар, әүеш-тәүеш менән генә шөғөлләнмәгәндәр, ысын мәғәнәһендә ижади йәндәр эшләргә тейешлегенә баҫым яһала, практик кәңәштәр бирелә, ҡыҙыҡлы ваҡиғалар бәйәнләнә.Бүлектәрҙең күпселек өлөшөндә телмәр күркәмлеге данлана, бөгөнгө тормош күренештәренә таянып, уның мәңге баһалап бөткөһөҙ бөйөк хазина икәнлеге өҫтәмә раҫлана. «Күркәм телмәр һәр кемгә кәрәк. Замандашыбыҙҙың бай, иркен, ләкин ипле һөйләшеүе уға ҙур хөрмәт уята, – тиелә. – Һәр һүҙ яуаплы ҡулланылһа, бар хәреф, һәммә тыныш билдәһе үҙенең генә урынында торһа ине. Һүҙҙәр кәм булһын, кәм булһа ла тәм булһын. Улар кешеләр менән бергә генә, улар хәстәрендә генә йәшәй. Һүҙҙәрҙең үҙенсә генә типкән йөрәге, ҡыуана, бошона белгән күңеле барҙай... » Китап «Башакадемкнига» магазинында һатыла.
Рәсүл Сәғитов – Рәсәй Федерацияһының атҡаҙанған мәҙәниәт, Башҡортостандың атҡаҙанған матбуғат һәм киң мәғлүмәт хеҙмәткәре, республика Хөкүмәтенең Шәһит Хоҙайбирҙин исемендәге премияһы лауреаты, Журналистар, Яҙыусылар союздары, Башҡортостан Йәмәғәт палатаһы ағзаһы. «Юлдаш» радиоһының ижтимағи-сәйәси тапшырыуҙар бүлеге етәксеһе булып эшләй.

 ","
	Шишәмбе, 26 сентябрь 2017",Яңылыҡтар,Na
https://kulturarb.ru/ba/news/bashҡortostandyң-atҡaҙanғan-artisy-rәis-vәғizov-75-jәshlek-yubilejyn-bildәlәj, Башҡортостандың атҡаҙанған артисы Рәис Вәғизов 75 йәшлек юбилейын билдәләй ,Na,"

Бөгөн, 26 сентябрь көнө, Хөсәйен Әхмәтов исемендәге Башҡорт дәүләт филармонияһы сәхнәһендә19.00 сәғәттә танылған һәм билдәле йырсы, Башҡортостандың атҡаҙанған артисы - Рәис Вәғизов ижадташ дуҫтары менән сығыш яһаясаҡ.
80-се-90-сы йылдарҙа популярлыҡ яулаған, үҙенсәлекле тауышы менән тамашасы күңелен әсир иткән, «Яратам», «Юлдар саҡыра», «Өсөнсө көн тоташ ҡар яуа», «Һиңә барам», «Үҙ яғыма ҡайтһам» йырҙары менән «күңел дәфтәре»ндә уйылып ҡалған  башҡарыусы - Рәис Вәғизовҡа 75 йәш тула.
 Байрам кисәһендә эстрадабыҙҙың йондоҙҙары Нәзифә Ҡадырова, Ғәли Алтынбаев, Азат Айытҡолов, Роза Аккучукова, Рим Хәсәнов, Рөстәм Маликов, Әфәрим Аҡсурин етәкселегендәге коллектив, Вәлит Илембәтов етәкселегендәге «Ҡыҙыҡ-Мәҙәктәр» көлкө театры, Алмаз һәм Айҙар Юнысовтар, Вадим Ғәлимов, Рим Гәрәев һәм башҡа сәхнә йондоҙҙары ҡатнаша.
 Йыр-моң, уйын-көлкөгә битараф булмағандарҙы көтөп ҡалабыҙ!
«Һайлаған һөнәрем һәм шәхси тормошомдан ҡәнәғәтмен. Тиҫтәләрсә йырым халыҡҡа таралды. Барған ерҙә көтөп алдылар. Артист кеше өсөн тамашасы һөйөүенән дә ҙурыраҡ баһа юҡтыр ул. Тауыш өҫтөндә күп эшләмәһәм дә, Аллаға шөкөр, тәбиғәт биргән моң һәләтем һаҡланды», - тип ҡыуана 75 йәшлек юбилейын ҡаршылаған Башҡортостандың атҡаҙанған артисы Рәис Вәғизов.
Тулыраҡ мәғлүмәт алыр өсөн түбәндәге сайт буйынса үтегеҙ: http://bashgf.ru/afisha.html
 
 ","
	Шишәмбе, 26 сентябрь 2017",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһynyң-izhadi-kollektivtary-jyrly-sәfәr-menәn-gastroldәrgә-syғa, Башҡорт дәүләт филармонияһының ижади коллективтары гастролдәргә йыйына ,Na,"

Оҙайлы йәйге ялдарҙан һуң Х.Әхмәтов исемендәге Башҡорт дәүләт филармонияһының ижади коллективтары йәнә гастролдәргә сыға. Тәүгеләрҙән булып йырлы сәфәрҙе уҙған миҙгелдең юбилярҙары - «Карауан» һәм «Далан» төркөмдәре аса.
    «Карауан» егеттәре 79-сы ижад миҙгеленең гастролдәрен Туймазы, Йәрмәкәй һәм Бәләбәй райондарында башлай. Уларҙың дәртле, үҙенсәлекле юбилей программаһы 19 сентябрь Туймазы ҡалаһының «Родина» мәҙәниәт һарайында, 20-һе Ҡандра ҡасабаһында үтәсәк. 22 сентябрь егеттәр Туймазы районы Үрге Бишенде ауылы тамашасылары менән осрашасаҡ. Артабан «Карауан»дарҙың карауаны  Йәрмәкәй тарафтарына юллана.  Төркөм солистары: Марсель Ҡотоев, Рөстәм Шаһыбалов, Тимур Рамаҙанов, Эльмир Әбүбәкиров һәм уларҙың ижадташ дуҫтары:  Ильнур Һибәтуллин (ҡурай), Регина Баракованың (бейеү) сығыштарын Йәрмәкәй районы мәҙәниәт һарайында 24 сентябрь күрергә мөмкин. Сентябрь айы гастролдәрен «Карауан» төркөмө 25-ндә Бәләбәй ҡалаһында тамамлай. 
     Башҡортостандың халыҡ артисы Артур Туҡтағолов етәкселегендәге «Далан» төркөмөнә килгәндә, улар гастролдәр миҙгелен республикабыҙҙың төнъяҡ-көнбайыш райондарында башлай. 19 сентябрь «Далан» үҙенең юбилей программаһын Саҡмағош ауылы халҡына тәҡдим итә. Ә 23 сентябрь тамаша Дүртөйлө ҡала мәҙәниәт һарайында үтәсәк. Программала Артур Туҡтағолов, Миңзифа Исҡужина, Искәндәр Ғәзизов, Филүс Ҡалмурзин, Анастасия Скарженюк һәм башҡа сәхнә йондоҙҙары ҡатнаша.
Йыр-моң һөйөүсе дуҫтарыбыҙ, концерттарға рәхим итегеҙ! 
   


 ","
	Йома, 15 сентябрь 2017",Яңылыҡтар,Na
https://kulturarb.ru/ba/news/salauat-dәүlәt-bashҡort-drama-teatrynda-verbatim-zhanrynda-ҡujylғan-yaңy-spektakl, Салауат дәүләт башҡорт драма театрында вербатим жанрында ҡуйылған яңы спектакль  ,Na,"

13 сентябрҙә Салауат дәүләт башҡорт драма театрында вербатим жанрында ҡуйылған «Лабиринт» спектакленең премьераһы булып үтте.
Интернет бөтә йәшәйешебеҙҙе ялмай бара. Сама белгәнгә, әлбиттә, ул -төп мәғлүмәт үҙәге, ҡайһы бер осраҡта хатта ярҙамсы ла. Әммә, ҡыҙғанысҡа ҡаршы, зыяны ла юҡ түгел. Айырыуса үҫмерҙәр компьютерҙы дуҫ та, серҙәш тә, иптәш тә итеп күрә. Театр артистары заман бәләһенән ҡотолоу юлдарын эҙләп, вербатим жанрында эшләнгән «Лабиринт» спектаклен тамашасылар хөкөмөнә сығарҙы. Ҡуйыусы режиссеры - Юлиә Һәүбәнова.
Нимә ул вербатим тиһегеҙме? Вербатим - 90-сы йылдар уртаһында Англияла барлыҡҡа килгән ""new writing"" (""яңы драма"") йүнәлешендә театрлаштырылған тамаша төрө йәки, икенсе төрлө әйткәндә, документаль театр. Латин теленән verbatim ""һүҙмә-һүҙ"" тип тәржемә ителә, йәғни актерҙар кешеләрҙең тормошонда булған реаль хәл-ваҡиғаларҙы төп сығанаҡҡа мөмкин тиклем оҡшаш итеп күрһәтергә, уларҙың һөйләү рәүешен, ҡыланыштарын, үҙ-үҙҙәрен тотошон үҙгәртмәйенсә, тамашасыға һүҙмә-һүҙ еткерергә тырыша. Теүәл бер ай элек Башҡортостандың артҡаҙанған артискаһы Нәүфилә Яҡупова һәм йәш артистар Лиана Ниғмәтуллина, Рафаэль Ғәйнуллин, Әмир Үтәбаев ҙур ҡыҙыҡһыныу менән яңы эшкә тотоналар. Ҡыҫҡа ғына ваҡыт эсендә улар Салауат, күрше Ишембай, Стәрлетамаҡ ҡалалары халҡынан «Интернет һеҙҙең тормошоғоҙҙа ниндәй урын биләй?», «Социаль селтәрҙәр: яҡшылыҡмы әллә яуызлыҡмы?», «Виртуаль ысынбарлыҡтың киләсәге ниндәй?» тигәнерәк һорауҙарға яуап ала. Һуңынан спектакль өҫтөндә ентекле эш башлана. - Һуңғы ике тиҫтә йылда кеше тормошоноң, йәмғиәттең айырылғыһыҙ бер өлөшө булып интернет селтәре килеп инде. Тәүҙә ятһынып, сәйерһенеп тә ҡабул иткән интернет тиҙ арала йәшен дә, ҡартын да тиерлек үҙ ауына сырмап алды. Бөгөн ""интернет-бәйлелек"" заман сиренә әүерелде. Виртуаль тормошта «йәшәгән» кеше үҙе генә түгел, уның яҡындары ла зыян күрә. Әммә нисек итеп ярҙам итеү юлдарын белмәйҙәр. Был социаль сирҙән айырыуса балаларҙы ҡурсалау - барыбыҙҙың да бурысы.  Интернет ауынан нисек ҡотолорға «Лабиринт» ярҙам итер. Премьераны ҡарай алмағандар, 20,21,22,23 сентябрҙә килә ала.





 ","
	Йома, 15 сентябрь 2017",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatrynda-ete-tylsymly-telәk-isemle-spektakleneң-premeraһy-үtәsәk, Башҡорт дәүләт ҡурсаҡ театрында «Ете тылсымлы теләк»  исемле спектакленең премьераһы үтәсәк ,Na,"

Иртәгә,16 сентябрҙә Башҡорт дәүләт ҡурсаҡ театры 86-сы ижад миҙгелен асасаҡ. Театр йәнә кескәйҙәрҙе яңы, ҡыҙыҡлы «Ете тылсымлы теләк» исемле  спектакль-квесты менән һөйөндөрөргә йыйына.
Спектакль Башҡортостан халыҡтарының телдәрен һаҡлау, өйрәнеү һәм үҫтереү буйынса саралар барышында яҙылған. Тамашаны сәхнәгә ҡуйыусылар билдәле рәссам Әнисә Томаншина һәм режиссер Альберт Имаметдинов. 
Миҙгелде асыу тантанаһы театр фойеһында ҡыҙыҡлы байрам программаһы менән башланып китәсәк, ойоштороусылар. Бәләкәй тамашасылар билдәле әкиәт геройҙары менән осрашасаҡ, иҫтәлеккә фотоға ла төшөү мөмкинселеге буласаҡ.
Һәр ваҡыттағыса 86-сы ижад миҙгелендә лә театр күп кенә яңы ҡуйылыштар вәғәҙәләй. Күсмә майҙансыҡтарҙа ла спектаклдәр менән сығыш яһарға ниәтләйҙәр. Театр йәнә өлкәндәр өсөн тағы бер спектакль өҫтөндә эш алып бара.  

 ","
	Йома, 15 сентябрь 2017",Яңылыҡтар,Na
https://kulturarb.ru/ba/news/bashҡortostan-koncert-zalynda-mәshһүr-yaҡtashybyҙ-bildәle-skripkasy-dirizher-vladimir-spivakovtyң-festivale-үtte," «Башҡортостан» концерт залында мәшһүр яҡташыбыҙ, билдәле скрипкасы, дирижер Владимир Спиваковтың фестивале үтте  ",Na,"

Сәхнә оҫтаһы исемендәге  фестиваль Өфөлә өсөнсө тапҡыр ойошторола. Был юлы зал классик музыка һөйөүселәр менән тулы ине. Республика Башлығы ла Владимир Спиваковтың баш ҡалалағы бер концертын да ҡалдырмай.  Бөгөн дә Рөстәм Хәмитов тамашасылар араһында.  
Сәхнәнән берсә дәртле, берсә талғын моң ағыла.  Ә тамаша залында себен осҡанын да ишетергә мөмкин, халыҡ тын да алмай классик музыка даръяһына сумған .Ә Рәсәйҙең милли филармония оркестры менән дирижерлыҡ иткән Владимир Спиваковтың ҡулдарына күҙ ҙә эйәрмәй, моң уның һәр бер хәрәкәтенән тыуа һымаҡ.  Бөгөн тамашасылар өсөн Моцарт, Шостакович һәм башҡа бөйөк композиторҙарҙың әҫәрҙәре яңғырай.  Владимир Спиваков фестиваленең төп биҙәге һәләтле балалар. Бөгөнгө концертта фортепианола Япониянан 13 йәшлек Шио Окуи уйнай. Ә иртәгә тамашасыларҙы оркестр менән бергә скрипка  моңдары ла көтә. Солист тәүге фестивалдең еңеүсеһе Даниэль Лозакович. Швециянан килгән 16 йәшлек малайға Владимир Спиваков былтыр 100 мең доллар торған музыка ҡоралы бүләк иткәйне. Ә бына Радислав Гәрәев был концертҡа республика башлығының махсус саҡырыуы буйынса килгән. Өфө филофонистар клубы рәйесе үҙенең фатирында  донъялағы иң мәшһүр композиторҙарҙың ижад емештәрен һаҡлай.  Рөстәм Хәмитов авгус айында классик музыка һөйөүсе Радислав Гәрәев менән осрашып Владимир Спиваковтың  концертына саҡырыу ҡағыҙы вәғәҙә иткәйне.  Классик музыка ул  йәнгә генә түгел, тәнгә лә дауа. Сөнки ул тәндең бөтә күҙәнәктәренә үтеп ине мөғжизәле музыка донъяһына алып инә. Физик мөмкинлектәре сикләнгән балалар тәрбиәләүсе ата-әсәләр әйтеүенсә, моң дауалау көсөнә лә эйә. Владимир Спиваков  фестивале өс көн дауам итә, бар концерттарҙа ла маэстро үҙе дирижерлыҡ итәсәк.  Владимир Спиваков саҡыра фестиваленә нигеҙ 2001 йылда һалына. Ошо йылдарҙа мәҙәни сара илдең төрлө төбәктәрендә уҙа. Ә Өфө халҡы айыруса бәхетле, баш ҡалабыҙ  фестивалде өсөнсө тапҡыр ҡабул итә. Владимир Спиваков гастролдәр графигы тығыҙ булыуға ҡарамаҫтан тыуған ҡалаһын, яҡташтарын онотмай, классик музыка концерттары менән ҡыуандырып тора.
Сығанаҡ: http://tv-rb.ru




 ","
	Йома, 15 сентябрь 2017",Яңылыҡтар,Na
https://kulturarb.ru/ba/news/vi-tuғanlyҡ-halyҡ-ara-tөrki-telle-teatrҙar-festivale-tamamlandy, VI «Туғанлыҡ» халыҡ-ара төрки телле театрҙар фестивале тамамланды ,Na,"

Кисә, 14 сентябрь көнө, VI «Туғанлыҡ» халыҡ-ара төрки телле театрҙар фестивале — барлыҡ театрҙарҙы берләштергән Өфөләге ҙур мәҙәни сара тамамланды. Еңеүселәр 11 номинацияла билдәләнде, шуға өҫтәп фестивалдең махсус приздары һәм дипломдары тапшырылды. 
Еңеүселәргә приздар түбәндәгесә бүленде:
«Иң яҡшы спектакль» - «Антигона» спектакле (Ж.Ануй, реж.Ф.Бикчантаев) М.Ғафури исемендәге Башҡорт академия драма театры
«Иң яҡшы режиссер эше» - «Дон Жуан» спектакле өсөн (Ж.-Б.Мольер, режиссер Фарид Бикчантаев) Ғ.Камал исемендәге Татар дәүләт академия театры
«Иң яҡшы сценография» - Валерий Яковлев («Кәкүкле сәғәт» спектакле өсөн (М.Карягина, реж.В.Яковлев) К.Иванов исемендәге Сыуаш академия драма театры
«Иң яҡшы музыкаль биҙәлеш» - «Ревизор» спектакле өсөн (Н.В.Гоголь, реж. Н.Жакыпбай) «Жастар» театры (Ҡаҙағстан, Астана ҡ.)
«Иң яҡшы ир-егет роле» - Олег Ханов («Антигона» спектаклендәге Креона роле өсөн (Ж.Ануй, реж.Ф.Бикчантаев) М.Ғафури исемендәге Башҡорт академия драма театры
«Иң яҡшы ҡатын-ҡыҙ роле» - Лилиә Ғәлина («Антигона» спектаклендәге Антигона роле өсөн (Ж.Ануй, реж.Ф.Бикчантаев) М.Ғафури исемендәге Башҡорт академия драма театры
«Икенсе пландағы иң яҡшы ир-егет роле» - Илдар Саитов («Антигона» спектаклендәге Һаҡсы роле өсөн (Ж.Ануй, реж.Ф.Бикчантаев) М.Ғафури исемендәге Башҡорт академия драма театры
«Икенсе пландағы иң-яҡшы ҡатын-ҡыҙ роле» - Махаббат Мадғүлова («Ревизор» спектаклендә Анны Андреевна роле өсөн, Н.В.Гоголь, реж. Н.Жакыпбай) «Жастар» театры (Ҡаҙағстан, Астана ҡ.)
«Эпизод ролен оҫта башҡарғаны өсөн» - Динара Ҡыдырмаева («Ҡиәмәт» спектаклендә Акбар роле өсөн (Ч.Айтматов, реж. Б.Абдураззоков) «Учур» дәүләт йәштәр театры (Ҡырғыҙстан, Бешкәк ҡ.)
«Спектаклдәрҙәге костюмдар өсөн» - Влада Чаптыкова Костюмдар буйынса рәссам, «Алып Пил Тараан» А.М.Топанова исемендәге Хакас милли драма театры (Хакасия, Ағбан ҡ.)
Башҡортостан Республикаһы мәҙәниәт министрлығының дипломдары тапшырылды:
Ҡ.Кулиев исемендәге Балҡар дәүләт драма театры — ижадта донъя халыҡтарының тыныслығы тураһындағы хыял өсөн.
К.Иванов исемендәге Сыуаш академия драма театрының Художество етәксеһе Валерий Яковлевҡа - халыҡ күңеленә ижад менән үтеп ингәне өсөн.
Ноғай драма театры — классиканы үҙенсәлекле итеп уҡығаны өсөн.
Тәнҡитселәр коллегияһының бүләге Мостай Кәрим исемендәге Милли йәштәр театрының «Калигула» спектакленә (А.Камю, реж. Азат Йыһаншин), ә дипломдары Ғ.Камал исемендәге Татар дәүләт академия театрының «Дон Жуан» спектакленә (Ж.-Б.Мольер, реж.Ф.Бикчантаев) һәм «Жастар» театрының «Ревизор» спектакленә (Н.В.Гоголь, реж.Н.Жакыпбай) бирелде. 








 ","
	Йома, 15 сентябрь 2017",Яңылыҡтар,Na
https://kulturarb.ru/ba/news/bөgөn-өfөlә-vladimir-spivakov-festivale-bashlana, Бөгөн Өфөлә Владимир Спиваков фестивале башлана ,Na,"

Бөгөн, 14 сентябрь көнө Өфөлә Владимир Спиваков фестивале башлана. Маэстро ""Башҡортостан"" дәүләт концерт залында  сығыш яһай. Владимир Спиваков етәкселегендәге Рәсәй милли симфоник оркестры концертында йәш һәләттәр - халыҡ-ара конкурстар лауреаттары ҡатнаша.
Был фестиваль тәүге тапҡыр Өфөлә 2015 йылда үтте. Рәсәйҙең һәм сит илдәрҙең төрлө ҡалаларында уҙғарылған сара Республика башлығы Рөстәм Хәмитов булышлығы менән ойошторолдо.


 ","
	Кесе йома, 14 сентябрь 2017",Яңылыҡтар,Na
https://kulturarb.ru/ba/news/a-mөbәrәkov-isemendәge-bashҡort-dәүlәt-drama-teatry-87-se-izhad-miҙgelen-asa, А. Мөбәрәков исемендәге Сибай башҡорт дәүләт драма театры 87- се ижад миҙгелен аса ,Na,"

Сибай театры театр һөйөүсе тамашасыларға  18, 19, 21 сентябрь көнө ""Әүлиә"" спектаклен тәҡдим итәсәк. Ә инде 20 сентябрҙә ""Театр төнө"" үткәрелә. 
Сибай театры Лира Яҡшыбаеваның “Мөжәүир хәҙрәт” әҫәре буйынса “Әүлиә” исемле спектакленең әҙерләүе тураһында хәбәр иткәйнек инде. Спектаклде сәхнәгә күренекле режиссер, театрҙың художество етәксеһе Дамир Ғәлимов сығара. 
Мөжәүир хәҙрәттең илаһи ҡөҙрәтен, алдан күреү һәләтен,ҡәрәмәттәрен үҙ күҙҙәре менән күреп белеүсе замандаштары уны үҙе иҫән сағында уҡ башҡорттоң бөйөк әүлиәһе тип нарыҡлай. Ул бағымсы булараҡ та, үҙенә мөрәжәғәт итеүсе меңәрләгән кешене һауыҡтырып, фиҙаҡәр хеҙмәте менән халыҡ һөйөүен яҡлай.
 Мөжәүир хәҙрәт1876 йылда Баймаҡ районының Манһыр ауылында донъяға килә. Уға ун йәштәр самаһы булғанда ауылға килгән күренекле Зәйнулла ишан уның “өлөшлө” бала булғанын һиҙемләй, шуға күрә уның атаһына был балаға ғилем бирергә кәрәклеген аңғарта. Ғәиләләренең аҡсаһыҙлығы, етешһеҙлеге арҡаһында Мөжәүиргә даны сыҡҡан Троицк мәҙрәсәһендә белем алыу насип булмай, шуға күрә Муллаҡай ауылына юллана. Унда ул данлыҡлы Ғабдулла Сәйеди хәҙрәттең һабаҡтарын ала. Уҡып сыҡҡас, ғүмер буйы тыуған ауылында йәшәй. 1967 йылда 91 йәшендә баҡыйлыҡҡа күсә. Халыҡ араһында изге хәҙрәт менән ҡыҙыҡһыныу йылдан-йыл арта. Шуға күрәлер ҙә яҙыусы Лира Яҡшыбаеваның уның тураһында китап сығарыуы, халыҡтың был китапты яратып ҡабул итеүе күренекле шәхесебеҙ Мөжәүир хәҙрәткә мәҙхиә булып яңғыраны. Был китапты йәше-ҡарты, төрлө һөнөр вәкилдәре ҙур ҡыҙыҡһыныу менән уҡып, кешеләр төрлө яҡтарҙан шылтыратып, авторға ҙур рәхмәттәрен еткерә.  Юғарынан кәрәмәт бирелгән, уйы изгелектә, күңеле яҡшылыҡта булған һайлам зат изгеһе Мөжәүир хәҙрәткә Аллаһы Тәғәләнең барлығын берлеген танымаған дәһриҙәр яла яғып, уны төрмәгә ябалар, яманатын таратып, унан кешеләрҙе биҙҙерергә тырышалар. Әммә уларҙың уйҙары тормошҡа ашмай, бер төркөм хаҡ юлдан, диненән яҙлыҡҡан әҙәмдәрҙең һүҙе-һүҙ булмай. Үҙенең яҡты йөҙө, эскерһеҙлеге, милләт айырмауы, ихласлығы менән меңәрләгән кешеләргә ярҙам ҡулын һуҙыусы яҡташыбыҙ, илаһи көс эйәһе Мөжәүир хәҙрәт халыҡ хәтерендә тик яҡты хәтирәләр ҡалдырып, уның күңелендә мәңге йәшәй.



 ","
	Кесе йома, 14 сентябрь 2017",Яңылыҡтар,Na
https://kulturarb.ru/ba/news/salauat-bashҡort-drama-teatry-labirint-spektaklen-tәҡdim-itә, Салауат башҡорт драма театры «Лабиринт» спектаклен тәҡдим итә ,Na,"

20-23 сентябрь көндәрендә Салауат башҡорт дәүләт драма театры сәхнәһендә премьера- вербатим төрөндә ҡуйылған «Лабиринт» спектакле тамашасылар хөкөмөнә тәҡдим ителәсәк.
Ҡуйыусы режиссер-Юлиә Һәүбанова. Спектакль1 сәғәт дауамында һәм урыҫ телендә бара.
«Һуңғы ике тиҫтә йылда кеше тормошоноң, йәмғиәттең айырылғыһыҙ бер өлөшө булып интернет селтәре килеп инде. Тәүҙә ятһынып, сәйерһенеп тә ҡабул иткән интернет тиҙ арала йәшен дә, ҡартын да тиерлек үҙ ауына сырмап алды. Бөгөн ""интернет-бәйлелек"" заман сиренә әүерелде. Виртуаль тормошта «йәшәгән» кеше үҙе генә түгел, уның яҡындары ла зыян күрә. Әммә нисек итеп ярҙам итеү юлдарын белмәйҙәр. Был социаль сирҙән айырыуса балаларҙы ҡурсалау - барыбыҙҙың да бурысы. Интернет ауынан нисек ҡотолорға «Лабиринт» ярҙам итер».
Ролдәрҙә: Фатима Бирғәли ҡыҙы (80 йәш), библиотекарь Лиза, психолог Алена, Гөлшат-Лиана Ниғмәтуллина;
Евдокия Петровна (82йәш), Әбей - Нәүфилә Яҡупова (Башҡортостандың атҡаҙанған артисткаһы);
Блогер Сергей, Ильяс, Андрей Макаревич - Рафаэль Ғәйнуллин;
Блогер Айҙар, Азат - Радик Ғәлиуллин;
Блогер Женя, Нурислам, Сергей Никитин - ӘмирҮтәбаев.


 ","
	Кесе йома, 14 сентябрь 2017",Яңылыҡтар,Na
https://kulturarb.ru/ba/news/mostaj-kәrim-ҡyrғyҙstanda-ҙurlana,    Мостай Кәрим Ҡырғыҙстанда ҙурлана  ,Na,"

“Юлдаш” радиоһы хәбәр итеүенсә, Ҡырғыҙстан дәүләт университетында Мостай Кәрим исемендәге кафедра буласаҡ. Кафедрала ислам ғилеме буйынса ла уҡытыу ойошторола. Был башланғысты - башҡорт классигының исемен биреүҙе - ҡаҙаҡ дуҫтарға Мифтахетдин Аҡмулла исемендәге Башҡорт дәүләт педогогия университеты тәҡдим иткән. Ә педагогтар әҙерләүсе университет Ҡырғыҙстан юғары уҡыу йорттары менән тығыҙ бәйләнештә, үҙ-ара хеҙмәтәшлек килешеүе лә бар. Уға ярашлы, беҙҙең университет элекке совет республикаһына рус теле буйынса белгестәр әҙерләүҙә ярҙам күрһәтә. Билдәле булыуынса, Башҡорт дәүләт педогогия университеты төбәктә рус телен өйрәнеү буйынса терәк уҡыу йорто һанала. Әйткәндәй, ҡырғыҙ халҡының бөйөк улы, яҙыусы Сыңғыҙ Айытматов Мостай Кәримдең яҡын дуҫы булды.

 ","
	Кесе йома, 14 сентябрь 2017",Яңылыҡтар,Na
https://kulturarb.ru/ba/news/өfө-tatar-dәүlәt-nur-teatry-sәhnәһendә-ҡ-kuliev-isemendәge-balҡar-dәүlәt-drama-teatry-uңyshly-syғysh-yaһany, Өфө татар дәүләт “Нур” театры сәхнәһендә Ҡ. Кулиев исемендәге Балҡар дәүләт драма театры уңышлы сығыш яһаны ,Na,"

Төрки телле театрҙарҙың VI Халыҡ-ара “Туғанлыҡ” фестивале сиктәрендә Өфө татар дәүләт “Нур” театры сәхнәһендә Ҡ.Кулиев исемендәге Балҡар дәүләт драма театры 11 сентябрҙә “Жизнь-восхождение” спектаклен ҡуйҙы. Спектакль күренекле балҡар шағиры Ҡайсын Кулиевтың тыуыуына 100 йыл тулыуға арналып, шағирҙың тормош иптәше Элизат Кулиева әҫәре буйынса сәхнәләштерелде. Тамашасылар спектаклдән әҙиптең тормош юлы, тәрән мәғәнәле уй-кисерештәре, халыҡҡа әйтергә теләгән әйтер һүҙе менән таныша алды, йөрәк ҡылдарын тибрәтеүсе шиғырҙарын тыңлап, бер үк ваҡытта моңайҙы ла, шатланды ла, ҡыуанды ла. “Китап” нәшриәте һатыу күргәҙмәһендә тамашасыларға, ҡунаҡтарға һәм сарала ҡатнашыусыларға яҙыусының Назар Нәжми тәржемәлегендә күптән түгел донъя күргән “Яралы таш” әҫәрен тәҡдим итте. “Яралы таш” китабы өсөн Ҡайсын Кулиев 1966 йылда РСФСР-ҙың М. Горький исемендәге Дәүләт премияһына лайыҡ булған була. Әйткәндәй, спектаклдән һуң “Яралы таш” китабының исем туйының үтеүе лә сараға мәртәбә өҫтәне. БР хөкүмәте премьер-министры Салауат Сәғитовтың балҡар еренән алып ҡайтҡан ҡайнар сәләмдәре, изге теләктәре ҡунаҡтарҙың күңелен елкендерҙе.     Кисәнең аҙағында пьеса авторы Элизат Кулиеваға һәм балҡар театры директоры Мәжит Йәнғуразовҡа Башҡортостан Республикаһы Башлығы Рөстәм Хәмитов исеменән Маҡтау ҡағыҙҙары тапшырылды. Шулай уҡ Ҡабарҙы-Балҡар АССР-ның халыҡ шағиры Ҡ.Кулиевтың 100 йыллығына арналған сараларҙы әүҙем ҡатнашыуы өсөн ошондай уҡ Маҡтау ҡағыҙы менән Ҡабарҙы-Балҡар Республикаһы мәҙәниәт министры М.Кумахов исеменән Зәйнәб Биишева исемендәге Башҡортостан “Китап” нәшриәте директоры Илһам Йәндәүләтов та бүләкләнде.
Сығанаҡ: http://www.kitap-ufa.ru



 ","
	Кесе йома, 14 сентябрь 2017",Яңылыҡтар,Na
https://kulturarb.ru/ba/news/rөstәm-hәmitov-vi-tuғanlyҡ-halyҡ-ara-tөrki-telle-teatrҙar-festivalendә-ҡatnashyusylar-menәn-osrashty, Рөстәм Хәмитов VI «Туғанлыҡ» халыҡ-ара төрки телле театрҙар фестивалендә ҡатнашыусылар менән осрашты ,Na,"

12 сентябрҙә Өфөлә Башҡортостан Башлығы Рөстәм Хәмитов Рәсәйҙең театр сәнғәте эшмәкәрҙәре, VI «Туғанлыҡ» халыҡ-ара төрки телле театрҙар фестивале ҡунаҡтары һәм ҡатнашыусылары менән осрашты. 
—  Беҙ барыбыҙ ҙа туғандар, бер-беребеҙгә кәрәкбеҙ, — тип билдәләне республика Башлығы. — Мәҙәниәт – нигеҙҙе тәшкил итә, мәҙәниәтһеҙ алға барыу мөмкин түгел.
Рөстәм Хәмитов әйтеүенсә, 2016 йылда республика театрҙары тамашаларын 1 миллион кеше ҡараған. Һәр театрға уртаса 76-78 мең кеше тура килә. 2017 йылда республиканың 12 театрына 1,5 миллиард һум йүнәлтелгән. Артистарҙың эш хаҡы уртаса 37 мең һум тәшкил итә. Республика буйынса уртаса хеҙмәт хаҡы иһә 26,5 мең һум. 
Башҡортостан Башлығы йыйылыусыларҙы «Туғанлыҡ» фестивалендә ҡатнашырға саҡырыуҙы ҡабул итеп килгәндәре өсөн рәхмәтен белдерҙе һәм барыһын 2020 йылда республикала үтәсәк Бөтә донъя фольклориадаһына саҡырҙы.
— Һеҙҙе ике аҙналыҡ ҡыҙыҡлы, сағыу байрам көтә. Донъяның 60-80 иленән ижади коллективтар киләсәк, — тине Рөстәм Хәмитов.
М. Ғафури исемендәге Башҡорт дәүләт академия  драма театрының художество етәксеһе Олег Ханов фекеренсә, республика етәкселеге ярҙамынан тыш, фестивалде ошондай юғары кимәлдә үткәреп булмаҫ ине, сөнки бындай кимәлдәге фестиваль күп көс һәм тейешле сығым талап итә.
— «Туғанлыҡ» фестивале тамамланыуға табан бара. Ошо көндәрҙә һигеҙ спектакль күрһәтелде, өс театрыбыҙ ҡатнашты. Спектаклдәргә 3,5 мең тамашасы килде, тағы 2 мең билет һатылған, — тип хәбәр итте Олег Ханов.
Рөстәм Хәмитов 2019 йылда үтәсәк «Туғанлыҡ» фестиваленең республиканың 100 йыллығына һәм Башҡорт театрының бер быуатлыҡ юбилейына арналыуын ыңғай баһаланы. Республика етәксеһе әйтеүенсә, VII «Туғанлыҡ» фестивален лайыҡлы кимәлдә уҙғарыу өсөн барыһы ла булдырыласаҡ. 
Күпселек мәҙәниәт эшмәкәрҙәре аныҡ тәҡдимдәр менән сығыш яһаны. Рөстәм Хәмитов уларҙың һәр береһен иғтибар менән тыңланы һәм осрашыуҙа күтәрелгән мәсьәләләр буйынса тейешле күрһәтмәләр бирелеүен билдәләне.
Республика Башлығы туған телдәрҙе үҫтереүҙә милли театрҙар роле хаҡында ла үҙ фекерен әйтте.
— Туған телдәрҙе һаҡлау буйынса эшкә милли театрҙар ҙа йәлеп ителергә тейеш. Ситтән күҙәтеүсе булараҡ түгел, бергә эшләргә кәрәк. Ҡыҙыҡлы майҙанысыҡтар булдырыу мөһим. Әлеге ваҡытта туған телдәрҙе үҫтереү буйынса программа эшләнә. Театрҙарҙы ла ҡатнашырға саҡырабыҙ, - тине Рөстәм Хәмитов.
Сығанаҡ: http://www.pravitelstvorb.ru/ba/press



 ","
	Шаршамбы, 13 сентябрь 2017",Яңылыҡтар,Na
https://kulturarb.ru/ba/news/kitap-nәshriәte-izhadi-osrashyuғa-saҡyra, “Китап” нәшриәте ижади осрашыуға саҡыра ,Na,"

Иртәгә, 14 сентябрь көнө- Зәйнәб Биишева исемендәге Башҡортостан “Китап” нәшриәте ""Автограф көнө"" үтәсәк.
Сарала күренекле шағирә, яҙыусы, Рәсәй Федерацияһының һәм Башҡортостан Республикаһының Яҙыусылар һәм Журналистар союздары ағзаһы Гөлшат Әхмәтҡужинаның “Бетеү”, башҡорт әҙәбиәте белгесе, яҙыусы, филология фәндәре докторы , Рәсәй Федерацияһының һәм Башҡортостан Республикаһының Яҙыусылар союзы ағзаһы, Башҡортостан Республикаһының атҡаҙанған мәҙәниәт хеҙмәткәре, Салауат Юлаев ордены кавалеры Мирас Иҙелбаевтың “Һайланма әҫәрҙәр” китаптарының исем туйы үткәрелә.
Китап уҡыусыларҙы, әҙәбиәт һөйөүселәрҙе, ғөмүмән, ижад донъяһы менән ҡыҙыҡһыныусыларҙы “Китап” нәшриәте көтөп ҡала.
Сара көндөҙгө 11-ҙә башлана. Адресы: Өфө ҡалаһы, Октябрь проспекты, 2.

 ","
	Шаршамбы, 13 сентябрь 2017",Яңылыҡтар,Na
https://kulturarb.ru/ba/news/bөgөn-tөrki-telle-teatrҙarҙyң-altynsy-halyҡ-ara-tuғanlyҡ-festivale-siktәrendә-g-kamal-isemendәge-tatar-teatry-don-zhuan-spektaklen-tәҡdim-itә," Бөгөн Төрки телле театрҙарҙың алтынсы халыҡ-ара “Туғанлыҡ” фестивале сиктәрендә  Г. Камал исемендәге Татар театры ""Дон Жуан"" спектаклен тәҡдим итә ",Na,"

Бөгөн,13 сентябрь көнө Төрки телле театрҙарҙың алтынсы халыҡ-ара “Туғанлыҡ” фестивале сиктәрендә М. Ғафури исемендәге Башҡорт дәүләт драма театры сәхнәһендә  Г. Камал исемендәге Татар дәүләт Академия театры ""Дон Жуан"" спектаклен тәҡдим итәсәк.
Алдан хәбәр итеүебеҙсә,  13-19 сентябрь көндәрендә  Г.Камал исемендәге Татар дәүләт Академия театры гастролдәре башлана. М.Ғафури исемендәге Башҡорт дәүләт Академия драма театры һәм Рус драма театры сәхнәләрендә Камал театры һуңғы йылдарҙа ҡуйылған 10 премьераһын күрһәтәсәк.
 Өфөләге гастролдәр режиссер Фәрит Бикчәнтәевтың ""Дон Жуан"" спектакле менән башлана. Традиция буйынса, гастролдәр татар театрының ""визит карточкаһы"" булған Кәрим Тинчуриндың ""Зәңгәр шәл"" спектаклен дә үҙ эсенә ала. Спектакль 14 сентябрҙә 19.00 сәғәттә Рус театры сәхнәһендә уҙа. Гастролдәр афишаһы: 
15 сентябрь, 19.00, К.Тинчурин «Елкәнһеҙҙәр”. 
16 сентябрь, 18.00, З.Хәким “Бармы ришүәттән дауа?..”.
17 сентябрь, 18.00, М.Фәйзи “Ғәлиәбаныу”.
17 сентябрь, 18.00, Б.Абдураззоков “Иҫәнме, улым!”
18 сентябрь, 11.00 һәм 14.00, И.Зәйниев “Кәзә, һарыҡ һ.б.”.
18 сентябрь, 19.00, И.Зәйниев “Көтәм һине”.
19 сентябрь, 11.00 һәм 14.00 Х.Туфан, Т.Миңнуллин “Ағыла ла болот ағыла...”
19 сентябрь, 19.00, И.Юзеев “Аҡ ҡалфағым төшөрҙөм ҡулдан”
Барлыҡ спектаклдәр ҙә рус теленә синхрон тәржемә менән  тәьмин ителгән.

 ","
	Шаршамбы, 13 сентябрь 2017",Яңылыҡтар,Na
https://kulturarb.ru/ba/news/өfөlә-tөrki-telle-teatrҙarҙyң-vi-halyҡ-ara-tuғanlyҡ-festivale-dauam-itә, Өфөлә төрки телле театрҙарҙың VI Халыҡ-ара «Туғанлыҡ» фестивале дауам итә ,Na,"

Өфөлә төрки телле театрҙарҙың VI Халыҡ-ара «Туғанлыҡ» фестивале көндән-көн күләмлерәк, йөкмәткеле була бара. Фестиваль барышында «Башҡортостан» дәүләт концерт залының конференц-залында фәнни-ғәмәли «Театр һәм Төрки телле мәҙәниәттәр диалогы» конференцияһы уҙҙы. Был конференцияға махсус ҡунаҡ та саҡырылған: Голдсмит университеты профессоры Мария Шевцова (Лондон, Бөйөк Британия). Бөйөк Британияның театр тәнҡитсеһе, был конференцияла ҡатнашыусыларға, жюри ағзаларына, театр тәнҡитселәрегә һәм дә фестивалдең ҡунаҡтарына сығыш яһаны. Мария Шевцованың мәҙәниәттәр диалогына арналған лекциялары, европа театрына миҫал булып торҙо. Ул, сит ил режиссерҙарын һәм уларҙың спектаклдәрен миҫалға килтереп, төрлө халыҡтарҙың мәҙәниәте һәм милләте нисек бер дөйөм спектаклгә әүерелеүен һөйләне. «Мәҙәниәттәр диалогы һәр ваҡыт булырға тейеш, сөнки, ул беҙҙең хәҙерге донъяны сағылдыра», – тип, Мария Шевцова һыҙыҡ өҫтөнә алды.
Мостай Кәрим исемендәге Милли йәштәр театры сәхнәһендә, «Туғанлыҡ» фестивале сиктәренең конкурс программаһында Максим Горький исемендәге Әзербайжан дәүләт Йәш тамашасы театры яҙыусы-драматург Тамара Валеева әҫәре буйынса (Әзербайжан, Баҡы) «Cəza» («Яза») спектаклен күрһәтте.  
Өфө «Нур» Татар дәүләт театры сәхнәһендә Ҡ. Кулиев исемендәге Балҡар дәүләт драма театрының сығышы, шағир Ҡайсын Кулиевтың тыуыуына 100 йыл тулыуға арналды. Бөйөк шағирҙы иҫкә алыу кисәһендә уның тормош иптәше, «Тормош-күтәрелеү» пьесаһының авторы Элизат Кулиева ҡатнашты. 


 ","
	Шаршамбы, 13 сентябрь 2017",Яңылыҡтар,Na
https://kulturarb.ru/ba/news/sibaj-koncert-teatr-berekmәһe-yaңy-izhad-miҙgelen-ujnaһyn-ғyna-garmunym-tynmaһyn-ҡuraj-moңo-tip-isemlәngәn-koncert-programma¬һy-menәn-bashlaj," Сибай концерт-театр берекмәһе яңы ижад миҙгелен “Уйнаһын ғына гармуным, тынмаһын ҡурай моңо!” тип исемләнгән концерт программаһы менән башлай ",Na,"

Сибай концерт-театр берекмәһе йәйге оҙайлы ялдан һуң эшен яңынан тергеҙҙе. Бер айға тын ҡалған филармония һәм “Сулпан” балалар театры хәҙер көноҙоно шау-гөр килеп тора – ижади коллективтар яңы программалар өҫтөндә эшләй, репетициялар үткәрә, яңы ижад миҙгелен асыу тантанаһына әҙерләнә, республика район-ҡалалары, күрше өлкәләр буйлап гастролдәргә йыйына. Уҙған ижад миҙгелен уңышлы үткәргән берекмә киләсәктә тағы ла юғарыраҡ һөҙөмтәләргә өлгәшеү теләге менән яна. Ысынлап та, 23-сө миҙгел ойошма өсөн көсөргәнешле лә, шул уҡ ваҡытта шатлыҡлы ла булды. Көсөргәнешле, сөнки коллектив алдына алған уй-ниәттәрен, еткерелгән пландарҙы үтәү өсөн мөмкин булғанын да, булмағанын да эшләргә тырышты.
Даими эҙләнеүҙәр, яңы программалар, спектаклдәр өҫтөндә ентекле эшмәкәрлек алып барыу, коллектив эсендәге ойошҡанлыҡ, етәкселек яғынан күрһәтелгән талапсанлыҡ, рухи һәм матди ярҙам, көндәлек хәстәрлек ижади коллективты берҙәмлеккә һәм дөйөм уңыш өсөн арымай-талмай эшләүгә этәрә. Отчет осоронда, мәҫәлән, берекмә тамашасылар тарафынан яратып ҡабул ителгән дүрт өр-яңы концерт программаһы, өс спектакль әҙерләп күрһәтте. “Башҡортомдоң хазинаһы – йырлы-моңло сибайҙар”, “Йырҙарымда ерем һулышы”, “Исемеңдә һинең яҙмышың...”, “Йәшәү һуты биргән ергенәм...” исемле программа­ларға Урал аръяғы райондарында, республи­кабыҙҙың төньяҡ-көнбайыш һәм төньяҡ-көнсығыш район-ҡалаларында йәшәгән тамашасыларыбыҙ ихлас ҡул сапты.  Гастролдәрҙән һуң берекмә етәкселеге исеменә килгән рәхмәт хаттары, шылтыратыуҙар концерттарыбыҙҙың тамашасылар күңеленә хуш килеүе тураһында һөйләй.
Республикабыҙҙа берҙән-бер булған “Сулпан” балалар театры ла үҙ репертуарын еңел-елпе сәхнә әҫәрҙәренән төҙөүҙән азат. Пьеса һайлағанда режиссерҙар иң элек әҫәрҙең идея-тематик йөкмәткеһенә, уның тәрбиәүи асылына, балалар өсөн аңлайышлы булыуына иғтибар итә. Мәҫәлән, драматург Сергей Ильницкий пьесаһы буйынса быйыл сәхнәгә ҡуйылған “Ваҡиға урынынан репортаж” спектакле кескәйҙәрҙе тәрбиәле булырға, ололар һүҙен тыңлай белергә, еңмешләнмәҫкә, башҡалар һүҙенә ҡолаҡ һалырға өйрәтә, кире хәлдә уларҙы нимә көткәнлеген иҫкәртә. “Шүрәле – йән киҫәгем!”, “Уңмаған көн”, “Ҡаурыйлы тылсым эйәһе” спектаклдәре лә, беренсе сиратта, ана шул яғы менән иғтибарҙы йәлеп итә. Режиссерҙар – Башҡортостандың халыҡ артисы Вәкил Йосопов, Борис Мәхмүтов сәхнәләштергән был спектаклдәр үҙебеҙҙең Урал аръяғында ғына түгел, республикабыҙҙың Миәкә, Әлшәй, Салауат, Мәсетле, Бәләбәй, Ҡыйғы, Туймазы һ.б. райондары, күрше Силәбе һәм Ырымбур өлкәләре балаларының да күңелен яуланы. Әле театр коллективы төньяҡ-көнбайыш райондарына гастролгә әҙерләнә. Сибай концерт-театр берекмәһе артистары – күрше Силәбе, Ырымбур, Һарытау өлкәләрендә, Пермь крайында йәшәгән милләттәштәребеҙ өсөн күптән көтөп алынған ҡунаҡ. Беҙҙекеләргә Мәскәү, Санкт-Петербург, Екатеринбург кеүек мегапо­листарҙа ла ихлас ҡул сабалар. Йыл да яҙғы-йәйге һабантуйҙар мәлендә Сибай артистары ошо ҡалаларҙа үткән байрамдарҙың сағыу биҙәге була, уларҙы алдағы йылдарға ла саҡырып ҡалалар. Сибай, Баймаҡ ҡалаларында, яҡын-тирәләге райондарҙа үткәрелгән һабантуйҙар, иҫтәлекле даталар, һөнәри байрамдар, ҡала көндәре айҡанлы ойошторолған сараларҙа ла улар һәр саҡ иғтибар үҙәгендә.
“Сибай” халыҡ бейеүҙәре ансамбле (етәксеһе Илдар Хәтмуллин), “Тархан” фольклор-эстрада төркөмө (Ринат Ғайсин) филармониябыҙҙың йөҙөк ҡашы булып ҡалыуын дауам итә. Беҙҙең бейеүселәрҙең сығышын һәр ерҙә көтөп алалар һәм йылы алҡыштар менән оҙатып ҡалалар. Ансамблдең составы ла яңыра – уға йәш көстәр өҫтәлә. “Тархан”дар иһә – күптән инде тамашасы һөйөүен ҡаҙанған коллектив.
Әле яңы ижад миҙгелен асыу айҡанлы әҙерләнгән “Уйнаһын ғына гармуным, тынмаһын ҡурай моңо!” тип исемләнәсәк концерт программа­һы ла тамашасыларға милли асылыбыҙҙы асыр күп үҙенсәлекле сығыштар вәғәҙә итә. Илһам һәм дәрт менән янып йәшәй берекмә артистары һәм үҙ тамашасылары менән яңынан-яңы осрашыу­ҙарға ашҡына...
 Сығанаҡ: http://bashgazet.ru/kultura-i-literatura/27746-uynayn-yna-garmunym-tynmayn-uray-moo.html
 ","
	Шаршамбы, 13 сентябрь 2017",Яңылыҡтар,Na
https://kulturarb.ru/ba/news/өfөlә-bashҡortostan-televidenieһynyң-tәүge-diktory-rәsimә-kәrimova-uramy-bulasaҡ, Өфөлә Башҡортостан телевидениеһының тәүге дикторы Рәсимә Кәримова урамы буласаҡ ,Na,"

Өфө ҡала Хакимиәтенең архитектура һәм ҡала төҙөлөшөнөң баш идаралығынан хәбәр итеүҙәренсә, баш ҡала урамдарының береһенә Башҡортостан телевидениеһының тәүге дикторы Рәсимә Кәримова исеме биреләсәк. 
Баш ҡаланың Киров йәки Ленин районындағы яңы урамдарҙың береһенә исем биреү өсөн варианттар ҡарала. 
Мәғлүмәт өсөн: Рәсимә Сәғит ҡыҙының эшмәкәрлеге Башҡортостандың һәм Рәсәйҙең атҡаҙанған мәҙәниәт хеҙмәткәре тигән маҡтаулы исемдәр менән баһаланған. Республика телевидениеһында «Яңылыҡтар» программаһы, ижтимағи-сәйәси, нәфис-әҙәби тапшырыуҙар алып барыусыһы тиҙ арала телевизор ҡараусыларҙың һөйөүен яулай.
Рәсимә Сәғит ҡыҙы Учалы районының Туңғатар ауылында тыуып үҫкән. Башҡорт дәүләт университетын тамамлаған.  РСФСР-ҙың һәм БАССР-ҙың атҡаҙанған мәҙәниәт хеҙмәткәре Рәсимә Кәримова башҡорт телевидениеның тәүге дикторы. 30 йыл ғүмерен яратҡан эшенә арнай. Меңләгән тамашасы уны ""Панорама"", ""Яңы йыл уттары"", ""Биш йыллыҡ аҙымдары"", ""Сәнғәт оҫталары"", ""Йыл миҙгелдәре"", ""Беҙҙең замандаш"" тапшырыуҙарын, байрам демонстрацияларынан репортаждар алып барыусы булараҡ белә. 
Ике телдә лә тапшырыуҙар алып барған РСФСР-ҙың һәм БАССР-ҙың атҡаҙанған мәҙәниәт хеҙмәткәре Рәсимә Кәримова телевидениеға 30 йыл ғүмерен арнаған. Уның тауышын, йөҙөн һәм йылмайыуын республиканың һәр кешеһе белә. 

 ","
	Шишәмбе, 12 сентябрь 2017",Яңылыҡтар,Na
https://kulturarb.ru/ba/news/bөgөn-syuash-akademiya-drama-teatry-marina-karyaginanyң-kәkүkle-sәғәt-dramaһy-menәn-syғysh-yaһaj, Бөгөн Сыуаш академия драма театры Марина Карягинаның “Кәкүкле сәғәт” драмаһы менән сығыш яһай ,Na,"

Бөгөн Мәжит Ғафури исемендәге Башҡорт академия драма театры сәхнәһендә  К. Иванов исемендәеге Сыуаш академия драма театры Марина Карягинаның “Кәкүкле сәғәт” драмаһы менән сығыш яһаясаҡ. Төрки телле театрҙарҙың алтынсы халыҡ-ара “Туғанлыҡ” фестивалендә ҡатнашыусы спектаклдең ҡуйыусы режиссеры һәм рәссамы Валерий Яковлев, бейеүҙәр ҡуйыусы Людмила Нянина һәм аранжировщигы Родислав Семенов.
Марина Карягинаның “Кәкүкле сәғәт” драмаһында беҙ йәшәгән тормош, донъяның әллә нисәмә төшөнсөлөренең бәрелеше һүрәтләнә. Үткән һәм бөгөнгө, өлкәндәр һәм йәштәр, ысынбарлыҡ һәм хыялдар. Ваҡиғалар урыны-бөтөп барған ауылдың иҫке бер йорто. Әҫәрҙә бөгөнгө көндөң актуаль мәсьәләләре-ауылдың бөтөүе, әхләҡи ҡиммәттәрҙең юғалыуы хаҡында һүҙ бара.
Белешмә өсөн: Константин Иванов исемендәге Сыуаш дәүләт академия драма театры Сыуашстандың иң олпат театры. Театр Сыуашстанда түгел, ә 1918 йыл башында Ҡазан ҡалаһында ойошторола һәм тәүҙә “сыуаш драмаһы”, һуңынан “Сыуаш күсмә театры” тип йөрөтөлә. Ике йыл республика буйлап йөрөгәндән һуң, 1920 йылда Чебоксарға күсеп, Сыуашстандың төп театры булараҡ йәшәй башлай. Театрға нигеҙ һалыусы булып режиссер Максимов-Кошкинский тора.
 
 
 ","
	Шишәмбе, 12 сентябрь 2017",Яңылыҡтар,Na
https://kulturarb.ru/ba/news/bejeү-aliһәһe-rәshiҙә-tujsina-ҙur-yubilejyn-bildәlәj, Бейеү алиһәһе - Рәшиҙә Туйсина ҙур юбилейын билдәләй ,Na,"

Танылған сәхнә оҫтаһы, үҙенең күп йыллыҡ ижады һәм һәләте аша башҡорт ҡыҙының матурлығын, аҡылын, һомғоллоғон күрһәткән танылған бейеүсе, Рәсәйҙең атҡаҙанған артисы һәм Башҡортостан Республикаһының халыҡ артисы, Салауат Юлаев һәм Ғәлимов Сәләм исемендәге премиялар лауреаты Рәшиҙә Туйсина ҙур юбилейын билдәләргә йыйына.  
18 сентябрь көнө Башҡортостан» дәүләт концерт залында Рәшиҙә Туйсинаның 75 йәшлек юбилейына арналған «Балҡып тора таңдарым!..» исемле концерт программаһынан ситтә ҡалмағыҙ.
Сараны ойоштороусылар: Башҡортостандың Мәҙәниәт министрлығы һәм Фәйзи Ғәскәров исемендәге  дәүләт академия халыҡ бейеүҙәре ансамбле. Концертта  башҡорт эстрадаһың билдәле сәхнә йондоҙҙары сығышы көтөлә.
Фәйзи Ғәскәров исемендәге дәүләт академия халыҡ бейеүҙәре ансамбленең даны Рәшиҙә Туйсина исеменә бәйле. Бейеүсе Ғәскәровтың бейеү мәктәбен, уның бай традицияларын үҫтереүгә күп көс һалған, башҡорт хореографияһын бейеү сәнғәтенең юғары өлгөләре менән байытҡан шәхес. Бейеү алиһәһе башҡарған «Гөлнәзирә», «Зарифа», «Шаян ҡыҙҙар” бейеүҙәрҙәре башҡорт ҡыҙының ҡабатланмаҫ образдары менән барыбыҙҙы ла һоҡландыра.

 ","
	Шишәмбе, 12 сентябрь 2017",Яңылыҡтар,Na
https://kulturarb.ru/ba/news/shәһit-hoҙajbirҙin-isemendәge-premiyaғa-dәғүә-iteүselәr-isemlege-bildәle-buldy, Шәһит Хоҙайбирҙин исемендәге премияға дәғүә итеүселәр исемлеге билдәле булды ,Na,"

«Башинформ» мәғлүмәт агентлығы хәбәр итеүенсә, Башҡортостан Республикаһы Хөкүмәте ҡарамағындағы 2017 йылға журналистика өлкәһендәге иң яҡшы әҫәрҙәр өсөн Шәһит Хоҙайбирҙин исемендәге премияға дәғүә итеүселәр исемлеге билдәләнде.
 Бәшәрова Зөһрә Әхмәтшәрип ҡыҙы, педагогик хеҙмәт ветераны. Ауыл эшсәндәре, яҡташтары, тарихы хаҡында мәҡәләләре өсөн «Ҡуңыр буға» төбәк йәмәғәт ойошмаһы тарафынан тәҡдим ителде.
Беллендир Светлана Фаин ҡыҙы, «Ветеран Башкортостана» гәзитенең баш мөхәррире. «Уфа — Луганск. Дорога дружбы» очерктар серияһы өсөн «Ветеран Башкортостана» гәзите редакцияһының ижади коллективы тарафынан тәҡдим ителде.
Вәлитов Октябрь Кәли улы, философия фәндәре докторы, профессор. «Имена, которые не забыть…» китабы һәм «Кызыл таң» гәзитендә баҫылған аналитик мәҡәләләр серияһы өсөн «Кызыл таң» гәзите редакцияһының ижади коллективы тарафынан тәҡдим ителде.
Воронова Марина Сергеевна, «Стерлитамакский рабочий» гәзите хәбәрсеһе. Замандаштар образын тыуҙырғаны, уларҙың ыңғай ҡылыҡтары һәм эштәре тураһында мәҡәләләре өсөн «Стерлитамакский рабочий» гәзите редакцияһының ижади коллективы тарафынан тәҡдим ителде.
Ғизәтуллина Рәғиҙә Иштимер ҡыҙы, Архангел районы «Инйәр» гәзите редакцияһының хаттар бүлеге мөдире. Заманыбыҙҙың көнүҙәк мәсьәләләрен күтәргән мәҡәләләре өсөн «Инйәр» гәзите редакцияһының ижади коллективы тарафынан тәҡдим ителде.
Данилов Александр Леонидович, «Башҡортостан ҡыҙы» журналы фотохәбәрсеһе. Ошо баҫмала фотоэштәр серияһы өсөн «Башҡортостан ҡыҙы» журналы редакцияһы тарафынан тәҡдим ителде.
Ишморатова (Аралбаева) Ләйлә Ҡәҙим ҡыҙы, «Башинформ» мәғлүмәт агентлығы күҙәтеүсеһе. Республика мәҙәниәте, сәнғәте һәм Башҡортостандан ситтә йәшәгән яҡташтарыбыҙ тураһында мәҡәләләр серияһы өсөн «Башинформ» мәғлүмәт агентлығының ижади коллективы тарафынан тәҡдим ителде.
Күзбәков Фәнил Тимерйән улы, Башҡорт дәүләт университетының журналистика кафедраһы профессоры. Башҡорт журналистикаһына, туған тел яҙмышына, тәбиғәт ҡомартҡыларын, матди һәм рухи байлыҡты һаҡлауға, йәш быуынды тәрбиәләүгә арналған мәҡәләләре өсөн Белорет районы «Урал» гәзите редакцияһының ижади коллективы тарафынан тәҡдим ителде.
Сөләймәнов Әнүәр Зөфәр улы, журналистика ветераны. «Йондоҙҙар балҡышы» һәм «Хәрби яҡташтарыбыҙ — илебеҙ ғорурлығы» китаптары өсөн. Автор үҙе тәҡдим иткән.
Таһиров Эдуард Йософ улы, журналистика ветераны. «Этюды о друзьях, коллегах, соратниках» китабы өсөн «Көйөргәҙе» гәзите редакцияһының ижади коллективы тарафынан тәҡдим ителде.
Толомғужин Зөфәр Ғәли улы, журналистика ветераны. «Йәшәү өсөн көрәш» китабы өсөн «Салауат» гәзите редакцияһының ижади коллективы тарафынан тәҡдим ителде.
Вәлиәхмәтов Валерий Ғәлиәскәр улы, Чепикова Марина Анатольевна, Ҡусҡарбәкова Светлана Николаевна, Шәрәфетдинов Айрат Ҡәниф улы составында «Софалю» ижади коллективы. «Предпринимательство Уфы: факты, события, люди» китабы өсөн «Панорама Башкортостана» журналының ижади коллективы тарафынан тәҡдим ителде.
Калугин Игорь Дмитриевич, Булавина Татьяна Михайловна, Мостафина Гөлсөм Нурислам ҡыҙы составында «Белорецкий рабочий» гәзите редакцияһының авторҙар коллективы. «Образы современников» темаһына мәҡәләләр серияһы өсөн авторҙарҙың ижади коллективы тарафынан тәҡдим ителде.
Комиссия йәмәғәт ойошмаларын, хеҙмәт коллективтарын һәм айырым кешеләрҙе 2017 йылға Шәһит Хоҙайбирҙин исемендәге премияға тәҡдим ителгән эштәрҙе тикшереүҙә ҡатнашырға саҡыра.
Фекерҙәрҙе, тәҡдимдәрҙе түбәндәге адрес буйынса хат аша еткерергә мөмкин: 450076, Өфө ҡалаһы, Октябрҙең 50 йыллығы урамы, 13, 10-сы ҡат, Башҡортостан Журналистар союзы. Телефон-факс: 276-42-66. 

 ","
	Шишәмбе, 12 сентябрь 2017",Яңылыҡтар,Na
https://kulturarb.ru/ba/news/rөstәm-hәmitov-vi-bөtә-donya-folkloriadaһyn-uҙғaryu-turaһynda-ukazғa-ҡul-ҡujҙy, Рөстәм Хәмитов VI Бөтә донъя фольклориадаһын уҙғарыу тураһында указға ҡул ҡуйҙы ,Na,"

Республика Башлығы Рөстәм Хәмитов 2020 йылда Башҡортостанда VI Бөтә донъя фольклориадаһын уҙғарыу тураһында Указға ҡул ҡуйҙы.
 Документҡа Рәсәй Федерацияһы Президенты Владимир Путиндың «VI Бөтә донъя фольклориадаһын уҙғарыу тураһында» Указын үтәү, шулай уҡ ошо сараға әҙерлекте ойоштороуҙы тәьмин итеү маҡсатында ҡул ҡуйылды.
 Указ менән Фольклориадаға әҙерлек һәм уны үткәреү буйынса республика ойоштороу комитеты составы раҫланды. Республика Хөкүмәтенә 2017 йылдың 1 ноябренә тиклем тейешле саралар планын булдырырға һәм раҫларға күрһәтмә бирелде.
 Муниципаль район һәм ҡала округтары хакимиәттәре башлыҡтарына ошондай саралар планын әҙерләргә һәм раҫларға тәҡдим ителде.
 Белешмә:
 Бөтә донъя фольклориадаһы Халыҡ-ара фольклор фестивалдәре һәм традицион сәнғәт ойошмалары советының рәсми сараларының бер өлөшө һанала. Ғәҙәттәгесә, унда 60-80 илдән өс меңгә яҡын артист ҡатнаша.
 Тәүге Фольклориада 1996 йылда Голландияла, икенсеһе 2000 йылда Японияла уҙғарылды. Өсөнсө тапҡыр Венгрия ерендә ойошторолдо. 2012 йылда Көньяҡ Кореяла дүртенсе Бөтә донъя фольклориадаһы ҙур уңыш менән үтте. 2016 йылда иһә, Фольклориаданы Мексика ҡабул итте.
 2015 йылдың октябрендә Халыҡ-ара фольклор фестивалдәре һәм традицион сәнғәт ойошмалары советының 45-се Бөтә донъя конгресында һәм Генераль ассамблеяһында 2020 йылдағы Фольклориаданың Башҡортостан Республикаһында үтеүе иғлан ителде.
 
Сығанаҡ: Башҡортостан Хөкүмәте рәсми сайты
 
 
 ","
	Шишәмбе, 12 сентябрь 2017",Яңылыҡтар,Na
https://kulturarb.ru/ba/news/tujmazyla-gastroldәr-menәn-әlmәt-tatar-dәүlәt-drama-teatry, Туймазыла – гастролдәр менән Әлмәт татар дәүләт драма театры ,Na,"

26 сентябрҙә Туймазы татар дәүләт драма театрына Әлмәт татар дәүләт драма театры киләсәк. Кисен, 19.00 сәғәттә  өлкәндәр өсөн Туфан Миңнуллин пьесаһы буйынса әҙерләнгән  “Диләфрүзгә дүрт кейәү” исемле музыкаль  комедия уйналасаҡ. 
Спектакль тураһында: һис тә уйламаҫтан  бер  ауылға, “Ялтырауыҡлы” баҫмала ауылдың беренсе гүзәле Диләфрүз һүрәтләнгән  “Сөйөмбикә” журналының яңы һаны килеп төшә. Тап шул мәлдән башлана ла инде мөхәббәт мәрәкәләре. Ҡыҙҙың һүрәтенә мөкиббән егеттәрҙән күпләп хаттар ағыла. Тик замана Диләфрүзе күңеленә кем яҡын икән: ғилемле Ғәлимме, үткер Шәкүр, йә тырыш Йәмилме? Бәлки ул ҡиммәтле гаджет эйәһе Исмәғилде һайлар?! 
10.00, 12.00 сәғәттә “Кес кенә Мук” исемле  балалар өсөн әкиәт уйналасаҡ. Әкиәттең төп геройы бәхет эҙләп Никеи ҡалаһынан сәйәхәткә сыға. Ниндәй һынауҙар ғына әсе яҙмыш  әҙерләмәһен уға, бәләкәй Мук мәрхәмәтле, ҡыйыу, зирәк булып ҡала hәм үҙ бәхетен таба. Спектакль рус телендә бара. Тамашаларға рәхим итегеҙ!
 
 ","
	Дүшәмбе, 11 сентябрь 2017",Яңылыҡтар,Na
https://kulturarb.ru/ba/news/milli-jәshtәr-teatry-beҙҙeң-өjҙөң-jәme-menәn-mәskәүҙә-syғysh-yaһany, Милли йәштәр театры “Беҙҙең өйҙөң йәме” менән Мәскәүҙә сығыш яһаны ,Na,"

Халыҡ-ара китап күргәҙмәһе барышында Өфө артистары Мәскәүҙә сығыш яһаны. Милли йәштәр театры труппаһы Мостай Кәримдең “Беҙҙең өйҙөң йәме” повесынан өҙөктәрҙе күрһәтте. Был сара Рәсәй халыҡтары әҙәбиәте менән таныштырыу барышында ойошторолдо.   
Мәскәүҙә йылдың иң яҡшы китабының исеме асыҡланды. Халыҡ-ара китап күргәҙмәһе барышында конкурс еңеүсеһе- “Йыл китабы” исеменә “Рәсәй халыҡтары хәҙерге шиғриәте антологияһы” лайыҡ булды. Китапта  57 телдә ижад ителгән 229 шағирҙың әҫәрҙәре урын алған. Араларында хәҙерге башҡорт шағирҙары шиғырҙары ла бар.
 ","
	Дүшәмбе, 11 сентябрь 2017",Яңылыҡтар,Na
https://kulturarb.ru/ba/news/kitap-nәshriәtendә-avtograf-kөnө-2,  “Китап” нәшриәтендә - автограф көнө ,Na,"

14 сентябрҙә Зәйнәб Биишева исемендәге Башҡортостан “Китап” нәшриәте ""Автограф көнө"" уҙғара. 
Сарала күренекле шағирә, яҙыусы, Рәсәй Федерацияһының һәм Башҡортостан Республикаһының Яҙыусылар һәм Журналистар союздары ағзаһы Гөлшат Әхмәтҡужинаның “Бетеү”, башҡорт әҙәбиәте белгесе, яҙыусы, филология фәндәре докторы , Рәсәй Федерацияһының һәм Башҡортостан Республикаһының Яҙыусылар союзы ағзаһы, Башҡортостан Республикаһының атҡаҙанған мәҙәниәт хеҙмәткәре, Салауат Юлаев ордены кавалеры Мирас Иҙелбаевтың “Һайланма әҫәрҙәр” китаптарының исем туйы үткәрелә.
Китап уҡыусыларҙы, әҙәбиәт һөйөүселәрҙе, ғөмүмән, ижад донъяһы менән ҡыҙыҡһыныусыларҙы “Китап” нәшриәте көтөп ҡала.
Сара көндөҙгө 11-ҙә башлана. Адресы: Өфө ҡалаһы, Октябрь проспекты, 2. Авторҙар менән яҡыныраҡ танышырға, аралашырға, яңы китаптар, әҫәрҙәр тураһында фекер алышырға ашығығыҙ, дуҫтар!

 ","
	Дүшәмбе, 11 сентябрь 2017",Яңылыҡтар,Na
https://kulturarb.ru/ba/news/bөgөn-ҡajsyn-kulievtyң-yaraly-tash-kitabynyң-isem-tujy-үtәsәk," Бөгөн Ҡайсын Кулиевтың ""Яралы таш"" китабының исем туйы үтәсәк ",Na,"

Алдан хәбәр итеүебеҙсә, күптән түгел Башҡортостан “Китап” нәшриәтендә күренекле балҡар шағиры Ҡайсын Кулиевтың тыуыуына 100 йыл тулыу айҡанлы Назар Нәжми тәржемәлегендә “Яралы таш”исемле китабы донъя күргәйне.
 Бөгөн,11 сентябрь көнө-китаптың исем туйы ла үткәрелә. Был сара төрки телле театрҙарҙың VI Халыҡ-ара “Туғанлыҡ” фестивале сиктәрендә Өфө татар дәүләт “Нур” театры сәхнәһендә  уҙғарыла. Китаптың исем туйында Ҡайсын Кулиевтың тормош иптәше, шағирә Элизат  Кулиева ла ҡатнаша. Ошо уҡ көндө театр сәхнәһендә Ҡ.Кулиев исемендәге Балҡар дәүләт драма театры шағирәнең әҫәре буйынса ҡуйылған Жизнь-восхождение» спектаклен дә күрһәтә. 
Ҡайсын Кулиев ижады менән ҡыҙыҡһыныусыларҙы, әҙәбиәт, сәнғәт һәм йыр-моң һөйөүселәрҙе киске 7-лә Өфө татар дәүләт “Нур” театрына саҡырабыҙ.
 
 


 ","
	Дүшәмбе, 11 сентябрь 2017",Яңылыҡтар,Na
https://kulturarb.ru/ba/news/bөgөn-өfөlә-hakas-milli-drama-teatry-syғysh-yaһany, Бөгөн Өфөлә Хакас милли драма театры сығыш яһаны ,Na,"

Бөгөн, 8 сентябрь көнө, Мәжит Ғафури исемендәге Башҡорт дәүләт драма театры сәхнәһендә А.М. Топанов исемендәге Хакас милли драма театры Михаил Кильчичаковтың ""Алып Пил Тараан” спектаклен тәҡдим итте. Этно-фэнтези жанрына ҡараған әҫәр - билдәле хакас шағиры һәм драматургы, музыканты М.Е. Кильчаковтың тыуыуына 95 йыл тулыу уңайынан сәхнәләштерелә. Бөгөнгө спектакль - “Алып Пил Тараан” легендаһына нигеҙләнеп ижад ителгән.
Спектаклдең сюжеты буйынса, баһадир батыр Пил Тараан ергә тәртип урынлаштырырға ебәрелә. Дан һуғышсы тормош юлында асыу һәм үпкә, төшөнкөлөк хистәре, күтәрелеш мәлдәре лә кисерә.
«Алып Пил Тараан» спектаклен ҡыҫҡаса анализлағанда, был сәхнә әҫәре - кешенең эске гармонияһы һәм үҫеше тураһында. Тел һәм образдар аша, беҙ, тамашасылар, үҙебеҙҙе күрҙек, донъялағы үҙ урыныбыҙҙы һиҙҙек.
Сәхнә әҫәре композитор Татьяна Шаглинова ижад иткән йәнле һәм оригиналь музыка менән үрелеп барҙы.
Спектакль персонаждары:  Ах хан (Кирилл Султреков), Алтын Тарғаҡ (Екатерина Макина), Айтана (Александра Тахтобина), Пус Чурек (Валентин Ульчугачев), Тас Чурек (Николай Бельтереков), Сайын Мирген (Александр Асочаков), АлтыпПiчiк (Иван Салайдинов), ХараМолат (Геннадий Чаптыков) һәм Хуу хат (– Светлана Чаптыкова, Гөлфиә Кокова, Светлана Селигеева, Нонна Галецкая, Александра Сукало) тамашасылар тарафынан ихлас ҡабул ителде.
Пил Тараанды уйнаусы- Андрей Тюкпиеков геройҙың характерын тулыһынса асып бирә алды.
А.М. Топанов исемендәге Хакас милли драма театрының ижади коллективы Өфө тамашасыһын боронғолоҡтоң һынланылышы, кешелектең һүрәтләнеше менән мифологик аҡыл аша, рухи яҡтан тәрән байытты.
Мәғлүмәт өсөн: А.М. Топанов исемендәге хакас милли драма тенатры Хакас Республикаһының олпат һәм үҙ йөҙө булған профессиональ коллективтарҙың береһе. Театр 1931 йылда бер төркөм йәш энтузиастар-агитколлектив ағзалыры тарафынан ойошторола. Тәүге художество етәксеһе-халыҡ мәҙәниәтен өйрәнеүсе, драматург һәм музыкант, артист Александр Михайлович Топанов була. Ижад юлын күсмә театр шарттарында башлап коллектив бөгөнгә ҡәҙәр данлы тарихи юл үтә. Был юл- драматургия һәм сәнғәт, халыҡтың дөйөм мәҙәни һәм эстетик үҫешенә, башҡа халыҡ мәҙәниәте менән аралашыуға бәйле.
Гүзәл Багаева
 
 ","
	Йома, 08 сентябрь 2017",Яңылыҡтар,Na
https://kulturarb.ru/ba/news/yuldash-jyry-asyҡ-respublika-konkursy-halyҡ-һәm-estrada-jyrҙaryn-oҫta-bashҡaryusylarҙy-bildәlәj, «Юлдаш йыры» асыҡ республика конкурсы халыҡ һәм эстрада йырҙарын оҫта башҡарыусыларҙы билдәләй ,Na,"

29 сентябрь көнө, “Башҡортостан” дәүләт концерт залында  «Юлдаш йыры» асыҡ республика конкурсының Гала-концерты үтәсәк.
""Юлдаш йыры""-ижад менән әүҙем шөғөлләнгән, халыҡ һәм эстрада йырҙарын оҫта башҡарыусыларҙы билдәләй һәм уларҙың артабанғы үҫешенә булышлыҡ итә.
Бәйгелә Башҡортостан Республикаһынан, шулай уҡ Рәсәй Федерацияһының башҡа региондарынан, сит илдәрҙән башҡорт һәм татар телдәрендә йырлаған, 16 йәштән 60 йәшкә тиклемге үҙешмәкәр башҡарыусылар, шулай уҡ ҡатнашыусылар башҡарыуында үҙ яҙмаларын тәҡдим иткән йыр авторҙары ҡатнаша.
Еңеүселәрҙе билдәләгәндә  өсөнсө, икенсе, беренсе урындар һәм Гран-при биреү ҡаралған. 
Конкурс барышында профессиональ жюри шулай уҡ иң яҡшы композитор эшен, иң яҡшы шиғри әҫәрҙе билдәләй.   
Өсөнсө (финал) турҙа ҡатнашыусылар «Юлдаш йыры» асыҡ республика конкурсының Дипломанты исемен ала. Еңеүселәр араһында өсөнсө, икенсе, беренсе урындар, Гран-при эйәһе билдәләнә, уларға «Юлдаш йыры» асыҡ республика конкурсының Лауреаты исеме бирелә, ойоштороусынан бүләктәр тапшырыла. Гала-концерт Башҡортостан юлдаш телевидениеһынан, «Ҡурай» каналынан күрһәтелә. Конкурста ҡатнашыусылар үҙҙәренең башҡарыу оҫталығын «Юлдаш» мәғлүмәт һәм йыр-моң каналында, ""Башҡортостан юлдаш телеканалы""нда,  «Ашҡаҙар» радиоһында пропагандалау мөмкинлеген ала.
 Радионың рәсми сайтында “Юлдаш йыры-2017” республика асыҡ конкурсы финалына үткән башҡарыусыларҙың йырҙары өсөн тауыш биреү бара: http://yuldashfm.ru/ba/parad Үҙегеҙгә оҡшаған йыр өсөн тәүлегенә бер тапҡыр тауыш бирергә мөмкин. “Тамашасы һөйөүе” номинацияһында еңеүсе исеме 29 сентябрҙә Гала-концертта иғлан ителәсәк.
 
 ","
	Йома, 08 сентябрь 2017",Яңылыҡтар,Na
https://kulturarb.ru/ba/news/rөstәm-hәmitov-dәүlәt-nagradalaryn-tapshyrҙy, Рөстәм Хәмитов дәүләт наградаларын тапшырҙы ,Na,"

6 сентябрҙә Өфөлә Башҡортостан Башлығы Рөстәм Хәмитов Рәсәй Федерацияһының һәм Башҡортостан Республикаһының дәүләт наградаларын тапшырҙы.  Сәнәғәт, төҙөлөш, транспорт һәм элемтә, торлаҡ-коммуналь һәм урман хужалығы, агросәнәғәт комплексы, дәүләт хеҙмәте, муниципаль идара итеү, суд системаһы, хоҡуҡ һаҡлау органдары, һаулыҡ һаҡлау, мәғариф, физик культура һәм спорт, матбуғат һәм киң мәғлүмәт саралары, йәмғиәт эшмәкәрҙәре һәм дин әһелдәре, әҙәбиәт, мәҙәниәт һәм сәнғәт тармағында эшләүсе 56 хеҙмәткәрҙең һөнәри ҡаҙаныштары орден-миҙалдар, почет грамоталары, маҡтаулы исемдәр менән баһаланды. 
«Рәсәй Федерацияһының атҡаҙанған мәҙәниәт хеҙмәткәре»  исеменә  “Башҡортостан” ДТРК-ның дикторы  Флюра Ишбулат ҡыҙы Мурзина лайыҡ булды. 
«Башҡортостандың атҡаҙанған артисы » исеме менән билдәле һәм популяр йырсы Радик Мөхәрләм улы Юльяҡшин бүләкләнде. 
Республика Башлығы тантанаға йыйылыусыларҙы тәбрикләп эштәрендә уңыштар теләне һәм юғары наградаларға хеҙмәткәрҙәр менән берҙәм булып эшләгәндә генә ирешергә мөмкин, тип билдәләне. 
– Беренсенән, намыҫлы хеҙмәтегеҙ өсөн рәхмәт һүҙҙәрен еткергем килә. Хәҙерге заманда коллектив хеҙмәт кенә уңыштарға алып килә, –  тине Рөстәм Хәмитов. –  Башҡортостан – Рәсәй Федерацияһында ҙур төбәктәрҙең береһе һанала.  Һәр кем тыуып үҫкән төйәгенең яҙмышы, үҫеше өсөн яуаплы. Беҙҙә төрлө йүнәлештәр буйынса тырышып эшләгән кешеләр күп. Улар барыһына ла миҫал булып тора. 

Сығанаҡ: Башҡортостан Хөкүмәтенең рәсми сайты
 
 ","
	Йома, 08 сентябрь 2017",Яңылыҡтар,Na
https://kulturarb.ru/ba/news/өfөnәn-һөjөү-menәn-filmy-eңeүҙәr-yaulaj, «Өфөнән һөйөү менән» фильмы еңеүҙәр яулай ,Na,"

«Өфөнән һөйөү менән» фильмы тағын бер наградаға эйә булды. «Еңмеш” фильмы менән киң танылыу алған йәш режиссер Айнур Асҡаровтың лирик комедияһы Борис Васильев исемендәге «Алтын Феникс» Х Бөтә Рәсәй кинофестиваленең махсус бүләгенә лайыҡ булды.
«Алтын Феникс» кинофестивале 10-сы тапҡыр Смоленск ҡалаһында 3-7 сентябрҙә үтте. Конкурс программаһында 22 фильм күрһәтелде, шуларҙың 12 тулы һәм 10 ҡыҫҡа метражлы. Жюри рәйеслеген яҙыусы һәм драматург, 30 –ҙан ашыу кинокомедия авторы Аркадий Инин башҡарҙы.
  Ауыл йәштәре тормошон һәм психологияһын яҡшы белеүсе кино оҫтаһы Айнур Асҡаровтың  тулы метражлы лирик комедияһын тамашасы ихлас ҡабул итте.  «Өфөнән һөйөү менән» фильмы Башҡортостан башлығы гранты емеше. Фильм «Башҡортостан» киностудияһы ярҙамында төшөрөлгән.
Дәртле, һәләтле актерҙар  заман йәштәрен уйнай. Әрме хеҙмәтен тултырып, тыуған яҡтарына ҡайтып килеүсе төп герой Уралды төрлө мажаралар көтә. Егеттең һөйгән ҡыҙы вәғәҙәһендә тормай, ҡала егетенә әүрәп ҡуя. Быуындан-быуынға тапшырылып килгән йөҙөктө лә һатып ебәрә. Ғаилә ҡомартҡыһын эҙләүсе Урал төрлө мажараларға тарый.

 ","
	Йома, 08 сентябрь 2017",Яңылыҡтар,Na
https://kulturarb.ru/ba/news/өfөlә-tөrki-telle-teatrҙarҙyң-tuғanlyҡ-vi-halyҡ-ara-festivale-asyldy," Өфөлә Төрки телле театрҙарҙың ""Туғанлыҡ"" VI Халыҡ-ара фестивале асылды ",Na,"

Бөгөн, 7 сентябрь көнө, Төрки телле театрҙарҙың ""Туғанлыҡ"" VI Халыҡ-ара фестивален асыу тантанаһы үтте. Фестиваль Салауат Юлаев һәйкәленә  сәскә һалыу менән башланып китте.
Сағыу һәм күркәм тамашаны ете ырыу батырҙары сәләмләне. Байрамды алып барыусылар Рушана Бабич менән Александр Кузьменко фестивалгә йыйылыусыларҙы сәләмләп үтте.
""Туғанлыҡ"" VI Халыҡ-ара фестивален Башҡортостан Республикаһы Хөкүмәтенең Премьер-министр урынбаҫары Салауат Сәғитов асты.
7 сентябрҙән алып 14-нә тиклем баш ҡалабыҙҙың театрҙары майҙанында 10 илдән төрлө спектаклдәр күрһәтеләсәк. Улар араһында Хакас, Алтай, Балҡар, Тыва, Сыуашстан, Татарстан, Ҡырғыҙстан, Ҡаҙағстан, Дағстан, Әзербайджан республикалары коллективтарының сығыштары ҡаралған. Башҡортостан Республикаһы исеменән конкурс программаһы сиктәрендә Мәжит Ғафури исемендәге Башҡорт академия драма театры ҡатнаша. Шулай уҡ конкурстан тыш Мостай Кәрим исемендәге Милли йәштәр театры, Салауат дәүләт башҡорт драма театры спектаклдәрен күрһәтәсәк.
Фестивалдең жюри ағзалары: СССР халыҡ артисткаһы Гөлли Мөбәрәкова, Х.Намсараев исемендәге Бүрәт дәүләт академия драма театры художество етәксеһе Эржена Жамбалова (Бүрәт Республикаһы, Улан-Удэ), Төркиә яҙыусылары союзы ағзаһы, драматург Тунджер Джюдженоглу (Төркиә, Стамбул), М.Горький исемендәге Ырымбур өлкә драма театры художество етәксеһе Рифҡәт Исрафилов (Ырымбур) һәм жюри рәйесе - Рәсәйҙеңхалыҡ артисы, Рәсәй Армияһы Үҙәк театры художество етәксеһе Борис Морозов (Мәскәү).
Спектаклдәрҙе йола буйынса театр тәнҡитселәре коллегияһы ҡарай һәм анализлай. Улар: ""Литературная газета"" баҫмаһының редакторы, ""Алтын битлек"" фестивале эксперт комиссияһы ағзаһы Александр Вислов (Мәскәү), Сәнғәт һәм мәҙәниәт институты доценты, ""Алтын битлек"" фестивале эксперт комиссияһы ағзаһы Татьяна Тихоновец (Пермь), ГИТИС-тың тарих, фәлсәфә һәм әҙәбиәт кафедраһы профессоры, филология фәндәре докторы Леонид Ястребов (Мәскәү), Г.Камал Татар дәүләт академия драма театры әҙәбиәт бүлеге мөдире Нияз Иғламов (Ҡазан) һәм З.Исмәғилев исемендәге Өфө дәүләт сәнғәт институты доценты, фәлсәфә фәндәре докторы Галина Вербицкая (Өфө).
Спектаклдәрҙән тыш фестиваль сиктәрендә Мәскәү театр тәнҡитселәре Игорь Овчинников һәм Марина Давыдованың лекциялары, Рәсәй театрҙар эшмәкәрҙәре союзының милли театрҙар кабинеты рәйесе Борис Манджиев менән түңәрәк өҫтәл, артистар ҡатнашлығында этно-концерт үтәсәк. Шулай уҡ ""Төрки телле театр һәм мәҙәниәттәр диалогы"" халыҡ-ара фәнни-ғәмәли конференция буласаҡ. Уға махсус ҡунаҡ саҡырылған: Голдсмит университеты профессоры Мария Шевцова (Лондон, Бөйөк Британия).
Фестиваль спектаклдәренә билеттарҙы театр кассаларында һәм театрҙарҙың сайттарында онлайн һатып алырға була. Лекция, осрашыуҙар һәм конференцияға инеү ирекле.
Һәр спектаклде театр тәнҡитселәре ҡарай һәм икенсе көнөнә иртәнге сәғәт унда ""Президент-Отель"" ҡунаҡханаһының конференц-залында фекер алышыу ойошторола.





 ","
	Кесе йома, 07 сентябрь 2017",Яңылыҡтар,Na
https://kulturarb.ru/ba/news/tөrki-telle-teatrҙarҙyң-tuғanlyҡ-vi-halyҡ-ara-festivale-antigona-dramaһy-menәn-asyla," Төрки телле театрҙарҙың ""Туғанлыҡ"" VI Халыҡ-ара фестивале “Антигона” драмаһы менән асыла ",Na,"

Мәғлүм булыуынса бөгөн  Өфөлә Төрки телле театрҙарҙың ""Туғанлыҡ"" VI Халыҡ-ара фестивале башлана. Тап бөгөн, 7 сентябрь көнө, Мәжит Ғафури исемендәге Башҡорт дәүләт драма театры сәхнәһендә француз драматургы  Жан Ануйҙын ""Антигона"" спектакле мәртәбәле фестивалде асасаҡ. Тамаша 19.00 башлана. Әҫәрҙе  сәхнәгә ҡуйыусы режиссер  Ғ. Камал исемендәге Татар академия театрының баш режиссеры Фәрит Бикчәнтәев, тәржемәсеһе - Факил Мырҙаҡаев.
""Антигона"" трагедияһы  беҙҙең быуатҡа тиклем 442-441 йылдарҙа боронғо грек дратургы Софокл тарафынан яҙылған, ә 1942 йылда  француз драматургы  Жан Ануй драма әҫәре булараҡ ижад итә.Спектаклгә бик күп актерҙар йәлеп тә ителмәгән, төп роль Креонды М.Ғафури исемендәге БДАДТ-ның художество етәксеһе, Станиславский исемендәге премия лауреаты, Башҡорт АССР-ның халыҡ артисы, РСФСР-ҙың атҡаҙанған артисы Олег Ханов башҡара, ә бәләкәй Антигона партияһын йәш актриса Лилиә Галина уйнаны. Исмена ролен шулай уҡ йэш актрисалар Гөлназ Хайсарова  һәм Гөлмирә Исмәғилева ихлас башҡарҙы.
Башҡортостандың халыҡ артистары Ильдар Сәйетов, Алмас Әмиров, Азамат Ғафаров, Башҡортостандың атҡаҙанған артистары Алһыу Галина-Ғафарова, Ильсур Байымов кеүек билдәле актерҙар уйнауы –мәртәбә генә өҫтәй. Шулай уҡ Айнур Ситдиҡов, Юнир Ҡуланбаев башҡарыуындағы ролдәр тамашасы күңеленә бик хуш килде.
Бөтә замандарҙа һәм бар ерҙәрҙәгесә, боронғо Грецияла ла кешеләр бөткөһөҙ шәхси мәшәҡәттәр һәм ил ғәме менән йәшәй. Тыуым, үлем, мөхәббәт, хыянат, һуғыштар... Бына Фива батшаһы Эдип донъя ҡуя. Уның ике улы, берәр йыл алмашлап ултырып, аталарының тәхетен һыуытмаҫҡа һүҙ бирешә. Тик, тәүге йылдың аҙағында уҡ өлкән ағай Этеокл ҡустыһы Полиникты тәхеткә яҡын ебәрмәҫкә тигән уй ҡора. Ағаһының мәкерле ниәтен белгәс, Полиник туған ҡалалары янына Фиваның ҡан дошманы булған ҙур ғәскәр килтерә. Дошман ҡыйратыла. Туғандар ҙа һәләк була. Артабан хакимлыҡты Этеокл менән Полиниктың атай яҡлап өлкән ағалары Креон үҙ ҡулына ала. Креон Этеоклды герой итеп ҙурлап, шартына килтереп ерләргә, ә хыянатсы Полиниктың кәүҙәһен сүплеккә, эттәргә ташларға, һәм, кем дә кем уның мәйетен күмергә маташа, шуға үлем язаһы, тигән бойороҡ бирә. Тап ошо урында башлана ла инде иң тетрәткес ваҡиғалар: Эдиптың ҡыҙы, бәләкәй генә ҡараҡай Антигона үлемесле аҙымға бара - ағаһын ерләргә була, сөнки туғанының күмелмәй ятыуы бөтә нәҫелдәре өсөн ҙур гонаһ икәнен белә. Һаҡсылар бер төн, Антигона хәленсә генә күмеп ҡуйған Полиниктың кәүҙәһен яңынан ҡаҙып сығара, ә ҡыйыу ҡыҙҙы тотоп Креон янына илтә...
Француз драматургы Жан Ануй Софоклдың боронғо пьесаһын яңыса яҙа. Ваҡыт та үҙгәрә, трагедияның асылы ла бөгөн бүтәнсә яңғырай, әммә ""Антигона"", иҫке менән яңының, тәжрибә, олпат зиһен менән йәш, яңы ынтылыштарҙың ҡотолғоһоҙ бәрелешенең мәңгелек символы булып ҡала.
 

 ","
	Кесе йома, 07 сентябрь 2017",Яңылыҡтар,Na
https://kulturarb.ru/ba/news/salauat-bashҡort-drama-teatry-erҙәshtәr-spektakle-menәn-өfөgә-kilә, Салауат башҡорт драма театры «Ерҙәштәр» спектакле менән Өфөгә килә ,Na,"

Иртәгә, йәғни 8 сентябрь көнө, Өфө “Нур” татар театры бинаһында Төрки телле театрҙарҙың ""Туғанлыҡ"" VI Халыҡ-ара фестивале сиктәрендә Салауат башҡорт драма театры  Мостай Кәримдең «Ерҙәштәр» ""Ауыл адвокаттары"" повесы буйынса әҙерләнгән спектаклен тәҡдим итәсәк.
Инсценировка авторы, ҡуйыусы режиссер, сценограф - Антон Федоров. Костюмдар буйынса рәссам – Наталья Юганова, музыкаль яҡтан биҙәүсе – Алексей Айги, Антон Федоров.
""Һеҙ зирәк аҡыллы, тиҙ үк төшөнөп алырһығыҙ. ""Ауыл адвокаттары""тигән был яҙмамда мин өс бер тиҫтерҙең, өс ҡорҙаштың, өс дуҫтың тормошон түкмәй-сәсмәй һөйләп бирергә йыйынмайым. Оҙон һөйләүҙең ҡыҙығы ла юҡ хәҙер. Бары улар ҡалдырып киткән аҫыл заттарҙың бәғзе берҙәрен сүпләп ҡыҫҡа ғына епкә теҙмәксе иттем. Эреле-ваҡлыраҡ булыр булыуын, әммә тулыны буштан, дөрөҫтө ялғандан айырырға тырыштым."" (М.Кәрим)
Ролдәрҙә: Рәсәйҙең атҡаҙанған, Башҡортостандың халыҡ артисы Миңдулла Иҙрисов, Башҡортостандың халыҡ артистары Рим һәм Гөлшат Зыязетдиновтар, Гөлсәсәк Шәрипова, Башҡортостандың атҡаҙанған артистары Яҡуп Шәрипов, Нәүфилә Яҡупова, Фәтих Ҡолһарин, Гөлфирә Сәфиуллина, артистар Рөстәм Фазылов, Ринат Ибәтуллин, театрҙың йәш артистары Рафаэль Ғәйнуллин, Мираҫ Йомағужин, Револь Ғималов, Риф Мусин, Айһылыу Лоҡманова, Рәмзиә Мәҡсүтова, Лиана Ниғмәтуллина, Гөлфинә Ибәтуллина, Нәркәс Йомағужина һәм Радик Ғәлиуллин.
 


 ","
	Кесе йома, 07 сентябрь 2017",Яңылыҡтар,Na
https://kulturarb.ru/ba/news/respublika-milli-simfonik-orkestry-sit-il-kinoһy-muzykaһy-programmaһyn-tәҡdim-itә, Республика Милли симфоник оркестры “Сит ил киноһы музыкаһы” программаһын тәҡдим итә ,Na,"

Бөгөн, 7 сентябрь көнө, «Башҡортостан» дәүләт концерт залында Башҡортостандың Милли симфоник оркестры күркәм тамаша ҡарарға саҡыра. 
Концерт миҙгелен асыу уңайынан оркестр тамашасыларҙың күп һанлы һорауы буйынса “Сит ил киноһы музыкаһы” программаһы менән сығыш яһай. Концертта донъяла киң танылыу яулаған фильмдарҙан өҙөктәр оҙата. 
Тамаша “Титаник” фильмының Джеймс Хорнерҙың саундтрегы менән тамамланасаҡ, ти ойоштороусылар.  Концерт киске сәғәт 19.00 башлана. Тамаша ике сәғәт дауамында бара.

 ","
	Кесе йома, 07 сентябрь 2017",Яңылыҡтар,Na
https://kulturarb.ru/ba/news/rәis-vәғizov-izhadtash-duҫtaryn-jyya, Рәис Вәғизов ижадташ дуҫтарын йыя ,Na,"

Хөсәйен Әхмәтов исемендәге Башҡорт дәүләт филармонияһы сәхнәһендә 26 сентябрь көнө, 19.00 сәғәттә танылған һәм билдәле йырсы, Башҡортостандың атҡаҙанған артисы - Рәис Вәғизов ижадташ дуҫтары менән сығыш яһаясаҡ.
80-се-90-сы йылдарҙа популярлыҡ яулаған, үҙенсәлекле тауышы менән тамашасы күңелен әсир иткән, «Яратам», «Юлдар саҡыра», «Өсөнсө көн тоташ ҡар яуа», «Һиңә барам», «Үҙ яғыма ҡайтһам» йырҙары менән «күңел дәфтәре»ндә уйылып ҡалған  башҡарыусы - Рәис Вәғизовҡа 75 йәш тула.
 Байрам кисәһендә эстрадабыҙҙың йондоҙҙары Нәзифә Ҡадырова, Ғәли Алтынбаев, Азат Айытҡолов, Роза Аккучукова, Рим Хәсәнов, Рөстәм Маликов, Әфәрим Аҡсурин етәкселегендәге коллектив, Вәлит Илембәтов етәкселегендәге «Ҡыҙыҡ-Мәҙәктәр» көлкө театры, Алмаз һәм Айҙар Юнысовтар, Вадим Ғәлимов, Рим Гәрәев һәм башҡа сәхнә йондоҙҙары ҡатнаша.
 Йыр-моң, уйын-көлкөгә битараф булмағандарҙы көтөп ҡалабыҙ!
«Һайлаған һөнәрем һәм шәхси тормошомдан ҡәнәғәтмен. Тиҫтәләрсә йырым халыҡҡа таралды. Барған ерҙә көтөп алдылар. Артист кеше өсөн тамашасы һөйөүенән дә ҙурыраҡ баһа юҡтыр ул. Тауыш өҫтөндә күп эшләмәһәм дә, Аллаға шөкөр, тәбиғәт биргән моң һәләтем һаҡланды», - тип ҡыуана 75 йәшлек юбилейын ҡаршылаған Башҡортостандың атҡаҙанған артисы Рәис Вәғизов.
Тулыраҡ мәғлүмәт алыр өсөн түбәндәге сайт буйынса үтегеҙ: http://bashgf.ru/afisha.html

 ","
	Кесе йома, 07 сентябрь 2017",Яңылыҡтар,Na
https://kulturarb.ru/ba/news/өfө-ҡalaһynyң-tulҡyn-skverynda-sirattaғy-muzykal-bajram-үtte, Өфө ҡалаһының «Тулҡын» скверында сираттағы музыкаль байрам үтте ,Na,"

Өфө ҡала Хакимиәтенең матбуғат үҙәге хәбәр итеүенсә, һәр шәмбе «Тулҡын» скверында асыҡ һауала концерттар үтә. Йәйге сәхнә  эстраданың йәш башҡарыусылары сығыш майҙансығынан- профессиональ артистар майҙансығына әүерелде.
Үткән шәмбе, 2 сентябрь көнө, Хөсәйен Әхмәтов исемендәге Башҡорт дәүләт филармонияһы солисткаһы, халыҡ-ара һәм төбәк конкурсы лауреаты Фларида Иркина «Тулҡын» сәхнәһендә сығыш яһаны. Байрамда башҡорт, татар һәм урыҫ телдәрендә йырҙар яңғыраны. Сарала шулай уҡ йәш йырсылар: Айҙар һәм Рөстәм Ғобәйҙуллиндар, Гүзәл Шакирова, Карина Исмәғилеваның ижады менән танышыу мөмкинселеге булды.

 ","
	Шаршамбы, 06 сентябрь 2017",Яңылыҡтар,Na
https://kulturarb.ru/ba/news/zәjnәb-biisheva-isemendәge-kitap-nәshriәte-knigograd-arhitektura-intellektafestivalendә-ҡatnasha, Зәйнәб Биишева исемендәге «Китап» нәшриәте “Книгоград: архитектура интеллекта”фестивалендә ҡатнаша ,Na,"

Зәйнәб Биишева исемендәге Башҡортостан “Китап” нәшриәте 2017 йылдың 9 сентябрендә Благовещен ҡалаһында “Книгоград: архитектура интеллекта” исемле китап фестивалендә ҡатнаша. Фестиваль китап уҡыу мәҙәниәтен үҫтереүгә арнала. Ул Рәсәйҙә тәүге тапҡыр ойошторолоп, 2017 йылдың 26 авгусынан 23 сентябренә тиклем төрлө ҡалаларҙа үтә.      Оло һәм кесе йәштәгеләрҙе китап уҡырға, китап һөйөргә, китап менән дуҫ булырға өндәү, китаптың йәмғиәттәге тотҡан урынын билдәләү сараның төп маҡсаттарының береһе булып тора. Ул шулай уҡ Рәсәй һәм сит ил авторҙарының китаптарын пропагандалауға ла, төрлө жанрҙарҙа яҙылған әҙәби әҫәрҙәргә ҙур ҡыҙыҡһыныу уята белеүгә лә йүнәлтелгән.     Фестиваль әҙәбиәт һөйөүселәргә “Художественный квартал”, “Промышленный квартал”, “Забавный квартал”, “Подиум, ”“Детский квартал” исемле интерактив тематик төрҙәрҙән торған биш  майҙансыҡ тәҡдим итә. Сара төбәк-ара Яҙыусылар союзы ағзалары ҡатнашлығында “Подиум” майҙансығында асыла.     Фестиваль майҙансыҡтарында форумда ҡатнашыусылаҙы һәм форум ҡунаҡтарын яҙыусылар менән осрашыу, оҫталыҡ кластары, яңы сыҡҡан әҙәби баҫмаларҙың презентацияһын үткәреү кеүек саралар, егерме биштән ашыу төрлө-төрлө акциялар һәм, әлбиттә, китап күргәҙмәләре көтә.     “Китап” нәшриәте китап һөйөүселәрҙе фестивалдә художестволы һәм балалар әҙәбиәте, яңы уҡыу-уҡытыу методик ҡулланмалар, дәреслектәр, төрлө белешмәләр, энциклопедиялар, һүҙлектәр һатыу күргәҙмәһе менән ҡыуандыра ала.  

 ","
	Шаршамбы, 06 сентябрь 2017",Яңылыҡтар,Na
https://kulturarb.ru/ba/news/tujmazy-tatar-teatry-eҙnәkәj-muzykal-komediyaһyn-sәhnәlәshterergә-jyjyna, Туймазы татар театры “Еҙнәкәй” музыкаль комедияһын сәхнәләштерергә йыйына ,Na,"

Сираттағы ялдарҙан килеү менән, ижад төркөмө уҙған миҙгелдә сәхнәләштерә башлаған “Еҙнәкәй” спектакленең репетицияларына тотондо. Алдан хәбәр итеүебеҙсә, музыкаль комедияны Илнур Муллабаев сәхнәләштерә. Өфө ҡалаһынан көтөп алған балетмейстер, Башҡортостандың атҡаҙанған артисткаһы Сулпан Асҡарова һәм композитор, Башҡортостандың атҡаҙанған сәнғәт эшмәкәре Илшат Яхин  килде.
 Ниндәй генә классик әҫәргә тотонма, бар эш күп хеҙмәт, тәрән тәжрибә, һиҙгер күңеллелек һорай, теүәл итеп шул осорҙо яҡтырта белергә кәрәк. Спектакль сәхнәләштереүҙә ҡатнашҡан һәр сәнғәт эйәһе ул заман халҡының тормошон, йәшәү рәүешен өйрәнеп,  милләттең рухи һәм матди ҡиммәттәрен үҙәккә ҡуйып эш иткәндә генә тыуасаҡ сәхнә әҫәренең уңышын күҙ аллап була.  Геройҙарҙың характерҙарын асырға, сәхнәләге ваҡиғаларҙы тәьҫирлерәк һүрәтләргә музыка, оҫта ҡулланылған пластик хәрәкәттәр, йыр-бейеүҙәр ярҙамға килә.Театрҙың барлыҡ артистары ҡатнашҡан “Еҙнәкәй” музыкаль комедияһы  ла йыр-бейеүгә бай буласаҡ. Ошоно иҫәптә тотоп, артистар вокал, гимнастика, физик күнегеүҙәр менән шөғөлләнеү сәғәттәрен арттырҙы.   
 ","
	Шаршамбы, 06 сентябрь 2017",Яңылыҡтар,Na
https://kulturarb.ru/ba/news/tujmazy-tatar-teatrynda-terrorizm-menәn-kөrәshtә-telәktәshlek-kөnөnә-baғyshlanғan-sara-uҙҙy, Туймазы татар театрында терроризм менән көрәштә теләктәшлек көнөнә бағышланған сара уҙҙы ,Na,"

5 сентябрҙә Туймазы татар театрында терроризм менән көрәштә теләктәшлек көнөнә бағышланған бәләкәй йәштәге балалар өсөн сара уҙғарылды.  Сараны дуҫтар мөнәсәбәтендә ыңғай әкиәт геройҙары алып барҙы. Мальвина (Динара Вәхитова) балаларҙы ихлас сәләмләп иң элек һүҙҙе хеҙмәтте һаҡлау буйынса белгес Садыҡов Вәғиз Мөсәүир улына бирҙе. Садыҡов В.М. “Терроризм-йәмғиәткә ҡурҡыныс янай"" тигән темаға балалар менән һөйләшеү алып барҙы. Һөйләшеү барышында балалар ҡатмарлы ситуацияға эләккән кешеләр ролен үҙҙәре башҡарып ҡаранылар, ошондай хәлдән дөрөҫ сығыу юлдарын эҙләнеләр.  Етди һөйләшеүҙе төрлө уйындар дауам итте. Һаубуллашыр алдынан әкиәт геройҙары балаларға ҡыйыу, батыр, изге күңелле булырға өндәне.  Имен илдәге бәхетле тормош символы итеп балалар  матур шарҙар менән бүләкләнде.

 ","
	Шаршамбы, 06 сентябрь 2017",Яңылыҡтар,Na
https://kulturarb.ru/ba/news/mәskәүҙә-barғan-artmigraciya-festivale-hyyalғa-ҡarshy-spektakle-menәn-asyldy, Мәскәүҙә барған «Артмиграция» фестивале «Хыялға ҡаршы» спектакле менән асылды ,Na,"

Мәжит Ғафури исемендәге Башҡорт дәүләт академия драма театрынан хәбәр итеүҙәренсә, Мәскәүҙә барған ""Артмиграция"" Бөтә Рәсәй йәш режиссура фестивале ""Хыялға ҡаршы"" спектакле (А.Ишбулдина инсценировкаһы, А.Баймөхәмәтовтың ""Ҡалдырма, әсәй!"" повесы буйынса, режиссеры Илсур Ҡаҙаҡбаев) менән асылды. 
Спектакль Рәсәй театр эшмәкәрҙәре союзының ""На Страстном"" театр үҙәге сәхнәһендә күрһәтелде. 
Амаду Мамадаков: ""Кисә иҫ киткес спектакль ҡараным! Актерҙар уйыны, режиссер эше лайыҡлы кимәлдә ине. Спектаклдән һуң өйгә ҡайтып барғанда, был тамашаны юҡҡа ғына ҡарамағанмын, тигән уй тыуҙы. Мәскәүҙә, ҡыҙғанысҡа ҡаршы, бындай уйҙар һирәк тыуа. Актерҙар менән бер мәктәпте - Щепканы тамамлауыма ғорурланып бөтә алманым"".
Елизавета Печеркина: ""Артистарға һис шикһеҙ ышанаһың. Ильястың күҙ йәштәренә, Фәриттең ҡурҡаҡлығына, сәхнәлә әйтелгән һәр бер үҙгә ышанаһың. Һәр бер хис-тойғо эскерһеҙ, теп-теүәл дөрөҫ. Был шул тиклем һоҡландыра"".
Тулыраҡ спектаклдең Бәйләнештә сәхифәһендә: https://vk.com/public151916723

 ","
	Шаршамбы, 06 сентябрь 2017",Яңылыҡтар,Na
https://kulturarb.ru/ba/news/mөnәzhәt-әjteүselәr-bәjgeһe-iғlan-itelde, Мөнәжәт әйтеүселәр бәйгеһе иғлан ителде ,Na,"

20 сентябрь көнө Сибай ҡалаһының Балалар ижады үҙәгендә V Төбәк-ара мөнәжәт әйтеүселәр бәйгеһе үтәсәк. 
Бәйгелә ҡатнашыусылар өс номинация буйынса көс һынашасаҡ, мөнәжәт әйтеү менән бер рәттән нәсихәт башҡарырға һәм билдәле шағир Мәүлит Ямалетдиновтың шиғырҙарына һалынған Ҡөрьән сүрәләрен көйләргә тейештәр.
Конкурс 17 йәшкә тиклем һәм 18 йәштән өлкәндәр өсөн яңғыҙ башҡарыусылар һәм коллективтар араһында үтә. 
Бәйгелә еңеүселәргә 1-се, 2-се, 3-сө урындар һәм гран-при бирелә.
Баһалама ағзалары иһә Башҡортостандың билдәле сәсәндәре, мәҙәниәт һәм мәғариф эшмәкәрҙәре.
Бәйгелә ҡатнашыу өсөн ғаризаларҙы 15 сентябргә тиклем тапшырырыға кәрәк.( Сибай ҡалаһы, Горняков проспекты, 14 ). 
Бәйләнеш өсөн мәғлүмәт: Сибай сәнғәт колледжы, Мәүлитова Регина Шамил ҡыҙы, телефон һәм факс: 8(347-75) 2-46-32; 8-937-312-17-21, электрон адрес: Этот адрес электронной почты защищён от спам-ботов. У вас должен быть включен JavaScript для просмотра.. 

 ","
	Шишәмбе, 05 сентябрь 2017",Яңылыҡтар,Na
https://kulturarb.ru/ba/news/tuғanlyҡ-festivale-siktәrendә-milli-jәshtәr-teatry-kaligula-tragediyaһyn-kүrһәtә," ""Туғанлыҡ"" фестивале сиктәрендә Милли йәштәр театры «Калигула» трагедияһын күрһәтә ",Na,"

Мәғлүм булыуынса, 7-14 сентябрь көндәре Өфөлә Төрки телле театрҙарҙың ""Туғанлыҡ"" VI Халыҡ-ара фестивале башлана. Фестиваль сиктәрендә 10 сентябрҙә, Мостай Кәрим исемендәге Милли йәштәр театры Альберт Камюҙың «Калигула» трагедияһын күрһәтәсәк. 
Спектаклдең режиссеры- Азат Йыһаншин, композиторы-Урал Иҙелбаев. 
Калигула — Гай Юлий Цезарҙың ҡушаматы. Рим императоры бала сағынан уҡ ошо ҡушаматты йөрөткән. Камюҙың әҫәре — власть һәм яңғыҙлыҡ трагедияһы, азатлыҡ һәм ҡоллоҡ араһында һайлау, хис-тойғолар ҡайнарлығы ул.
«Минең өсөн Калигула Камюҙың пьесаһы персонажы булараҡ бөтөнләй диуана түгел. Ул залимлыҡтың ҡурҡыу нигеҙендә барлыҡҡа килеүен раҫлап, кешенең тәбиғәтенән көлгән кеүек», — ти Азат Йыһаншин.
«Калигула» спектакленең яҙмышы ҡатмарлы, әммә бик ҡыҙыҡлы. Азат Йыһаншин әҫәрҙе тәүге тапҡыр 2014 йылда Стәрлетамаҡ дәүләт башҡорт драма театрында ҡуйҙы. Ул саҡта тәнҡитселәр уның эшен йылы ҡабул иткәйне. Төп геройҙы бер үк артистың уйнауы режиссер өсөн ифрат мөһим булғанлыҡтан, Йәштәр театры труппаһына Вадим Ҡылысов саҡырылған http://www.bashinform.ru/bash/926256/.
Спектаклдә театрҙың билдәле һәм талантлы актерҙары уйнай: Башҡортостандың халыҡ артистары Мәғәфүр Усманов, Рушана Бабич, республиканың атҡаҙанған артистары Нәғим Нурғәлин, Илсур Хәбиров, Венер Камалов.

 ","
	Шишәмбе, 05 сентябрь 2017",Яңылыҡтар,Na
https://kulturarb.ru/ba/news/milli-jәshtәr-teatry-beҙҙeң-өjҙөң-jәme-menәn-mәskәүҙә, Милли йәштәр театры “Беҙҙең өйҙөң йәме” менән Мәскәүҙә ,Na,"

Мостай Кәрим исемендәге Милли йәштәр театры хәбәр итеүенсә, Мәскәүҙә Мостай Кәримдең “Беҙҙең өйҙөң йәме” спектакле сәхнәләштерелә.
Театр артистары 7 сентябрҙә халыҡ-ара китап күргәҙмә-йәрминкәһе барышында сығыш яһаясаҡ. Улар Рәсәй төбәктәренән милли әҙәбиәт вәкилдәре булараҡ төп сәхнәлә“Беҙҙең өйҙөң йәме” спектакленән өҙөктәр ҡуясаҡ.
 Башҡортостан театрынан тыш, сара барышында Бүрәт республикаһы артистары ла сығыш яһаясаҡ. Мәскәү ҡалаһында халыҡ-ара китап күргәҙмә-йәрминкәһе быйыл 30-сы тапҡыр ойошторола.

 ","
	Шишәмбе, 05 сентябрь 2017",Яңылыҡтар,Na
https://kulturarb.ru/ba/news/өfөlә-tөrki-telle-teatrҙarҙyң-tuғanlyҡ-vi-halyҡ-ara-festivale,"  Төрки телле театрҙарҙың ""Туғанлыҡ"" VI Халыҡ-ара фестивале яҡынлаша ",Na,"

Тиҙҙән 7-14 сентябрҙә Өфөлә Төрки телле театрҙарҙың ""Туғанлыҡ"" VI Халыҡ-ара фестивале башлана. М. Ғафури исемендәге Башҡорт дәүләт академия драма театры хәбәр итеүенсә http://bash.bashdram.ru , 7 сентябрҙән 14-нә тиклем баш ҡалабыҙҙың театрҙары майҙанында 12 илдән төрлө спектаклдәр күрһәтеләсәк. Улар араһында Хакас, Алтай, Балҡар,  Тыва, Сыуашстан, Татарстан, Ҡырғыҙстан, Ҡаҙағстан,  Дағстан, Әзербайджан республикалары, Төркиәнән театр коллективтарының сығыштары ҡаралған. Башҡортостан Республикаһы исеменән конкурс программаһы сиктәрендә Мәжит Ғафури исемендәге Башҡорт академия драма театры ҡатнаша. Шулай уҡ конкурстан тыш Мостай Кәрим исемендәге Милли йәштәр театры, Салауат дәүләт башҡорт драма театры спектаклдәрен күрһәтәсәк.
Фестивалдең жюри ағзалары: СССР халыҡ артисткаһы Гөлли Мөбәрәкова, Х.Намсараев исемендәге Бүрәт дәүләт академия драма театры художество етәксеһе Эржена Жамбалова (Бүрәт Республикаһы, Улан-Удэ),  Төркиә яҙыусылары союзы ағзаһы, драматург Тунджер Джюдженоглу (Төркиә, Стамбул),  М.Горький исемендәге Ырымбур өлкә драма театры художество етәксеһе Рифҡәт Исрафилов (Ырымбур) һәм жюри рәйесе - Рәсәйҙең халыҡ артисы, Рәсәй Армияһы Үҙәк театры художество етәксеһе Борис Морозов (Мәскәү).
Спектаклдәрҙе йола буйынса театр тәнҡитселәре коллегияһы ҡарай һәм анализлай. Улар:  ""Литературная газета"" баҫмаһының редакторы, ""Алтын битлек"" фестивале эксперт комиссияһы ағзаһы Александр Вислов (Мәскәү), Сәнғәт һәм мәҙәниәт институты доценты, ""Алтын битлек"" фестивале эксперт комиссияһы ағзаһы Татьяна Тихоновец (Пермь), ГИТИС-тың тарих, фәлсәфә һәм әҙәбиәт кафедраһы профессоры, филология фәндәре докторы Леонид Ястребов (Мәскәү), Г.Камал Татар дәүләт академия драма театры әҙәбиәт бүлеге мөдире Нияз Иғламов (Ҡазан) һәм З.Исмәғилев исемендәге Өфө дәүләт сәнғәт институты доценты, фәлсәфә фәндәре докторы Галина Вербицкая (Өфө).
Спектаклдәрҙән тыш фестиваль сиктәрендә Мәскәү театр тәнҡитселәре Игорь Овчинников һәм Марина Давыдованың лекциялары, Рәсәй театрҙар эшмәкәрҙәре союзының милли театрҙар кабинеты рәйесе Борис Манджиев менән түңәрәк өҫтәл, артистар ҡатнашлығында этно-концерт үтәсәк. Шулай уҡ  ""Төрки телле театр һәм мәҙәниәттәр диалогы"" халыҡ-ара фәнни-ғәмәли конференция буласаҡ. Уға махсус ҡунаҡ саҡырылған:  Голдсмит университеты профессоры Мария Шевцова (Лондон, Бөйөк Британия).
Фестиваль спектаклдәренә билеттарҙы театр кассаларында һәм театрҙарҙың сайттарында онлайн  һатып алырға була. Лекция, осрашыуҙар һәм конференцияға инеү ирекле.
 Ә 14 сентябрь көнө – “Туғанлыҡ” фестивален ябыу тантанаһында төрки телле артистарҙың ижади ярышына һөҙөмтә яһала. Был көндө иң яҡшы артистар, режиссерҙар, сценографтар, композиторҙар исемдәре билдәле буласаҡ. Еңеүселәрҙе бүләкләү тантанаһы башҡорт эстрада йондоҙҙары һәм төрки театр артистары башҡарыуында иң шәп, иң күңелле музыкаль әҫәрҙәр менән аралашып барасаҡ. Театр донъяһының иң сағыу фестивален йомғаҡлау кисәһенә – Гала-концертҡа рәхим итегеҙ, дуҫтар! 

 ","
	Шишәмбе, 05 сентябрь 2017",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatry-keskәjҙәrҙe-princessa-krapinka-spektakle-menәn-һөjөndөrҙө, Башҡорт дәүләт ҡурсаҡ театры кескәйҙәрҙе «Принцесса Крапинка» спектакле менән һөйөндөрҙө ,Na,"

2 һәм 3 сентябрь көндәре Башҡорт дәүләт ҡурсаҡ театры 86-сы ижад миҙгелен асып, кескәйҙәрҙе яңы, ҡыҙыҡлы «Принцесса Крапинка» тамашаһы менән һөйөндөрҙө. 
Спектаклдең режиссеры  – Башҡортостан Республикаһының атҡаҙанған артисы Юрий Заяц, рәссамы – Ильнур Слявчин. Тамаша көндөҙгө 12:00 һәм 14:00 сәғәттәрҙә башлана.
«Принцесса крапинка» - король менән королеваның тарихы тураһында, ғаиләнең балалары булмай. Аптырағас улар сихырсыға мөрәжәғәт итә. Ә ул ғаиләгә йомортҡа бүләк итә. Йоморҡанан аҙаҡ принцесса тыуа. Тик сихырсының бер теләге була, баланы көҙ көнө һарайҙан сығармаҫҡа.  Ирекле күңелде иҫ киткес һарайҙа бикләп тотоп булмаған кеүек, король менән королеваның принцессаһы ҡанатланып осоп китә. Йылы яҡҡа осҡан ҡоштар менән ҡыҙ әйләнеп ҡайтырмы?
Әйткәндәй, театр бәләкәстәр өсөн 86-сы ижад миҙгелендә миҙгелдә тағы ла яңы спектаклдәр әҙерләй. 16 сентябрь көнө  БДҠТ-ы сәхнәһәндә беренсе тапҡыр «Семь чудесных пожеланий» спектакль-квестың премьераһы үтәсәк.  Шулай уҡ көндөҙгө 12:00 һәм 14:00 сәғәттәрҙә башлана.
9 һәм 10 сентябрь көндәре Башҡорт дәүләт ҡурсаҡ театры тәҡдим итәсәк «Принцесса Крапинка» спектакленә рәхим итегеҙ! 

 ","
	Шишәмбе, 05 сентябрь 2017",Яңылыҡтар,Na
https://kulturarb.ru/ba/news/ғafuri-rajony-sәjetbaba-auylynyң-myrҙaҡaj-bejeү-ansamble-bejeүgә-ғashiҡ-olo-keshelәrҙe-tuplaj," Ғафури районы Сәйетбаба ауылының ""Мырҙаҡай” бейеү ансамбле бейеүгә ғашиҡ оло кешеләрҙе туплай ",Na,"

Башҡорт халҡы борон-борондан йырға һәм музыка ҡоралдарында уйнауға ғына түгел, бейеүгә лә маһир булған. Тәүтормош замандарында уҡ барлыҡҡа килгән бейеүҙәрҙә халыҡ үҙенең көнкүрешен, хеҙмәтен, ғөрөф-ғәҙәттәрен сағылдырған. Башҡорттарҙың яңы бейеүҙәре лә боронғо бейеү традициялары нигеҙендә ижад ителә. Уларҙа халҡыбыҙҙың саялығы, ҡыйыулығы, шаянлығы, уңғанлығы ла сағыла. Төрлө уйындарға, ваҡиғаларға арналған, күмәкләшеп таҡмаҡ әйтеп бейегән бейеүҙәр бөгөн дә киң таралған. Рух күтәренкелеге хас бындай бейеүҙәр башҡорт халҡының сағыу ижад өлгөләре булып тора. 
Зиһенде, күңелде байытыусы, үҫтереүсе сәнғәт төрө булған башҡорт бейеүенә ғашиҡ оло кешеләрҙе туплаған Ғафури районы Сәйетбаба ауылының ""Мырҙаҡай” бейеү ансамбле ""Байыҡ” республика телевизион бейеү бәйгеһенең 1-се, 2-се турында абруйлы жюри ағзаларының иң юғары баһаһын алыуға өлгәште. 2017 йылдың февралендә үткән 1-се турҙа Алик Шәмситов һалған ""Быҙыбыт уйындары”, ә 23 августа үткән 2-се турҙа Рәйес Низаметдинов менән Гәүһәр Байбулдина ижад иткән ""Түрешле йәйләүендә” бейеүе менән барыһын да хайран ҡалдырҙы һәм 100 балл йыйып, конкурстың финалына үтте.  ""Байыҡ”тың 2-се турына әҙерлек осоро ҡыҙыу бесән мәленә тура килһә лә, ансамблгә йөрөүсе һәр кем репетицияларҙы ҡалдырмаҫҡа тырышты. Етәксебеҙ Гәүһәр Байбулдина мөмкинлектәребеҙҙе аңлап, ҙур тырышлыҡ, түҙемлек һәм иғтибар менән беҙҙе, оло кешеләрҙе бейергә өйрәтте. ""Түрешле йәйләүендә” бейеүе беҙҙең төбәктең фольклорына, таҡмаҡтарына, моң-көйҙәренә һалынды. Бейеүҙә ҡурайсылар, ҡумыҙсылар, гармунсы егеттәр һәм, әлбиттә, быҙыбытсылар уйнаны. Ансамблдең бейеүсе-ҡурайсы егеттәре – Илнар Ишемйәров, Асфат Юлбарисов, Илһам Байбулдин, гармунсылар – өс бер туған Фәнүр, Фәрит, Флүр Фәхриевтар, Нәғим һәм Фәнил Суфияновтар, Хатмулла Байбулдин, саратский гармунда уйнап бейегән Закир Ишмырҙин – һәр береһе талант эйәһе.  Ҡумыҙсы, быҙыбытсы ҡатын-ҡыҙҙарыбыҙ: Миңнира Сәйфуллина, Рисәлә Мәүлетҡолова, Хәмдиә Фәхретдинова, Фәниә Фәйзуллина, Мәҙинә Байбулдина, Рәүилә Лоҡманова, Хөснә Заһиҙуллина, Әлфиә Степанова, Земфира Юлбарисова, Разифа Ишембәтова һәм һәләттәребеҙҙе үҫтереп бейеүгә баҫтырған Гәүһәр Байбулдина.  Бейеүгә әҙерлек яуаплылыҡ һәм сығымдар ҙа талап итә. Ҡатын-ҡыҙҙарыбыҙ сәхнә өсөн кейемдәрҙе – ситек, күлдәктәрҙе (2 бейеү өсөн ике төрлө), камзулдарҙы, түшелдеректәрҙе, яулыҡтар һәм төрлө биҙәүестәрҙе үҙ аҡсаларына тектерҙе һәм һатып алды.  ""Мырҙаҡай” бейеү ансамбленең 10 пар бейеүсеһе исеменән етәксебеҙ Гәүһәр Байбулдинаға, бейеү һалған Рәйес Низаметдиновҡа, музыкаль яҡтан биҙәүсе, көйҙәр авторы Илһам Байбулдинға, музыка яҙҙырыусы Ринат Степановҡа, күлдәктәр тегеп биреүсе Гүзәл Яхинаға, Өфөгә барыу өсөн транспорт менән ярҙам итеүсе  мәғариф һәм мәҙәниәт бүлеге етәкселәренә, егеттәргә, костюмдар биреп тороусы мәҙәниәт һарайы хеҙмәткәрҙәренә оло рәхмәт һүҙҙәре еткерәбеҙ. 
Сығанаҡ: http://tabin.ru/mezeniet_ezebiet/4067-beyey-yyrlay-myraay.html



 ","
	Йәкшәмбе, 03 сентябрь 2017",Яңылыҡтар,Na
https://kulturarb.ru/ba/news/salauat-yulaev-majҙanynda-sәlәm-student-bajramy-үtte," Салауат Юлаев майҙанында  ""Сәләм, студент!"" байрамы үтте ",Na,"

Кисә, 1 сентябрь көнө, Белем көнө айҡанлы ""Юлдаш"" радиоһы Салауат Юлаев майҙанында ойошторған ""Сәләм, студент!"" байрамы һәр йылдағыса шаулап-гөрләп үтте.
Был сара йыл һайын 10 меңдән ашыу кешене йыя, быйыл да шунан кәм булманы. Уйындар һәм конкурстар, баш ҡаланың барлыҡ вуздарынан студенттар араһында квест, мәртәбәле ҡунаҡтар сығыштары, флешмоб ойошторолдо.
Башҡорт эстрадаһының йәш йондоҙҙары концерты алҡыштар менән ҡабул ителде.
 
 
 ","
	Шәмбе, 02 сентябрь 2017",Яңылыҡтар,Na
https://kulturarb.ru/ba/news/tiҙҙәn-sibaj-bashҡort-drama-teatrynda-premera,  Сибай башҡорт драма театрында премьера! ,Na,"

Сибай театры Лира Яҡшыбаеваның “Мөжәүир хәҙрәт” әҫәре буйынса “Әүлиә” исемле спектакль әҙерләй. Был спектаклде театр коллективы тамашасы хөкөмөнә сентябрь айында – 87-се театр миҙгелен асыу тантанаһында тәҡдим итәсәк. Спектаклде сәхнәгә күренекле режиссер, театрҙың художество етәксеһе Дамир Ғәлимов сығара. 
Мөжәүир хәҙрәттең илаһи ҡөҙрәтен, алдан күреү һәләтен,ҡәрәмәттәрен үҙ күҙҙәре менән күреп белеүсе замандаштары уны үҙе иҫән сағында уҡ башҡорттоң бөйөк әүлиәһе тип нарыҡлай. Ул бағымсы булараҡ та, үҙенә мөрәжәғәт итеүсе меңәрләгән кешене һауыҡтырып, фиҙаҡәр хеҙмәте менән халыҡ һөйөүен яҡлай.
 Мөжәүир хәҙрәт1876 йылда Баймаҡ районының Манһыр ауылында донъяға килә. Уға ун йәштәр самаһы булғанда ауылға килгән күренекле Зәйнулла ишан уның “өлөшлө” бала булғанын һиҙемләй, шуға күрә уның атаһына был балаға ғилем бирергә кәрәклеген аңғарта. Ғәиләләренең аҡсаһыҙлығы, етешһеҙлеге арҡаһында Мөжәүиргә даны сыҡҡан Троицк мәҙрәсәһендә белем алыу насип булмай, шуға күрә Муллаҡай ауылына юллана. Унда ул данлыҡлы Ғабдулла Сәйеди хәҙрәттең һабаҡтарын ала. Уҡып сыҡҡас, ғүмер буйы тыуған ауылында йәшәй. 1967 йылда 91 йәшендә баҡыйлыҡҡа күсә. Халыҡ араһында изге хәҙрәт менән ҡыҙыҡһыныу йылдан-йыл арта. Шуға күрәлер ҙә яҙыусы Лира Яҡшыбаеваның уның тураһында китап сығарыуы, халыҡтың был китапты яратып ҡабул итеүе күренекле шәхесебеҙ Мөжәүир хәҙрәткә мәҙхиә булып яңғыраны. Был китапты йәше-ҡарты, төрлө һөнөр вәкилдәре ҙур ҡыҙыҡһыныу менән уҡып, кешеләр төрлө яҡтарҙан шылтыратып, авторға ҙур рәхмәттәрен еткерә.  Юғарынан кәрәмәт бирелгән, уйы изгелектә, күңеле яҡшылыҡта булған һайлам зат изгеһе Мөжәүир хәҙрәткә Аллаһы Тәғәләнең барлығын берлеген танымаған дәһриҙәр яла яғып, уны төрмәгә ябалар, яманатын таратып, унан кешеләрҙе биҙҙерергә тырышалар. Әммә уларҙың уйҙары тормошҡа ашмай, бер төркөм хаҡ юлдан, диненән яҙлыҡҡан әҙәмдәрҙең һүҙе-һүҙ булмай. Үҙенең яҡты йөҙө, эскерһеҙлеге, милләт айырмауы, ихласлығы менән меңәрләгән кешеләргә ярҙам ҡулын һуҙыусы яҡташыбыҙ, илаһи көс эйәһе Мөжәүир хәҙрәт халыҡ хәтерендә тик яҡты хәтирәләр ҡалдырып, уның күңелендә мәңге йәшәй.
 
 ","
	Шәмбе, 02 сентябрь 2017",Яңылыҡтар,Na
https://kulturarb.ru/ba/news/tiҙҙәn-stәrletamaҡ-ҡalaһynda-ashҡaҙar-taңdary-bashҡort-folklory-bajramy-үtәsәk," Тиҙҙән Стәрлетамаҡ ҡалаһында ""Ашҡаҙар таңдары"" башҡорт фольклоры байрамы үтәсәк ",Na,"

19-20 октябрҙә Стәрлетамаҡ ҡалаһында Республика кимәлендә ""Ашҡаҙар таңдары"" исемле башҡорт фольклоры байрамы үтәсәк. 
Сара программаһында башҡорт фольклор коллективтары етәкселәре өсөн семинар, халыҡ ижадын өйрәнеүсе ғалимдар менән осрашыуҙар, милли кейем күргәҙмәләре эшләйәсәк, ти ойоштороусылар. Йыр, бейеү коллективтарының сығыштары планлаштырылған.
«Ашҡаҙар таңдары» байрамы — ҙурлығы буйынса республиканың икенсе ҡалаһы халҡына төбәктең иң яҡшы фольклор коллективтарын күрһәтергә мөмкинлек биргән сара, үҙешмәкәр башҡорт фольклор коллективтарының берҙән-бер ижади ярышы ул. 
Йыл да үткәрелеп килгән сарала Санкт-Петербург ҡалаһынан, Ырымбур, Ҡурған өлкәләренән, Татарстан Республикаһынан, Башҡортостандың район һәм ҡалаларынан бик күп фольклор коллективтары ҡатнашып килә. 
 ","
	Кесе йома, 31 август 2017",Яңылыҡтар,Na
https://kulturarb.ru/ba/news/bashҡortostan-kitapnәshriәtendә-өs-avtorҙy-berlәshtergәn-shiғri-jyjyntyҡ-donya-kүrҙe, Башҡортостан ”Китап”нәшриәтендә өс авторҙы берләштергән шиғри йыйынтыҡ донъя күрҙе ,Na,"

Башҡортостан ”Китап”нәшриәтендә өс авторҙы берләштергән “Салауат сәләме”,“Өмөтдар”,“Берләм юл” шиғри йыйынтыҡ донъя күрҙе. Талантлы шағир Буранбай Исҡужиндың (1952 – 2007) шиғырҙар тупланмаһы “Салауат сәләме”тип атала. Уның әҫәрҙәрендә сихри наҙ ҙа, үткер ҡаяу ҙа, өмөт һәм өмөтһөҙлөк кеүек хис-тойғолар һүрәтләнә.
Әҡсән Хәлиловтың шиғырҙар шәлкеме “Өмөтдар” исеме аҫтында бирелгән. Автор афористик әйтемдәр аша фәлсәфәүи фекерҙәр һалынған ҡыҫҡа, аҡ шиғырҙар тәҡдим итә. 
Йыйынтыҡтағы өсөнсө автор – Фәрит Әхмәтов һәм уның тупланмаһы “Берләм юл” тип атала. Уның был китапта тыуған еренә, ауылдаштарына арналған һәм тормош ауырлыҡтарына бирешмәйенсә йәшәргә өндәгән фәһемле шиғырҙары урын алған. 



 ","
	Кесе йома, 31 август 2017",Яңылыҡтар,Na
https://kulturarb.ru/ba/news/bashҡort-dәүlәt-drama-teatry-teatr-tөnөn-үtkәrә," Башҡорт дәүләт драма театры “Театр төнөн"" үткәрә  ",Na,"

Ғүмер буйы йондоҙ булырға теләй инегеҙме? Ҙур сәхнәлә ысын артистар менән бергә сығыш яһарға хыялланаһығыҙмы? Шикләнеүҙәр юҡҡа сыҡһын! Тимәк, был мәғлүмәт тап һеҙҙең өсөн!
М. Ғафури исемендәге Башҡорт драма театры хәбәр итеүенсә, 19 сентябрҙә, «Театр төнө» Республика мәҙәни акцияһы сиктәрендә театр ҙур, сағыу, күркәм театрлаштырылған шоу программа тәҡдим итә. Унда Башҡорт академия театры артистары менән бергә һеҙ ҙә сығыш яһай алаһығыҙ! 
Бының өсөн үҙегеҙҙең таланттарығыҙҙы видеоға төшөрөп //vk.com/write?email=Этот адрес электронной почты защищён от спам-ботов. У вас должен быть включен JavaScript для просмотра."" target=""_blank"">gafury_lit@mail.ru (темала ТАЛАНТ һүҙен яҙырға) йә https://vk.com/event152688973 төркөмөнөң админдарына хат, шулай уҡ 8-917-491-10-77 номерына вотсап буйынса ебәрергә кәрәк!
Йәһәтерәк, таланттар! Йондоҙло сәғәтегеҙҙе ҡулдан ысҡындырмағыҙ!
 ","
	Кесе йома, 31 август 2017",Яңылыҡтар,Na
https://kulturarb.ru/ba/news/bashҡortostan-respublikaһynyң-milli-muzejy-asyҡ-ishektәr-kөnөnә-saҡyra,  Башҡортостан Республикаһының Милли музейы Асыҡ ишектәр көнөнә саҡыра ,Na,"

Иртәгә, йәғни 1 сентябрҙә, Белем көнө уңайынан БР Милли музейында Асыҡ ишектәр көнө уҙғарыла. Белем көнөндә музейҙың бөтә залдарын да бушлай ҡарау мөмкинлеге бар. Экспозициялар араһынан, 16 мең экземплярҙан торған нумизматик коллекция тәҡдим ителә. 
Музейҙың адресы: Өфө ҡалаһы, Совет урамы, 14. 
Сәғәт 11.00 алып 18.00 тиклем музей ишектәре һәр кем өсөн асыҡ буласаҡ.

 ","
	Кесе йома, 31 август 2017",Яңылыҡтар,Na
https://kulturarb.ru/ba/news/tujmazy-tatar-dәүlәt-drama-teatry-cubsidiya-aҡsaһyna-zamansa-sәhnә-jyһazdary-aldy, Туймазы татар дәүләт драма театры cубсидия аҡсаһына заманса сәхнә йыһаздары алды ,Na,"

Быйыл,  2017 йылда «Берҙәм Рәсәй”  партияһы ойошторған  “Бәләкәй ҡалаларҙағы театрҙар” проекты нигеҙендә күп кенә театрҙар субсидиялар ала. Әлеге исемлектә Туймазы театры ла бар. Коллектив форсаттан файҙаланып, репертуарын классик әҫәрҙәр менән байытырға уйлай.
Ағымдағы йылдың октябрендә репертуарға Хәбибулла Ибраһимов пьесаһы буйынса ҡуйылған “Еҙнәкәй” музыкаль комедияһы өҫтәләсәк. Музыкаль комедия сәхнә күргәс, коллектив Островский әҫәренә тотонасаҡ.  Федераль бюджеттан бүленгән аҡса театр хисабына июль айы аҙағында күсә башланы. Шул керемдең бер ни тиклем өлөшө костюмдар ижад итеүгә йүнәлтелгән. “Алтын ҡуллы” тегеүселәр  костюмдарҙы һәр геройҙың характерына яраҡлаштырып, актерға уңайлы, килешле итеп, яҡшы  зауыҡ менән ижад итергә тырыша. Ошо көндәрҙә театрға сәхнә өсөн яҡтыртыу аппаратуралары ла алынған.
  


 ","
	Кесе йома, 31 август 2017",Яңылыҡтар,Na
https://kulturarb.ru/ba/news/bөgөn-өfөlә-bөjөk-ebәk-yuly-kүrgәҙmәһe-үҙ-ishektәren-asty, Бөгөн Өфөлә “Бөйөк Ебәк юлы” күргәҙмәһе үҙ ишектәрен асты ,Na,"

Бөгөн, 30 август көнө Өфө сәнғәт галереяһында “Бөйөк Ебәк юлы” күргәҙмәһе асылды. Халыҡ-ара арт-симпозиумдарҙа ҡатнашыусыларҙың ижад емештәренән торған күргәҙмәлә Елабуға дәүләт тарихи-архитектура һәм әҙәби музей-заповеднигының фонд йыйылмаларынан картиналар тәҡдим ителде.
Экспозицияла 98 графика һәм һынлы сәнғәт һайланма эштәр күрһәтелгән. Бөгөнгө коллекция эштәре 7 илде берләштерә.
Бөйөк Ебәк юлы  — боронғо осорҙа һәм Урта быуаттарҙа Көнсығыш Азияны Урта диңгеҙ буйы менән бәйләгән юл. Тәү сиратта, Ҡытайҙан ебәк сығарыу өсөн файҙаланылған, атамаһы ла шунан алынған. 
Тарих биттәренә күҙ һалһаҡ, Искәндәр Зөлҡәрнәйҙең илбаҫарлыҡ походтары Көнбайыштың һәм Көнсығыштың бер-береһе менән танышыу мөмкинлектәрен киңәйткән, сауҙа бәйләнештәре урынлаштырыу өсөн шарттар тыуҙырған. Ҡытай, Хотан менән Яркендта табылған нефрит һәм жадеитҡа, үҙҙәрендәге тәпәшәк аттарҙан күпкә яҡшы ғәрәп юртаҡтарына мохтажлығы барлығын аңлағас та, сит илдәргә ебәк сығара башлай. 
Ҡитғалар аша ятҡан юл буйлап ебәк кенә түгел, башҡа тауарҙар ҙа ташыла. Үҙәк Азиянан Ҡытайҙа бик юғары баһаланған аттар, хәрби кәрәк-яраҡ, алтын һәм көмөш, ярым аҫыл таштар, быяла әйберҙәр, күн һәм йөн, келәмдәр һәм кизе-мамыҡ туҡымалар,  шафталы (персик) һәм ҡарбуз ише ят ризыҡтар, ҡуй һарыҡтары һәм һунар эттәре, леопардтар һәм арыҫландар килтерелә. Ҡытайҙан каруандар фарфор һәм металл һауыт-һаба, лакланған әйберҙәр һәм косметика, сәй һәм дөгө ташый. Сауҙагәрҙәрҙең юл муҡсаларында фил һуҡҡылары, мөгөҙморон мөгөҙө, гөбөргәйел ҡабығы, тәмләткестәр һәм башҡа күп нәмәләр ятыр булған.
Бөйөк Ебәк юлы Алғы Азия, Кавказ, Урта Азия һәм Ҡытай халыҡтарының иҡтисади һәм мәҙәни бәйләнештәре үҫешендә ҙур роль уйнаған. Мәҫәлән, ул төрлө юҫыҡта, атап әйткәндә, сәнғәттә (бейеүҙәр, музыка, һынлы сәнғәт, архитектура), диндә (христианлыҡ, буддизм, ислам, манихейлыҡ) технологиялар һәм  инновациялар таралыуға булышлыҡ иткән. Ебәк, дары, ҡағыҙ һ. б.  эшләү технологиялары башҡа халыҡтарға тапшырылған. Шул уҡ ваҡытта бөтә технологиялар ҙа тиерлек (борон замандарҙағы яу арбаһынан башҡаһы) Ҡытайҙан көнбайышҡа юлланған, ә киреһенсә түгел.
«Бөйөк Ебәк юлы – күп халыҡтарҙы берләштереүсе ҙур  цивилизация, – ти Елабуға музей-заповеднигының фән буйынса директор урынбаҫары Александр Деготьков. – Башҡортостан һәм Татарстанды, Өфө менән Елабуғаны әлеге симпозиум ғына берләштереп ҡалмай, ә иң беренсе нәүбәттә-халыҡтар дуҫлығы беҙҙе тоташтыра».
“Ошондай сипмозиумдарҙа ҡатнашып, беҙ, Рәсәйҙәге һынлы сәнғәттең кимәлен билдәләй алабыҙ», –ти Ишембай ҡалаһынан билдәле рәссам Рафаэль Ҡадыров.
Симпозиумдың кураторы, бик күп маҡтаулы исемдәргә лайыҡ булыусы Салауат Ғиләзетдинов әйтеүенсә, киләһе йылдарҙа төрлө төбәктәрҙән килеүсе рәссамдар милли костюмдарҙа буласаҡ.
Әйтеп үтергә кәрәк, Елабуға музей-заповеднигы тарафынан  Пекин (Китай), Екатеринбург, Ырымбур, Түбәнге Тагил, Ҡаҙан, Яр саллы, Зеленодольск ҡалаларында күргәҙмәләр ойошторолған.
 Гүзәл Багаева
 
 ","
	Шаршамбы, 30 август 2017",Яңылыҡтар,Na
https://kulturarb.ru/ba/news/өfөlә-milli-simfonik-orkestr-26-sy-koncert-miҙgelen-asty, Өфөлә Милли симфоник оркестр 26-сы концерт миҙгелен асты ,Na,"

Өфөлә Милли симфоник оркестр 26-сы концерт миҙгелен асты. Әле сирек быуат юбилейын билдәләгән республиканың алдынғы ижади коллективы юбилейлы йылын дауам итә.
Оркестрҙың художество етәксеһе һәм баш дирижеры Раушан Яҡупов миҙгелгә билдәләнгән пландар менән уртаҡлашты.
«Беҙҙең оркестрға 25 йыл, тыуған көнө бишенсе айҙа бишенсе көндә булды. Ҡыҙыҡлы проекттар, әлбиттә, буласаҡ, атап әйткәндә «Квинта» — бишенсе симфония, бишенсе фортепиана, бишенсе скрипка концерты башҡарыласаҡ. Проект яҡынса ноябрҙә башлана һәм миҙгел дауамында барасаҡ», — тип хәбәр итте маэстро.
Раушан Яҡупов билдәләүенсә, популяр «Балалар альбомы» әҙәби-музыкаль проекты дауам итәсәк, көҙгөһөн яңы бүлеге көтөлә.
«Яңы миҙгелгә яҡшы кәйеф менән аяҡ баҫабыҙ. Яңы миҙгел – ул ҡыҙыҡлы кешеләр менән яңы уртаҡ ижад. Күптәре менән килешеүҙәр бар – ул, мәҫәлән: Санкт-Петербург Музыка йортоноң художество етәксеһе Сергей Ролдугин һәм Павел Милюков. «Рәсәй музыка йыйылмаһы» проекты сиктәрендә улар Брамстың икеләтә концертын уйнаясаҡ», — тип һөйләне художество етәксеһе.
Миҙгел асыу концерты композитор Игорь Стравинскийҙың тыуыуына 135 йыл тулыуға арналды. «Башҡортостан» дәүләт концерт залы сәхнәһендә «Пульчинелла» балетынан Сюита һәм Рус әҫәре яңғыраны.
Тыңлаусылар донъялағы башҡарыусылар репертуарынан данлыҡлы әҫәрҙәрҙең береһенән – Александр Глазуновтың ля минор скрипка концерты менән ләззәтләнә алды. Оркестр менән халыҡ-ара конкурстар лауреаты, Санкт-Петербург Музыка йортоноң программаһында ҡатнашыусы, иҫ китмәле скрипкасы Степан Стариков сығыш яһаны. Скрипкасы Өфө тамашасыһына шул тиклем оҡшаны, хатта музыкантҡа йәнә ике тапҡыр бисҡа сығыш яһарға тура килде.
Сығанаҡ: http://www.bashinform.ru/bash/1039924/
 ","
	Шаршамбы, 30 август 2017",Яңылыҡтар,Na
https://kulturarb.ru/ba/news/һuҡyrҙar-өsөn-bashҡortostan-respublika-mahsus-kitaphanaһynda-min-tulҡynlanyp-jәshәrgә-telәjem-kitap-kүrgәҙmәһe-asyldy, Һуҡырҙар өсөн Башҡортостан республика махсус китапханаһында “Мин тулҡынланып йәшәргә теләйем” китап күргәҙмәһе асылды ,Na,"

Һуҡырҙар өсөн Башҡортостан республика махсус китапханаһы абонементы, киң танылған рус яҙыусыһы Василий Аксёновтың тыуыуына 85 йыл тулыу айҡанлы, “Мин тулҡынланып йәшәргә теләйем” китап күргәҙмәһен әҙерләне. Күргәҙмәлә китапхана фондында булған баҫмалар тәҡдим ителә.
Василий Аксёнов 1932 йылдың 20 авгусында Ҡазан ҡалаһында тыуған. Атаһы Павел Аксёнов - Ҡазан ҡала советының председателе һәм татар КПСС обкомы бюроһының ағзаһы. Әсәһе Евгения Гинзбург Ҡазан педагогия институтында уҡыта, аҙаҡ “Ҡыҙыл Татарстан” гәзитендә мәҙәниәт бүлексәһе мөдире булып эшләй. 1960-сы йылдан алып Василий профессионал әҙип. Ошо йылдарҙа уның әҫәрҙәре “Юность” журналында йыш баҫыла. 1980-се йылдың 22 июлендә саҡырыу буйынса Америкаға сыға. Ошонан һуң уны совет гражданлығынан мәхрүм итәләр. 2004-се йылға тиклем АҠШ-та йәшәй. 1981-се йылдан алып Василий Аксёнов Америкала рус әҙәбиәте профессоры булып йөрөй. 1980-1991-се йй. “Америка тауышы”, “Азатлыҡ радиоһы” радиолары, “Континент” журналы, “Глагол” альманахы менән журналист булараҡ хеҙмәттәшлек итә. АҠШ-та яҙыусыға гуманитар фәндәре докторы ғилми дәрәжәһен бирәләр. Шулай уҡ, ул Амерка автор лигаһы һәм ПЕН-клуб ағзаһы булып тора. 2004-се йылда “Вольтерьянцы и вольтерьянки” әҫәре өсөн “Русский букер” премияһын бирәләр. 2007-се йылдан алып, йыл һайын Ҡазанда “Аксёнов-фест” фестивален үткәрәләр. Беренсе тапҡыр Василий Павел улы үҙе лә унда ҡатнаша. 2009-сы йылда яҙыусының йорт-музейы асыла.
 ","
	Шаршамбы, 30 август 2017",Яңылыҡтар,Na
https://kulturarb.ru/ba/news/tiҙҙәn-tuғanlyҡ-festivale-bashlana, Тиҙҙән “Туғанлыҡ” фестивале башлана ,Na,"

7-14 сетябрҙә республикабыҙҙа Төрки телле театрҙарҙың ""Туғанлыҡ"" VI Халыҡ-ара фестивале башланасаҡ.
М. Ғафури исемендәге Башҡорт дәүләт академия драма театры хәбәр итеүенсә http://bash.bashdram.ru , 7 сентябрҙән 14-нә тиклем баш ҡалабыҙҙың театрҙары майҙанында 12 илдән төрлө спектаклдәр күрһәтеләсәк. Улар араһында Хакас, Алтай, Балҡар,  Тыва, Сыуашстан, Татарстан, Ҡырғыҙстан, Ҡаҙағстан,  Дағстан, Әзербайджан республикалары, Төркиәнән театр коллективтарының сығыштары ҡаралған. Башҡортостан Республикаһы исеменән конкурс программаһы сиктәрендә Мәжит Ғафури исемендәге Башҡорт академия драма театры ҡатнаша. Шулай уҡ конкурстан тыш Мостай Кәрим исемендәге Милли йәштәр театры, Салауат дәүләт башҡорт драма театры спектаклдәрен күрһәтәсәк.
Фестивалдең жюри ағзалары: СССР халыҡ артисткаһы Гөлли Мөбәрәкова, Х.Намсараев исемендәге Бүрәт дәүләт академия драма театры художество етәксеһе Эржена Жамбалова (Бүрәт Республикаһы, Улан-Удэ),  Төркиә яҙыусылары союзы ағзаһы, драматург Тунджер Джюдженоглу (Төркиә, Стамбул),  М.Горький исемендәге Ырымбур өлкә драма театры художество етәксеһе Рифҡәт Исрафилов (Ырымбур) һәм жюри рәйесе - Рәсәйҙең халыҡ артисы, Рәсәй Армияһы Үҙәк театры художество етәксеһе Борис Морозов (Мәскәү).
Спектаклдәрҙе йола буйынса театр тәнҡитселәре коллегияһы ҡарай һәм анализлай. Улар:  ""Литературная газета"" баҫмаһының редакторы, ""Алтын битлек"" фестивале эксперт комиссияһы ағзаһы Александр Вислов (Мәскәү), Сәнғәт һәм мәҙәниәт институты доценты, ""Алтын битлек"" фестивале эксперт комиссияһы ағзаһы Татьяна Тихоновец (Пермь), ГИТИС-тың тарих, фәлсәфә һәм әҙәбиәт кафедраһы профессоры, филология фәндәре докторы Леонид Ястребов (Мәскәү), Г.Камал Татар дәүләт академия драма театры әҙәбиәт бүлеге мөдире Нияз Иғламов (Ҡазан) һәм З.Исмәғилев исемендәге Өфө дәүләт сәнғәт институты доценты, фәлсәфә фәндәре докторы Галина Вербицкая (Өфө).
Спектаклдәрҙән тыш фестиваль сиктәрендә Мәскәү театр тәнҡитселәре Игорь Овчинников һәм Марина Давыдованың лекциялары, Рәсәй театрҙар эшмәкәрҙәре союзының милли театрҙар кабинеты рәйесе Борис Манджиев менән түңәрәк өҫтәл, артистар ҡатнашлығында этно-концерт үтәсәк. Шулай уҡ  ""Төрки телле театр һәм мәҙәниәттәр диалогы"" халыҡ-ара фәнни-ғәмәли конференция буласаҡ. Уға махсус ҡунаҡ саҡырылған:  Голдсмит университеты профессоры Мария Шевцова (Лондон, Бөйөк Британия).
Фестиваль спектаклдәренә билеттарҙы театр кассаларында һәм театрҙарҙың сайттарында онлайн  һатып алырға була. Лекция, осрашыуҙар һәм конференцияға инеү ирекле.

 ","
	Шаршамбы, 30 август 2017",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatry-premeralarғa-saҡyra, Башҡорт дәүләт ҡурсаҡ театры премьераларға саҡыра ,Na,"

2,3,9 һәм 10 сентябрь көндәре Башҡорт дәүләт ҡурсаҡ театры балалар өсөн «Принцесса Крапинка» спектаклен тәҡдим итә.Спектаклдең режиссеры  – Башҡортостан Республикаһының атҡаҙанған артисы Юрий Заяц, рәссамы – Ильнур Слявчин. Тамаша көндөҙгө 12:00 һәм 14:00 сәғәттәрҙә башлана.
Ә 16 сентябрь көнө  БДҠТ-ы сәхнәһәндә беренсе тапҡыр «Семь чудесных пожеланий» спектакль-квестың премьераһы үтәсәк.  Шулай уҡ көндөҙгө 12:00 һәм 14:00 сәғәттәрҙә башлана.
Театрҙың әҙәбиәт бүлегенән хәбәр итеүҙәренсә, спектакль Башҡортостан Республикаһының халыҡ телдәрен өйрәнеү һәм һаҡлау саралары сиктәрендә тормошҡа ашырылған.
 «Спектакль барышында әкиәт геройҙары Петя менән Әминә төрлө хәл-ваҡиғаларға осраясаҡ, башҡорт милли мәҙәниәте, йолалар, ғөрөф-ғәҙәттәр менән танышасаҡ», – ти спектаклде сәхнәгә ҡуйыусылар.
 Әҫәрҙәе сәхнәгә ҡуйыусы режиссер– Альберт Имаметдинов, рәссамы – Әнисә Томаншина, композиторы – Урал Иҙелбаев.
 ","
	Шишәмбе, 29 август 2017",Яңылыҡтар,Na
https://kulturarb.ru/ba/news/kirsten-gajnet-rezhisserlyғynda-tөshөrөlgөn-ete-ҡyҙ-teatry-dokumental-filmy-13-sө-halyҡ-ara-mosolman-kinoһy-festivalendә-ҡatnasha, Кирстен Гайнет режиссерлығында төшөрөлгөн «Ете ҡыҙ театры» документаль фильмы 13-сө Халыҡ-ара мосолман киноһы фестивалендә ҡатнаша ,Na,"

Башҡортостан юлдаш телевидениеһы хәбәр итеүенсә, Ҡазан ҡалаһында үтәсәк 13-сө Халыҡ-ара мосолман киноһы фестивалендә Кирстен Гайнет режиссерлығында төшөрөлгөн «Ете ҡыҙ театры» документаль фильмы ҡатнаша.
Яҡташыбыҙҙың ижади картинаһы 61 илдән ебәрелгән меңгә яҡын эш араһынан һайлап алына. Конкурс Татарстандың баш ҡалаһында сентябрь башында үтә. Кинотаҫма Бөйөк Ватан һуғышы осоро ваҡиғаларын сағылдыра. 1941 йылда «Талбазы» колхоз-совхоз театрында эшләгән ир-егеттәрҙең барыһы ла фронтҡа алына. 
Ҡатын-ҡыҙҙар бер нимәгә ҡарамай театрҙы һаҡларға, халыҡтың рухын күтәреп ижад итергә һүҙ бирә. Һуғыш оҙаҡҡа һуҙылыуға, аслыҡ-яланғаслыҡ булыуға ҡарамаҫтан, улар вәғәҙәләренә тоғро ҡала.
Картина өҫтөндә эш өс йыл дауам итә. «Ете ҡыҙ театры» документаль фильмын төшөрөр алдынан Кирстен Гайнет Башҡортостан, Красногорск архивтарында эшләй. Сценарий авторҙашы һәм төп кәңәшсеһе Башҡортостандың атҡаҙанған сәнғәт эшмәкәре Наилә Сәфәрғолова. Фильм Ғафури, Ауырғазы райондарында, Салауат ҡалаһы, Үзбәкстанда төшөрөлә.

 ","
	Шишәмбе, 29 август 2017",Яңылыҡтар,Na
https://kulturarb.ru/ba/news/өfөnөң-hәrbi-dan-mujzejynda-1812-jylғa-vatan-һuғyshynda-eңeүgә-205-jyl-tulyu-uңajynan-kүrgәҙmә-asyldy, Өфөнөң хәрби дан музейында 1812 йылға Ватан һуғышында еңеүгә 205 йыл тулыу уңайынан күргәҙмә асылды ,Na,"

Өфөнөң хәрби дан муйзейында 1812 йылға Ватан һуғышында еңеүгә 205 йыл тулыу уңайынан күргәҙмә асылды. 
Уның эшендә тарихи реконстуркция клубтары ағзалары, халыҡ кәсептәре менән шөҙөлләнеүселәр ҡатнашты. Музейға килеүселәр 19 быуаттағы көнкүреш әйберҙәре менән танышты.Напалеонға ҡаршы алышҡан  Башҡорт атлылары һәм  Өфө пехота полкы тураһында мәғлүмәт алды.  Француз яуы осорондағы ауыҙ-тел ижады өлгөләре күргәҙмәгә халыҡ колоритын өҫтәне. Боронғо кәсептәрҙе тергеҙеүселәр үҙ шөғөлө тураһында йотлоғоп һөйләне. Марс Мофаззалов, хәрби-тарихи реконструкция клубы ағзаһы: «Ул мәлдә казактар менән атаман Платов етәкселек иткән. Легендар шәхес әлбиттә. Башҡорт ғәсҡәрҙәре атамандың ҡулы аҫтында булған. Ваҡыты менән хатта башҡорттар казак ғәсҡәренең 80 проценттан ашыуын талап иткән. Улар һөжүм иткәндә авангардтта, сигенгәндә аръергардта булған».
Сығанаҡ: http://tv-rb.ru/bash/novosti/m-ni-t/t-nya-amur-aryna-arnala/


 ","
	Шишәмбе, 29 август 2017",Яңылыҡтар,Na
https://kulturarb.ru/ba/news/kүrenekle-balҡar-shaғiry-ҡajsyn-kulievtyң-yaraly-tash-isemle-kitaby-donya-kүrҙe, Күренекле балҡар шағиры Ҡайсын Кулиевтың “Яралы таш” исемле китабы донъя күрҙе ,Na,"

Күренекле балҡар шағиры Ҡайсын Кулиевтың тыуыуына   100 йыл тулыу айҡанлы, Башҡортостан “Китап” нәшриәтендә уның “Яралы таш”исемле китабы донъя күрҙе. Шиғырҙарҙы башҡорт теленә Назар Нәжми тәржемә иткән. Башҡа ҙур шағирҙарҙың әҫәрҙәрендә күңел ағышы, йөрәк ялҡыны осҡон сәсрәп торһа, Ҡайсын Кулиевта ул тәрәнерәк йәшеренгән, таш яралары ла, йөрәк яралары ла тәрәнерәк, шуның өсөн дә уның шиғырҙары ҡабат-ҡабат уҡыла, уҡыған һайын уларҙа яңы сер табыла.    
Ҡайсын Кулиев шиғырҙары башҡорт шағирҙары Назар Нәжми, Мостай Кәрим, Сафуан Әлибай һәм Шәриф Бикҡол тарафынан тәржемә ителде. 1971 йылда уның «Яралы таш» исемле шиғырҙар йыйынтығы Өфөлә башҡорт телендә донъя күрҙе. Уның тормошо һәм ижады тураһында Мостай Кәрим «Шағир донъяһы», Назар Нәжми «Таш һәм йөрәк» исемле мәҡәләләр яҙып баҫтырҙы.
Ҡайсын Кулиев — күп милләтле ҙур совет поэзияһының кимәлен билдәләй торған бейеклек һәм шул уҡ ваҡытта башҡа бейеклектәрҙе лә сағыштырма рәүештә күрһәтеп тора алырлыҡ бер үлсәм.
Ҡайсын Кулиев тураһында яҙғанда йыш ҡына: «Беҙ Ҡайсын менән уның тыуған ерҙәренән тауҙар аша үткәндә…» — тип башлап китеүсәндәр. Дөрөҫ, Кавказдың экзотикаһы ғүмер-ғүмергә кешеләрҙең күңелен үҙенә тартҡан, ҡайһы бер шағирҙарҙы бөйөк шағир итеүҙә лә уның ҙур роль уйнауы сер түгел, ләкин ул ваҡытта күптәр Кавказға ҡунаҡ булып бармағандар. Бына хәҙер Ҡайсындың тыуған ерендә, уның йортонда булмаған дуҫтары юҡ шикелле. Мәҫәлән, беҙҙең Мостай Кәрим бер шиғырын: «Чегем шарлауығын бүләк итте миңә Ҡайсын», — тип башлап китә. Минеңсә, был шиғыр Мостай Кәрим тарафынан уйлап сығарылмаған, дөрөҫөрәге, уйлап табылмаған, ә тормош үҙе биргән шиғыр, Ҡайсын бүләк иткән шиғыр. «Чегем шарлауығын бүләк итте миңә Ҡайсын…» Ҡалай ул Ҡайсындың натураһын, уның күңелен, уның бөтә барлығын кәүҙәләндерә! Тормошта ла, шиғриәттә лә йомарт күңелле шул ул. Н. Нәжми.



 ","
	Шишәмбе, 29 август 2017",Яңылыҡтар,Na
https://kulturarb.ru/ba/news/tuғanlyҡ-festivaleneң-mahsus-ҡunaғy-london-universitety-professory, «Туғанлыҡ» фестиваленең махсус ҡунағы — Лондон университеты профессоры ,Na,"

Мәжит ғафури исемендәге Башҡорт дәүләт драма театры хәбәр итеүенсә http://bash.bashdram.ru, төрки телле театрҙарҙың ""Туғанлыҡ"" халыҡ-ара фестивале сиктәрендә үтәсәк ""Төрки телле театрҙар һәм мәҙәниәттәр диалогы"" Халыҡ-ара фәнни-ғәмәли конференцияһына Бөйөк Британиянан махсус ҡунаҡ саҡырылған.
Мария Шевцова - театр белгесе, театр тарихын өйрәнеүсе. Ул Лондондағы Голдсмит университетының театр һәм сәхнә сәнғәте кафедраһын етәкләй. Театр тураһында мәҡәләләр, монографиялар, китаптар авторы. Уның баҫмалары донъяның 11 теленә тәржемә ителгән. 2002 йылдан алып Мария Шевцова New Theatre Quarterly театр журналының редакторы, театрға бағышлынған халыҡ-ара баҫмаларҙың редколлегия ағзаһы, халыҡ-ара театр фестивалдәренең программа комитеты консультанты. Рус телендәге «Лев Додин и Малый драматический театр: рождение спектакля» (2004), «Роберт Уилсон» (2017) китаптары авторы.
Иҫегеҙгә төшөрәбеҙ, ""Төрки телле театрҙар һәм мәҙәниәттәр диалогы"" Халыҡ-ара фәнни-ғәмәли конференцияһы 11 сентябрҙә ""Башҡортостан"" Дәүләт концерт залында үтәсәк.

 ","
	Шишәмбе, 29 август 2017",Яңылыҡтар,Na
https://kulturarb.ru/ba/news/bөgөn-ғәliәskәr-kamal-isemendәge-tatar-akademiya-teatry-menәn-matbuat-konferenciyaһy-үtte, Бөгөн Ғәлиәскәр Камал исемендәге Татар академия театры менән матбуғат конференцияһы үтте  ,Na,"

Г.Камал исемендәге Татар дәүләт академия театры традицион гастролдәре менән Өфө ҡалаһына йыйына. Спектаклдәр 13-19 сентябрендә М.Ғафури исемендәге Башҡорт дәүләт академия драма театры һәм Рус дәүләт академия драма театры сәхнәләрендә уҙасаҡ.
Бөгөнгө матбуғат конференцияһында Г.Камал исемендәге Татар дәүләт академия театрының баш режиссеры, Рәсәйҙең һәм Татарстандың атҡаҙанған сәнғәт эшмәкәре Фәрит Бикчәнтәев, Г.Камал исемендәге Татар дәүләт Академия театры директоры Илфир Якупов, Татарстандың халыҡ артисткаһы, ""Аҡ ҡалфағым төшөрҙөм ҡулдан"" спектакленең баш ролен башкарыусы Раушания Юкачева, Башҡортостан Республикаһы Дәүләт академия рус драма театрының художество етәксеһе, Рәсәйҙең һәм Башҡортостандың атҡаҙанған сәнғәт эшмәкәре Михаил Рабинович һәм М.Гафури исемендәге Башкорт дәүләт академия драма театрының художество етәксеһе, Рәсәйҙең атҡаҙанған, Башҡортостандың халыҡ артисы Олег Ханов ҡатнашты.
Бер аҙ үткәндәргә күҙ һалһаҡ, Татар театрының Өфө ҡалаһына тәүге гастролдәре 1910 йылда ""Сәйәр"" труппаһы ҡатнашлығында үтә. Бөгөнгө көнгәсә Ғәлиәскар Камал исемендәге театрҙың Өфөләге гастролдәре күркәм йола булараҡ дауам итә. Яңы 112-се миҙгелен асып татар театры Башҡортостан халҡына10 спектакль алып килгән. ""Барлыҡ спектаклдәр ҙә Өфө тамашасыһына әлегә тиклем тәҡдим ителмәне”, ти театрҙың баш режиссеры Фәрит Бикчәнтәев.
Гастролдәр билдәле режиссер Фәрит Бикчәнтәев ҡуйылышындағы ""Дон Жуан"" спектакле менән башланып китәсәк.  Жан-Батист Мольерҙың ""Дон Жуан"" комедияһы 7-14 сентябрҙә үтәсәк VI ""Туганлык"" Халыҡ-ара төрки телле театрҙар фестивалендә ҡатнашасаҡ”, тине Г.Камал исемендәге Татар дәүләт Академия театры директоры Илфир Якупов.
 Гастроль ташалары араһында татар театрының ""визит карточкаһы"" булған Кәрим Тинчуриндың ""Зәңгәр шәл"" спектакле лә бар.
Пьесаға булған тамашасы һөйөүе тәрән, әлегәсә ҡыҙыҡһыныу һүнмәй.  Пьеса татар театры сәхнәһендә 1926 йылдан бирле ҡуйылып килә. Татар театрының феноменын аңлар өсөн - ""Зәңгәр шәл""спектаклен ҡарарға, көслө эмоциональ тулҡында бәйелеү кәрәк. Спектакль 14 сентябрь көнө, 19.00 сәғәттә Башкортостнадың Рус дәүләт драма театрында күрһәтеләсәк.
 Барлыҡ спектаклдәр ҙә рус теленә синхрон тәржемәләнә. Билеттарҙы Камал театры сайтында һәм театр кассаларында һатып алырға мөмкин.
 
Гүзәл Багаева

 ","
	Дүшәмбе, 28 август 2017",Яңылыҡтар,Na
https://kulturarb.ru/ba/news/һuҡyrҙar-өsөn-bashҡortostan-mahsus-kitaphanaһy-abonementy-shaғir-rәmil-suraғoldoң-kitap-kүrgәҙmәһen-ojoshtorҙo, Һуҡырҙар өсөн Башҡортостан махсус китапханаһы абонементы шағир Рәмил Сурағолдоң китап күргәҙмәһен ойошторҙо ,Na,"

Һуҡырҙар өсөн Башҡортостан махсус китапханаһы абонементы шағир Рәмил Сурағолдоң  китап күргәҙмәһен үткәрә.
Рәмил Сурағолов Ҡырмыҫҡалы районы Прибельский ҡасабаһында лонъяға килгән. 1000-дән ашыу йырҙар авторы, БР-ҙың атҡаҙанған мәҙәниәт хеҙмәткәре, Татарстандың атҡаҙанған сәнғәт эшмәкәре, Башҡортостандың һәм Татарстандың Яҙыусылар союзы ағзаһы.
2004 йылдан “Сурағол” нәшриәт йортоноң генераль директоры. Тағы ла бик күп премиялар лауреаты.
Тәүге китабы 1993 йылда баҫыла. Уның балалар өсөн яҙылған шиғырҙарында бер-нисә быуын үҫкән.
Күргәҙмәлә махсус китапхана фондында булған китаптар тәҡдим ителә.
 ","
	Дүшәмбе, 28 август 2017",Яңылыҡтар,Na
https://kulturarb.ru/ba/news/stәrletamaҡ-dәүlәt-teatr-koncert-berlәshmәһe-yaңy-izhad-miҙgelen-asa, Стәрлетамаҡ дәүләт театр-концерт берләшмәһе яңы ижад миҙгелен аса ,Na,"

Стәрлетамаҡ дәүләт театр-концерт берләшмәһе яңы миҙгелен Мостай Кәрим менән башлай. Башҡорт драма театры коллективы тәүге тамашасыһын “3 таған” повесы буйынса спектакль менән ҡаршыларға йыйына.
Башҡорт классигының әҫәре “Берҙәм Рәсәй” партияһының “Бәләкәй ҡалалар театрҙары” проекты ярҙамында әҙерләнгән. Был программа буйынса бирелгән аҡсаны театрҙар яңы спектакль йәки матди-техник хәлдәрен яҡшыртыу өсөн тотона ала.
Проектта ҡатнашыусы театрҙар исемлегендә Сибай, Туймазы, Салауат, Белорет коллективтары ла бар.
 
 ","
	Дүшәмбе, 28 август 2017",Яңылыҡтар,Na
https://kulturarb.ru/ba/news/bөgөn-tolpar-asyҡ-balalar-үҫmerҙәr-һәm-jәshtәr-tele-kinofestivale-bashlana, Бөгөн «Толпар» асыҡ балалар-үҫмерҙәр һәм йәштәр теле-кинофестивале башлана ,Na,"

«Юлдаш» радиоһы хәбәр итеүенсә, бөгөн, 28 август көнө, Ейәнсура районы үҙәге Иҫәнғол ауылында «Толпар» асыҡ балалар-үҫмерҙәр һәм йәштәр теле-кинофестивале башлана. Балалар кинофорумы быйыл Рәсәйҙә Экология йылына һәм Башҡортостанда экология һәм махсус һаҡланған тәбиғәт биләмәләре йылына арнала.
Балаларҙа киноға, телевидениеға ҡарата ҡыҙыҡһыныу уятып, киләсәктә уларҙың һөнәр һайлауына булышлыҡ итеү, профессиональ кадрҙарҙы арттырыу, яҡшы сифатлы милли киноның күләмен һәм кимәлен күбәйтеү – төп маҡсат, ти конкурсты ойоштороусылар.
Фестиваль барышында конкурс эштәрен, шулай уҡ профессиональ режиссерҙарҙың премьера фильмдарын күрһәтеү, авторҙар менән осрашыу, профессионалдарҙан оҫталыҡ дәрестәре, түңәрәк өҫтәл һәм еңеүселәрҙе бүләкләү тантанаһы ҡаралған.
 
 ","
	Дүшәмбе, 28 август 2017",Яңылыҡтар,Na
https://kulturarb.ru/ba/news/tiҙҙәn-yrymbur-өlkәһendә-bashҡort-mәҙәniәte-kөnө-үtәsәk, Тиҙҙән Ырымбур өлкәһендә Башҡорт мәҙәниәте көнө үтәсәк ,Na,"

Бөтә донъя башҡорттары ҡоролтайы хәбәр итеүенсә, Ырымбур өлкәһендә Башҡорт мәҙәниәте көндәре быйыл 12 августа Гай районының Вишневое ауылы янында, Ирекле һыу һаҡлағысы буйында үтәсәк. Ырымбур башҡорттары ҡоролтайы рәйесе Йәғәфәр Яманһарин әйтеүенсә, байрамға етди әҙерлек бара. Башҡортостандан Бишбүләк, Күмертау һәм Хәйбулла райондары делегацияларының ҡатнашыуы көтөлә. Ырымбур өлкәһенең башҡорттар күпләп йәшәгән Ҡыуандыҡ, Ҡыҙыл Гвардия һәм Гай райондарының һәүәҫкәр коллективтары ҡатнашлығында концерт әҙерләнә, тирмәләр ҡороласаҡ, көрәш һәм халыҡ уйындары ойоштороласаҡ. Ырымбур башҡорттары уҡ атыуҙы тергеҙеү менән дә ҡыҙыҡһына.

 ","
	Йома, 28 июль 2017",Яңылыҡтар,Na
https://kulturarb.ru/ba/news/rәsәj-mәҙәniәt-bashҡortostan-telekanalynda-yaңy-rubrika, «Рәсәй Мәҙәниәт Башҡортостан» телеканалында  яңы рубрика  ,Na,"

«Рәсәй Мәҙәниәт Башҡортостан» телеканалындағы «Иртә» тапшырыуында «Башҡортостан» ДТРК-һы фондынан» исемле яңы рубрика сыға башланы. Экранда уникаль кадрҙар: артистар һәм музыканттар, бейеү коллективтары һәм солистар. «Башҡортостан» ДТРК-һы фонды — төрлө форматтағы әҫәрҙәр коллекцияһы ул: иң яҡшы телевизион һәм радиоспектаклдәр, концерттар һәм легендар «Зәңгәр уттар». Материалдар республика радиоһы һәм телевидениеһындағы бөтә осорҙо үҙ эсенә ала.
Яңы рубриканың биш сығарылышы эфирға сыҡҡан да инде. Улар танылған бейеүсе һәм балетмейстер Фәйзи Ғәскәровтың юбилейына арналған. Был — Әмир Абдразаҡовтың «Күңел ҡанаттары» музыкаль кинотаҫмаһынан (1970 йыл) өҙөктәр. Уға «Байыҡ», «Заһиҙә», «Дуҫлыҡ», «Ете ҡыҙ» һәм «Сәкән» кеүек билдәле бейеүҙәр ингән.
«Беҙҙең ансамблдең бейеүҙәре менән илһамланған Асҡар ағай Абдразаҡовтың «Күңел ҡанаттары» фильмын уйлап сығарыуы хаҡында хәбәр иткән көндө бик яҡшы хәтерләйем. Болгарияла Халыҡ-ара йәштәр һәм студенттар фестивалендә «Заһиҙә» бейеүе өсөн бронза миҙал яулап ҡайтҡан саҡ, — тип иҫенә төшөрә бейеүсе, Рәсәйҙең атҡаҙанған артисы Рәшиҙә Туйсина. — Уҡытыусыбыҙ Фәйзи ағай Ғәскәров һәр сәхнәне төшөрөүҙә ҡатнашты, файҙалы кәңәштәр бирҙе, нисек һәм нимә эшләргә кәрәклеген аңлатты. Бейеүем өсөн иң яҡшы урын тип тыуған Баймаҡ районындағы Ғәҙелша шарлауығы һайланды. Ошонда, күркәм тәбиғәт ҡосағында, Әнүәр Ишбирҙин һәм Салауат Дәүләтбаевтың ҡурай моңо аҫтында ансамбль менән «Заһиҙә»не бейенем. Хәҙер был урынды «Рәшиҙә ташы» тип йөрөтәләр, күптәр шунда күтәрелеп, бейергә хыяллана».
«Башҡортостан» ДТРК-һы фондынан» рубрикаһы — кисәгенең, хәҙергенең һәм киләсәктең ҡайтанан берләшеүенә сағыу миҫал. Беҙҙең бурысыбыҙ — халҡыбыҙҙың үҙенсәлекле сәнғәт әҫәрҙәрен һаҡлау, башҡорт милли мәҙәниәтенең данын күтәргән кешеләрҙең исемдәрен оноторға бирмәү», — тине «Рәсәй Мәҙәниәт Башҡортостан» телеканалы етәксеһе Айгөл Кантюкова.
«Рәсәй Мәҙәниәт Башҡортостан» телеканалындағы «Иртә» тапшырыуы көн һайын сәғәт 7-нән 8-гә тиклем эфирға сыға.
Сығанаҡ: http://www.bashinform.ru/bash/1027695/

 ","
	Йома, 28 июль 2017",Яңылыҡтар,Na
https://kulturarb.ru/ba/news/yrymbur-өlkәһeneң-ҡyҙyl-gvardiya-rajony-yarty-byuatlyҡ-yubilejyn-bildәlәne-2, Ырымбур өлкәһенең Ҡыҙыл Гвардия районы ярты быуатлыҡ юбилейын билдәләне ,Na,"

lХалыҡ сәсәне Мөхәмәтша Буранғолов, Дауыт Юлтый, Ғабдулла Амантай кеүек башҡорт яҙыусыларын биргән ырыҫлы төбәк – Ырымбур өлкәһенең Ҡыҙыл Гвардия районы ярты быуатлыҡ юбилейын билдәләне. Район үҙәге Плешан ауылында ошо уңайҙан күләмле байрам саралары үтте.  Программала театрлаштырылған тамаша, ат ярышы, күргәҙмәләр ҡаралғайны. Башҡорт­остандан Бөтә донъя башҡорттары ҡоролта­йынан, Баймаҡ районы хакимиәтенән мәртәбәле делегация ҡатнашты. Әйткәндәй, өлкәлә иң күп башҡорттар (дүрт меңләп) ошо төбәктә йәшәй.  Байрамда биҙәү-ҡулланма сәнғәте өмәләре, милли аш-һыу күргәҙмәләре эшләне. Сәхнәгә сыҡҡан һәүәҫкәр артистарҙы һәм коллективтарҙы жюри баһаланы. Люциә Кинйәбулатова (Белое Озеро), Ғәйникамал Ниғәмәтова (Һарт-Әбдрәш), Гөлниса Лоҡманова (Ҡалмыҡ-Әбдрәш), Бибиниса Закирова (Оло Солтан), Юлиә Яхина (Сафакүл), Зинфира Заҡорҙаева (Сафакүл), “Сафакүл ҡыҙҙары” вокаль ансамбле, “Абултай килендәре” фольклор коллективы концерттың биҙәге булды.  lЫрымбур өлкәһендә Башҡорт мәҙәниәте көндәре быйыл 12 августа Гай районының Вишневое ауылы янында, Ирекле һыу һаҡлағысы буйында була. Ырымбур башҡорттары ҡоролтайы рәйесе Йәғәфәр Яманһарин әйтеүенсә, байрамға етди әҙерлек бара.  Башҡортостандан Бишбүләк, Күмертау һәм Хәйбулла райондары делегацияларының ҡатнашыуы көтөлә. Ырымбур өлкәһенең башҡорттар күпләп йәшәгән Ҡыуандыҡ, Ҡыҙыл Гвардия һәм Гай райондарының һәүәҫкәр коллективтары ҡатнашлығында концерт әҙерләнә, тирмәләр ҡороласаҡ, көрәш һәм халыҡ уйындары ойоштороласаҡ. Ырымбур башҡорттары уҡ атыуҙы тергеҙеү менән дә ҡыҙыҡһына.  lҠаҙағстандың Астана ҡалаһында Өфө мэры Ирек Ялалов “Аҡбуҙат” башҡорт этномәҙәни берекмәһе ағзалары һәм урындағы Ҡаҙағстан халыҡтары ассамблеяһы секретариаты менән осрашты. Унда башлыса “Аҡбуҙат” берекмәһенә, Ҡаҙағстандағы башҡорттарға ярҙам итеү тураһында һүҙ барҙы. Ирек Ишмөхәмәт улы яҡын арала башҡорт халҡының милли кейемен һәм атрибутикаһын бүләк итергә вәғәҙә бирҙе, тип хәбәр итә берекмә етәксеһе Урал Аҙнабаев.  Астанала меңгә яҡын башҡорт йәшәй, Ҡаҙағстанда иһә – 17 мең.  “Аҡбуҙат” – Ҡаҙағстандағы ике башҡорт үҙәгенең береһе. Икенсеһе Маңғыстау өлкәһенең Аҡтау ҡалаһында урынлашҡан. Башҡа үҙәктәр – башҡорт һәм татар берләшмәләре.  lБөтә донъя башҡорттары ҡоролтайы Башҡарма комитеты башҡорт халҡының ауыҙ-тел ижадының мәшһүр ҡомартҡыһы “Урал батыр” эпосына, уның төп мифологик геройҙарына Өфө ҡалаһында һәйкәл ҡуйыу башланғысы менән сығыш яһағайны.  Ҡоролтай янында билдәле фольклорсы ғалимдар, тарихсылар һәм скульпторҙарҙан торған эш төркөмө төҙөлдө, тиҙ арала композицияның концепцияһы әҙерләнде.  Бөгөн донъя күләмендәге әҫәр – “Урал батыр” эпосын ташта мәңгеләштереүгә теләге булған һәр скульптор, архитекторҙар был эшкә ҡушыла ала. Башҡорт халҡының бөйөк ҡомартҡыһы – “Урал батыр” эпосын оҫталар нисек күрә? Башҡарма комитет был өлкәлә ижад иткән арҙаҡлы шәхестәребеҙҙе, шулай уҡ яңы эш башлаған талантлы, рухлы йәш белгестәрҙе лә хеҙмәттәшлек итергә саҡыра. Бының өсөн 2017 йылдың 1 сентябренә тиклем “Урал батыр” эпосы буйынса эшләнгән макеттар, график һүрәттәр тупланған альбом әҙерләп, уны Этот адрес электронной почты защищён от спам-ботов. У вас должен быть включен JavaScript для просмотра. электрон почтаһына ебәрергә йәки түбәндәге адрес буйынса килтереп тапшырырға кәрәк: Өфө ҡалаһы, К. Маркс урамы, 3, 101-се бүлмә.  Белешмәләр өсөн телефондар: 8(347)246-32-47, 250-49-31.
http://bashgazet.ru/kultura-i-literatura/27184-kl-tamsynan-yyyyla.html
 ","
	Йома, 28 июль 2017",Яңылыҡтар,Na
https://kulturarb.ru/ba/news/bildәle-jyrsy-hәniә-fәrhi-arabyҙҙan-kitte, Билдәле йырсы Хәниә Фәрхи арабыҙҙан китте ,Na,"

Рәсәй Федерацияһының, Башҡортостандың һәм Татарстандың  халыҡ артисы Хәниә Фәрхислам ҡыҙы Биктаһирова арабыҙҙан китте.
Кисә 27 июль көнө йырсы Башҡортостандан ҡайтышлай үҙен насар тоя башлай, дауаханаға оҙаталар, әммә ҡотҡара алмайҙар. Йырсы йөрәк өйәнәгенән вафат булды. Хәниә Фәрхи менән хушлашыу бер сәғәттән Үрге Тәтешле ауылындағы мәҙәниәт йортонда була. Татарстанда мәрхүмә менән иртәгә хушлашалар.
Хәниә Фәрхлислам ҡыҙы Биктаһирова 1960 йылдың 30 майында Башҡортостандың Тәтешле районы Үрге Сәләй ауылында тыуған, күрше Бәҙрәш мәктәбендә белем алған. Уның башҡарыуында ""Әлдермешкә ҡайтам әле"", ""Үпкәләһәң, әйҙә, үпкәлә"", ""Онотолор тимә"", ""Ҡышҡы сейә"" тигән йырҙары киң билдәле. Хәниә Фәрхи репертуарында 300-ҙән ашыу йыр бар.

 ","
	Йома, 28 июль 2017",Яңылыҡтар,Na
https://kulturarb.ru/ba/news/өfөlә-dүrtense-tapҡyr-igeҙәktәr-festivale-ojoshtorola, Өфөлә дүртенсе тапҡыр «Игеҙәктәр фестивале» ойошторола ,Na,"

30 июлдә Өфөлә «Тылсымлы донъя» паркында («Ҡала советы» туҡталышы) «Игеҙәктәр фестивале» була. Фестиваль дүртенсе тапҡыр уҙғарыла. Был игеҙ, өс һәм хатта дүрт игеҙ балалар менән танышыу өсөн яҡшы мөмкинлек.
Ойоштороусылар ҡыҙыҡлы һәм онотолмаҫ байрам вәғәҙәләй. Ҡунаҡтарҙы мауыҡтырғыс программа, артистар ҡатнашлығында концерт һәм ҙур күбекле дискотека көтә.
Фестивалгә теләгән һәр кем саҡырыла.
Көндөҙгө сәғәт 12-лә башлана.

 ","
	Кесе йома, 27 июль 2017",Яңылыҡтар,Na
https://kulturarb.ru/ba/news/bashҡortostan-kinoteatrҙary-finans-yarҙamғa-өmөt-itә-ala, Башҡортостан кинотеатрҙары финанс ярҙамға өмөт итә ала ,Na,"

«Кино фонды» кинотеатрҙарға ярҙам күрһәтеү буйынса яңы конкурс иғлан итте, уның барышында бер миллиард һум күләмендә аҡса бүлеү ҡаралған. Бынан алдағы конкурстарҙағы кеүек үк, һәр кинозалға 5 миллион һумға тиклемге күләмдә аҡса бирелә. Ул кире ҡайтарылмай. Ҡайтанан йыһазландырылған кинозал өсөн төп шарт — кварталына 50 проценттан кәм булмаған күләмдә илебеҙҙә төшөрөлгән фильмдар күрһәтеү. Ғаризалар 31 июлдән 25 авгусҡа тиклем ҡабул ителә.
2015-2016 йылдарҙа Кино фонды кинотеатрҙарҙы яңыртыуға һәм һанлы ҡорамалдар менән йыһазландырыуға өс тапҡыр аҡса бүлде.
Уҙған өс конкурстың йомғаҡтары буйынса Башҡортостанда 14 кинозалды яңыртыуға 70 миллион һум самаһы йүнәлтелде. Тағы өс кинозалда реконструкциялау буйынса эштәр алып барыла, тип хәбәр итә төбәктең Мәҙәниәт министрлығы.
Кинотеатрҙарға булышлыҡ итеү федераль программаһы илдә кино күрһәтеү географияһын киңәйтеүгә йүнәлтелгән. Программаның төп маҡсаты — кинотеатрҙарҙа фильмдар ҡарау мөмкинлеге булмаған тораҡ пункттарҙа яңы кинозалдар булдырыуҙа ярҙам итеү.
Сығанаҡ: http://www.bashinform.ru/bash/1027177/

 ","
	Кесе йома, 27 июль 2017",Яңылыҡтар,Na
https://kulturarb.ru/ba/news/bashҡort-jәshtәre-jyjynynda-ural-bөrkөtө-bәjgeһe-үtә," ""Башҡорт йәштәре йыйыны""нда «Урал бөркөтө» бәйгеһе үтә ",Na,"

“Йәшлек” гәзите хәбәр итеүенсә, 29-30 июдә Баймаҡ районында үтәсәк ""Башҡорт йәштәре йыйыны""нда «Урал бөркөтө» конкурсы ла үтәсәк. Шарттары: «Урал батыр» эпосын (10 юлын булһа ла), Салауат Юлаевтың, Рәми Ғариповтың шиғырҙарын яттан һөйләргә, шәжәрәһен белергә, «Егет кешегә етмеш төрлө һөнәр ҙә аҙ» тип аталған этапта милли үҙенсәлек һаҡлауға, башҡорт халҡын (тыуған төбәкте) үҫтереүгә арналған проектты яҡларғатейеш. Ҡатнашыусылар шулай уҡвокал, музыка ҡоралдарында уйнау, бейеү һ.б. һәләттәрен күрһәтә ала. Физик әҙерлекте тикшереү өсөн уҡтан атыу, таш ырғытыу, 500 метрға йүгереү ҙә ҡаралған. Тарихи милли кейемгә өҫтөнлөк биргән йәштәр иҫәбенә өҫтәмә мәрәйҙәр яҙыласаҡ.
 ","
	Кесе йома, 27 июль 2017",Яңылыҡтар,Na
https://kulturarb.ru/ba/news/sәhnәlә-jәj-һylyuҙary, Сәхнәлә – йәй һылыуҙары ,Na,"

Күптән түгел Ғафури  район мәҙәниәт һарайында ""Йәй һылыуы” бәйгеһе үтте. Районыбыҙ ғына түгел, республикабыҙ ғорурлығы, ""2-се вице-мисс Рәсәй” титулына лайыҡ булған Красноусол һылыуы Альбина Әхтәмова, район мәҙәниәт бүлеге начальнигы Елена Соколова, Айгөл Әбделмәнованан торған абруйлы жюри баһаланы ҡыҙҙарҙың сығышын.  Йола буйынса, тәүге конкурста береһенән-береһе һылыу ҡыҙҙар үҙҙәре менән таныштырҙы. Икенсе конкурс ""Интервью” тип аталды. Ҡыҙҙар алып барыусыларҙың һорауҙарына тапҡыр яуаптар биреп, үҙҙәренең киң эрудициялы булыуҙарын, күпте белеүҙәрен танытты.  Ижади һынауҙа һәр ҡатнашыусы үҙ һөнәрен, йыр-бейеүгә, төрлө музыка ҡоралдарында  уйнау маһирлығын күрһәтте.  Конкурстар араһында иң сағыуы байрам күлдәктәрендә сәхнәгә сығыу булғандыр, әлбиттә. Бында инде ҡыҙҙар тыуҙырған образға, буй-һындарын килешле тотоуға баһа бирелде.   Һөҙөмтәлә, бәйгенең Гран-прийына Красноусолдан Земфира Әхтәмова лайыҡ булды. Родина ауылынан Камила Бакирова  - ""Тыйнаҡлыҡ”, Ксения Щеглунова ""Артислыҡ”, Яңғыҙҡайындан Анас-тасия Дәүләтшина – ""Йылмайыу”, Элина Сәйғафарова – ""Наҙлылыҡ”, Дарья Мезенцева - ""Йылма-йыу”, Красноусолдан Дарья Шмитд – ""Грация”, Үтәк ауылынан Диана Нурғәлиева- ""Һоҡланғыс”, Алһыу Таһирова ""Шатлыҡ” һылыуҡайҙары булараҡ бүләкләнделәр.  Бәйге һуңында Альбина Әхтәмова ҡыҙҙарға сәхнәлә үҙеңде тотоу нескәлектәрен асып һалған оҫталыҡ дәресе күрһәтте, һорауҙарға яуап бирҙе. Матур сара иҫтәлеккә фотоға төшөү менән тамамланды.
Cығанаҡ: http://tabin.ru/mezeniet_ezebiet/3950-shnl-yy-ylyuary.html
 ","
	Кесе йома, 27 июль 2017",Яңылыҡтар,Na
https://kulturarb.ru/ba/news/әhmәtzәki-vәlidi-isemendәge-milli-kitaphana-rәshit-shәkүrҙeң-әҙәbi-izhadyna-һәm-ғilmi-eshmәkәrlegenә-arnalғan-biobibliografik-kүrһәtkes-syғarҙy, Әхмәтзәки Вәлиди исемендәге Милли китапхана Рәшит Шәкүрҙең әҙәби ижадына һәм ғилми эшмәкәрлегенә арналған биобиблиографик күрһәткес сығарҙы  ,Na,"

196 биттән торған был ғәйәт ҡиммәтле баҫманың донъяға сығыуы китап уҡыусылар, айырыуса әҙәбиәт һәм тел белгестәре өсөн дә ҡыҙыҡлы, библиографик мәғлүмәт тәү башлап мөмкин тиклем тулыраҡ тупланған һәм, әлбиттә, библиографик тасуирлама ГОСТ талаптарына ярашлы төҙөлгән.  Рәшит Шәкүр әйтеүенсә,бындай күрһәткесте элегерәк, 2012 йылда, мин үҙем дә төҙөп ҡарағайным. “Ғилем” нәшриәтендә донъя күргән ул баҫмаға йәмғеһе 712 библиографик берәмек индерелгәйне. Ә бына Милли китапхана хеҙмәткәрҙәре әҙерләгән китапта был һан 1848-гә барып еткән. Был иһә китапхананың мәғлүмәт һәм белешмә-библиография бүлеге белгестәренең күрһәткесте төҙөгәндә ни тиклем ентекле эшләүҙәре тураһында һөйләп тора. Ошондай ҙур күләмле һәм күп тармаҡлы мәғлүмәтте классификациялау мәсьәләһен дә төҙөүселәр ыңғай хәл итеүгә өлгәшкән, сөнки бер юлы әҙәби ижад һәм фән менән шөғөлләнгән әҙип-ғалимдың эшмәкәрлегенә тасуирлама биреү библиографтар өсөн шаҡтай ҡатмарлы проблема булғанлығы һәр кемгә аңлашылып торалыр.  Әйткәндәй, биобиблиографик күрһәткесте төҙөү осоронда мин, бүлектең етәксеһе Зәкинә Тимерғәҙе ҡыҙы Әғзәмова менән әленән-әле осрашып, эштең барышын күреп, бүлек хеҙмәткәрҙәренең тырышлығын, мәғлүмәт донъяһында күпме тир түгеүҙәрен белеп йөрөнөм. Шуның өсөн дә уларҙың һәммәһенә, айырыуса биобиблиографик белешмәне сығарыуға яуаплы А. Моратоваға, төҙөүселәре З. Әғзәмова, Г. Әхмәҙиева, Ә. Батыршина, Л. Иҫәнғолова, З. Собханғолова, Ә. Юлановаға, яуаплы мөхәррире Ә. Фәтхетдиноваға, техник мөхәррире А. Йосоповҡа ысын күңелдән рәхмәтлемен.  Китапханала миңә быға тиклем “Башҡортостан яҙыусылары” серияһында Мифтахетдин Аҡмулла, Мәжит Ғафури, Зәйнәб Биишева, Мостай Кәрим, Фәрит Иҫәнғолов, Ноғман Мусин, Ирек Кинйәбулатов, Ҡәҙим Аралбай һ.б. ижадына арналған библиографик күрһәткестәр менән танышырға насип булғайны. Ул баҫмаларҙың һәр береһе бик ентекле төҙөлгән, яратып, зауыҡ менән нәшер ителгән. Мәғлүмәт һәм белешмә – библиография бүлеге үҙ эшендә, һис һүҙһеҙ, ҙур тәжрибә туплаған. Уның эшмәкәрлеге әҙәбиәтебеҙ, рухиәтебеҙҙе байытыуға хеҙмәт итә. Рәхмәт һеҙгә, мәғлүмәт донъяһының тоғро хеҙмәткәрҙәре!
Сығанаҡ: http://bashgazet.ru/kultura-i-literatura/27161-belem-ilendge-yshanysly-kompas.html


 ","
	Шаршамбы, 26 июль 2017",Яңылыҡтар,Na
https://kulturarb.ru/ba/news/bөgөn-aҫyltash-bashҡort-mәҙәniәte-respublika-jyjyny-bashlana, Бөгөн “Аҫылташ”  башҡорт мәҙәниәте республика йыйыны башлана ,Na,"

Бөгөн Баймаҡ районында “Аҫылташ” тип исемләнгән башҡорт мәҙәниәте республика йыйыны башлана. Мәғариф форумының программаһы Клязьмалағы “Мәғәнәләр биләмәһе” йәки Һарытауҙағы “Иволга” форумдарына оҡшаш.
Ҡатнашыусылар башҡорт халҡының тарихы һәм мәҙәниәте менән яҡындан таныша ала. Милли ризыҡтар, халыҡ кәсептәре күргәҙмәһе уҙғарыла, этноквестар, башҡорт телендә дебаттар үткәрелә.
 
 ","
	Шаршамбы, 26 июль 2017",Яңылыҡтар,Na
https://kulturarb.ru/ba/news/eston-respublikaһynyң-paldiski-ҡalaһynda-salauat-yulaevҡa-byust-һәm-taҡtatash-asyu-tantanaһy-үtte, Эстон Республикаһының Палдиски ҡалаһында Салауат Юлаевҡа бюст һәм таҡтаташ асыу тантанаһы үтте ,Na,"

«Башинформ» мәғлүмәт агентлығы хәбәр итеүенсә, Эстон Республикаһының Палдиски ҡалаһында башҡорт халҡының милли батыры Салауат Юлаевҡа бюст һәм таҡтаташ асыу тантанаһы булды. Ошо уҡ көндә ҡалала Эстонияла йәшәгән башҡорттар ойошторған «Һабантуй» байрамы уҙҙы.
 Башҡортостандың милли геройына иҫтәлекле билдә Палдиски ҡалаһы мэрияһында ҡуйылған. Бюст иһә Салауат Юлаевтың исемен йөрөткән скверҙа урынлашҡан.
Тантанала Рәсәйҙең Эстониялағы илсеһе Александр Петров, Палдиски ҡалаһы мэры Тийт Пеэду, Башҡортостандың Милли музейы директоры Ғәли Вәлиуллин һәм Эстониялағы башҡорт диаспораһы вәкилдәре ҡатнашты.
Ғәли Вәлиуллин ҡаланың мэрына башҡорттарҙың милли батыры хаҡында тарихи хәтерҙе һаҡлауҙары өсөн Башҡортостан Мәҙәниәт министрлығының рәхмәт хатын тапшырҙы.
Сара барышында Георгий Победоносец сиркәүе башлығы Валерий Назаренко һәм Салауат Юлаев исемендәге Халыҡ-ара тарихи клуб ағзалары менән осрашыу үтте.

 ","
	Шаршамбы, 26 июль 2017",Яңылыҡтар,Na
https://kulturarb.ru/ba/news/өfөlә-open-air-kisәһe-үtә, Өфөлә open air кисәһе үтә ,Na,"

27 июлдә Өфө ҡалаһында Ике фонтан майҙанында (Йәштәр театры янында) бейеү open air кисәһе була. 
Ойоштороусылар хәбәр итеүенсә, бер майҙансыҡта zumba һәм Латин-Америка бейеүҙәре буйынса оҫталыҡ дәрестәре күрһәтеләсәк. Теләге булған һәр кем бейеүселәргә ҡушылып, яңы хәрәкәттәрҙе үҙләштерә ала. 
Кисәнең аҙағында ҡатнашыусылар һәм ҡунаҡтар өсөн клубтың фитнес-картаһы уйнатыласаҡ.
Шулай уҡ майҙанда балалар анимацияһы эшләй. Инеү бушлай, сара киске сәғәт 7-лә башлана.

 ","
	Шаршамбы, 26 июль 2017",Яңылыҡтар,Na
https://kulturarb.ru/ba/news/bishkәktә-bashҡort-telenә-tәrzhemә-itelgәn-manas-eposy-menәn-tanyshtyryu-saraһy-үtte, Бишкәктә башҡорт теленә тәржемә ителгән «Манас» эпосы менән таныштырыу сараһы үтте ,Na,"

Бөгөн Ҡырғыҙстанда башҡорт теленә тәржемә ителгән «Манас» ҡырғыҙ эпосы менән таныштырыу үтте. «Манас» ЮНЕСКО-ның кешелектең мәҙәни мираҫы ҡомартҡыһы исемлегенә һәм донъяла иң күләмле эпос булараҡ Гиннес рекордтар китабына индерелгән.
Башҡортсаға тәржемә ителгән «Манас» эпосының тәүге китабын 2017 йылдың июнендә Башҡортостан Башлығы Рөстәм Хәмитов Ҡырғыҙстан Президенты Алмазбәк Атамбаевҡа бүләк итте.
Сара Жосоп Баласағы исемендәге Ҡырғыҙ милли университетында «Алтай цивилизацияһы һәм алтай теле туғандаш халыҡтары» халыҡ-ара форумы барышында үтте. Тантанала танылған ғалимдар, юғары уҡыу йорто етәкселеге ҡатнашты.
– Башҡортостан һәм Ҡырғыҙстан халыҡтарын рухи бәйләнеш нығыта. Беҙ ата-бабаларҙың аманатын онотмайбыҙ, милли әкиәттәрҙе, эпостарҙы, йолаларҙы тоғро һаҡлайбыҙ. «Манас» эпосы  – халыҡтарҙың ҡаҙанышы. Шуныһы ҡыуаныслы, ҡобайырҙы башҡорт теленә тәржемә итеү ҡырғыҙ халҡының алтын ҡомартҡыһы менән төбәктә йәшәүселәргә лә танышырға мөмкинлек бирә, – тип белдерҙе Башҡортостан Республикаһы Хөкүмәте Премьер-министры урынбаҫары Салауат Сәғитов. – Яҡын арала ҡырғыҙ теленә башҡорт халҡының «Урал батыр» эпосын тәржемә итеү буйынса эштәр тамамланасаҡ. Был ваҡиғаға беҙ бик шатбыҙ.
«Манас» эпосын Өфө ғилми үҙәге Тарих, тел һәм әҙәбиәт институты блгестәре тәржемә итте. Эштәр 2015 йылда башланды.  Иҫегеҙгә төшөрәбеҙ, 2015 йылдың мартында Ҡырғыҙстанда Башҡортостан Фән һәм мәҙәниәт көндәре үтте. 
Сығанаҡ: Башҡортостан Хөкүмәтенең рәсми сайты

  




 ","
	Шишәмбе, 25 июль 2017",Яңылыҡтар,Na
https://kulturarb.ru/ba/news/bashҡortostanda-lifft-bөtә-rәsәj-әҙәbi-zhurnalynyң-berense-һany-donya-kүrҙe, Башҡортостанда «ЛиФФт» Бөтә Рәсәй әҙәби журналының беренсе һаны донъя күрҙе ,Na,"

«Башинформ» мәғлүмәт агентлығы хәбәр итеүенсә, Башҡортостанда «ЛиФФт» Бөтә Рәсәй әҙәби журналының төбәк редакцияһы ойошторолған. Баҫманың төбәктәге мөхәррире, шағирә Лариса Абдуллина республикала журналдың беренсе һаны баҫылып сығыуы хаҡында хәбәр итте.
«Һәммәбеҙҙе лә — Башҡортостан яҙыусыларын һәм уҡыусыларын яңы журнал менән! Һеҙҙе әһәмиәтле мәҙәни ваҡиға — ҡыҙыҡлы, күптән көтөлгән баҫманың донъя күреүе айҡанлы ҡотлайым! — тип мөрәжәғәт итә мөхәррир журнал биттәрендә.
«ЛиФФт» проекты журналдың республика һандарын баҫтырырға мөмкинлек бирә. Унда төбәк тәржемәселәре көсө менән башҡорт авторҙарының әҫәрҙәрен рус телле уҡыусыға еткереү маҡсат итеп ҡуйыла.
Мәҫәлән, «ЛиФФт» журналының тәүге һанына Рауил Бикбаев, Мостай Кәрим, Салауат Әбүзәров, Йомабикә Ильясова, Марсель Сәлимов, Зәки Әлибаев, Мөнир Ҡунафин, Наил Мәхмүтов, Айгиз Баймөхәмәтов кеүек авторҙарҙың әҫәрҙәре ингән.
Бер йыл эсендә ошондай ике төбәк сығарылышын баҫтырыу күҙаллана.
Белешмә өсөн: «ЛиФФт»  проекты — Бөтә Рәсәй әҙәбиәт фестивале һәм ошо уҡ исемдәге әҙәби журнал. Уның ҡатнашыусылары араһында — 50 төбәк. Бөгөнгә проект сиктәрендә «ЛиФФт» ун төбәк һәм биш бөтә Рәсәй журналы донъя күргән.


  



 ","
	Шишәмбе, 25 июль 2017",Яңылыҡтар,Na
https://kulturarb.ru/ba/news/tabyn-yryuy-jәshtәre-jyjyny, Табын ырыуы йәштәре йыйыны ,Na,"

Инйәр йылғаһының йәмле бер үҙәнендә урынлашҡан Абҙан турист базаһында Табын ырыуҙарының әүҙем йәштәре ""Табын-фест” сараһына йыйылды.  Республиканың һигеҙ районынан Табын ырыуына ҡараған аймаҡтарҙан вәкилдәр килде.  Һәр делегация  тарихы, шәжәрәһе, үҙ төбәге шәхестәре менән таныштырырлыҡ йөкмәткеле күргәҙмәләр әҙерләгән. Мәҫәлән,  Дәүләкән районында йәшәүселәр  Ҡара Табын ырыуының Таҙлар нәҫеле менән таныштырҙы, үҙ төбәгендә сығып киң таралған ""Асылыҡай буйы” йырын ишеттерҙеләр. Тәтешле районы Ирәкте ырыуы үҙенең ғалимы, шағиры Ғәли Соҡорой менән киң билдәле. Ҡариҙел районы үҙҙәренең Унлар ырыуы милли кейеме өлгөләрен алып килгән. Ғафури районынан Кәлсер Табын ырыуы вәкиле Юлмөхәмәтовтар шәжәрәһе менән таныштырҙы. Салауат, Ауырғазы, Архангел, Ҡырмыҫҡалы райондарынан килеүселәр ҙә фестивалгә етди әҙерләнгән. Биш майҙансыҡта йәштәр өсөн төрлө темаларға лекциялар һәм проект төҙөү эшмәкәрлеге буйынса  оҫталыҡ дәрестәре ойошторолдо. ""Милли традициялар: үткәне һәм киләсәге” темаһына эксперттар БДУ доценты, тарих фәндәре кандидаты Нурислам Ҡалмантаев менән БДПУ доценты, философия фәндәре кандидаты Алһыу Хөсәйенова сығыш яһаны. ""Һау мөхит – һаулыҡ мөхите” кеүек актуаль теманы БДМУ доценты, медицина фәндәре кандидаты Розалия Ғәлимова менән Әлфиә Нурғәлиева яҡтыртты. ""Йәштәр һәм Һанлы иҡтисад” мәсьәләләре тураһында  Башвикипедия мөхәррире Зөфәр Сәлихов һәм ""Башнефть” шашкасылар командаһы тренеры, спортсы, блогер, журналист Рөстәм Шәйәхмәтов менән һөйләшергә мөмкин ине. ""Ижтимағи ғәмәлдәр һәм гражданлыҡ бурыстары” кеүек етди темаға философия фәндәре кандидаты, фәндәр академияһының ғилми хеҙмәткәре Рәфил Аҫылғужин менән педагогия фәндәре кандидаты, БДПУ доценты Екатерина Савельева лекция әҙерләгән. Эшҡыуар, ""Супер-мастер” ЯСЙ-һе директоры Фәрид Шакиров менән филология фәндәре кандидаты,  Фәндәр  академияһының ""Башҡортостан энциклопедияһы” бүлеге етәксеһе Лена Абдрахманова үҙ аллы шөғөлләнеү һәм үҙ мөмкинлектәреңде үҫтереү буйынса файҙалы тренинг үткәрҙе. Лекциялар һуңында һәр төркөм проект төҙөп, эксперттар алдында уны яҡлап, тәжрибә алды. Беҙҙең район вәкилдәре Ҡарлуғас Йәрмиева менән Гөлназ Бәшированың проекттары уңышлы тип табылды.
Табын ырыуы йәштәре йыйынын йәшлек дәрте, сәме ташып тороу менән бер рәттән дуҫлыҡ, татыулыҡҡа миҫал булараҡ та билдәләргә мөмкин. Һәр команданың уңышын берҙәй шатланып ҡабул итеүҙән тыш, Ҡырмыҫҡалы районының волейболсылар командаһы үҙҙәренең еңеү призын, аҡсалата бүләкте әлеге ваҡытта дауаханала ауыр хәлдә ятыусы спортсы дуҫтарына һиҙиә итеүе уның бер сағылышы булды.  Табындарҙың осрашыуы эшлекле һәм файҙалы булды, киләһе осрашыу 2018 йылда Ҡырмыҫҡалы ерендә буласаҡ.
 Сығанаҡ: http://tabin.ru/mezeniet_ezebiet/3946-tabyn-yryuy-yshtre-yyyyny.html


  


 ","
	Шишәмбе, 25 июль 2017",Яңылыҡтар,Na
https://kulturarb.ru/ba/news/uchaly-rajonynyң-һәjtәk-auylynda-һaumyһyғyҙ-auyldashtar-mәҙәniәt-jortonoң-50-һәm-arғymaҡ-halyҡ-teatrynyң-70-jyllyҡ-yubilejҙary-bildәlәnde," Учалы районының Һәйтәк ауылында «Һаумыһығыҙ, ауылдаштар» , Мәҙәниәт йортоноң 50 һәм «Арғымаҡ» халыҡ театрының 70 йыллыҡ юбилейҙары билдәләнде  ",Na,"

""Яйыҡ” гәзите хәбәр итеүенсә, ошо көндәрҙә Учалы районының Һәйтәк ауылында «Һаумыһығыҙ, ауылдаштар» байрамы үтте. Сара сиктәрендә шулай уҡ Һәйтәк мәҙәниәт йортоноң 50 һәм «Арғымаҡ» халыҡ театрының 70 йыллыҡ юбилейҙары ла билдәләнде. Был көндә байрамға тип ашҡынып, алыҫ араларҙы яҡынайтып ҡайтҡан туғандар, дуҫ-иштәр, ырыуҙаштар осрашты. Төрлө тарафтарҙа матур итеп донъя ҡорған, мәртәбәле урындарҙа эшләгән ауылдаштарын ҡаршылау өсөн әҙерлек эштәре алдан башланы һәйтәктәр.
Халыҡ йорт-ҡураһын ипкә килтерҙе, төҙөкләндерҙеләр, буянылар. Ауылдың күпселек өлөшөнөң төҙөкләндереүгә дәррәү ҡушылыуы күңелде күтәрҙе. Буяуҙары яңыртылған, гөл-сәскәләргә күмелгән, төҙөк, йыйнаҡ йорттар ысын мәғәнәһендә ауылдың йәме булып ултыралар.  Ҡунаҡтарҙы ҡаршы алғандан һуң халыҡ мәҙәниәт йортона ағылды. Алтын юбилейын билдәләгән мәҙәниәт усағында бөгөнгө көндә лә тормош гөрләй. Бында үҙ эшен яратҡан хеҙмәткәрҙәр эшләй. Ауылда байрам-саралар йыш уҙғарыла, мәҙәни тормош ҡайнап тора. «Арғымаҡ» театры ла аҡһаҡал йәшенә етеүенә ҡарамаҫтан, бер ҙә бирешергә уйламай, сәскә атыу өҫтөндә. Тамашасыларын яңы спектаклдәр менән шатландыра. Театрҙың ветераны, аҡһаҡалы һәм етәксеһе Фәнит Шаһиев сәнғәткә бар күңеле менән бирелгән кеше, актерҙары төрлө һөнәр кешеләре, бик дәрт-дарманлылар, һәр сығыштарында ролдәрен бирелеп башҡаралар. Үҙҙәренә алмаш әҙерләүҙәре лә һөйөндөрә.  Мәҙәниәт усағы алдында ҡунаҡтарҙы икмәк-тоҙ, буҙа, ҡымыҙ менән ҡаршы алдылар. Һуңынан халыҡ клуб ҡаршыһындағы стелаға йүнәлде, бөгөн беҙ тарихи әһәмиәтле ваҡиғаның шаһиты булдыҡ. Тыл ветерандары иҫтәлегенә таҡтаташ асылды. Был тәңгәлдә ҙур эҙләнеүҙәр алып барған, ауылының тарихын өйрәнеүгә бар көсөн һалыусы уҡытыусы, тыуған яҡты өйрәнеүсе Фәнүр Шаһиевтың хеҙмәте ҙур. Фәнүр Фәнит улы «Һәйтәк ауылы тарихы» тип исемләнгән китап та нәшер итте. Унда ауылдың тарихы, кешеләре тураһында ентекләп яҙылған. Китапҡа мәғлүмәт туплау еңел бирелмәй үҙенә. Төрлө сығанаҡтарға таянырға, быуаттар төпкөлөнә байҡау яһарға, бер туҡтауһыҙ эҙләнергә тура килә.
Ошондай саралар тыуған илгә, кесе Ватаныбыҙға һөйөү, халҡына ихтирам, туғандарына иғтибар тәрбиәләй. Ауылдарҙа байрамдар уҙғарылып торһон, ауылдаштар менән киләсәктә лә бергә йыйылып осрашырға насип булһын.
  
  

 ","
	Шишәмбе, 25 июль 2017",Яңылыҡтар,Na
https://kulturarb.ru/ba/news/tuғandashtarғa-ruhi-kүper, Туғандаштарға – рухи күпер ,Na,"

Мәскәүҙә рус һәм поляк телдәрендә “Берега огня и воды” китап-билингва донъя күрҙе. Был йыйынтыҡҡа башҡорт сатиригы Марсель Сәлимовтың совет осоронда яҙылған һәм рус теленә Михаил Воловик тәржемәләгән ҡыҫҡа мәҫәлдәре тупланған. Поляк теленә уларҙы поляк шағиры Александр Навроцкий тәржемә иткән. – “Берега огня и воды” рус-поляк йыйынтығы Польшала киң тара­ласаҡ. Ошо илдең китап уҡыу­сылары Рәсәй яҙыусылары һәм шағир­ҙарының сифатлы тәржемә­ләнгән әҫәрҙәрен рәхәтләнеп уҡый аласаҡ, – тип яҙа мөхәррир-төҙөүсе Юлия Ковалевская инеш һүҙҙә. Рәсәй Федерацияһының һәм БССР-ҙың атҡаҙанған мә­ҙәниәт хеҙмәткәре, Дуҫ­лыҡ ордены кавалеры Марсель Сәлимов йәш сағында, Совет Армияһы офицеры булараҡ, Польшала хеҙмәт иткән. Һуңғараҡ запастағы майор совет-поляк дуҫлығы хаҡында “Батыр яраһыҙ булмай” исемле китап яҙған. – Ул саҡта дуҫлыҡ мөнәсә­бә­тендәге Польшала ике йыл йә­шәнем, “пжиязни” (дуҫлыҡ) һәм “кохани” (мөхәббәт) һүҙҙәре телдән төшмәй ине, – тип иҫкә төшөрә бөгөн Марсель Шәйнур улы. – Сирек быуаттан һуң Болгарияла Халыҡ-ара славян шиғриәте фестива­лендә, Евросоюз әләме янында сығыш яһап, элекке дуҫтарыма ошолай тинем: “Нисек, илбаҫарға оҡшағанмынмы?! Бына мин дә һеҙҙе Польшаны азат иткәндә һәләк булған совет яугирҙәренең һәйкәл­дәрен емереүселәрҙе маҡтаусы шағирҙарға оҡшатмайым”. Рус-поляк йыйынтығын нәшер итеүселәр был яңы китап славян илдәренең дуҫлығын тергеҙеүгә ярҙам итер, туғандаш халыҡтар араһында рухи күпер булыр тип ышана.
Сығанаҡ: http://bashgazet.ru/kultura-i-literatura/27123-tuandashtara-ruhi-kper.html

 ","
	Дүшәмбе, 24 июль 2017",Яңылыҡтар,Na
https://kulturarb.ru/ba/news/rөstәm-hәmitov-kurmanzhan-datka-isemendәge-kүsmә-civilizaciya-үҙәgen-asyu-tantanaһynda-ҡatnashty,  Рөстәм Хәмитов Курманжан Датка исемендәге Күсмә цивилизация үҙәген асыу тантанаһында ҡатнашты ,Na,"

21 июлдә республика делегацияһының Ҡырғыҙстанға сәфәре барышында Башҡортостан Башлығы Рөстәм Хәмитов һәм Ҡырғыҙ Республикаһы Президенты Алмазбәк Атамбаев Ысыҡкүл өлкәһенең Чон-Сары-Ой ауылында Курманжан Датка исемендәге Күсмә цивилизация үҙәген асыу тантанаһында ҡатнашты.
 Алмазбәк Атамбаев Ысыҡкүл өлкәһенең туристик ҡеүәтен үҫтереүгә өлөш индерәсәк тағы бер тарихи музейҙың асылыуына шатланыуын белдерҙе.
 – Бөгөн беҙ ҙур комплекстың бер павильонын ғына астыҡ. Август аҙағында йәки сентябрь башында «Ҡырғыҙ йәйләүе» павильонын төҙөй башлайбыҙ, – тине Ҡырғыҙстан Президенты һәм бер нисә ил һәм Рәсәй төбәктәре вәкилдәре музей биләмәһендә үҙ павильондарын булдырыуға ҡыҙыҡһыныу белдерҙе, тип өҫтәне. – Ата-бабаларыбыҙҙың Себерҙән алып Каспий диңгеҙенә тиклемге ҙур биләмәлә йәшәгәндәрен онотмағыҙ. Мин ватандаштарыбыҙҙы берҙәм булырға саҡырам. Эске ҡаршылыҡтарҙы оноторға һәм туғандаш халыҡтар хаҡында иҫкә төшөрөргә кәрәк. Беҙҙе улар менән боронғо тарих, мәҙәниәт һәм йолалар берләштерә.
 Тантананан һуң Рөстәм Хәмитов һәм Алмазбәк Атамбаев «Алтай йәйләүе» экспозицияһы менән танышты. Унда илдәге бер нисә музейҙың иң яҡшы экспонаттары һәм инсталляциялары тупланған. Экспозиция Алтай халыҡтарының тарихы һәм мәҙәни бәйләнештәре хаҡында һөйләй. Бында Яңырыу осоронан алып заманса ҡулланма сәнғәте изделиеларына тиклем 500-гә яҡын экспонат ҡуйылған.
 Үҙәктең биләмәһендә алтай халыҡтары вәкилдәренең йәшәү рәүешен күрһәтеү өсөн 30 тирмәнән торған йәнле музей урынлаштырылған. Мәҫәлән, башҡорттарҙың көнкүрешенә арналған тирмә янында Рөстәм Хәмитов һәм Алмазбәк Атамбаевты башҡорт диаспораһы вәкилдәре халыҡ йыры «Азамат»ты башҡарып ҡаршы алды.
Сығанаҡ: Башҡортостан Хөкүмәтенең рәсми сайты

 ","
	Дүшәмбе, 24 июль 2017",Яңылыҡтар,Na
https://kulturarb.ru/ba/news/rөstәm-hәmitov-altaj-civilizaciyaһy-һәm-altaj-teldәre-ғailәһeneң-tuғandash-halyҡtary-halyҡ-ara-forumynda-syғysh-yaһany, Рөстәм Хәмитов «Алтай цивилизацияһы һәм алтай телдәре ғаиләһенең туғандаш халыҡтары» Халыҡ-ара форумында сығыш яһаны ,Na,"

20 июлдә Бешкәк ҡалаһында Башҡортостан делегацияһының Ҡырғыҙстанға эш сәфәре барышында республика Башлығы Рөстәм Хәмитов «Алтай цивилизацияһы һәм алтай телдәре ғаиләһенең туғандаш халыҡтары» Халыҡ-ара форумын асыу тантанаһында сығыш яһаны.
 Ҡырғыҙ Республикаһы Президенты Алмазбәк Атамбаевтың башланғысы менән ойошторолған форумдың эшендә Рәсәйҙән, Ҡырғыҙстандан һәм башҡа илдәрҙән ғалим-алтайсылар, тарихсылар, археологтар, этнографтар, антропологтар, лингвистар, фольклорҙы, сәнғәтте һәм мәҙәни мираҫты өйрәнеүселәр ҡатнаша.
 Ҡырғыҙстан Президенты Алмазбәк Атамбаев үҙенең сәләмләү һүҙендә форумдың мөһим әһәмиәткә эйә булыуын билдәләне һәм унда ҡатнашыусыларға уңышлы эш теләне.
 – Алтай – кешелек цивилизацияһы бишектәренең береһе, фин-уғыр, төрки-монгол, маньчжур-тунгус, япон һәм башҡа халыҡтарҙың боронғо төйәге. Археологик ҡаҙылмалар, этнография экспедициялары, фольклор һәм яҙма сығанаҡтар ошо халыҡтарҙың уртаҡ тамырҙары хаҡында һөйләй, – тине ул. – Бөгөн Алтай телдәре ғаиләһе халыҡтары төньяҡта Яҡутстандан алып көньяҡта Төркиәгә һәм Иранға, көнбайышта Венгриянан һәм Карелиянан алып көнсығышта Японияға һәм Кореяға тиклемге биләмәлә йәшәй. Әлбиттә, Алтай, Урал, Урал буйы, Үҙәк Азия һәм Ҡытайҙың күп кенә өлөшөн үҙ эсенә ала. Рәсәй һәм Ҡытай халыҡтары менән бергә улар ҙур географик һәм тарихи-мәҙәни төбәкте, хатта «континентты» тәшкил итә. Беҙгә тыныслыҡ һәм изгелек, төрлө халыҡтарҙы берләштергән идеяларға таянырға кәрәк.
 Башҡортостан Башлығы үҙенең сығышында Алтай телдәре ғаиләһе халыҡтарының, шул иҫәптән башҡорттарҙың һәм ҡырғыҙҙарҙың рухи ҡәрҙәшлеген билдәләне, республика ғалимдарының алтаистика һәм төркиәткә индергән өлөшө хаҡында һөйләне.
 – Башҡортостанды һәм Ҡырғыҙстанды, бер-береһенән алыҫ урынлашыуҙарына ҡарамаҫтан, күп әйберҙәр бәйләй. Тәү сиратта – тамырҙары менән быуаттар төпкөлөнә барып тоташҡан тел, рухи-мәҙәни туғандашлыҡ, – тине Рөстәм Хәмитов. – Төрки телле төбәктәр һәм илдәр менән төрлө яҡлы сауҙа-иҡтисади бәйләнештәребеҙ ҙә хеҙмәттәшлекте артабан үҫтереүҙең, Алтай халыҡтары уртаҡлығының мөһим факторы булып тора. Әйҙәгеҙ, артабан да бер-беребеҙ менән тәржемәсеһеҙ, әлеге кеүек үк ихлас аралашайыҡ, мөһим иҡтисади һәм гуманитар проекттарҙы тормошҡа ашырайыҡ, илдәребеҙ мәнфәғәте өсөн эшләйек.
Сығанаҡ: Башҡортостан Хөкүмәтенең рәсми сайты 
 ","
	Дүшәмбе, 24 июль 2017",Яңылыҡтар,Na
https://kulturarb.ru/ba/news/arhangel-rajonynyda-tabyn-jәshtәre-ҡor-jyjҙy, Архангель районыныда табын йәштәре ҡор йыйҙы ,Na,"

Тарихи сығанаҡтарҙа табын ырыуы тап Алтай тауҙарынан таралып китеүе тураһында әйтелә. Был һис кенә лә осраҡлы түгел. табындар халҡыбыҙҙың иң ҙур ырыуҙарының береһе. Уларҙы ҡәрҙәш төрки халыҡ-ҡаҙаҡтарҙа ла осратырға мөмкин. Был Алтай халыҡтарының рухи тамырҙарына ишара. Ә  Архангелдә йәмле Инйәр йылғаһы буйында табын йәштәре ҡорға йыйылды.
Башҡорт милли биҙәүестәрендә ырыу билгеһе. Ҡаҙаяҡ тамғаһы бигерәк тә ҡатын-ҡыҙ әйберҙәрендә ныҡлы урын алған. Улар заманса, стилләштерелгән кейемдәрҙә лә юҡ түгел. Ҡырмыҫҡалы районы Бишауыл-Уңғар ауылынан Фәһимә Абдрафиҡова ла был йәһәттән Табын ырыуының лайыҡлы вәкиле. 
 Башҡорт ырыуҙарынан йәштәр араһында йыйын республикала тәүге тапҡыр ойошторолдо. Был йолаға табындар нигеҙ һалды. Беренсегә үтеүенә ҡарамаҫтан, республиканың төрлө төбәктәренән килеүселәр ҙә байтаҡ булды. Сарала йәштәрҙән тыш, оло быуын вәкилдәрен дә күрергә мөмкин ине. Улар үҫеп килеүсе быуынды тәрбиәләүҙә баһалап бөткөһөҙ өлөш индерә. Ғафури районынан Салауат Тузбәков тап шундай уҙамандарҙың береһе.
 ""Табынфест"" исеме аҫтында үткән тәүге йыйында шулай уҡ мәҙәни сараларҙан тыш, биш  ғилми-ғәмәли майҙансыҡ эшләне. Йәштәр үҙҙәрен төрлө яҡтан һынап ҡараны. Көрәш, уҡтан атыу кеүек милли спорт ярыштарында ҡатнашты.
 Йыйындың тап Инйәр йылғаһы буйында үтеүе осраҡлы түгел. Тарихи мәғлүмәттәрҙән билдәле булыуынса, Табын ырыуы вәкиллеге тап Архангел районына ҡарай.
 Табын ырыуы Башҡортостандың тәүге халыҡ шағиры Мәжит Ғафури, драматург Мөхәмәтша Буранғолов, генерал Миңлеғәле Шайморатов, мәғрифәтсе Мөхәммәтсәлим Өмөтбаев кеүек шәхестәр биреүе менән дан тота. Арҙаҡлы мәғрифәтсе, сығышы менән Тәтешле районынан Ғәли Соҡорой ҙа ҡара табын ырыуы вәкиле. 
 Ҡайһы берәүҙәр табындар Ҡырмыҫҡалы, Ғафури һәм Архангел райондарында ғына йәшәй тип уйлаһа, яңылыша. Улар киңерәк таралған - Учалы, Әбйәлил, Балтас, Тәтешле, Ауырғазы, Благовар, Дәүләкән райондарының ҡайһы бер ауылдары ла тап ошо ырыуға ҡарай. Ул ғына ла түгел, Ырымбур, Свердловск, Ҡурған, Силәбе өлкәләрендә, Пермь крайында, Татарстан Рес¬публикаһында ла табындар күпләп йәшәй.
Сығанаҡ: http://tv-rb.ru/bash/novosti/m-ni-t/tabyndar-tabyn-or-o/
 
 ","
	Дүшәмбе, 24 июль 2017",Яңылыҡтар,Na
https://kulturarb.ru/ba/news/өfөlә-vladimir-spivakov-saҡyra-festivale-үtәsәk, Өфөлә  «Владимир Спиваков саҡыра…» фестивале үтәсәк ,Na,"

 «Башинформ» мәғлүмәт агентлығы хәбәр итеүенсә, баш ҡалала өсөнсө тапҡыр «Владимир Спиваков саҡыра…» фестивале уҙғарыла. Маэстро «Башҡортостан» дәүләт концерт залы сәхнәһендә 14-16 сентябрҙә сығыш яһай. Йола буйынса, Владимир Спиваков етәкселегендәге Рәсәйҙең Милли симфоник оркестры концертында йәш таланттар — күп һанлы халыҡ-ара конкурс лауреаттары ҡатнаша.
14 сентябрҙә тамашасылар алдында Япониянан 9 йәшлек пианистка Шио Окуи һәм Швециянан 16 йәшлек скрипкасы Даниэль Лозакович сығыш яһай.
Фестивалдең икенсе көнөндә, 15 сентябрҙә, Өфөнән йәш пианист Тимофей Владимиров менән осрашыу ҡаралған.
Һуңғы көндә тамашасыларға Чарли Чаплиндың «Малыш» фильмы күрһәтелә. Солист — илдәге танылған музыкант, борғосо һәм алып барыусы Вадим Эйленкриг.
Тәүге «Владимир Спиваков саҡыра…» халыҡ-ара фестивале Өфөлә 2015 йылдың сентябрендә үтте. Рәсәйҙә һәм сит илдәрҙәге байтаҡ ҡалаларҙа уҙғарылған музыкаль проект республика башлығы Рөстәм Хәмитовтың  булышлығы менән ойошторолдо. Быйыл сығышы менән Өфөнән булған маэстро Владимир Спиваковҡа ҡаланың Почетлы гражданины исеме бирелде.

 ","
	Йома, 21 июль 2017",Яңылыҡтар,Na
https://kulturarb.ru/ba/news/һaulyғy-sikle-grazhdandarҙy-kitaphanalarғa-yaraҡlashtyryu-festivale-turaһynda, “Һаулығы сикле граждандарҙы китапханаларға яраҡлаштырыу” фестивале тураһында  ,Na,"

Һуҡырҙар өсөн Башҡортостан республика махсус китапханаһы хәбәр итеүенсә, “Заманса китапхана” журналында Вера Пантелееваның мәҡәләһе баҫылды. Мәҡәләлә апрель айында махсус китапханала үткән “Һаулығы сикле граждандарҙы китапханаларға яраҡлаштырыу” фестивале тураһында тәфсирләп яҙылған. Эш барышында белгестәр, һуҡырҙарҙы һәм насар күреүселәрҙе мөхиткә адаптациялаштырыу буйынса практикалар менән танышты. Семинарҙа ҡатнашыусыларға, махсус китапханала ҡулланылған, төрлө эш формалары тәҡдим ителде: “Содружество” яраҡлаштырылған художестволы күргәҙмәһе, һуҡырҙар өсөн тифлокомментарийлы фильмдар, “Башҡортостан портреты” лото уйындары серияһы һ.б. Төрлө аспекттағы практик хәбәрҙәр һәм мастер-кластар менән Күмертау, Октябрьск, Өфө, Нефтекамск ҡалалары, Хәйбулла, Асҡын, Борай, Шишмә райондары дөйөм хеҙмәтләндереү китапханаларынан белгестәр сығыш яһаны.

 ","
	Йома, 21 июль 2017",Яңылыҡтар,Na
https://kulturarb.ru/ba/news/bashҡort-jәshtәre-jyjynyna-rәhim-itegeҙ, Башҡорт йәштәре йыйынына рәхим итегеҙ! ,Na,"

Алдынғы ҡарашлы, маҡсатлы, илһөйәр башҡорт йәштәрен оло ҡорға йыябыҙ. Йырҙарҙа данланған Ирәндек буйында, Граф күле янында, 29 июлдә Башҡорт йәштәре йыйыны үтә. Данлы тарихыбыҙға яңы күҙлектән бағып, халҡыбыҙҙың бай мираҫына – йолаларына, ғөрөф-ғәҙәттәренә таянып әҙерләнгән яңыртылған форматтағы йыйынға республиканан һәм Рәсәй төбәктәренән йәштәр саҡырыла.
Ҡатнашыусыларҙы мауыҡтырғыс мажара – этноквест көтә. Уның барышында йәштәр шәжәрә, «Урал бөркөтө» конкурстары, Башҡортостан Республикаһы ойошторолоуына 100 йыл тулыуға арналған интеллектуаль уйындарҙа белемен тикшерәсәк. Уйын барышында иң күп мәрәй туплаған райондарға ҙур бүләктәр әҙерләнгән.
Еңеүгә юлды еңеләйтеү өсөн алдан мәрәйҙәр туплай башларға мөмкин. Бының өсөн һеҙҙе Ҡоролтайҙың “Бәйләнештә” төркөмөндә барған «Шағир.ру», «Мин башҡорт кейемендә!» һәм «Башҡортостан – йөрәгемдә» тип аталған интернет-конкурстарҙа ҡатнашырға саҡырабыҙ. Әүҙем командалар иҫәбенә конкурстарҙа ҡатнашҡан өсөн иң юғары мәрәйҙәр яҙыласаҡ.
Байрамда көрәш һәм грепплингта билде һынарға, традицион милли уйындарҙа күңел асырға ла мөмкин буласаҡ.
Бынан тыш, Ылаҡ һәм һыбайлы биатлон буйынса күрһәтмә сығыштар, Башҡортостанды донъя аренаһында танытҡан билдәле спортсылар – «Рәсәйҙең иң көслө кешеһе» Эльбрус Ниғмәтуллин, төрлө һуғыш төрҙәрендә чемпион исемен яулаған Денис Шафиҡов, Илфат Әмиров һәм Динар Аҡмырҙин менән осрашыуҙар ҡаралған.
Йыйындың күрке – заманса башҡорт кейеме фестиваль-конкурсында шәхси предприятиелар һәм дизайнерҙар тәҡдим иткән күҙҙең яуын алырлыҡ кейем коллекцияһы менән танышырһығыҙ.
Киске программала – Радик Юльяҡшин һәм этно-рок төркөмдәр ҡатнашлығындағы концерт, таңға ҡәҙәр башҡорт эстрадаһының йәш йондоҙҙары менән берлектәге «Беҙ башҡортса бейейбеҙ» тип аталған дискотека көтә.
Шәп байрамдан ситтә ҡалмағыҙ!
Йыйын 29 июль иртән сәғәт 11 -ҙә башлана.
Ойоштороусылар – Бөтә донъя башҡорттары ҡоролтайы Башҡарма комитеты, Баймаҡ районы хакимиәте һәм Башҡортостандың Мәҙәниәт министрлығы.
Сығанаҡ: http://kurultay-ufa.ru

 ","
	Йома, 21 июль 2017",Яңылыҡтар,Na
https://kulturarb.ru/ba/news/ilgizәr-diҡҡәtteң-bashҡort-kөsө-kitaby-donya-kүrҙe, Илгизәр Диҡҡәттең  «Башҡорт көсө» китабы донъя күрҙе ,Na,"

«Китап» нәшриәтендә өр-яңы китап донъя күрҙе. Илгизәр Диҡҡәттең  «Башҡорт көсө» китабында 18–19 быуаттарҙа билдәле булған, беҙҙең көндәргә хикәйәт, легенда рәүешендә килеп еткән тарихи ваҡиғалар һүрәтләнә. Яҙыусы, рус ғалимы, тарихсы Лев Гумилевтың халыҡтың килеп сығышы, үҫеше, йәшәйеше тураһындағы хеҙмәттәрен өйрәнеп, милләтебеҙҙең бөгөнгө көнөнә үҙенсәлекле баһа бирә.
Мәғлүмәт өсөн: Бураҡаев Илгизәр Диҡҡәт улы— прозаик, тәржемәсе, дәреслектәр авторы. 1967 йылда Өфө ҡалаһында тыуған. Илгизәр 1984 йылда баш ҡаланың 20-се башҡорт мәктәбен тамамлағас, Башҡорт дәүләт университетының филология факультетына уҡырға инә. Ике йыл хәрби хеҙмәттә булып ҡайта. 1992 йылда университетты тамамлағас, Күгәрсен районында уҡытыусы булып эшләй. Ейәнсура башҡорт гимназияһында «Тормош һабаҡтарын» уҡыта һәм директор урынбаҫары вазифаһын башҡара. Рәсәй Федерацияһы мәғариф институтының Башҡортостан филиалында, «Башҡортостан энциклопедияһы» ғилми нәшриәтендә, Башҡортостан Яҙыусылар союзында идара рәйесе урынбаҫары булып эшләй. И. Д. Бураҡаев — «Тормош һабаҡтары» дәреслеге авторҙарының береһе.
Яҙыусының хикәйәттәре һәм мәҡәләләре республикабыҙҙың «Ағиҙел», «Ватандаш», «Шоңҡар» журналдарында һәм гәзиттәрҙә баҫылып тора. Уның әҫәрҙәре 2000 йылда «Күк бүреләре» тигән айырым китап булып нәшер ителде. Был хикәйәттәр башҡорт легендаларына һәм риүәйәттәренә нигеҙләнеп, тарихи факттарға таянып яҙылған. Уларҙың бөтөнөһөн дә бер фекер берләштерә: заман үҙгәрһә лә, халыҡ, милләт алдында әленән-әле тыуып торған проблемалар ҡала килә һәм һәр халыҡ уларҙы үҙенә генә хас милли үҙенсәлектәргә таянып хәл итә ала.



 ","
	Йома, 21 июль 2017",Яңылыҡтар,Na
https://kulturarb.ru/ba/news/bashҡortostandyң-yaratҡan-rәssamdary-halyҡ-rejtingy-populyarlyҡ-yaulaj-bara, «Башҡортостандың яратҡан рәссамдары» халыҡ рейтингы популярлыҡ яулай бара ,Na,"

«Башинформ» мәғлүмәт агентлығы хәбәр итеүенсә http://www.bashinform.ru/bash/1025196/, Башҡортостандың яратҡан рәссамдары халыҡ рейтингы популярлыҡ яулай бара. 1 июлдән алып проекттың рәсми сайтын 100 меңдән ашыу тапҡыр ҡарағандар. Сайтҡа биш меңдән ашыу кеше ингән. 20 көн эсендә онлайн-галереяла 645 картина ҡуйылған. Конкурста бөтә республиканан 136 рәссам ҡатнаша.
Ошо ваҡыт арауығында лидерҙар ҙа билдәләнгән. Мәҫәлән, «Оҫта» номинацияһында Елена Веревкина иң күп тауыш йыйған, «Легенда» категорияһында беренсе урында — Леонид Круль, «Актуаль сәнғәт» номинацияһында иң популяры — Гөлшат Суфиянова, «Самородоктар» араһында Гөлнара Ғәлимова күп «лайк» йыйған.
Ойоштороусылар әйтеүенсә, яратҡан рәссамдары өсөн республика халҡы ғына түгел, Канадала һәм Мексикала йәшәгән ватандаштар ҙа тауыш бирә.
Тауыш биреү эштәрҙе ҡабул итеү менән бергә бара. Рәссамдар хәҙер ҙә проектҡа ҡушыла ала. Эштәрҙе үҙаллы урынлаштырырға мөмкин.
«Башҡортостандың яратҡан рәссамдары» проекты халыҡ рейтингын төҙөү өсөн төбәктәге бөтә рәссамдарҙың эштәрен берләштереүгә йүнәлтелгән. Тауыш биреү йомғаҡтары буйынса китап-альбом донъя күрәсәк.
«Китап сығарыу хаҡында уйлағанда минең идеям ошондай ҙур проектҡа әүерелер тип көтмәгәйнем. Ошо эштә республикалағы бик күп һоҡланғыс кешеләр ярҙам итә. Конкурстың идеяһы — яҡташтарыбыҙҙың эштәрен популярлаштырыу. Бынан тыш, интернет ярҙамында рейтинг тыуған төйәгебеҙҙе унан ситтә лә танытырға мөмкинлек бирер тип ышанабыҙ», — ти проекттың авторы Наил Мәхмүтов.


 ","
	Кесе йома, 20 июль 2017",Яңылыҡтар,Na
https://kulturarb.ru/ba/news/kүrenekle-bashҡort-yaҙyusylary-һәm-sәsәne-dauyt-yultyj-mөhәmәtsha-buranғolovtyң-tyuғan-ere-krasnogvardeeckij-rajonynda-ҙur-sara-uҙғaryldy," Күренекле башҡорт яҙыусылары һәм сәсәне Дауыт Юлтый, Мөхәмәтша Буранғоловтың тыуған ере Красногвардеецкий районында ҙур сара уҙғарылды ",Na,"

Ошо көндәрҙә Баймаҡ районы делегацияһы Ырымбур өлкәһенең Красногвардеецкий районының 50 йыллыҡ юбилейы уңайынан уҙғарылған ҙур сарала ҡатнашты. Байрамды беҙҙең ижади төркөм дә күҙәтте. 
Күренекле башҡорт яҙыусылары һәм сәсәне Дауыт Юлтый, Мөхәмәтша Буранғоловтың тыуған ере Красногвардеецкий районына Баймаҡ район хакимиәте һәм  урындағы башҡорттар ҡоролайы башҡарма комитеты етәкселегендәге  төбәк делегацияһы  барҙы. Сәфәрҙең төп маҡсаты булып, райондар араһында мәҙәни, иҡтисади, мәғариф һәм башҡа өлкәләрҙә үҙ‐ара хеҙмәттәшлек итеү, дуҫлыҡ бәйләнештәрен булдырыу ине. 
 Сәфәр Бәхтийәр башҡорт ауылынан башлана. Был ауылда йәштәр көсө менән мәсет тергеҙелгән, Бөйөк ватан һуғышы ветерандарына стелла асылған. Пролетарка ауылының мәктәбен ҡарау, тирә‐яҡты өйрәнеү музыйы менән танышыуҙың маҡсаты‐ туған тел өйрәнеү мәсьәләһенә ҡайтып ҡалды. Башҡорт теле был мәктәптә уҡытылмаһа ла, фән аҙнаһына ике тапҡыр факультатив рәүешендә үткәрелеп килә, төрлө мәҙәни түңәрәктәр эшләй. Ауыл клубында ла башҡорт мәҙәниәтенә ҙур иғтибар бирелә.  
 Эшлекле осрашыу  Баймаҡ артистары тарафынан әҙерләнгән бай тамаша менән мәҙәниәт йортонда дауам итте. Красногвардеецкий һәм Баймаҡ райондары менән ике яҡлы килешеүгә ҡул ҡуйылды. Йыр-моңға, рухҡа һыуһап килгән халыҡ Баймаҡ артис¬тары сығышын  ихлас ҡараны.
 Башҡорт ауылдары тип иҫәпләнгәндәрендә лә төрлө милләт вәкилдәре дуҫ йәшәй. Уларҙың мәҙәниәте менән эшсе төркөм Красногвардеецкий районының 50 йыллығына арналған ҙур байрамда танышты. Һабантуйҙа әрмән, татар, украин мәҙәниәтен сағылдырған тирмәләр ҡоролдо. Баймаҡ районы ла үҙ тирмәһен тәҡдим итте, халҡыбыҙҙың бай тарихын, мәҙәниәтен, рухи ҡиммәттәрен асты. Байрам бай концерт програмаһы һәм үҙ эшендә иң‐иңдәрҙе билдәләү менән дауам итте.  Красногвардеецк башҡорттарҙың тығыҙ йәшәгән урыны булып тора. Башҡортостандан ситтә йәшәп тә үҙ телен онотмаған, башҡортса һөйләшкән, милли рухын һәм иманын һаҡлап тота алған Туҡ буйы башҡорттары һоҡланыуға, хуплауға, бүтәндәргә өлгө итеп ҡуйыуға лайыҡ.
Сығанаҡ: http://tv-rb.ru/bash/novosti/m-ni-t/yrymbur-lk-e-krasnogvardeetskiy-rayonyna-50-yyl/

 ","
	Кесе йома, 20 июль 2017",Яңылыҡтар,Na
https://kulturarb.ru/ba/news/uchaly-rajonynda-mәrgәn-uҡsy-respublika-festivale-үtte," Учалы районында ""Мәргән уҡсы"" республика фестивале үтте ",Na,"

Учалы районында уҙған ""Мәргән уҡсы"" республика фестивале меңәрләгән кешене берләштереп, онотолмаҫ тәьҫораттар бүләк итте. Ғәҙелша ауылы эргәһендәге Баҡшай яланында уҡсылар мәргәнлектә көс һынашты, этнотөркөмдәр, милли кейем тегеүселәр араһында конкурстар ойошторолдо. 
Фестиваль башҡорт ырыуҙары йыйынын хәтерләтте. Урал йылғаһы буйы йыр-моэға күмелде. Сара республика район-ҡалаларынан тыш, Рәсәйҙең төрлө төбәктәрендә йәшәүсе милләттәштәребеҙҙе бер майҙанға тупланы. Улар араһында шулай уҡ Ҡырғыҙстан, Ҡаҙағстан, Белоруссия вәкилдәре лә бар. Уҡсыларҙың иң йәшенә 16 йәш булһа, ә иң өлкән ҡатнашыусы Зәйет Шакиров күптән түгел 87-ен тултырған. 
 Башҡорт халҡының данын арттырыусы Бәндәбикә, көрәштә бил бирмәгән Маянһылыу, тормош иптәше менән француздарға ҡаршы яуға сапҡан Аҫылбикә ише аҫыл гүзәл заттар кеүек ""Мәргән уҡсы""нан ҡатын-ҡыҙҙар ҙа ситтә ҡалманы. Улар фестивалдең талабы буйынса милли кейемдәрҙә сығыш яһаны. Әйткәндәй, сарала шулай уҡ республиканың мәҙәнит министры Әминә Шафиҡова менән Федерация Советы комитеты рәйесенең беренсе урынбаҫары Лилиә Ғүмәрова ла саялығын һынап ҡараны. 
 Бәйгенең үҙенсәлеге һыбайлы килеш уҡтан атыу ине. Тәүге тапҡыр тамашасы иғтибарына сығарылған ярыш сәмлелеге менән алдырҙы. 
 Уҡтан атыу буйынса ойошторолған фестиваль-турнир еңеүселәренән Башҡортостандың айырым бер йыйылма командаһы туплана. Был донъя кимәлендә уҙғарылған халыҡ-ара кимәлдәге сараларҙа ҡатнашыу хоҡуғы тигән һүҙ. Әммә бәйге ҡуйған төп бурыс тарихи үткәндәргә әйләнеп ҡайтыу. Риүәйәттәрҙә һөйләнгән башҡорт уҡсыларының маһирлығын киләһе быуындарға тапшырыу.
Сығанаҡ: http://tv-rb.ru/bash/novosti/m-ni-t/evropa-men-n-aziya-sigend-u-sylar-yaryshty/
 ","
	Кесе йома, 20 июль 2017",Яңылыҡтар,Na
https://kulturarb.ru/ba/news/bashҡortostan-jyrsylary-ildә-iң-populyar-bashҡaryusylar-isemlegendә, Башҡортостан йырсылары илдә иң популяр башҡарыусылар исемлегендә  ,Na,"

“Юлдаш” радиоһы хәбәр итеүенсә, “Яндекс” компанияһы аналиктиктары йырсылар рейтингын әҙерләгән. Ул айырым башҡарыусыларҙы интернетҡа эҙләү күрһәткесе буйынса төҙөлгән. Һөҙөмтәлә, исемлеккә беҙҙең республикала тыуып үҫкән 14 музыкант индерелгән. Беренсе урында рок-йырсы Земфира килә, ә икенселә ДДТ төркөмө һәм Юрий Шевчук урынлашҡан. Тәүге унау араһында шулай уҡ Радик Юлъяҡшин, Ришат Төхвәтуллин, Салауат Фәтхетдинов бар. Әйткәндәй, билдәле йырсылар рейтингында Башҡортостан илдә туғыҙынсы урында. Беренсе-икенсе баҫҡысты Мәскәү менән Санкт-Петербург бүлешә.

 ","
	Кесе йома, 20 июль 2017",Яңылыҡтар,Na
https://kulturarb.ru/ba/news/өfөlә-ebru-һyuҙa-һүrәt-tөshөrөү-tehnikaһy-bujynsa-oҫtalyҡ-dәrese-үtә, Өфөлә ЭБРУ һыуҙа һүрәт төшөрөү техникаһы буйынса оҫталыҡ дәресе үтә ,Na,"

Бөгөн Өфөлә ЭБРУ һыуҙа һүрәт төшөрөү техникаһы буйынса оҫталыҡ дәресе үткәреләсәк.  ЭБРУ боронғо төрөк донъяһынан килә. Бөгөн иһә, эбру техникаһында һыуҙа юйылмай торған буяуҙар ҡулланыла.
Уны таш, ҡағыҙ, туҡымаға төшөрөргә мөмкин. Һүрәт төшөрөү алымы үҙе лә ҡыҙыҡ процесс, илһамландырыу һәм тынысландырыу көсөнә лә эйә.  Урыны: ВДНХ-ның «Антресоль» өлөшөндә ( 2 этаж)  Ваҡыты:17.00 – 20.00 . Түләүһеҙ.
 ","
	Шаршамбы, 19 июль 2017",Яңылыҡтар,Na
https://kulturarb.ru/ba/news/tolpar-iv-asyҡ-balalar-һәm-jәshtәr-tele-kinofestivale-uҙғaryla, “Толпар” IV Асыҡ балалар һәм йәштәр теле-кинофестивале уҙғарыла ,Na,"

Тиҙҙән “Толпар” IV Асыҡ балалар һәм йәштәр теле-кинофестивале үтәсәк.  Сара быйыл Рәсәй Федерацияһының Экология йылына, Башҡортостан Республикаһының Экология һәм айырым һаҡланған тәбиғәт биләмәләре йылына арнала.
 Әлеге мәлдә сараға әүҙем әҙерлек эштәре бара. Ул Ейәнсура районының Иҫәнғол ауылында 28-29 авгусында уҙғарыласаҡ. Унда оҫталыҡ дәрестәре, конкурс эштәрен ҡарау, идеялар питчингы, башҡорт фильмдарын күрһәтеү ойоштороласаҡ. Үҙ көсөн һынап ҡарарға теләгәндәр тиҙ арала үҙ фильмын төшөрөп, махсус төркөмгә һалып, шәп конкурста ҡатнаша ала.
Ижади эштәр- йәғни, кинофильмдар, видеофильмдар, роликтар 10 авгусҡа тиклем ҡабул ителә. Тулыраҡ мәғлүмәт фестивалдең шәхси сайтында https://vk.com/kinofest_rb.
 ","
	Шаршамбы, 19 июль 2017",Яңылыҡтар,Na
https://kulturarb.ru/ba/news/bashҡort-opera-һәm-balet-teatry-80-se-izhad-miҙgelen-al-sәskә-baletynyң-premeraһy-menәn-asa, Башҡорт опера һәм балет театры 80-се ижад миҙгелен «Ал сәскә» балетының премьераһы менән аса ,Na,"

Башинформ» мәғлүмәт агентлығы хәбәр итеүенсә, 30 сентябрҙә Башҡорт опера һәм балет театрының юбилейлы 80-се ижад миҙгеле башлана. Ул «Ал сәскә» ғаилә балетының премьераһы менән асыла. Уның өҫтөндә Мәскәүҙән килгән ҡуйыусылар эшләй.  
Балеттың көйөн һәм либреттоһын Башҡортостанда тыуып үҫкән, әле Мәскәүҙә эшләгән композитор Владимир Купцов яҙған. Шулай уҡ хореограф, Рәсәйҙең халыҡ артисы Андрей Петров, сценограф Григорий Белов һәм костюмдар буйынса рәссам Ольга Полянская йәлеп ителгән.
Театрҙың матбуғат хеҙмәтендә хәбәр итеүҙәренсә, балет «Рус дуэты — опера һәм балет» ижади проектының бер өлөшө булып тора һәм республика Башлығының 13,5 миллион һумлыҡ грантына тормошҡа ашырыла. Сергей Аксаковтың шул уҡ исемдәге әкиәте мотивтары буйынса премьера йыл һайын ойошторолған Халыҡ-ара Аксаков байрамына арналыр тип көтөлә.
«Ал сәскә» әкиәте «Багров-ейәндең бала сағы» автобиографияһына ҡушымта булараҡ 1858 йылда авторҙың үҙе тарафынан баҫтырыла. Ф. Гартмандың көйөнә беренсе «Ал сәскә» балеты 1907 йылда Мария театрында ҡуйыла. Совет осоронда «Ал сәскә» балетының премьераһы (К. Корчмарёв музыкаһы) Новосибирск театрында 1949 йылда була.

 ","
	Шаршамбы, 19 июль 2017",Яңылыҡтар,Na
https://kulturarb.ru/ba/news/bashҡort-bejeү-sәnғәten-halyҡ-ara-kimәlgә-kүtәrgәn-kүrkәm-sara, Башҡорт бейеү сәнғәтен халыҡ-ара кимәлгә күтәргән күркәм сара ,Na,"

Баш ҡалабыҙҙың “Ватан” этнопаркында балалар араһында үткәрелгән “Байыҡ” башҡорт бейеүе республика тлевизион конкурсының гала-концерты уҙҙы. Тиҫтәгә яҡын йыл эсендә илебеҙҙең йөҙөк ҡашына әйләнгән, башҡорт бейеү сәнғәтен халыҡ-ара кимәлгә күтәргән күркәм сарала республикабыҙҙың дәртле бейеүселәре менән бергә Түбәнге Новгород, Сорғот ҡалаларынан, Чечен, Бүрәт, Татарстан республикаларынан, Германиянан ҡунаҡтар ҡатнашты.Йыл буйына дауам иткән телевизион конкурста ике меңдән ашыу бейеүсе ҡатнашып, шуларҙың өс йөҙө финал концертына йыйылды. Йәйҙең эҫе ҡояшы ла, ҡапыл ҡойған ямғырҙар ҙа байрам кәйефен боҙ­маны. Бәйгеселәр бейеү мөхите һәм халыҡсан берҙәмлек менән рухланып, матур майҙанда йыйылған өфөләрҙе, ҡунаҡтарҙы сағыу сығыштары менән һоҡландырҙы. Балаларҙың йөҙҙәрендә шатлыҡ нуры уйнай. Бейеү ансамблдәренең етәкселәре, ата-әсәләр менән бергә тамашасылар йәш таланттар өсөн янып-көйә, һәр сығышты дәррәү ал­ҡыштар менән ҡеүәтләй. “Байыҡ” кон­курсының Рәсәйҙә иғлан ителгән “Бала саҡтың ун йыллығы” уңайынан үткәре­леүе лә сараға ҙур мәртәбә өҫтәй. Конкурстың продюсеры Рита Өмөт­баева фекерҙәре менән уртаҡлашты: “Балалар – күҙҙәренән сафлыҡ бөр­көлгән, халыҡтың яҡтылығын, киләсә­ген, йөҙөн күрһәткән һоҡланғыс кеше­ләр. Уларҙың һәр береһе сәхнәгә халҡыбыҙҙың йөҙөн, миллилекте алып сыға, ышаныслы һәм ныҡлы баҫып, һоҡландырырлыҡ бейеүҙәре менән рухи байлығыбыҙҙы раҫлай. “Байыҡ” – ул халыҡ бейеүҙәре бәйгеһе, уларҙа рухиәтебеҙҙең көс-ҡеүәте тупланған. Бөгөнгө конкурс – ошоларҙың бер матур миҫалы”. Сара алдынан йәш бейеүселәр өсөн оҫталыҡ дәрестәре, баш ҡала буйлап сәйәхәттәр ойошторолдо. Матур байрам иһә эстрада йон­доҙ­ҙарының моңло йырҙары менән үрелеп барҙы. Ниһайәт, балаларҙың һәм ансамбль етәкселәренең тырышлығы, арыу-талыу белмәй етди әҙерлеге менән йыл дауамында барған мәртә­бәле сараға йомғаҡ яһалды. Тәжри­бәле баһалама ағзалары тарафынан шат йөҙлө ҡыҙҙар һәм малайҙар “соло”, “бәләкәй ансамбль”, “ансамбль” номинацияларында баһаланды, махсус бүләктәр тапшырылды. Төрлө йәштәге яңғыҙ башҡарыусы ҡыҙҙар һәм егеттәр араһында иң-иңдәр тип Ишембай ҡалаһынан Камил Мөхәмәтйәнов, Баймаҡ районынан Айгөл Кинйәбулатова һәм Учалы районынан Азамат Тажетдинов табылды. “Бәләкәй ансамблдәр” номинация­һында Әбйәлил районынан Айгизә Вәлиева, Гөлнур Вәлиева, Гөлзиә Килдейәрова, Илгизә Килдейәровалар һәм “Алтынай” өлгөлө бейеү ан­самблдәре, Өфө ҡалаһының “Guzel dance” бейеү студияһы, ҙур ансамблдәр араһында Ғафури райо­ны­ның “Төлкәҫ”, Күгәрсен районының “Гөрләүек” өлгөлө, Өфө ҡалаһының “Дарман” халыҡ бейеүҙәре ан­самбл­дәре гран-при яуланы.
Сығанаҡ: http://bashgazet.ru/kultura-i-literatura/27077-eh-bayuary.html







 ","
	Шишәмбе, 18 июль 2017",Яңылыҡтар,Na
https://kulturarb.ru/ba/news/әҙәbiәt-һөjөүselәrgә, Әҙәбиәт һөйөүселәргә ,Na,"

Уҡыусылар иғтибарына «Китап» нәшриәтендә донъя күргән яңы әҙәби баҫма тәҡдим ителә. Был китапта өс авторҙың әҫәрҙәре тупланды.
Фирүзә Абдуллинаның «Йәйғор сатыр» (башҡорт телендә) тип аталған шиғырҙар шәлкемендә ҡатын-ҡыҙ яҙмышы сағылыш таба. Көндәлек тормоштан йәм табып, уның тәмен тойоп йәшәгәндә генә донъяның матурлығын күреп була, ти автор.
Фиюзә Ғатауллина «Буранда һыналған тәҡдир» (татар телендә) повесында Башҡортостан һәм Татарстандың беренсе нефтселәре хаҡында бәйән итә.
Бибикамал Шәйҙуллинаның «Шишмә юлы» (рус телендә) исемле шиғырҙар шәлкеме шулай уҡ ҡатын-ҡыҙ яҙмышына арнала, әҫәрҙәр тыуған ергә һәм тәбиғәткә һөйөү менән һуғарылған.

 ","
	Шишәмбе, 18 июль 2017",Яңылыҡтар,Na
https://kulturarb.ru/ba/news/tәbiғәtkә-keshelәrgә-olo-һөjөү-neskә-miһyrbanlyҡ-menәn-һuғarylғan-izhad-tyuҙyryusy," Тәбиғәткә, кешеләргә оло һөйөү, нескә миһырбанлыҡ менән һуғарылған ижад тыуҙырыусы ",Na,"

Башҡортостандың халыҡ яҙыусыһы, Салауат Юлаев исемендәге премия лауреаты Ноғман Мусин бөгөн 86 йәшен билдәләй.
Башҡорт әҙәбиәтендә тәбиғәткә һаҡсыл мөнәсәбәт, еребеҙҙең йәшел ҡалҡаны урман хаҡында йәне әрнеп, борсолоп, проблемаларын күтәреп Ноғман Мусин кеүек яҙған башҡа әҙиптәр юҡ та, буғай. 
Башҡорт прозаһының күренекле вәкиле, эпик йөкмәткеле романдар, үткер проблемалы повестар, күп һанлы хикәйә һәм очерктар авторы Ноғман Мусиндың әҫәрҙәрен, ғәҙәттә, халыҡсан ижад тип баһалайҙар. Тәбиғәткә, кешеләргә оло һөйөү, нескә миһырбанлыҡ менән һуғарылған ижад өлгөләренең әһәмиәте баһалап бөткөһөҙ.
Ноғман Сөләймән улы Мусин 1931 йылдың 17 июлендә хәҙерге Ишембай районының Ҡолғона ауылында тыуа. Тәүҙә үҙ ауылында ете йыллыҡ мәктәптә уҡый. 1947 йылда Маҡар урта мәктәбен тамамлағас, Ҡолғонаға уҡытыусы булыпэшкә ҡайта. Әҫәрҙәре 1952 йылдан алып матбуғатта баҫыла башлай. «Зөһрә» исемле тәүге повесы 1955 йылда яҙылып, 1956 йылда «ӘҙәбиБашҡортостан» журналында донъя күрә. 1958 йылда «Ағиҙел» журналына эшкә килә, ошо осорҙан алып әҙәбиәттән айырылмай. Һуңыраҡ ул башлыса үҙе тыуып үҫкән мөхит, тормош һәм шунда көн күреүсе кешеләр хаҡындағы әҫәрҙәре менән таныла. Ноғман Мусин – үҙ темаһын ғына түгел, үҙ стилен, уға ғына хас һүрәтләү алымдарын тапҡан яҙыусы. Тәбиғәт тигән ҙур социаль проблематиканы тормоштоң киң һулышы, тыуған ерҙе матурлар өсөн замандаштарҙың ынтылышлы эшмәкәрлеге менән органик бәйләнештә биреүгә өлгәшә. Хикәйәләре, «Зөһрә», «Төпкөлдән төшкән килен», «Аҡ юл һиңә!» һ.б. повестары, «Өҙәрем юл кешеләре», «Һайлап алған яҙмыш», «Мәңгелек урман», «Зәңгәртауҙа – аҡ болан» романдары күптәрҙең яратып уҡыған әҫәрҙәре. Уның ижады заман үҙгәрештәренә лә бирешмәй, сөнки улар кешеләрҙе тормош, ғүмер, яҡшылыҡ һәм яманлыҡ тураһында уйланырға, үткән юлдарына, бөгөнгөһөнә һәм киләсәккә күҙ ташларға мәжбүр итә.
Уның повесть һәм романдарына нисәмә быуын уҡыусылары һоҡланыуҙан туҡтамай. Яҙыусыға хаҡлы рәүештә республикабыҙҙың Салауат Юлаев исемендәге дәүләт премияһы, Башҡортостандың халыҡ яҙыусыһы тигән маҡтаулы исемдәр бирелде. Ә әҙип өсөн иң ҙур бүләк – халыҡ һөйөүе.

 ","
	Шишәмбе, 18 июль 2017",Яңылыҡтар,Na
https://kulturarb.ru/ba/news/ilgә-ҡajtyp-kilgәnemdә-ҡarshy-alһyn-ete-ҡyҙ, Илгә ҡайтып килгәнемдә ҡаршы алһын ете ҡыҙ! ,Na,"

Ете һаны башҡорттарҙа ғына түгел, ғөмүмән, төркиҙәрҙә изге, мөғжизәле һанала. Күплекте, көстө, ҡеүәтте, бик алыҫ араны аңлатырға теләһәләр, ете тау артында, етмеш ете тапҡыр, ете ырыу тигән киң таралған һүҙбәйләнештәрҙе ҡулланғандар.  Башҡорт ҡатын-ҡыҙының боронғо дәүерҙәрҙәге гүзәллеге, рухи ҡеүәте хаҡында халыҡ йырҙарында, риүәйәттәрҙә, эпостарҙа ла әйтелгән. Һәр замандың – үҙ ҡыҙҙары. “Ете ҡыҙ” йырының асылы бик әрнеткес, фажиғәле булһа ла, ул да башҡорт ҡыҙҙарының саф намыҫы, ғәййәр рухы хаҡында һөйләй. Бөгөн ундай хәүефле хәлдәргә тарымаһын ҡыҙҙарыбыҙ, ҡатындарыбыҙ! 
Рәсәй Федерацияһының тәүге автономияһы – Башҡортостан Республикаһының, “Башҡортостан” гәзитенең 100 йыл­лығына арналған проектты ла беҙ “Ете ҡыҙ” тип атаныҡ. Унда төрлө өлкәлә ең һыҙғанып эшләгән замандаштарыбыҙҙы боронғо милли кейемдәрҙә фотоға төшөрҙөк. Башҡортостан Республикаһының Милли музейы хеҙмәткәрҙәренә, айырыуса директоры Ғәли Вәлиуллинға беҙҙең идеяны хуплап, музей ҡомартҡылары эргәһендә, экспонат булараҡ һаҡланған кейемдәрҙе кейергә рөхсәт иткәне өсөн сикһеҙ рәхмәтебеҙҙе белдерәбеҙ!  Был фотолар аша халҡыбыҙға ҡот, бәрәкәт ҡайтһын, иман нуры сәселһен! Ҡурған, Силәбе өлкәләре, Дим буйы, Урал аръяғы райондары милли кейемдәрендә халҡыбыҙҙың бөтә асылы, тәүфиғы, рухы сағыла. Ҡашмауҙарҙа, түшелдеректәрҙә, бишмәттәрҙә, еләндәрҙә һәр биҙәк, көмөш тәңкә тәрән мәғәнә менән, быуаттар һынауы аша үткән мәғәнәүи көс менән һуғарылған.   Бөгөн Ер шары этномәҙәниәткә йөҙөн борҙо. Глобалләшеү елдәре ни тиклем киҫкен иҫеүенә ҡарамаҫтан, тамырҙары тәрән, шәжәрәләре ҡеүәтле, эпостары мәңгелек төшөнсәләрҙе бәйән иткән халыҡтар Ер кендегенә нығыраҡ йәбешкән. Милли кейемдәребеҙҙең ҡайтанан тергеҙелеүе халҡыбыҙҙың асылы бөгөн дә асмандарыбыҙҙы яҡтыртып, ҡурсалап тороуы хаҡында һөйләй.   Олпатлыҡ, боронғолоҡ менән һуғарылған был кейемдәрҙе кейгәндә ҡыҙҙарыбыҙ нимәләр кисергәндер, әммә уларҙың ҡараштарында ғорурлыҡ та, батырлыҡ та, тәрән тетрәнеү ҙә, һағыш та, әйтеп аңлатып бөткөһөҙ һыҙланыу ҙа сағылды. Кемдер бына-бына “Оҙон сәс”те бейеп, икенсеһе доға ҡылып, өсөнсөһө сеңләп, дүртенсеһе телмәр тотоп, бишенсеһе йырлап, алтынсыһы намаҙға баҫып, етенсеһе уҡтан атып ебәрер төҫлө... Хәйер, башҡорт ҡыҙҙарының маһирлығы ете һаны эсенә генә һыямы ни инде?!. Ниндәй генә дәүерҙәр килһә лә, Йыһандың рухи усағына әленән-әле үҙенең ихласлығы, саф күңеле, изге ғәмәлдәре, Аллаһ Тәғәләгә тоғролоғо менән ут өҫтәп торған башҡорт ҡыҙҙарының ҡаршы алыр кешеләре булһын! Улар гүзәл заттарына ҡарап: “Илгә ҡайтып килгәнемдә ҡаршы алһын ете ҡыҙ!” – тип йырлаһын!
Сығанаҡ: http://bashgazet.ru/anons/27052-ilg-aytyp-kilgnemd-arshy-alyn-ete-y.html
 

 ","
	Дүшәмбе, 17 июль 2017",Яңылыҡтар,Na
https://kulturarb.ru/ba/news/jәsh-talanttar-izhady, Йәш таланттар ижады ,Na,"

   Зәйнәб Биишева исемендәге «Китап» нәшриәтендә Республика башлығы грантына 2015 йылда иғлан иткән «Яңы офоҡтар»әҙәби конкурсы һөҙөмтәһе булып яңы китап баҫылып сыҡты.    Был йыйынтыҡҡа «Яңы офоҡтар» конкурсында еңеүсе тип табылған авторҙарҙың, атап әткәндә, Мөнир Ҡунафиндың,Баныу Ҡаһарманованың, Гөлнара Мостафинаның, Рәйлә Сабитованың, Тимур Рәхмәтуллиндың әҫәрҙәре индерелде.

 ","
	Дүшәмбе, 17 июль 2017",Яңылыҡтар,Na
https://kulturarb.ru/ba/news/bajyҡ-eңeүselәre-bildәlәnde, “Байыҡ” еңеүселәре билдәләнде ,Na,"

Өфөлә өстән 15 йәшкәсә балалар араһында «Байыҡ» башҡорт бейеүе телевизион конкурсының  гала-концерты 15 июлдә «Ватан» этнопаркында уҙҙы. Конкурс еңеүселәре менән бер сәхнәлә башҡорт эстрадаһы йондоҙҙары, шулай уҡ Чечня, Бүрәт, Татарстан Республикаһы һәм Түбәнге Новгородтың бейеү коллективтары сығыш яһаны.
«Байыҡ-2017» балалар конкурс программаһында бөтәһе ике меңдән ашыу башҡарыусы ҡатнашҡан, һәм 300-ө генә финалға сыҡҡан.
 Лауреаттар яңғыҙ башҡарыусылар, дуэт, бәләкәй һәм тулы ансамбль номинацияларында билдәләнде. Күгәрсен районынан “Гөрләүек” өлгөлө балалар бейеү ансамбле Гран-приға лайыҡ булды. Уның етәкселәре Илүзә һәм Илгиз Ниғәмәтуллиндар әйтеүенсә, ансамбль йәш булыуына ҡарамаҫтан, төрлө конкурстарҙа йыш ҡатнаша һәм призлы урындар яулай.
«Байыҡ» конкурсы — халыҡ бейеү сәнғәте өлкәһендә башҡорт халыҡ бейеүен популярлаштырыуға йүнәлтелгән өҫтөнлөклө республика проекттарының береһе.
Туғыҙ йыл эсендә конкурс тамашасыларҙың һөйөүен яуланы һәм халыҡ-ара кимәлдәге фестивалгә әүерелде. Йыл һайын гала-концертҡа Рәсәйҙең төрлө төбәктәренән һәм яҡын сит илдәрҙән бейеү коллективтары килә.

 ","
	Дүшәмбе, 17 июль 2017",Яңылыҡтар,Na
https://kulturarb.ru/ba/news/aj-uralym-uralym-eңeүselәre-bildәle-buldy," ""Ай, Уралым, Уралым!"" еңеүселәре билдәле булды ",Na,"

Учалы районында ""Ай, Уралым, Уралым"" этно-фестивале үтте. Ике көн буйына барған сара меңәрләгән кешеләрҙе берләштереп, онотолмаҫ сағыу тәьҫораттар бүләк итте. Ғәҙелша ауылы янындағы Баҡшай яланында уҡсылар мәргәнлектә көс һынашты, этнотөркөмдәр, милли кейем тегеүселәр араһында конкурстар ойошторолдо.
 Ир-егеттәр иһә ""Урал батыр"" ярышында ҡатнашып, үҙҙәренең көсөн, таһыллығын, йыр-бейеүгә маһирлығын күрһәтте. Был конкурста Белорет районы егете Илназ Үҙәнбаевҡа етеүсе булманы. Конкурс еңеүсеһенә ""Юлдаш"" радиоһынан махсус бүләк - ҡурай тапшырылды. Илназ бүләкте ҡабул итеп, матур йолаға ярашлы, ҡурайҙа шунда уҡ уйнап күрһәтте. ""Киләсәктә лә моңло ҡурай башҡорт батырҙарын матур эштәргә дәртләндерһен"" тине ул. Этнотөркөмдәр араһында үткәрелгән ""Сал Ирәмәл ауазы"" тип аталған конкурста Гран-Приҙы ""Алпамыша"" төркөмө яуланы (етәксеһе - Айнур Әхмәҙиев).
Милли кейем тегеүсе оҫталарҙың иң-иңе тип Учалы районынан Гөлсиә Фәйзуллина танылды. Әйткәндәй, ""Мәргән уҡсы"" фестивалендә ҡатнашыусыларҙың бик күптәре тап ул теккән кейемдәрҙә ине. Милли кейемдәрҙәге уҡсылар ярышы байрамдың иң сағыу өлөшө булғандыр, моғайын. Быйылғы сарала ҡатнашыу өсөн йөҙгә яҡын кеше ғариза биргәйне.
Уҡсыларҙың иң йәшенә 16 ғына тулһа, иң өлкән ҡатнашыусы Зәйет Шакиров бынан бер ай элек 87 йәшен билдәләгән. Улар айырым номинацияларҙа билдәләнде. ""Мәргән уҡсы"" турнирында ир-егеттәр араһында Салауат Юлбирҙин (Бөрйән районы), ҡатын-ҡыҙҙар араһында Лилиә Хужахмәтова (Учалы ҡалаһы) еңеүсе тип иғлан ителде. Һыбай атышта беренселек фестиваль ҡунағы Кубан Томотаевта (Ҡырғыҙстан). ""Евразия кубоғы"" өсөн көрәштә беренсе урынды иһә Сынбулат Юлбирҙин алды (Бөрйән районы).
Сығанаҡ: http://yuldashfm.ru/ba/ay-uralym-uralym-eneuselre-bildle-buldy
 ","
	Дүшәмбе, 17 июль 2017",Яңылыҡтар,Na
https://kulturarb.ru/ba/news/өfөnәn-һөjөү-menәnfilmy-il-bujlap-prokatҡa-syҡty, “Өфөнән һөйөү менән”фильмы ил буйлап прокатҡа сыҡты ,Na,"

Айнур Аҡсаровтың “Өфөнән һөйөү менән” тигән картинаһы киң прокатҡа сығарыла. Фильм ил кинотеатрҙарында күрһәтелә. Кинотаҫманы 3 августан ҡарарға була. “Өфөнән һөйөү менән” фильмы Башҡортостан баш ҡалаһы кинотеатрҙарында ҙур аншлаг менән үтте. Ул тамашасылар һаны буйынса байтаҡ Голливуд блокбастерҙарын уҙып китте. Картина Мәскәү халыҡ-ара кинофестивалендә лә ҡатнашты.
«Еңмеш” фильмы менән киң танылыу алған йәш режиссер Айнур Асҡаров лирик комедияға осраҡлы тотонмаған.
 Ауыл йәштәре тормошон һәм психологияһын яҡшы белеүсе кино оҫтаһы  был юлы тамашасыға тулы метражлы лирик комедия тәҡдим итте. «Өфөнән һөйөү менән» фильмы Башҡортостан башлығы гранты емеше. Бөтә Рәсәй прокатҡа сығыусы беренсе фильм «Башҡортостан» киностудияһы ярҙамында төшөрөлгән.
Дәртле, һәләтле актерҙар  заман йәштәрен уйнай. Әрме хеҙмәтен тултырып, тыуған яҡтарына ҡайтып килеүсе төп герой Уралды төрлө мажаралар көтә. Егеттең һөйгән ҡыҙы вәғәҙәһендә тормай, ҡала егетенә әүрәп ҡуя. Быуындан-быуынға тапшырылып килгән йөҙөктө лә һатып ебәрә. Ғаилә ҡомартҡыһын эҙләүсе Урал төрлө мажараларға тарый...
 
 ","
	Дүшәмбе, 17 июль 2017",Яңылыҡтар,Na
https://kulturarb.ru/ba/news/kino-tөnөndә-nindәj-filmdar-ҡarayasaҡbyҙ-2, «Кино төнө»ндә ниндәй фильмдар ҡараясаҡбыҙ? ,Na,"

Башҡортостанда 27 август - «Кино төнө» акцияһы үтә. Республика халҡына кинотеатрҙарҙа күрергә теләгән фильмдар исемлеге тәҡдим ителә.
Исемлеккә «Время первых», «28 панфиловцев», «Ледокол», «Экипаж», «Дуэлянт», «Викинг», «Притяжение», «Кухня. Последняя битва», «Жених», «СуперБобровы», «Ёлки 5» кеүек фильмдар һәм «Три богатыря и Морской царь», «Иван Царевич и Серый Волк-3», «Смешарики: Легенда о золотом драконе», «Снежная королева-3: Огонь и лёд» йәнһүрәттәре ингән.
25 июлгә тиклем теләгән һәр кеше өсөн ошо исемлектәге фильмдарға тауыш биреү мөмкинселеге бирелгән. Иң күп тауыш йыйыусы тәүге өс лидер – фильм, тап 27 август көнө республика халҡына тәҡдим ителәсәк.
 
 ","
	Йома, 14 июль 2017",Яңылыҡтар,Na
https://kulturarb.ru/ba/news/әbjәlil-rajonynda-jondoҙ-balҡyshy-hikәjәlәr-bәjgeһe-үtte, Әбйәлил районында «Йондоҙ балҡышы» хикәйәләр бәйгеһе үтте ,Na,"

Күптән түгел Әбйәлил районында «Йондоҙ балҡышы» хикәйәләр конкурсына йомғаҡ яһалды https://vk.com/club87696286.
Яҙыусыларҙы күтәреү маҡсатында ойошторолған бәйге халыҡта ҙур ҡыҙыҡһыныу уятты. Уларҙың ижад емештәре аҙна һайын «Йондоҙ» гәзите биттәрендә донъя күреп барҙы. Башҡорт телендә дүрт мең ярым тираж менән сыҡҡан баҫма Әбйәлилдән тыш, Магнитогорск ҡалаһы һәм Баймаҡ районында бушлай таратыла.
Конкурс «Йәйғор» ижади берекмәһе һәм «Ҡуңыр буға» төбәк-ара йәмәғәт ойошмаһы менән берлектә иғлан ителә. Эштәрҙе яҙыусы Әхмәт Үтәбай рәйеслегендә жюри ағзалары баһалаған.Хикәйәләр конкурсы һөҙөмтәләре буйынса тәүге өс урынға Зөһрә Бәшәрова, Миңнур Ҡасимова, Фәрзәнә Хамматова һәм Айһылыу Хәсәновалар лайыҡ булды. Бынан тыш, төрлө номинацияларҙа тиҫтәгә яҡын яҙыусы еңеүсе тип танылды. Уларға дипломдар һәм аҡсалата премиялар тапшырылды.
 
 ","
	Йома, 14 июль 2017",Яңылыҡтар,Na
https://kulturarb.ru/ba/news/jataғan-etno-tөrkөmө-halyҡ-ara-festival-eңeүseһe-buldy, «Йатаған» этно-төркөмө халыҡ-ара фестиваль еңеүсеһе булды ,Na,"

 «Йатаған» этно-төркөмө  Красноярск крайында үткән һөнәр һәм этник музыка фестивалендә «Инструменталь ансамбль» номинацияһында сығыш яһаны http://tv-rb.ru/bash/novosti. Ике турҙан торған сарала 200-ҙән ашыу кеше ҡатнашҡан, һайлап алынған 49 ижадсы араһында яҡташтарыбыҙ ҙа һынатманы. Улар стилләштерелгән тарихи башҡорт кейемендә «Саптар» һәм «Юрға» кеүек халыҡ композицияһын башҡарҙы.
Әйткәндәй, «Йатаған» этно-төркөмө һуңғы йылдарҙа Рәсәй кимәлендә генә түгел, төрки халыҡтар араһында ла киң билдәлелек яулай. Этник стилдә ойошторолған бер генә халыҡ-ара конкурс-фестивалдәр уларһыҙ үтмәй тиерлек. Башҡорт милли уйын ҡоралдарын, халыҡ моңон пропогандалаған ижади төркөм ҡатнашлығында күптән түгел ҙур проект та донъя күргәйне.
Башҡортостан артистары менән берлектә Төркиә, Әзербайжан, Үзбәкстан, Ҡаҙағстан илдәренең популяр йырсы, ижади төркөмдәрен бергә йыйған. Үҙенсәлекле проектта шулай уҡ башҡорт эстрадаһының йәш таланттары Зилиә Бәхтиева менән Иҙел Аралбаев та ҡатнашҡан. 
 
 ","
	Йома, 14 июль 2017",Яңылыҡтар,Na
https://kulturarb.ru/ba/news/һuҡyrҙar-өsөn-respublika-mahsus-kitaphanaһy-musa-gәrәevtyң-tyuyuyna-95-jyl-tulyu-ajҡanly-kitap-kүrgәҙmәһen-tәҡdim-itә, Һуҡырҙар өсөн республика махсус китапханаһы Муса Гәрәевтың тыуыуына 95 йыл тулыу айҡанлы  китап күргәҙмәһен тәҡдим итә  ,Na,"

Һуҡырҙар өсөн Башҡортостан республика махсус китапханаһы абонементы, осоуы, гвардия полковнигы, ике тапҡыр Советтар Союзы Геройы Муса Гәрәевтың тыуыуына 95 йыл тулыу айҡанлы, “Һауаға ғашиҡ кеше” китап күргәҙмәһен тәҡдим итә.
Муса Гәрәев 1922 йылдың 9 июнендә, хәҙерге Илеш районында донъяға килгән. 1940 йылда Наркомат техникумын тамамлай. Ошо уҡ йылдың декабрендә әрме сафтарына алына.
25 сентябрь 1942 йылда Энгельск хәрби авиация мәктәбен тамамлағас, фронтҡа ебәрәләр.
1944 йылда эскадриль командиры итеп һайлана. Муса Гәрәев, һуғыш йылдарында, бөтәһе 250-гә яҡын хәрби осош яһай. Һуғыш тамамланыуға ул инде полк штурманы, майор вазифаһын алған була. 1945 йылдың 25 июнендә Мәскәүҙә Еңеү парадында ҡатнаша.
Һуғыштан һуң да, хеҙмәтенә тоғро ҡала. 1951 йылда М. В. Фрунзе исемендәге хәрби академияны, ә 1959 йылда СССР-ҙың Генераль штабы хәрби академияһын тамамлай. 1956 йылда уға полковник дәрәжәһе бирелә.
1964 йылдан, һаулығы насар булыу сәбәпле, запаста ҡалдырыла. Өфөлә эшләй һәм йәшәй. 1965 йылдан алып 1977 йылға тиклем ДОСААФ башҡорт республика комитеты председателе булып тора.
Муса Гәрәев 1987 йылдың 17 сентябрендә яҡты донъянан китеп бара. Өфөлә Еңеү паркында ерләнгән.
 
 ","
	Йома, 14 июль 2017",Яңылыҡтар,Na
https://kulturarb.ru/ba/news/rәsәj-mineң-tarihym-interaktiv-muzejyna-rәhim-itegeҙ, “Рәсәй – минең тарихым” интерактив музейына рәхим итегеҙ ,Na,"

Күптән түгел Өфөлә Рәсәй көнө уңайынан «ВДНХ-Экспо» күргәҙмә комплексында «Рәсәй – минең тарихым» исемле тарихи парк асылды. Башҡортостан баш ҡаланан һуң күләмле мультимедия музейы асылған беренсе төбәктәрҙең исемлегенә инде.
 Башҡортостандың тәжрибәһен һәм проекттың географияһын киңәйтеү өсөн паркты асыуға илдең 20 төбәгенән вәкилдәр килде.
Өфөлә “Рәсәй – минең тарихым” интерактив музейына 5 меңдән ашыу кеше ҡарап өлгөргән дә инде. Бында ете мең ярым квадрат метрҙа Рәсәй тарихына бәйле экспозициялар урынлаштырылған. Улар 3Д форматта ҙур экрандарҙа күрһәтелә.
Музейҙы тулыһынса урап сығыу өсөн кәмендә 5 сәғәт кәрәк. Бынан тыш, Өфөләге паркта Башҡортостан тарихы, мәҙәниәте һәм тәбиғәтенә бәйле айырым стендаттар бар. Музей көн һайын эшләй. 
 
 ","
	Йома, 14 июль 2017",Яңылыҡтар,Na
https://kulturarb.ru/ba/news/ishembaj-rajonynyң-kөҙәn-auylynda-urynlashҡan-әhmәtzәki-vәlidi-muzejy-ekskursiyalarғa-saҡyra, Ишембай районының Көҙән ауылында урынлашҡан Әхмәтзәки Вәлиди музейы экскурсияларға саҡыра ,Na,"

Ишембай районы, Көҙән ауылында урынлашҡан Әхмәтзәки Вәлиди музейы экскурсияларға саҡыра. Бында сәйәхәт балаларға файҙалы, күңелле, әһәмиәтле ял булыр.  Адресы: Ишимбай р-ны, Көҙән ауылы, төркөмдәр менән килергә теләүселәр 8 (34794) 7-32-45 телефонына шылтырата ала.  Етәксеһе: Шәйәхмәтов Кәрим Фәтҡулла улы.
Мәғлүмәт өсөн: Әхмәтзәки Вәлиди музейы— Башҡортостан Республикаһының Милли музейы филиалы, Әхмәтзәки Вәлиди тыуған Ишембай районының Көҙән ауылында булдырылған. Музей ауылдың үҙәк өлөшөндә — Зәки Вәлиди исемендәге майҙанда — урынлашҡан.
Музей 1994 йылдың 4 ноябрендә асылған. Нигеҙ һалынған — 1992 йылдың 2 ноябрендә. Нигеҙ һалыусы: Кәрим Фәтҡулла улы Шәйәхмәтов (1934 йылда тыуған), хәҙерге көндә музей директоры.
Музейҙа 1600-ҙән артыҡ Әхмәтзәки Вәлидиның, тормошон һәм эшмәкәрлеген, уның ғаиләһен сағылдырыусы экспонат тупланған. Әхмәтзәки Вәлидиҙең ҡыҙы Иҫәнбикә Туған музейҙы беренсе тарихи документтар һәм фотографиялар менән тәьмин итте. 2002 йылда Кәрим Шәйәхмәтов Төркиәлә Әхмәтзәки Вәлидиҙең балалары — Иҫәнбикә һәм Субәҙәй, уның арҡаҙашының улы Йәшәр менән осрашты. Был сәфәрҙән һуң музей ҡиммәтле экспонаттар, шул иҫәптән автономиялы Башҡортостан республикаһының картаһы менән тулыланды. Был картала бөтә яҙыуҙар ҙа Әхмәтзәки Вәлиди ҡулы менән башҡорт телендә ғәрәп шрифтында яҙылған. 
 ","
	Кесе йома, 13 июль 2017",Яңылыҡтар,Na
https://kulturarb.ru/ba/news/kүgәrsen-rajonynda-moraҙymdyң-moңlo-hazinaһy-i-se-asyҡ-rajon-festivale-үtәsәk, Күгәрсен районында  “Мораҙымдың моңло хазинаһы” I -се асыҡ район фестивале үтәсәк ,Na,"

14 июлдә Күгәрсен районы “Мораҙым тарлауығы” тәбиғәт паркында беренсе тапҡыр “Мораҙымдың моңло хазинаһы” I -се асыҡ район фестивале үтәсәк. 
Ул халыҡ музыка ҡоралдарында уйнауҙы пропагандалау, уларҙы эшләүсе оҫталарға ярҙам итеү, йәш быуында халыҡ музыка ҡоралдарына ҡыҙыҡһыныу уятыу маҡсатында эшләнә.
Сарала республикала билдәле, сит өлкәләрҙә лә билдәлелек яулаған халыҡ оҫтаһы, ҡыл-ҡумыҙ, дөңгөр, думбыра эшләүсе Рәмил Фатих улы Хөснуллиндың, ҡумыҙ эшләү оҫтаһы Хәйҙәр Хөснулла улы Әбделмәновтың эшләгән музыка ҡоралдарынан сауҙа-күргәҙмәләр, уларҙа оҫтауйнаусылар концерты буласаҡ.  Моң йыйынына рәхим итегеҙ! Сарала 14.00 сәғәттә башлана.

 ","
	Кесе йома, 13 июль 2017",Яңылыҡтар,Na
https://kulturarb.ru/ba/news/өfөlә-bajyҡ-balalar-bejeү-bәjgeһe-үtә, Өфөлә «Байыҡ» балалар бейеү бәйгеһе үтә ,Na,"

Өфөлә өстән 15 йәшкәсә балалар араһында «Байыҡ» башҡорт бейеүе телевизион конкурсына йомғаҡ яһайҙар. Иң яҡшы башҡарыусылар ҡатнашлығындағы гала-концерт 15 июлдә «Ватан» этнопаркында уҙа. Конкурс еңеүселәре менән бер сәхнәлә башҡорт эстрадаһы йондоҙҙары, шулай уҡ Чечня, Бүрәт, Татарстан Республикаһы һәм Түбәнге Новгородтың бейеү коллективтары сығыш яһай.
Рәсәйҙә «Бала саҡ ун йыллығы» алдынан гала-концерт тәүгә Башҡортостандың баш ҡалаһында — Өфөлә үткәрелә. Проекттың авторы һәм алып барыусыһы Рита Өмөтбаева әйтеүенсә, был ойоштороусыларға — Мәҙәниәт министрлығына, ҡала хакимиәтенә һәм Башҡортостан юлдаш телеканалына күберәк тамашасылар йәлеп итергә мөмкинлек бирәсәк.
«Байыҡ-2017» балалар конкурс программаһында бөтәһе ике меңдән ашыу башҡарыусы ҡатнашты, һәм 300-ө генә финалға сыҡты. Улар иҫәбендә башҡорт бейеүен башҡарыусылар — Сорғот ҡалаһынан солист Фәнзил Шәйәхмәтов һәм Германиянан апалы-һеңлеле Дилә һәм Дания Циммермандар бар», — тип һөйләне Рита Өмөтбаева.
«Байыҡ» конкурсы — халыҡ бейеү сәнғәте өлкәһендә башҡорт халыҡ бейеүен популярлаштырыуға йүнәлтелгән өҫтөнлөклө республика проекттарының береһе.
Туғыҙ йыл эсендә конкурс тамашасыларҙың һөйөүен яуланы һәм халыҡ-ара кимәлдәге фестивалгә әүерелде. Йыл һайын гала-концертҡа Рәсәйҙең төрлө төбәктәренән һәм яҡын сит илдәрҙән бейеү коллективтары килә.
Сығанаҡ: http://www.bashinform.ru/bash/1022407/

 ","
	Кесе йома, 13 июль 2017",Яңылыҡтар,Na
https://kulturarb.ru/ba/news/bөrjәn-rajonynda-halҡybyҙҙyң-mәshһүr-ural-batyr-eposyn-yatҡa-һөjlәүse-jәsh-sәsәndәrҙeң-respublika-konkursy-үtte," Бөрйән районында халҡыбыҙҙың мәшһүр ""Урал батыр"" эпосын ятҡа һөйләүсе йәш сәсәндәрҙең республика конкурсы үтте ",Na,"

Бөрйән районында халҡыбыҙҙың мәшһүр ""Урал батыр"" эпосын ятҡа һөйләүсе йәш сәсәндәрҙең республика конкурсы үтте. 19-сы тапҡыр ойошторолған оло сара бәйгегә килгән 27 команда ҡатнашлығындағы парад менән асылды. Бәйге әләмен күтәреү хоҡуғы былтырғы конкурста Гран-при яулаған Ишембай ҡыҙы Гөлфруз Хисмәтуллинаға бирелде. Бөрйән ерендәге оло сараға фатихаһын биреп, район хакимиәте башлығы Рөстәм Шәрипов:  - Балаларыбыҙ ""Урал батыр"" эпосын йөрәге аша үткәреп ятлай икән, улар үҙенең тиҫтерҙәренән күпкә алдараҡ барасаҡ, тормош асылын нығыраҡ аңлаясаҡ. Эпостағы изгелек менән яуызлыҡ көрәше лә баланы аҡ менән ҡараны айырырға өйрәтә, уның рухын нығыта. Был сара балаларҙың һәләтен асыу йәһәтенән ҙур әһәмиәткә эйә. Әллә нисә быуындар буйы телдән-телгә күсеп килгән был ҡомартҡыны артабанғы быуындарға тапшырыу - беҙҙең оло бурыс. Балаларға бәйге сәме теләйем, - тине. 
Ял итеп алғас, барыһы ла эпосты ятҡа һөйләүселәрҙең сығыштарына тамаша ҡылырға йыйылды. Йылдан-йыл балалар оҫтара, сәсәнлек йәһәтенән маһирлана ғына бара икәнлеген күрһәтте бәйге. Ролгә инеп, бөтә йөрәктәре менән һөйләне балалар әҫәрҙе. Йәмле Күҙәмбәт туғайы ҡобайыр рухына күмелде.  Ошо мәртәбәле сараның алыштырғыһыҙ баһалама рәйесе булған арҙаҡлы яҡташыбыҙ Әхмәт Мөхәмәтвәли улы Сөләймәновты бер минут тын ҡалып хәтерләне сараға йыйылыусылар. Кисенә академик Ә. Сөләймәновтың хәтер кисәһе ойошторолдо. Уны асып, БР Мәғариф министрлығы вәкиле Гөлсәсәк Мөхәмәтйәнова остазына ҡарата күңелендә йөрөткән йылы тойғолары менән бүлеште, оло ғалимдың эшмәкәрлеге, кешелеклелеге хаҡында бәйән итте. Икенсе көндө командалар ике этапҡа бүленеп, башҡорт эпостарынан өҙөктәр сәхнәләштерҙе. ""Урал батыр"" эпосына мәрәжәғәт итеүселәрҙән тыш, ""Ҡола айғыр, ""Аҡһаҡ ҡола"", ""Ҡуҙыйкүрпәс менән Маянһылыу"", ""Ҡара юрға"" кеүек халыҡ ижады ынйыларын сәхнәләштереүсе командалар ҙа байтаҡ булды. Командалар рухи ҡалҡаныбыҙ булған мәшһүр эпос эҙҙәре буйлап Шүлгән мәмерйәһенә, Йылҡысыҡҡан күленә сәйәхәт ҡылды, Бабсаҡ бей ҡорғанында һәм башҡа тарихи урындарҙа ла булды. Ә кис һүҙ оҫталары Байназар мәктәбе коллективы әҙерләгән сағыу һәм дәртле концерт-дискотекала рәхәтләнеп күңел асты, аралашты. Шулай итеп, еңеүселәр ҙә билдәле булды. Өҙөктәр сәхнәләштереү туры еңеүселәре араһында беренсе урында - Учалы командаһы, 2-се урынға Сибай, Баймаҡ ҡалалары һәм Ишембай районы, Өфө ҡалаһының Ғ. Әлмөхәмәтов исемендәге гимназия-интернаты лайыҡ булды. Өсөнсө урынды Стәрлетамаҡ ҡалаһының 3-сө һанлы гимназияһы, Өфө ҡалаһының Ҡ. Дәүләткилдиев исемендәге Республика һынлы сәнғәт гимназия-интернаты һәм Бөрйән районының Яңы Мөсәт мәктәбе командалары яуланы. Шулай уҡ яҡшы һөҙөмтәләр күрһәтеүсе Балтас, Архангел, Дәүләкән, Күгәрсен, Шишмә, Әлшәй райондары, Өфөнөң 38-се, 122-се гимназиялары БР Мәғариф министрлығының Маҡтау ҡағыҙҙары менән бүләкләнде.  Йылдағыса, ""Урал батыр"" эпосын яттан һөйләүселәр туры 3 төркөмдә баһаланды. Бәләкәйҙәр (2-4-се синыфтар) төркөмөндә Учалы ҡалаһының башҡорт гимназияһы уҡыусыһы Ләйсән Золотарева 1-се урын яуланы. 2-се урынға Баҡалы районынан Миләүшә Дусиева, 3-сө урынға Иҫке Монасип мәктәбенән Сара Истәкова лайыҡ булды. Урта һәм өлкән синыфтар араһында беренсе урынды Салауат ҡалаһынан 25-се гимназия уҡыусыһы Ралина Нафиҡова менән Сибай гимназия-интернаты уҡыусыһы Сөмбөл Ласынова яуланы. 2-се урынға Әлшәй районының Ҡармыш мәктәбенән Ғәлим Һәүбәнов, Дәүләкән районынан И. Сафина, 3-сө урынға Миәкә районының Илсеғол башҡорт гимназияһынан Ғәлиә Шәйәхмәтова менән Ишембай районының 2-се Башҡорт гимназия-интернаты уҡыусыһы Гөлсәсәк Шәрипова лайыҡ тип табылды.  Гран-приға Баймаҡ лицей-интернаты уҡыусыһы Гөлнара Ҡазарбаева лайыҡ тип табылды. Ул БР Мәғариф министрлығы тарафынан булдырылған профессор, филология фәндәре докторы Ә. Сөләймәнов исемендәге премияға лайыҡ булды. - ""Урал батыр"" эпосын яттан һөйләүселәр бәйгеһе үткәрелә башлағандан жюри ағзаһымын, - тине филология фәндәре докторы, БДУ профессоры, жюри ағзаһы Мирас Иҙелбаев конкурс тәьҫораттары менән уртаҡлашып.- Беренсе йыл үткән бәйгелә эпосты тулыһынса ятлаған бер генә уҡыусы булды - Венера Баймөхәмәтова. Унан һуң 16 йыл үтте, бәйге төрлө райондарҙа барҙы. 2014 йылда Баймаҡ районында үткән сарала бөрйәндәр, һәр бер сара ниндәйҙер ерлеккә бәйле булған һымаҡ, был конкурс та ""Урал батыр"" эпосы төйәге булараҡ, Бөрйән ерлегендә үтергә тейеш, тип сығыш яһағайны һәм был ысынлап та шулай. Тәбиғәткә күҙ һалһаҡ, Урал батыр йәшәгән замандағы һымаҡ бит бында. Халыҡ тарафынан да Бөрйән Йәнбикә менән Йәнбирҙенең эҙҙәре ҡалған ер, Урал батыр төйәге тип ҡабул ителә. Быға топонимик атамалар ҙа булышлыҡ итә. Тәүге йылдар эҙләнеүҙәр дәүере булды - 2000 йылдар башында бәйге аҙна, 5-6 көнгә һуҙыла торғайны. Һуңғы йылдарҙа ике тур - эпосты яттан һөйләү һәм сәхнәләштереү тормошҡа ашырыла. Бер нисә йыл элек бәйгелә 200-300 бала ҡатнаша ине, хәҙер эш күпкә еңелләште. Үткән йыл да, быйыл да шуға иғтибар иттек - бәйгегә зона этабында һайлап алынған көслө бәйгеселәр генә килә. Сығыштар бәйге талаптарына яуап бирә. Сибай, Баймаҡ ҡалалары уҡыусылары бик матур тәьҫир ҡалдырҙы...  Халҡыбыҙҙың милли бренды дәрәжәһенә күтәрелгән, рухи гимнына әүерелгән, боронғолоғобоҙҙо бар донъяға иҫбат иткән мәшһүр эпосыбыҙ балалар бәйәнендә яңғырап, рухыбыҙҙы байытты. Оло йыйын юғары нөктәлә, рух күтәренкелегендә тамамланды.
Сығанаҡ: http://kiskeufa.ru/index.php?dn=news&to=art&id=3441

 ","
	Шаршамбы, 12 июль 2017",Яңылыҡтар,Na
https://kulturarb.ru/ba/news/aғas-tamyry-millәt-tarihy-menәn-kөslө," Ағас – тамыры, милләт тарихы менән көслө ",Na,"

Күптән түгел Мәләүез районының Үрге Юлдаш ауылында Сәғитовтар нәҫеленең шәжәрә байрамы булды. Мәҙәниәт йорто, ғөмүмән, ауыл урамдары гөрләп торҙо. Килгән ҡунаҡтарҙы ауыл оҫталарының ҡул эштәре, милли аш-һыу күргәҙмәһе ҡыуандырҙы. Алыҫ араларҙы яҡынайтып, оло һәм кесе Ватандың төрлө төбәгенән Сәғит Сөләймәновтың нәҫел-нәсәбе ҡайтты.  Быуындарҙы бәйләгән, ырыу тамырҙарын нығытҡан, туғандарҙы яҡынайтҡан байрам, Шәриф хәҙрәт Юлтимеров Ҡөрьән сүрәләрен уҡып, фатиха биргәс, ауыл клубының Гөлсирә Ишһарина етәкселегендәге “Хазина” фольклор ансамбле сығышы менән башланды.  Мәҙәниәт үҙәге директоры Булат Биков, юлдаштарҙы байрам менән ҡотлап, Шәжәрә һәм “Һаумыһығыҙ, ауылдаштар!” кеүек байрамдар ырыу тамырҙары бәйләнешен нығытыуын, быуындар күсәгилешлеген һаҡлауын, йәштәрҙә һәм балаларҙа илһөйәрлек тойғоһон үҫтереүен билдәләне.  Быуындар бәйләнешен төҙөгәндә ул бик ҡыҙыҡлы һәм фәһемле материалдар туплаған, Сәғитовтарҙың данлыҡлы шәхестәре тураһында күп мәғлүмәт тапҡан. Үҙенең сығышында ул шулай уҡ 1941–1945 йылдарҙа Үрге Юлдаш ауылынан фронтҡа китеүселәр күп булыуын билдәләне. Улар араһында Сәғитовтарҙан егермегә яҡын кеше һуғышта ҡатнаша, шуның 7-һе яу яланында ятып ҡала. Шуларҙың береһе – Әхтәм Сәғитов. Ул 112-се башҡорт кавалерия дивизияһында хеҙмәт итә. Сталинград һуғышында хәбәрһеҙ юғала. Был көндә шулай уҡ “Ауыл тарихы – йөҙҙәрҙә” тип аталған китаптың исем туйы ла булды. Сәғитовтар нәҫеле тураһында йыйынтыҡты төҙөүҙә Мәүсилә Сәғитова, Әмин Сәғитов, Гөлнур Мәғизова һәм Нурия Байсурина ярҙам иткән. Шәжәрә байрамы Сәғитовтар нәҫеле өсөн генә түгел, ә тотош ауыл халҡы өсөн килер быуындарға рухи мираҫ булараҡ ҡабул ителде һәм был тойғо уларҙа тыуған еренә һөйөүен, ауылдаштарына хөрмәт хисен көсәйтер генә.
Тулыраҡ уҡырға: http://bashgazet.ru/obshestvo/27051-aas-tamyry-millt-tarihy-menn-ksl.html

 ","
	Шаршамбы, 12 июль 2017",Яңылыҡтар,Na
https://kulturarb.ru/ba/news/respublikala-shәjehzada-babich-isemendәge-premiyaғa-dәғүә-iteүselәrҙeң-isemdәre-bildәle-buldy, Республикала Шәйехзада Бабич исемендәге премияға дәғүә итеүселәрҙең исемдәре билдәле булды  ,Na,"

«Башинформ» мәғлүмәт агентлығы хәбәр итеүенсә http://www.bashinform.ru/bash/1022055, Башҡортостанда Шәйехзада Бабич исемендәге республика дәүләт йәштәр премияһына дәғүә итеүселәрҙең исемдәре билдәле булды. Наградаға 11 кеше һәм дүрт ижади коллектив дәғүә итә, тип хәбәр иттеләр республика Йәштәр сәйәсәте һәм спорт министрлығының матбуғат хеҙмәтендә.
Премия әҙәбиәтселәргә, сәнғәт һәм архитектура вәкилдәренә тапшырыла.
Яҙыусылар араһында наградаға Алмас Шаммасов – «Өй түбәмдә күгәрсендәр» китабы өсөн (унда авторҙың яңы шиғырҙары һәм тәүге ҙур әҫәре – «Трагедия современника» поэмаһы ингән); Ләйсән Курманова – әҙәбиәт өлкәһендәге ҡаҙаныштары өсөн; Лилиә Щедрина – «Путь во тьме» романында тәрән фәлсәфәүи фекер өсөн; Миләүшә Гәрәева – «Өмөт усағы» әҙәби әҫәре өсөн дәғүә итә.
Архитекторҙар араһында номинацияла бер кандидат, йәғни ижади коллектив – Башҡортостан Республикаһының күсемһеҙ мәҙәни мираҫ объекттарын һаҡлау буйынса ғилми-етештереү үҙәге – «Шүлгәнташ тарихи-мәҙәни комплекс» проект документтарын һәм Башҡортостандың йөҙ йыллығына 100 объект исемлегенә ингән «Сибай ҡалаһы концерт-театр берләшмәһе бинаһын төҙөкләндереү (реставрация элементтары менән)» өсөн.
Күп һанлы номинация – сәнғәт өлкәһендә. Унда еңеү өсөн бер юлы өс ижади коллектив көрәшә: береһе – «Хыялға ҡаршы» спектаклен юғары профессиональ художестволы сәхнәгә ҡуйған һәм башҡорт театр сәнғәтен пропагандалау өсөн; икенсеһе – «Бабич» тулы метражлы нәфис тарихи фильмында күрһәтелгән юғары актерлыҡ оҫталығы өсөн; һуңғыһы – «Өфөнән һөйөү менән!» фильмын төшөргән өсөн. Шулай уҡ еңеүгә дәғүә итә: Айнур Искәндәров – башҡарыу сәнғәтендәге юғары ҡаҙаныштары һәм баян музыка ҡоралы ижадын үҫтереү өсөн; Ләйсән Мәзитова – телевидение проекттары аша балаларға, йәштәргә рухи-патриотик һәм әхлаҡи тәрбиә биреүгә индергән өлөшө өсөн; Николай Попов – «Һыу һылыуы» тәүге  йәштәр милли балетына музыка яҙған һәм халыҡ-ара кимәлдә республиканың мәҙәниәт популярлаштырыуға индергән әһәмиәтле өлөшө өсөн; Алһыу Хәсбиуллина – хор сәнғәте өлкәһендәге ҡаҙаныштары өсөн; Артур Ҡәйепҡолов – Башҡортостан Республикаһы театр-сәхнә сәнғәтен үҫтереүгә һәм популярлаштырыуға индергән өлөшө, тамашасылар аудиторияһын ил һәм донъя сәнғәтенең иң яҡшы өлгөләренә ылыҡтырыу өсөн; Руслан Әбелханов – Башҡортостан театр-сәхнә сәнғәтен үҫтереүгә һәм популярлаштырыуға индергән өлөшө, балет мәктәбенең иң яҡшы йолаларын байытыу һәм арттырыу өсөн; Денис Аксенов – мәғрифәтселек эшмәкәрлеге һәм республиканың үҫмерҙәр һәм йәштәр мөхитендә мәҙәниәт һәм сәнғәтте һәм әүҙем үҫтереү өсөн.
Әҙәбиәт өлкәһендәге әҫәрҙәр – матбуғатта баҫылып сыҡҡандан һуң, музыка, театр, һынлы сәнғәт, хореография, эстрада һәм цирк сәнғәте, дизайн, кино һәм телевидение өлкәһендәге әҫәрҙәр концерттарҙа, күргәҙмәләрҙә, театрҙар һәм кинотеатрҙарҙағы премьераларҙа, радио һәм телевидение аша халыҡҡа сығарылып, йәмәғәтселек танышҡандан һуң, архитектура өлкәһендә объекттар файҙаланыуға тапшырылғандан һуң ғына премияға тәҡдим итеүгә күрһәтелә ала.
Ғаризаларҙы ҡарау һәм еңеүселәрҙе һайлау менән комиссия шөғөлләнәсәк. Премияның күләме 150 мең һум тәшкил итә.

 ","
	Шаршамбы, 12 июль 2017",Яңылыҡтар,Na
https://kulturarb.ru/ba/news/ҡurғan-өlkәһe-bashҡorttary-һabantuj-uҙғarҙy, Ҡурған өлкәһе башҡорттары һабантуй уҙғарҙы ,Na,"

Ҡурған өлкәһендә өлкә һабантуйы үтте. Төрки күсмә халыҡтарының милли байрамына бөтә төбәктән ҡунаҡтар, шулай уҡ Башҡортостан һәм Татарстан вәкилдәре йыйылды. Тантанала иң яҡшы эшсәндәр бүләкләнде, күп милләтле, ишле ғаиләләргә һәм тәрбиәгә бала алғандарға бүләктәр тапшырылды, тип хәбәр иттеләр Башҡортостандың Силәбе өлкәһендәге тулы хоҡуҡлы вәкиллегендә.
Байрамды Ҡурған өлкәһе губернаторы урынбаҫары — Төҙөлөш, дәүләт экспертизаһы һәм торлаҡ-коммуналь хужалыҡ директоры Роман Ванюков асты. Һабантуй күптән милли сикте үтеп, дөйөм күп милләтле берҙәмлек, хеҙмәт һәм дуҫлыҡ байрамына әүерелгән, тип билдәләне ул.
Башҡортостан делегацияһы етәксеһе, республиканың мәҙәниәт министры урынбаҫары Рәнис Алтынбаев ҡатнашыусыларҙы башҡортса сәләмләне. Ул республика башлығы Рөстәм Хәмитовтың сәләмләүен уҡып ишеттерҙе, унда етәксе ватандаштарына берҙәм һәм татыу булғандары өсөн рәхмәт белдерә, уңыштар һәм именлек теләй.
Рәсми өлөштән һуң Ҡурған өлкәһендәге иң яҡшы башҡорт фольклор коллективтарының ҙур байрам концерты башланды. Сибай концерт-театр берләшмәһе музыканты Шамил Күсәмишев ҡурайҙа көйҙәр уйнаны. Башҡортостандың атҡаҙанған артисы Альберт Салауатов байрамды ҡатнашыусыларҙы үҙенең хиттары менән шатландырҙы.
Сара барышында зиннәтле башҡорт тирмәләре ҡоролғайны. Асыҡ һауалағы майҙанда халыҡтарҙың көнкүрешенә, кәсептәренә һәм биҙәү-ҡулланма ижадына арналған күргәҙмә эшләне. Ошонда уҡ көршәкселәр һәм тимерселәр оҫталыҡ дәресе бирҙе.
Милли ризыҡтарҙы үҙ итеүселәр бәлеште, сәк-сәкте, былауҙы, бишбармаҡты, шашлыҡты, буҙаны, ҡымыҙҙы, традицион деликатестарҙы тәмләп ҡараны.
Һабантуйҙы халыҡ уйындарынан һәм уйын-көлкөнән тыш күҙ алдына килтереүе мөмкин түгел: тоҡ кейеп йүгереү, күҙҙе бәйләп көршәк ватыу, тоҡ менән һуғышыу. Әммә байрамда иң популяр ярыш бағанаға үрмәләү булды.
Һабантуйҙа милли көрәшкә айырым урын бирелгәйне. Унда 18-50 йәштәге тейешле әҙерлеге булған һәр кем ҡатнаша алды. Еңеүсе абсолют батыр исемен, аҡсалата бүләк һәм һарыҡ алды. Балалар һәм үҫмерҙәр өсөн конкурстар һәм уйындар менән ҙур программа ойошторолдо. 
Сығанаҡ: http://www.bashinform.ru/bash/1021289/


 
 ","
	Шишәмбе, 11 июль 2017",Яңылыҡтар,Na
https://kulturarb.ru/ba/news/bildәle-shaғirә-dilә-bulgakova-kүrkәm-yubilejyn-ҡarshylaj, Билдәле шағирә Дилә Булгакова күркәм юбилейын ҡаршылай ,Na,"

Бөгөн билдәле  шағирә һәм прозаик Булгакова Дилә Хәмзә ҡыҙына 80 йәш тулды.  Дилә Хәмзә ҡыҙы Булгакова 1937 йылдың 11 июлендә Ҡырмыҫҡалы районының Боҙаяҙ ауылында тыуған. Етенсе класты бөткәндән һуң Стәрлетамаҡ ҡалаһында урта мәктәпте, Өфөлә медицина училищеһын тамамлай. Хеҙмәт юлын Салауат химия комбинатының санитар часында шәфҡәт туташы булып башлай. Артабан Башҡортостан Эске эштәр министрлығына ҡараған дауалау учреждениеларына күсерелә. Һаулыҡ һаҡлау өлкәһенә утыҙ ете йыл ғүмерен бирә.
Ҡырҡ йылдан ашыу ғүмерен медицинаға арнаған ижадсының әҫәрҙәре халыҡ араһында киң танылыу ала, шиғырҙары көйҙәргә һалына.
«Илһам» тигәне шул булалыр инде, - ти билдәле шағирә, прозаик Дилә Булгакова. Ижад даръяһында ул бөгөн дә балыҡтай йөҙә. 80 йәшлек юбилейын ҡаршылаусы ханымдың тормош девизы ябай - һүҙҙәр донъяһын байҡап сығып, меңдәрсә кеше йөрәгенә йылылыҡ өҫтәү. Төрлө милләт халҡын берләштәргән республикала йәшәүе менән дә үҙен бәхетле һанай тәбиғәткә ғашиҡ ижадсы. Тыуған ерем, халҡым тип янып-көйөп йәшәгән ҡәләм оҫтаһының проза әҫәрҙәре халыҡ күңелен тиҙ арбай. Дилә Булгакова ике тиҫтәнән ашыу китап авторы. Хикәйә-повестарында ул геройҙарының иң тәрән уй-кисерештәрен асып һалырға тырыша. Дини темаларға яҙылған шиғри йыйынтығы, мөхәббәт лирикаһы ла айырым иғтибарға лайыҡ.  Дилә Булгакова ике йөҙҙән ашыу йыр авторы ла. «Ҡыр ҡаҙҙары», «Үпкәләмә», «Зәңгәр күҙле ҡыҙға», «Устарыма һал һин, йөрәгемде» һәм башҡа шиғырҙарын композиторҙар, ижадташ дуҫтары оло сәхнәгә сығара.  Моңло, тәрән фәлсәфәле йырҙар яҙыу, әйтерһең дә, Дилә Хәмзә ҡыҙының ҡанында. Шулай ҙа ул бер ҡасан да гонорарҙар артынан ҡыумай, шиғри әҫәрҙәрен, тәү сиратта, уҡыусылары өсөн аҡ ҡағыҙ битенә төшөрә, артабан хистәргә бай һүҙҙәр ноталарға һалына. Күркәм юбилейын ҡаршылаусы әҙибәне ҡәләмдәштәре лә ҡояшҡа тиңләй.  Дилә Булгакова бала саҡта рәссам булырға хыяллана, ижадҡа һөйөүе уны шиғриәт, проза донъяһына алып килә. Өй тулы картиналар, китаптар һәм ҡул эштәре. Хаҡлы ялдамын тип тик ултырмай ул. Йәмәғәт эштәрендә әүҙем ҡатнаша. Юбилей кисәһен әҙибә көҙгә үткәрергә йыйына.  Илһам донъям, ташлап китә күрмә, һинең менән йәшәйем, йәшмен мин. Йырҙар менән үлеп терелгән бар, йырҙар менән генә мин йәшмен мин. 
 
 ","
	Шишәмбе, 11 июль 2017",Яңылыҡтар,Na
https://kulturarb.ru/ba/news/uchaly-rajonynyң-ғәҙelsha-auyly-ergәһendә-uҡtan-atyu-bujynsa-mәrgәn-uҡsy-halyҡ-ara-festivale-uҙasaҡ, Учалы районының Ғәҙелша ауылы эргәһендә уҡтан атыу буйынса «Мәргән уҡсы» халыҡ-ара фестивале уҙасаҡ ,Na,"

“Башинформ” мәғлүмәт агентлыығы хәбәр итеүенсә, 13-16 июлдә Учалы районының Ғәҙелша ауылы эргәһендә уҡтан атыу буйынса «Мәргән уҡсы» халыҡ-ара фестивале уҙасаҡ. Ойоштороусылар бер нисә шәп сара вәғәҙәләй — уҡтан атыу буйынса халыҡ-ара һәм республика турнирҙары, атта сабып барған килеш уҡтан атыу турниры һәм «Ай, Уралым» этнофестивале.
Ярыштарға Башҡортостан, Мәскәү, Силәбе, Омск, Ырымбур өлкәләренән, шулай уҡ Ҡаҙағстан, Ҡырғыҙстан һәм Беларусь Республикаһынан иң яҡшы уҡсылар килә.
Фестиваль боронғо Бағышай ҡаласағы урынлашҡан урында этник стилдә уҙғарыла. Ҡатнашыусыларҙың һәммәһе лә төрлө дәүерҙәрҙең һәм халыҡтарҙың яугирҙәрен кәүҙәләндерәсәк.
Төп этаптарҙан тыш, уҡтан атыу һәм һыбай йөрөү буйынса оҫталыҡ дәрестәре, туристик маршруттар, һөнәрселәр йәрминкәһен ойоштороу ҡаралған. Бай көндөҙгө программаларҙан һуң сағыу киске шоу һәм концерт көтә.
Уҡсылар турниры менән бер үк ваҡытта күрше майҙансыҡта «Ай, Уралым» этнофестивале үтә, уның барышында этноколлективтар, костюм тегеүселәр конкурстары була.
Фестиваль республикала ваҡиғалар туризмын популярлаштырыуға йүнәлтелгән.
 
 ","
	Шишәмбе, 11 июль 2017",Яңылыҡтар,Na
https://kulturarb.ru/ba/news/өfөlә-miңlejәr-әminevtyң-shәhsi-kүrgәҙmәһe-asyldy, Өфөлә Миңлейәр Әминевтың шәхси күргәҙмәһе асылды ,Na,"

Өфөлә Миңлейәр Әминевтың “Урал” галереяһында шәхси күргәҙмәһе асылды. Ижадсы сәнғәт һөйөүселәргә һигеҙ йыл дауамында яҙған утыҙҙан ашыу эшен тәҡдим итте. Рәссамдың экспозициялары бай, тәрән мәғәнәле. Һәр бер эшендә образлылыҡ сағыла. Стәрлебаш рәссамының ижад үҙенсәлеге шунда: уның картиналары шиғри юлдар менән дә аңлатыла.
Шуға ла Миңлейәр Әминев үҙ стилен «МигЭмоС» тип атаған. Йәғни, ҡыҫҡа ғына ваҡыт арауығында кешенең хис-тойғолары. Ул күҙ алдында картина булып тыуа, шуны иҫтә ҡалдырып киндергә күсерергә генә ҡала, ти рәссам.  Бәләкәй сағынан һүрәт төшөрөү менән ҡыҙыҡһынған замандашыбыҙ ижадҡа ныҡлап авариянан һуң килә. Был мине тынысландырҙы, илһам үҙенән-үҙе килә ине, ти ул. Күргәҙмәгә ҡуйылған эштәренең күбеһен сүрәләргә - һүрәттә аңлатма, тип әйтергә була.Сәнғәт һөйөүселәр Миңлейәр Әминевтың эштәре менән 20 июлгә тиклем таныша ала. 
 ","
	Шишәмбе, 11 июль 2017",Яңылыҡтар,Na
https://kulturarb.ru/ba/news/ҡyrғyҙstan-һәm-ҡaҙaғstan-respublikalarynda-bөtә-donya-tөrki-halyҡtary-ҡoroltajy-үtte, Ҡырғыҙстан һәм Ҡаҙағстан Республикаларында Бөтә донъя төрки халыҡтары ҡоролтайы үтте ,Na,"

Ошо көндәрҙә Башҡортостандың ҡоролтай вәкилдәре Ҡырғыҙ Республикаһының Чолпан-ата ҡалаһында үткән Бөтә донъя төрки халыҡтары ҡоролтайында уңышлы сығыш яһап ҡайтты.
Сара Ҡырғыҙстан һәм Ҡаҙағстан Республикаларында үтте. Ҡоролтайҙың беренсе өлөшө Ҡырғыҙстанда башланды. Унда Республика вәкилдәре башҡорт халҡының тарихы, ғөрөф-ғәҙәттәре, мәҙәниәте менән яҡындан таныштырҙы.
Ҡоролтайҙа булған башҡа ҡатнашыусыларҙан айырмалы рәүештә беҙҙең вәкилдәр республикабыҙҙы милли кейемдәрҙә,  ҡурай моңона үрелеп барған сығыштары менән барыһының да ихтибарын йәлеп итте. Башҡортостан гимны уйнаған ваҡытта залда ултырыусылар аяҡ-үрә баҫып алҡыштарға күмгән. Сараға башҡорт ҡоролтайы вәкилдәре буш ҡул менән бармаған, улар Ҡырғыҙ халҡының бөйөк «Манас» эпосының башҡорт теленә тәржемә ителгән китабын бүләк иткән. 10 илдән ни бары 4 делегат, улар исемлегендә Башҡортостан вәкиле тарихсы, делегация етәксеһе Нурислам Ҡалмантаев та, Ҡаҙағстан Республикаһының Алма-ата ҡалаһында үткән рәсми өлөшкә саҡырыу алған.
Сығанаҡ: http://tv-rb.ru
 
 
 ","
	Йәкшәмбе, 09 июль 2017",Яңылыҡтар,Na
https://kulturarb.ru/ba/news/өfөlә-ms-shhepkin-isemendәge-yuғary-teatr-uchilishheһynda-uҡyu-өsөn-talantly-jәshtәrҙe-һajlanylar, Өфөлә М.С. Щепкин исемендәге Юғары театр училищеһында уҡыу өсөн талантлы йәштәрҙе һайланылар ,Na,"

Кисә, 7 июль көнө,  М.Ғафури исемендәге Башҡорт академия драма театрында Рәсәй дәүләт академия Бәләкәй театры янындағы М.С.Щепкин исемендәге Юғары театр училищеһының (институт) махсус курсына уҡырға инеү имтихандары тамамланды.
Башҡорт драма театрының уҡыу йортона һуңғы махсус курс 2002 ойошторолғайны, хәҙер театрҙа ете драма актеры эшләй.
Ҡабул итеү комиссияһында Мәскәүҙән уҡытыусылар: Рәсәйҙең атҡаҙанған артисы, доцент Дмитрий Кознов, театр һәм кино актеры, фехтование буйынса тренер Борис Домнин, театр һәм кино актеры, актер оҫталығы буйынса уҡытыусы Дмитрий Зеничев, театр һәм кино актрисаһы Аля Кизилова 60  яҡын баланы баһаланы.
14 абитуриент ҡына Мәскәү ҡалаһында бушлай уҡыу мөмкинлеген алды, ҡалғандары түләп уҡыясаҡ. Актер һөнәрен һайларға теләүселәр республикабыҙҙың төрлө райондарынан килгәйне. Йыл әйләнәһенә театр артистары Башҡортостандың төрлө төбәктәре сығарылыш уҡыусылары менән ижади осрашыуҙар ойошторҙо.
М.С.Щепкин исемендәге Юғары театр училищеһының (институт) махсус башҡорт студияһына уҡырға ингән балаларҙың исемлеге билдәле булды. Быйыл Башҡортостандан 17 буласаҡ артистар һайлап алынды. Дүрт йылдан һуң улар башҡорт театрҙарына эшкә ҡайтырға тейеш.
Рәсәй дәүләт академия Бәләкәй театры янындағы М.С.Щепкин исемендәге Юғары театр училищеһының (институт) махсус курсына уҡырға ингән абитуриенттар исемлеге:
1.​ Ғәбитов Айнур 
2.​ Ғәниев Ильнур 
3.​ Ғарипов Айбулат
4.​ Даянов Нурислам
5.​ Итикеева Илүзә 
6.​ Киреева Сабина
7.​ Мерәсова Илүзә
8.​ Сәғитова Лилиә 
9.​ Солтанов Таһир
10.​ Тихонова Аэлита
11.​ Фаттахова Дилә 
12.​ Хөсәинов Таң 
13.​ Яҡупов Ильдар
14.​ Йәрмөхәмәтова Эльвира
15.​ Сәғиҙуллина Ынйы
16.​ Утәбаев Әбйәлил 
17.​ Яҡупова Әлфиә
Бөгөн актер һөнәре бик популяр һәм бик күптәрҙе ҡыҙыҡһындыра. Иң боронғо һөнәрҙәрҙең береһе һаналған актер һөнәрендә уңыш ҡаҙаныу өсөн тырышлыҡ һәм бик күп һәләттәргә лайыҡ булырға кәрәк. Сәнғәт төрө булараҡ Боронғо Грецияла тыуған һәм иң абруйлы һөнәр- актерлыҡты һайланылар бөгөнгө абитуриеттар.
Киләсәгегеҙ яҡты һәм ижади уңыштарға бай булһын,һеҙҙе күркәм сәхнә һәм яңы үрҙәр көтә!

Автор: Гүзәл Багаева



 ","
	Шәмбе, 08 июль 2017",Яңылыҡтар,Na
https://kulturarb.ru/ba/news/өfөlә-rәsәj-iran-social-mәҙәni-forumy-үtte, Өфөлә Рәсәй-Иран социаль-мәҙәни форумы үтте ,Na,"

6 июлдә Өфөлә Башҡортостан Башлығы Рөстәм Хәмитов Рәсәй-Иран социаль-мәҙәни форумының пленар ултырышында сығыш яһаны.
Унда Иран Ислам Республикаһы Президентының милләт, дини аҙсылыҡ һәм шәрҡиәт хоҡуҡтары мәктәптәре эштәре буйынса махсус ярҙамсыһы Али Юнеси, Иран Ислам Республикаһының Рәсәй Федерацияһындағы Тулы хоҡуҡлы Илсеһе Мехди Санаи, Милләт эштәре буйынса федераль агентлыҡ етәксеһе Игорь Баринов, Туризм буйынса федераль агентлыҡ етәксеһе Олег Сафонов, Дәүләт Думаһы депутаттары, Рәсәй төбәктәре, белгестәр берләшмәһе вәкилдәре ҡатнашты.
Пленар ултырыш алдынан республика етәксеһе һәм ҡунаҡтар ирандың декоратив-ҡулланма сәнғәте, Иран һәм Башҡортостан фоторассәмдарының күргәҙмәләре менән танышты.
Ултырыш аҙағында Игорь Баринов һәм Али Юнеси форумдың йомғаҡлау коммюникеһына ҡул ҡуйҙы.  Яҡтар Рәсәй-Иран араһындағы үҙ-ара мөнәсәбәттәрҙе киңәйтеү мөмкинлектәрен һәм төбәк-ара хеҙмәттәшлекте нығытыу юлдарын тикшерҙе.
 
 ","
	Йома, 07 июль 2017",Яңылыҡтар,Na
https://kulturarb.ru/ba/news/yaңy-spektakl-turaһynda-feker-alyshyu, Яңы спектакль тураһында  фекер алышыу ,Na,"

4 июль көнө Туймазы татар дәүләт драма театрында Лилия Исҡужина  пьесаһы буйынса эшләнгән “Өс мөхәббәт тарихы” исемле музыкаль комедия  хаҡында фекер алышыу булды.
Спектакль мөхәббәт хаҡында. Бер ваҡыт өс дуҫ  егеттең баштарына ҡыҙыҡлы уй килә: ҡыҙҙарҙы ашауҙан-эсеүҙән яҙырлыҡ итеп  үҙҙәренә ғашиҡ иттерергә! Кем шул ниәткә беренселәрҙән  булып ирешә, шул еңеүсе була. Күңелле мажараларға, йыр-бейеүгә бай спектаклдә театрҙың  йәш, һәләтле артистары Марат Хәсәнов, Руслан Вахитов, Марсель Мөсәүиров, Әлфиә Ғайсарова, Динара Вахитова, Сулпан Раянова уйнай. Фекер алышыуҙа театрҙың художество советы вәкилдәре, цех  башлыҡтары, артистар ҡатнашты.
Театрҙың директоры Башҡортостандың атҡаҙанған мәҙәниәт хеҙмәткәре Фирҙәт Фәрит улы Ғәбиҙуллин спектаклде юғары баһаланы, артистарға һәм ҡуйыусы режиссер Илнур Биктимер улы Муллабаевҡа оло рәхмәт белдерҙе. Ғүмерҙең иң гүзәл миҙгелен—йәшлекте һүрәтләгән музыкаль комедия хаҡында күп кенә матур фекерҙәр яңғыраны. Һөйләшеүҙә ҡатнашыусылар тарафынан  һәр образ үҙенсәлекле, ҡызыҡлы, актерҙың үҙенә генә хас төҫмөрҙәр менән биҙәлгән тигән маҡтау һүҙҙәре яңғыраны.  Музыкаль комедия тамашасылар күңеленә хуш килер тигән өмөттә ҡалайыҡ.
 
 ","
	Йома, 07 июль 2017",Яңылыҡтар,Na
https://kulturarb.ru/ba/news/өmөtlө-jәsh-kinorezhisser-fәrzәnә-utarbaeva-moj-lechashhij-vrag-tigәn-ikense-filmyn-tәҡdim-itte, Өмөтлө йәш кинорежиссер Фәрзәнә Утарбаева “Мой лечащий враг” тигән икенсе фильмын тәҡдим итте ,Na,"

 Кисә, 6 июль көнө, Өфөнөң “Родина” кинотеатрында  өмөтлө йәш кинорежиссер Фәрзәнә Утарбаеваның “Мой лечащий враг” тигән икенсе фильмының премьераһы булды.
33 минутлыҡ фильмда врачтарҙың һәм пациенттарҙың үҙ-ара мөнәсәбәте, тормоштағы ҡатмарлы ғаилә хәлдәре сағылыш тапҡан.  Төп геройҙар – врач-невролог Рита Альбертовна (Айгөл Шәкирова) һәм уның күҙәтеүе аҫтында дауаланыусы “Эйнштейн”, йәғни хәтере юғалған Альберт исемле (Марат Ҡорбанғәлиев) оло йәштәге ир. 
 Фильм Өфөнөң “Медстандарт” тип аталған медицина холдингы бинаһында төшөрөлә һәм унда клиниканың реаль пациенттары, хеҙмәткәрҙәре лә ҡатнаша. Әйткәндәй, “Медстандарт” фильмдың бағымсыһы ла. 
 Фәрзәнәнең режиссерлыҡ эше “Ҡырағай” фильмы менән башлана. Артабан да һәләтле йәш режиссерыбыҙ беҙҙе яңынан-яңы премьералары менән ҡыуандырыр, тигән өмөттәбеҙ!
 
 ","
	Йома, 07 июль 2017",Яңылыҡтар,Na
https://kulturarb.ru/ba/news/өfө-sәnғәt-institutynyң-iң-yaҡshy-studenttary-mәskәүҙә-teatr-syғarylysh-kisәһendә-ҡatnasha, Өфө сәнғәт институтының иң яҡшы студенттары Мәскәүҙә театр сығарылыш кисәһендә ҡатнаша ,Na,"

З. Исмәғилев исемендәге Өфө дәүләт сәнғәт институтын тамамлаусылар Бөтә Рәсәй сығарылыш кисәһенә саҡырылған.
Илдәге төп театр вуздарының иң яҡшы студенттары 7 июлдә Мәскәүҙә River Palace карабында сығарылыш кисәһен үткәрә. Сараны ойоштороусы — Рәсәйҙең Театр эшмәкәрҙәре союзы. Ижади йәштәргә ярҙам ҡулы һуҙыу уның эшмәкәрлегенең өҫтөнлөклө йүнәлештәренең береһе булып тора. Театр эшмәкәрҙәре союзы йәш профессионалдарға гранттар, лабораториялар, Халыҡ-ара йәйге театр мәктәбендә уҡыу, төбәк театрҙарында программалар, танылған оҫталарҙа стажировка үтеү, оҫталыҡ дәрестәре кеүек төрлө ярҙам төрҙәрен тәҡдим итә.
Байрам кисәһенә Мәскәү, Санкт-Петербург, Владивосток, Ярославль, Екатеринбург, Түбәнге Новгород, Новосибирск, Ҡазан, Өфө, Хабаровск һәм Силәбе ҡалаларындағы төп юғары театр уҡыу йорттарының студенттары, уҡытыусылары һәм ректорҙары саҡырылған. Кисә Рәсәйҙең төрлө ҡалаларынан килгән сығарылыш студенттарын берләштерергә, төбәктәр араһындағы бәйләнеште нығытырға һәм шул рәүешле берлектәге ижадҡа нигеҙ һалырға тейеш.
Ойоштороусылар һүҙҙәренсә, кисәне 20-cе йылдарҙағы стилгә ярашлы итеп уҙғарыу ҡаралған. Музыкаль яҡтан «Электрокабаре» театр коллективы һәм Мәскәүҙең «1/2 Orchestra» брасс-проекты биҙәй. Кисәнең программаһында: йылға буйлап йөрөү, фуршет һәм DJ-set, бүләктәр, аралашыу, бейеүҙәр.
Театр вуздарының иң яҡшы студенттарына һәм уҡытыусыларына премиялар тапшырыу сығарылыш кисәһенең төп ваҡиғаһы буласаҡ.
Рәсәйҙең Театр эшмәкәрҙәре союзы рәйесе, Рәсәйҙең халыҡ артисы Александр Калягин, Рәсәйҙең халыҡ артисы Евгений Стеблов, танылған профессорҙар һәм ректорҙар кисәге студенттарға һәм йәш коллегаларына изге теләктәрен еткерәсәк.
 
Сығанаҡ: http://www.bashinform.ru/bash/1019855/
 
 ","
	Йома, 07 июль 2017",Яңылыҡтар,Na
https://kulturarb.ru/ba/news/bildәle-yaҙyusy-dramaturg-kәbir-aҡbashevtyң-balalar-өsөn-ҡoyashty-kem-uyata-isemle-kitaby-donya-kүrҙe-2," Билдәле яҙыусы, драматург Кәбир Аҡбашевтың балалар өсөн «Ҡояшты кем уята?» исемле китабы донъя күрҙе ",Na,"

Ошо көндәрҙә  «Китап» нәшриәтендә билдәле яҙыусы, драматург Кәбир Аҡбашевтың балалар өсөн «Ҡояшты кем уята?» исемле китабы донъя күрҙе.
Яҙыусының был китабына балалар өсөн шиғырҙары, шиғри әкиәттәре һәм хикәйәттәре индерелде. Шиғри әҫәрҙәрҙә кешенең бөйөклөгө, үҙ-ара мөнәсәбәт хикмәттәре, тәбиғәттең илаһилығы, изгелектең яуызлыҡҡа ҡаршы көрәше, мөхәббәт алдында ҡара көстәрҙең еңелеүе, ғөмүмән, йәшәйештә матурлыҡҡа ынтылыштар тасуирлана.
Мәғлүмәт өсөн: Аҡбашев Кәбир Мөхәмәтшәрип улы 1932 йылдың 10 мартында Ғафури районы Биҙәүләт (Яңы Заһит) ауылында тыуған. Күрше Сәйетбаба ауылындағы урта мәктәпте тамамлай. Стәрлетамаҡ педагогия институтында белем ала.
Хеҙмәт юлын колхозда, унан һуң, Ғафури районы Яугилде мәктәбендә уҡытыусы булып башлай. Совет армияһында хеҙмәтен тултырып ҡайтҡас, «Коммунизм байрағы» район гәзитендә тәржемәсе булып эшкә урынлаша. 1963—1976 йылдарҙа Стәрлетамаҡ районы «Знамя коммунизма» гәзитендә баш мөхәрир урынбаҫары, ҡала радиокомитеты директоры булып эшләй.
1977 йылда Стәрлетамаҡ химия заводында ижади командировкала була, шул ваҡытта экология темаһына драма әҫәрҙәре ижад итә. 1990 йылдан Яҙыусылар союзы ағзаһы.
Башҡортостан Республикаһының атҡаҙанған мәҙәниәт хеҙмәткәре, Ғәли Ибраһимов исемендәге, Жәлил Кейекбаев исемендәге премиялары лауреаты.
 
 ","
	Йома, 07 июль 2017",Яңылыҡтар,Na
https://kulturarb.ru/ba/news/bashҡort-jәshtәre-duҫtaryn-jyya-ikense-millәt-ara-asyҡ-forumy-үtte,    «Башҡорт йәштәре дуҫтарын йыя» икенсе милләт-ара асыҡ форумы үтте ,Na,"

Башҡортостан йәштәре өсөн июль айы бай йөкмәткеле һәм сағыу  башланды.  Йома көн иртән үк республиканың төрлө төбәгенән Илеш районының Үрге Йәркәй ауылы эргәһендәге яланға ашыҡтылар. Бөтә донъя башҡорттары ҡоролтайы Башҡарма комитеты, Илеш районы хакимиәте һәм Башҡортостан Мәҙәниәт министрлығы ойошторған «Башҡорт йәштәре дуҫтарын йыя» икенсе милләт-ара асыҡ форумы тап ошонда үтте. Сарала республиканың 36 районынан 300-ҙән ашыу кеше ҡатнашты, шулай уҡ Пермь өлкәһенән һәм күрше Татарстан Республикаһынан да ҡунаҡтар байтаҡ булды.
 Өфө ҡалаһы Орджоникидзе районы Хакимиәте вәкилдәре лә был саранан ситтә ҡала алманы, палаткалар йөкмәп, өс көнгә етерлек аҙыҡ-түлек, кәрәк-яраҡ алып, үҙҙәрен башҡалар алдында һынатмаҫҡа бер-береһен дәртләндереп Үрге Йәркәйҙең һабантуй уҙа торған майҙанына ашыҡтылар.
Форум эшен, алдан планлаштырғанса, төрлө йүнәлештә алып барҙы.  Беренсе көндө көнүҙәк темалар буйынса өйрәнеү майҙансыҡтары әүҙем эшләне, мастер-кластар ҙа һәммәһен йыйҙы. Йәркәйҙәр  ҙә үҙҙәренә йыйылған ҡунаҡтарҙы матур ҡаршыланы, «Саҡма тояҡ аттарҙа» тип аталған ат сабыштары уҙғарып, йәштәрҙең сараһын йәмләнеләр.
Ике көн барышында майҙандан йыр-моң өҙөлмәне, сөнки  «Йәшлек моңо-2017» төбәк-ара йәш башҡорт эстрада йырҙарын башҡарыусыларҙың да бәйгеһе ошонда уҙҙы. Форумсылар рәхәтләнеп тә, сәмләнеп тә минифутбол, волейбол команда уйындарында, армрестлинг, гер күтәреү, көрәш буйынса көс һынашты. Шул уҡ ваҡытта йәштәр һабантуйы ла ойошторолдо. Һабантуйҙан кем буш ҡайтһын инде?! Бында ла милли спорт ярыштарында ҡатнашыусыларҙың береһе лә бүләкһеҙ ҡалманы.
Шулай уҡ шәжәрә конкурсы һәм милли музыка ҡоралдарында уйнау буйынса оҫталыҡ класы ла йәштәрҙе йәлеп итте. Кистәрен сәхнәлә танылған йырсылар сығыш яһаны, ә форумдың һуңғы көнөндә  «Арғымаҡ» этно-рок төркөмө сара ҡунаҡтары өсөн матур бүләк яһаны. Бай тәьҫораттар менән, көс-ҡеүәт алып, яңы дуҫтар табып таралышты Башҡортостан йәштәре. Хушлашманылар, ә киләсәктә тағы ла, был юлы инде Салауат районында осрашырға килешеп ҡайттылар. 
Сығанаҡ: http://ufacity.info/bs/press/news/259750.html
 
 
 ","
	Кесе йома, 06 июль 2017",Яңылыҡтар,Na
https://kulturarb.ru/ba/news/nur-tatar-teatry-yubilej-miҙgelen-legendar-bashmaғym-spektakle-menәn-tamamlany, «Нур» татар театры юбилей миҙгелен легендар «Башмағым» спектакле менән тамамланы ,Na,"

Өфө ҡалаһы ҡала округыОктябрь районы хаҡимиәтенең мәғлүмәт-аналитика бүлеге хәбәр итеүенсә, 29 июнь көнө Өфөлә «Нур» татар театры юбилей миҙгелен легендар «Башмағым» спектакле менән тамамланы. Тажи Ғиззәттең либреттаһы буйынса Йәүҙәт Фәйзиҙең «Башмағым» спектакле тамашасы өсөн юбилей бүләгенә әйләнде.
«25 йыл элек «Нур» театры ошо спектакль менән үҙенең тәүге ижад миҙгелен асып ебәрҙе. Сирек быуат үткәс тә яратҡан классиканың ҡайтыуы көнүҙәк һәм заманса булып яңғыраны», — тип һөйләне театрҙың әҙәбиәт бүлеге мөдире Гөлнур Усманова.
Ошо спектакль менән театр «Театр яҙы -2017» республика фестивалендә ҡатнашты, унда төп ролде башҡарыусы Айрат Фатихов «Иң яҡшы ир-егет роле» номинацияһында лауреат булды. Ә спектакль үҙе һәм уның режиссеры Байрас Ибраһимов тәнҡитселәр коллегияһының махсус бүләге менән баһаланды.
«Нур» татар театры ғәҙәттәгесә июнь буйына үҙенең тамашасылары өсөн эшләй. Киске спектаклдәрҙән тыш ул балалар өсөн әкиәттәре ҡуя. Йөҙләгән йәш тамашасы йәйге каникулдар барышында театрҙа булды. 22 июндә, Хәтер һәм ҡайғы көнөндә, башҡорт классигы Әнғәм Атнабаевтың «Ул ҡайтты» драмаһы күрһәтеләсәк.
«Айҙан ашыу артистар һынау постановкаһы өсөн яңы пьеса өҫтөндә эшләй, — тип хәбәр итте Гөлнур Усманова. — Материал ҡатмарлы һәм беҙҙең менталитетҡа ғәҙәти түгел. Немец драматургы Роланд Шиммельпфеннигтың «Үткән заман ҡатын-ҡыҙы» пьесаһы Рәсәйҙә бер нисә тапҡыр антреприз сәхнәләрендә генә ҡуйылды. Ҡаты ысынбарлыҡ тәрән психологизм менән нескә итеп үрелгән, абсурдҡа барып еткән детектив тарих». Премьераһы сентябрҙа, яңы 26-сы миҙгелдә була.
Театр коллективы гастролдәр йолаһын дауам итә. Май-июнь айҙарында артистар спектаклдәр менән республиканың Стәрлебаш, Дүртөйлө, Миәкә, Ғафури, Шишмә, Саҡмағош, Баҡалы райондарына барҙы. Благовещенск, Туймазы, Октябрьский ҡалаларында сығыш яһаны.
 ","
	Кесе йома, 06 июль 2017",Яңылыҡтар,Na
https://kulturarb.ru/ba/news/әlshәj-rajonynyң-aҡҡolaj-auylynda-kejeҙ-bajramy-үtte, Әлшәй районының Аҡҡолай ауылында кейеҙ байрамы үтте ,Na,"

Күптән түгел Әлшәй районының Аҡҡолай ауылында кейеҙ байрамы үтте. Дим буйы төбәктәре оҫталары аллы-гөллө аҫалы балаҫтар һуғыу менән дан алған. Ә кейеҙ баҫыу, кейеҙ туҡыманан тирмәләр, кейем-һалым эшләү Урал аръяғы райондарына хас шөғөл булып күңелгә һеңгән.
Һуңғы йылдарҙа Әлшәйҙә төрлө байрамдар уҙғарылып тора. Аҡҡолайға килерҙән бер аҙна элек тыуған ауылым Һарыштан Дим аша ғына урынлашҡан Ҡыпсаҡ-Асҡар халҡы ауылдың 255 йыллығын уҙғарғайны. Шәп үтте. Кешеләрҙе бер-береһенә яҡынайтҡан, ғүмер, тормош хаҡында уйландырған, уңған­лыҡҡа этәргән, күңелдәргә осрашыу ҡыуаныстары, йөрәк­тәргә йәшәү дәрте, алдағы көндәргә дөрөҫ йүнәлеш биргән изгелекле көс ул ауыл байрамдары. Уларға тәбиғәт тә теләктәшлек белдергән кеүек: ике ай буйына яуған ямғырҙан һуң Ҡыпсаҡ-Асҡар байрамында тәүге тапҡыр көн ҡояшлы булды. Һуңынан тағы аҙна буйына ҡойоп түкте лә Аҡҡолайҙа үткән байрам ваҡытында йәнә туҡтап торҙо.
Июнь уртаһы — тәбиғәттең иң матур сағы. Тирә-яҡ — һутлы йәшеллектә. Ауыл ситендәге байрам майҙаны әллә ҡайҙан күренеп тора. Башҡорт халҡы тәбиғәте менән ихлас инде ул, ә Дим буйында йәшәгәндәр бигерәк тә алсаҡлыҡтары менән айырылып тора. Был булмыштары уларҙың нурлы йөҙҙәрендә, йөрөштәрендә, һүҙҙәрендә сағыла... Был көндө ауылдың олоһо ла, кесеһе лә байрам яланында ине. Яҙғы эштәр тамам­ланған осор. Сәхнәнең ике яғында ҡунаҡтар өсөн тирмә ҡоролған. Майҙанда – аҫалы балаҫтар күргәҙмәһе. Зәкирә Воронцованың балаҫ һуғыуын тиҫтәләрсә кеше һоҡланып ҡарай. Кейеҙҙән эшләнгән әйберҙәр һәм башҡа ҡул эштәре күргәҙмәләре менән дә ҡыҙыҡһыныусылар күп. Оҫталар Мәрйәм Зәйнуллина, Вафира Хәбибул­лина, Мөнирә Кашарская, Гөлназ Фәхретдинова, Гөлирә Латипова, Рәзилә Искәндәрова һәм башҡалар күргәҙмәгә бөтә йөрәк һәм зиһен көсөн һалып, илһамланып әҙерләнгән. Ауыл тормо­шон­дағы иҫтәлекле хәл-ваҡиғаларға, данлыҡлы шәхес­тәргә арналған фото­һүрәттәр таҡтаһынан үҙен һәм яҡында­рын эҙләүселәр ҙә байтаҡ. Сәхнәгә яҡын майҙандағы өҫтәлдә ҡатын-ҡыҙ кейем­дәре өсөн биҙәүестәр күргәҙмәһе ҡуйылған. Уларҙың авторы Гөлсәсәк Вәлиуллина ҡыҙыҡһыныусыларҙы һаҡал эшләргә өйрәтә. Үҙенсәлекле һәүәҫкәр рәссам Фәнүрә Ғәние­ваның ҡорама­ларҙан эшләнеп, рамға ҡуйылған картиналары күҙҙең яуын алып тора. Ҡупшы милли кейемдәр кейгән ағи­нәйҙәр ҡурай моңо, ҡумыҙ сыңы аҫтында ҡунаҡтарҙы ҡаршылай, егет менән ҡыҙ ҡымыҙ һәм сәк-сәк тәҡдим итә. Баш­ҡортостан, тыуған төбәгебеҙ Әлшәй хаҡында йыр-моң ағыла. Бына балаҫ-ҡапҡалар асылып китә: ҡунаҡтарға юл бирелә. Алыҫ ерҙәрҙе яҡын итеп килгән Учалы, Бишбүләк, Миәкә, Шишмә, Дәүләкән ағинәйҙәре үҙ төбәктәренә хас биҙәктәр менән тегелгән милли кейем­дәрҙә күркәм сәскә гөлләмәләрен хәтер­ләтә. Тирмә өҫтәлдәре аш-һыуҙан һығы­лып тора. Әлшәй табындарына ғына хас телеңде йоторлоҡ ризыҡтарҙы аш-һыу оҫталары Гөлли Әлимғу­жина, килендәш­тәр Фәрзәнә менән Сажиҙә Шәриповалар һәм Розалия Ғәниева әҙерләгән. 
Өфө ҡунаҡтары Бөтә донъя башҡорт­тары ҡоролтайынан “Ағинәй” йәмәғәт ойошмаһы етәксеһе, “Киске Өфө” гәзите мөхәррире Гөлфиә Янбаеваның, йәштәр менән эшләү бүлегенән Марат Ғил­ма­новтың сығыштары берәүҙе лә битараф ҡалдырманы. Гөлфиә Гәрәй ҡыҙының “Ағинәйҙәр”е хәҙер Башҡортос­танда иң эшлекле йәмәғәт ойошмаларынан һана­ла. Улар башланғысында һәр районда тиерлек халыҡтың рухын байытырҙай төрлө тематик саралар уҙғарылып тора. Күренекле шағирә, Ш. Бабич исемендәге дәүләт йәштәр премияһы лауреаты Зөлфиә Ханнано­ваның тәрән мәғәнәле фәлсәфәүи һүҙҙәре һәм илһамлы шиғыр­ҙары байрамға йәм һәм күтәренкелек өҫтәп ебәрҙе. Ағинәйҙәр аҡ кейеҙ баҫҡанда изге теләктәрен әйтә. Кейеҙҙә матур биҙәктәр хасил була. “Аҡ кейеҙгә баҫһам...” тип исемләнгән байрамдың төп өлөшө тамамланғас, оло сәхнәгә бер-бер артлы ауыл үҙешмәкәр­ҙәре күтәре­лә. Уларҙы халыҡ белә, ярата, һәр береһен ҡул сабып, хөрмәтләп ҡаршылай. Сара барышында кү­ңелдәре күтәрелгән сығыш яһау­сыларҙың һаны артҡандан-арта бара. 
Балаҫ һуғыу, шәл бәйләү, сигеү-ҡайыу, кейеҙ баҫыу кеүек шөғөлдәр — улар матур йола ғына түгел, ә төшөмлө кәсеп тә. Бер-береһен ҡабатламайынса ижад ителгән үҙенсә­лек­ле ҡул эштәре әйберҙәре бөтә донъя­ла ҙур ихтыяж менән файҙаланыла. Улар үҙебеҙ өсөн дә бик кәрәкле, файҙалы һәм ҡиммәтле хеҙмәт емеш­тәре, ә инде республикабыҙҙа туризмды үҫтереү проблемаһы алғы планға ҡуйылған ваҡытта сит яҡ­тар­ҙан килеү­селәр өсөн Башҡорт­остан халҡының быуаттарҙан быуаттарға күсеп, яңыртылып килгән күңел ынйылары – ошондай ижади хазиналарыбыҙ, милли сувенир, ҡомартҡы сифатында ла, тормошта кәрәкле әйберҙәр булараҡ та баһа­лап бөткөһөҙ иҫтәлекле бүләк була­саҡ бит. Ысынлап та, кейеҙҙән генә лә эреле-ваҡлы, төрлө төҫтәге, төр­лөсә биҙәкле тирмәләр ҙә, уңайлы һәм шифалы кейем-һалым да, баш һәм аяҡ кейемдәре лә, йорт кәрәк-яраҡтары ла, ҡыҫҡаһы, тиҫтәләрсә продукция етештереп була.
Тулыһынса уҡырға: http://bashgazet.ru/kultura-i-literatura/26875-ky-keye-baylmay-yki-yayrtylan-ksepte-kilsge-ur.html
 

 ","
	Кесе йома, 06 июль 2017",Яңылыҡтар,Na
https://kulturarb.ru/ba/news/sәhnәlә-jәjғorҙar, Сәхнәлә — «Йәйғор»ҙар ,Na,"

Әбйәлил район мәҙәниәт һарайының «Йәйғор» халыҡ театрының уңыштары хаҡында ишетмәгәндәр һирәктер. «Йәшлегем тирәктәре» спектакле менән улар Бәләбәй ҡалаһында уҙған «Алтын тирмә» халыҡ театрҙарының төбәк-ара фестивалендә өсөнсө урын яуланы һәм республика театр эшмәкәрҙәре союзы рәйесе Әхтәм Әбүшахманов етәкселегендәге абруйлы жюриҙың юғары баһаһына лайыҡ булғайны. Режиссер Илүзә Шәйәхмәтова туплаған   ижади төркөм  үҙ тамашасыларын яңы спектакль менән ҡыуандырҙы.
 Флорид Бүләковтың «Ҡыҙҙар ниңә илай?» драмаһын сәхнәләштереүгә «Йәйғор» халыҡ театры етәксеһе Илүзә Мөҙәрис ҡыҙы юҡҡа тотонмай. Уҙған быуаттың 90-сы йылдарында еңел тормош артынан ҡалаға ынтылған ҡыҙҙар-ҙың селпәрәмә килгән яҙмыштары, һәр береһенең бәхеткә, һөйөүгә үҙенсә көрәшеүе, ҡырыҫ ҡала мөхитендә үҙенә йылы, ҡояшлы урын эҙләүе, гонаһтары өсөн ярлыҡау өмөт итеп Хоҙайға һыйыныуы бөгөн дә көнүҙәклеген юғалтмаған.
Спектакль башланғанда төп героиня Дилара (Гөлсәсәк Өмөтбаева) ярыҡ сәйнүге алдында аптырап, ҡаты уйға талған. Сөнки улар йәшәгән ятаҡтың үҙ ырымы бар: сәйнүк ярылдымы, шул бүлмәлә йәшәүсе берәй ҡыҙ, тәҙрәнән һикереп, үҙен ҡорбан итә. Юғарынан бирелгән был «билдә» менән һис килешергә теләмәгән Дилара, бәлки, берәйһенең этлегелер әле, тип, үҙен йыуатырға маташа. Былай ҙа бәхетһеҙ ғүмерен мәғәнәһеҙ өҙгөһө килмәй. Һөйгән йәре кеше ҡотҡоһона ышанып биш йыл элек ташлап киткән, унан тыуған балаһы әсәһе (Нуриҙә Илһамова) тәрбиәһендә, ҡәҙерле кешеһе ирһеҙ бала табыуын һаман кисермәгән. Әй, йәбешеп ятырлыҡ ни бәхете бар һуң, әллә бер һылтауҙа бөтәһенән дә ҡотолорға? Был яман уйҙарынан уны ҡулына килеп эләккән доғалар китабы арындыра, намаҙға баҫыуы әхирәттәре өсөн көлкө булһа ла, күңелен тынысландыра. Бына шунан уның бәхете асылыуы Хоҙай ҡөҙрәте түгел тимәҫһең. Сит тарафтарға башын алып сығып киткән Ғайсар (Марат Фәттәхов) ҡайтып, һөйгәне менән аңлаша. Баҡтиһәң, Дилараны яратып йөрөгән Айҙар (Илгиз Истамғәлин) бәхете юлындағы ҡаршылыҡты алып ташлау ниәтенән, ул мине ярата, тип Ғайсарҙы алдаған. Йәштәр аңлашты ла ул, тик Ғайсарға Дилараның әхирәте Гөлләрә (Зәлиә Хәлисова) үлеп ғашиҡ. Йомшаҡ күңелле Дилара уларҙың бәхете өсөн үҙенекенән баш тартырға була. Айҙар һаман ныҡыша, хатта Дилара менән бергә булыр өсөн Зуляның (Фәнүзә Илһамова) унан ауырлы икәнлеге ҡамасауламай. Айҙарҙы үҙенеке итеүгә кәртә булған Диларанан ҡотолоу өсөн уның сәйнүген дә тап Зуля ярған. Осона сыҡҡыһыҙ булып сырмалған хәл-ваҡиғалар төйөнө спектакль аҙағында артабан геройҙарҙың бәхетле тормошона ишара итеп сиселә. Дилараны әсәһе ғәфү итә, улын (Нияз Фәттәхов) алып килә. — Тамашасыға фәһем, аҡыл биргән был драмала ысынбарлыҡтағы хәл-ваҡиғалар сағылдырылыуы күңелгә яҡын. Тормоштан алынғанға, хатта кемдеңдер үҙ башынан үткәнгә тәрән психологик кисерештәр уята, — тине Илүзә Мөҙәрис ҡыҙы. — Залдағы тамашасы-ларҙың донъяларын онотоп, ара-тирә йәлләү йә аптырауҙарын ҡысҡырып әйтеп ебәреүҙәренә ҡарағанда, артистарыбыҙ һәйбәт уйнаны, характерҙарҙы асты, тип уйлайым. Гөлсәсәк Өмөтбаева, Марат Фәттәхов, Зәлиә Бикйәнова тәүгә уйнаһалар ҙа, ролдәрен килештерә алды, тамашасыны ышандырҙы. Фәнүзә Илһамова менән Илгиз Истамғәлин иһә стажлы әртистәр, уларға театр «ауырыуы» күптән йоҡҡан. — Халыҡ театры булғас, унда халыҡ араһынан сыҡҡан, театр тип йән атҡан ябай кешеләр уйнарға тейеш. Бына беҙ ҙә төрлө һөнәр эйәләре, төп эшебеҙҙән һуң репетицияға йыйылыу үҙе бер ял, ашҡынып киләбеҙ. Спектаклдә ҡатнашыу ҡанатландыра, үҙеңде бер башҡа үҫкәндәй тояһың, — тип үҙ кисерештәре менән уртаҡлашты Илгиз Наил улы. — Спектакль ҡуйыу коллектив эш, килеп-сығырмы тип, һәр беребеҙ өсөн йөрәк яна. Бер татыу ғаилә булып йәшәнек, репетицияға килһәк, донъябыҙҙы онотабыҙ, ҡайтҡы килмәй, — тине уға ҡушылып Фәнүзә Илһамова. — Шундай ижади мөхит тыуҙыра алған, беҙҙе илһамландырған Илүзә Мөҙәрис ҡыҙына рәхмәтлебеҙ. Ысынлап та, спектаклдең уңышлы килеп сығыуында режиссерҙың да өлөшө ҙур. Быға премьеранан һуң район мәҙәниәт бүлеге етәксеһе Ирек Мусиндың тамашасылар алдына сығып, «Йәйғор» халыҡ театры ҡуйған спектаклгә юғары баһа ҡуйыуы, ысын күңелдән рәхмәт белдереүе дәлил. Тамашасыларҙың маҡтау һүҙҙәре лә күп булды. — 15 йыл театрҙа эшләү осоронда байтаҡ тәжрибә тупланым, берәй әҫәрҙе уҡып сығыу менән ошондайыраҡ кеше кәрәк тип, шул ролгә килешле берәйһен эҙләй башлайым. Уҡытыусыбыҙҙың режиссерҙың күҙе үтә күрергә, һеҙ халыҡ араһынан үҙегеҙгә яраҡлы әртистәрҙе һайлай белергә тейеш тигәнен онотмайым, — тине Илүзә Шәйәхмәтова. — Элеккеләре лә, яңылары ла һынатманы, тап мин күргәнсә итеп уйнай алды, шуның өсөн уларға ҙур рәхмәт. Театрға балаларҙы, йәштәрҙе йәлеп итергә бурыслыбыҙ, туған телде яҡшыраҡ белеү, әҙәбиәт һәм сәнғәткә һөйөү тәрбиәләүгә булышлыҡ итеү — изге һәм мөһим эш. Киләһе миҙгелдәрҙә лә «Йәйғор» халыҡ театрынан йөкмәткеле, тәрән кисерештәр уятҡан спектаклдәр көтөп ҡалабыҙ.
Сығанаҡ: http://oskon-gazeta.ru

 






 ","
	Кесе йома, 06 июль 2017",Яңылыҡтар,Na
https://kulturarb.ru/ba/news/өfөlә-rәsәj-iran-social-mәҙәni-forumy-үtәsәk, Өфөлә Рәсәй-Иран социаль-мәҙәни форумы үтәсәк ,Na,"

6-7 июлдә Өфөлә беренсе Рәсәй-Иран социаль-мәҙәни форумы үтәсәк. Уны Йәштәр эштәре буйынса федераль агентлыҡ һәм Туризм буйынса федераль агентлыҡ ярҙамында Милләттәр эштәре буйынса федераль агентлыҡ һәм Башҡортостан Хөкүмәте ойоштора.
 Форумға Иран Ислам Республикаһы Президентының милли һәм дини аҙсылыҡ мәсьәләләре буйынса махсус ярҙамсыһы Али Юнеси етәкселегендәге Иран делегацияһы килә. Рәсәй яғынан Рәсәй Президенты хакимиәте вәкилдәренең, федераль ведомство етәкселәренең, Дәүләт Думаһы депутаттарының, төбәк башлыҡтарының, эксперт берләшмәһе вәкилдәренең ҡатнашыуы көтөлә.
 Төбәк-ара хеҙмәттәшлеккә арналған форум ике ил халҡына бер-береһенең мәҙәниәтен һәм милли йолаларын тәрәнерәк өйрәнергә ярҙам итәсәк. Рәсәйҙең Милләттәр эштәре буйынса федераль агентлығы һәм Башҡортостандың Мәҙәниәт министрлығы «Милләт-ара һәм конфессия-ара мөнәсәбәттәрҙе көйләү» секцияһын ойоштора. Унда милли традицияларҙы һаҡлау һәм үҫтереү, милли һәм дини нигеҙҙәге экстремизм күренештәрен иҫкәртеү тикшереләсәк. 
 Йәштәр эштәре буйынса федераль агентлыҡ үткәрәсәк секцияла — Рәсәй-Иран йәштәр хеҙмәттәшлеге мөмкинлектәре, Рәсәй туризмы секцияһында ике илдең туризм өлкәһендә үҙ-ара эш итеү мәсьәләләре ҡараласаҡ. Бынан тыш, Башҡортостандың Сауҙа-сәнәғәт палатаһы вәкилдәре Ирандың Мазендеран провинцияһы делегацияһы менән һөйләшеүҙәр уҙғарасаҡ.
Сығанаҡ: Башҡортостан Хөкүмәтенең матбуғат үҙәге
 
 
 
 ","
	Шаршамбы, 05 июль 2017",Яңылыҡтар,Na
https://kulturarb.ru/ba/news/sverdlovsk-өlkәһendә-un-meңgә-yaҡyn-keshene-ber-majҙanғa-jyjғan-һabantuj-үtte, Свердловск өлкәһендә  ун меңгә яҡын кешене бер майҙанға йыйған һабантуй үтте ,Na,"

Башҡортостан юлдаш телевидениеһы хәбәр итүенсә, күптән  түгел Свердловск өлкәһендә һабантуй үткән.
Милли байрамдан йәше лә, ҡарты ла ситтә ҡалманы. Ижади коллективтарҙың сығышы, ҡурай моңдары милләттәштәребеҙҙе берләштерҙе. Һабантуйҙа уларға халҡыбыҙ тарихы, милли музыка ҡоралдары менән танышыу мөмкинлеге бирелде. Байрамда Башҡортостан вәкилдәре лә ҡатнашты.
Берәүҙәр сәхнәлә ижади коллективтарҙың сағыу сығыштарын ҡарап кинәнһә, икенселәр һабантуй майҙанының бер осонда барған ат сабышы бәйгеһенә ашыҡты. Ҙур майҙанда ойошторолған этнотирмә лә күптәрҙә ҡыҙыҡһыныу уятты. Ул Хәйбулла район музейы тарафынан ойошторолған.  Һабантуйҙа ҡатнашыусылар милли аш-һыуҙан ауыҙ итте. Күптәрҙе ҡорот ҡайнатыу, талҡан тартыу күренештәре ҡыҙыҡһындырҙы. Вәзәм ауылы оҫтабикәләре үҙҙәренең ҡул эштәрен күргәҙмәгә ҡуйған. Уңған ханымдар әйберҙәрҙең нимәнән эшләнгәне, биҙәктәрҙең мәғәнәһе тураһында ентекләп һөйләп биреүҙән тартынманы. Һабантуйҙа ҡатнашыусылар көршәк ватыу, тоҡ менән йүгереү, ҡатыҡтан аҡса эҙләү кеүек уйындарҙа әүҙем ҡатнашты. Ҡунаҡтарҙы айырыуса уҡтан атыу бәйгеһе ҡыҙыҡһындырҙы. Уҡ менән йәйәне тәүге тапҡыр тотоп ҡараусыларға оҫталыҡ дәрестәре лә үткәрелде.  Һабантуй майҙанында ун ике милли ихата урын алды. Был күрше өлкәлә йәшәүсе милләттәштәребеҙгә төрлө халыҡ йолалары, көнкүреше менән яҡындан танышыу мөмкинлеген бирҙе. Свердловск өлкәһендә  ун меңгә яҡын кешене бер майҙанға йыйған милли  байрам шаулап-гөрләп үтте. 
 
 
 ","
	Шаршамбы, 05 июль 2017",Яңылыҡтар,Na
https://kulturarb.ru/ba/news/kөjөrgәҙe-rajonynyң-kinjәbәj-auyly-үҙeshmәkәr-artistary-kilen-tөshөrөү-jolaһyn-kүrһәtte, Көйөргәҙе районының Кинйәбәй ауылы үҙешмәкәр артистары «Килен төшөрөү» йолаһын күрһәтте ,Na,"

Яңыраҡ мәҙәни сараларға һыуһаған, Көйөргәҙе районының Кинйәбай ауылы халҡы клубҡа ашыҡты. Ауыл клубында ығы-зығы. Олоһо, кесеһе нәмәлер эшләп бөтөрөргә ашыға, мәҙәни сараны башларға һуңғы әҙерләнеүҙәр тамамлана.
Клуб эсе, сәхнә матур итеп байрамса биҙәлгән. Кергәс тә: «Һеҙҙә нәмә – беҙҙә туй» – тигән плакат күҙгә сағыла. Кинйәбай ауылы үҙешмәкәр артистары был көндө тамашасыларға «Килен төшөрөү» йолаһын күрһәтергә булды.
Был мәҙәни сараны әле яңы ғына клуб мөдире вазифаһын башҡарыуға керешкән Гүзәлиә Ғәббәсова ойошторған һәм уны башҡарып сығыуға бик күп көс һалған. Әлбиттә, уға төп ярҙамсылар булып яңыртылған «Умырзая» вокаль ансамбле ҡатын-ҡыҙҙары, ауылдың уҡытыусыһы Рәмзилә Ғәббәсова, ауыл старостаһы, ағинәйҙәр ойошмаһы вәкилдәре һәм бик күптәр ҡатнашлыҡ иткән.
«Килен төшөрөү» йолаһын боронғоса, әммә хәҙерге заман талаптарына яраҡлаштырып күрһәтергә тырышты үҙешмәкәр артистар. Килен төшөрөү, килен менән кейәү һөйөү, киленгә теләктәр теләү, килен бирнәһе, килен бүләктәре, киленде бейетеү, килен бүләген таратыу, һыу юлы башлау кеүек йолалар бик тә матур итеп күрһәтелде, һәм береһе артынан береһе теҙелешеп кенә барҙы.
Эш ваҡыты булғанғамы инде залда ҡарап ултырыусылар әллә ни күп булманы, әммә барыһы ла бик ҙур фәһем алып, ҡәнәғәтлек менән таралышты.
Тамаша аҙағында ошо мәҙәни сараны үткәреүгә күп көс һалған Рәмзилә Ғәббәсоваға Керәүле-Илюшкин ауыл биләмәһе башлығы исеменән бүләк һәм Почет грамотаһы тапшырылды.
Матур, ҙур эш башҡарып сыҡты кинйәбайҙар. Яңынан эшен башлап ебәргән «Умырзая» вокаль ансамбле ҡыуандырҙы, уларҙың араһында ағинәйҙәр ойошмаһы вәкилдәре булыуы тағы ла һөйөндөрҙө. Был мәҙәни сараға ир-ат заттарын күберәк ҡатыштырғанда тағы ла күркәмерәк, тағы ла матурыраҡ булыр ине «Килен төшөрөү» йолаһын күрһәтеү тамашаһы.
Сығанаҡ: http://yshatir.ru/mezeniet/5202-kinybayar-yola-yayrta.html
 
 
 
 
 ","
	Шаршамбы, 05 июль 2017",Яңылыҡтар,Na
https://kulturarb.ru/ba/news/sankt-peterburgta-8-iyuldә-үtәsәk-federal-һabantujҙa-bashҡortostandy-jәnә-әbjәlildәr-kүrһәtә, Санкт-Петербургта 8 июлдә үтәсәк федераль һабантуйҙа Башҡортостанды йәнә әбйәлилдәр күрһәтә ,Na,"

Мәртәбәле сарала райондың мәҙәни көстәре һәм халыҡ кәсептәре оҫталары 2012 йылда сығыш яһағайны инде. Кисә район башлығы Р. Һ. Сыңғыҙов етәкселегендәге делегация — мәҙәниәт йорто артистары, «Йәшлек» халыҡ бейеүҙәре һәм клуб хеҙмәткәрҙәренең йыйылма фольклор ансамблдәре илебеҙҙең төньяҡ баш ҡалаһына юлланды. Әбйәлилдәр федераль һабан байрамының төп сәхнәһендә ике сәғәтлек концерт бирәсәк, халҡыбыҙҙың ғөрөф-ғәҙәттәрен, кәсептәрен, ҡул эштәрен, милли кейемен һәм аш-һыуын сағылдырған күргәҙмә-туҡталҡа, кейеҙҙән ҡунаҡ тирмәһе ҡорасаҡ. Әйтергә кәрәк, туҡталҡаны биҙәү өсөн әйберҙәр менән һәр ауыл биләмәһе ярҙам күрһәткән. Таштимерҙәр ҡорама, ташбулаттар балыҡсылыҡ ҡорамалдары, ишҡолдар ситән, буранғолдар тыранса, хәлилдәр йәнлек тиреләре, сиҙәмдәр туҙҙан яһалған әйберҙәр килтергән, гусевтар этноауылда ҡороласаҡ боронғо мунсаның каркасын әҙерләгән. Күренекле оҫтабикәләр — Амангилденән Ләлә Ғүмәрованың ҡорамалары, Ғәшүрә Әбүбәкерованың һуғылған әйберҙәре, Яңауылдан Рәсимә Һибәтованың буй балаҫтары, Асҡарҙан «Лилиә» ательеһының (С. С. Мансурова) милли косюмдары, Таштимерҙән Нәзир Сабитовтың, Илдар Хызыровтың талдан үреп эшләнгән йорт йыһаздары, Буранғолдан Кейеҙ йортоноң һәм Рәхмәт ауылы кейеҙ баҫыусыларының ҡул эштәре, Ишкилденән Ринат Зариповтың боронғо пилорамаһы күргәҙмәлә лайыҡлы урынын табасаҡ. Тарихи үткәнебеҙҙе, матур бөгөнгөбөҙҙө сағылдырған зауыҡлы, зиннәтле күргәҙмәбеҙ, мул һыйлы милли кухнябыҙ һабантуй ҡунаҡтарын, һис шикһеҙ, үҙенә йәлеп итмәй ҡалмаҫ. Ҡунаҡсыл, йыр-бейеүгә маһир әбйәлилдәр федераль һабантуйҙа республикабыҙҙы лайыҡлы күрһәтер, тип ышанабыҙ.
Сығанаҡ: http://oskon-gazeta.ru
 
 
 ","
	Шаршамбы, 05 июль 2017",Яңылыҡтар,Na
https://kulturarb.ru/ba/news/msshhepkin-isemendәge-yuғary-teatr-uchilishheһyna-tәүge-imtihandar-bashlandy, М.С.Щепкин исемендәге юғары театр училищеһына тәүге имтихандар башланды ,Na,"

Бөгөн, 4 июль көнө, М.Ғафури исемендәге Башҡорт академия драма театрында Рәсәй дәүләт академия Бәләкәй театры янындағы М.С.Щепкин исемендәге Юғары театр училищеһының (институт) махсус курсына уҡырға инеү имтихандарының беренсе көнө.
Ҡабул итеү комиссияһында Мәскәүҙән уҡытыусылар: Рәсәйҙең атҡаҙанған артисы, доцент Дмитрий Кознов, театр һәм кино актеры, фехтование буйынса тренер Борис Домнин, театр һәм кино актеры, актер оҫталығы буйынса уҡытыусы Дмитрий Зеничев, театр һәм кино актрисаһы Аля Кизилова 60  яҡын баланы баһаланы.
14 абитуриент ҡына Мәскәү ҡалаһында бушлай уҡыясаҡ. Актер һөнәрен һайларға теләүселәр республикабыҙҙың төрлө райондарынан килгән. Йыл әйләнәһенә театр артистары Башҡортостандың төрлө төбәктәре сығарылыш уҡыусылары менән ижади осрашыуҙар ойошторған.
Йола булараҡ, театраль уҡыу йорттары башҡаларға ҡарағанда ҡабул итеү имтихандарын алдараҡ башлай. Быйыл да М.С.Щепкин исемендәге Юғары театр училищеһының (институт) махсус башҡорт студияһына уҡырға ингән балаларҙың исемлеге 7 июлдә  билдәле буласаҡ. 
 ","
	Шишәмбе, 04 июль 2017",Яңылыҡтар,Na
https://kulturarb.ru/ba/news/һuҡyrҙar-өsөn-respublika-mahsus-kitaphana-fondy-bajytyldy, Һуҡырҙар өсөн республика махсус китапхана фонды байытылды ,Na,"

Һуҡырҙар өсөн республика махсус китапханаһы “Һуҡыр балалар өсөн иллюстрациялы китаптар” шәфҡәтлелек фондынан китаптар ҡабул итте.
“Иң яҡшы баҫмалар” комплекты бер-нисә китаптан тора: “Беҙҙең боронғо баш ҡала”, “Бородино”, “Пакет-декорация”, “Тылсымлы ҡәләм”.
Сағыу,аңлайышлы, яҡшы рельефлы һүрәттәр донъяны күрергә ярҙам итә.
Аңды үҫтереүсе комплект халыҡ әкиәттәренән тора: “Гунуна һәм елдәр батшабикәһе”, “Бөркөт ояһы”. Шулай уҡ, комплектта уйындар ҙа бар: төрлө хайуан фигуралары, пакет-декорация һ.б.
Һәр китапҡа иллюстрациялы брошюралар һалынған. Тиҙҙән был китаптар китапхана фондына һәм филиалдарға сығасаҡ.
 
 ","
	Шишәмбе, 04 июль 2017",Яңылыҡтар,Na
https://kulturarb.ru/ba/news/ruslan-yultaevtyң-өs-hat-filmy-sankt-peterburg-ҡalaһynda-үtkәn-pereryv-na-kino-iii-jәshtәr-kinofestivalendә-gran-pri-yaulany, Руслан Юлтаевтың “Өс хат” фильмы Санкт-Петербург ҡалаһында үткән «Перерыв на кино» III Йәштәр кинофестивалендә Гран-при яуланы ,Na,"

Башҡортостан” киностудияһында төшөрөлгән Руслан Юлтаевтың Бөйөк Ватан һуғышының 70 йыллығына арналған ""Өс хат"" фильмы Гран при яуланы.
Санкт-Петербургта Бөйөк Ватан һуғышы һәм Икенсе Донъя һуғышы тураһында фильмдарға арналған фестиваль уҙҙы. Фестиваль Бөйөк Ватан  һәм  Икенсе Бөтә донъя һуғыштары темаһына арналған һәм “Быуындар күпере” («Мост поколений») фонды ярҙамында уҙғарылды.
Руслан Юлтаевтың «Өс хат» фильмында Бөйөк Ватан һуғышы осорондағы 1942 йылдың ҡышы һүрәтләнә. Ҡыҙыу һуғыш яланында илдең яҙмышы хәл ителһә, тыныс башҡорт ауылында әле донъяға тыумаған сабый ғүмере ҡыл өҫтөндә була. 
Бер өй эсендә өс ҡатын, донъяға өс ҡарашлы кеше йәшәй. Актрисалар Зиләрә Юлтаева, Физәлиә Рәхимова, Вәкилә Ҡалмантаева  ролдәрҙе оҫта башҡарып, шул осор ҡатындарын сағылдыралар.
 Өлкән быуын кешеһе булған өләсәйҙәре бар ваҡытын намаҙ уҡып, зекер әйтеп үткәрә. Уның ҡыҙы, урта быуын вәкиле Fәйшә донъя көтә, әсә менән ҡыҙы араһында өҙгөләнһә, йәш ҡыҙ Хазина бер кемгә лә иғтибар итмәй, һөйгән йәре Мәғәфүрҙән хаттар ғына көтә.
 Өскөл хаттың оҙаҡ килмәүенә аптыраған ҡыҙ үҙен дә, балаһын да бер кемгә лә кәрәкмәгән кеүек тоя һәм нисек тә булһа сабыйынан ҡотолорға уйлай. Тик был аҙымдан уны ауылдың хат ташыусыһы ҡотҡара. Һөйгән йәренән ике хат алыуына Хазина ҡыуанып бөтә алмай, тик ул өсөнсөһө лә булыуы тураһында белмәй. Уныһы инде Мәғәфүре һуғыш яланында батырҙарса һәләк булыуы хаҡында ҡара ҡағыҙ була.
Фильм Ишембай һәм Ғафури райондарында, Арлар һәм Мәндем ауылдарында төшөрөлә. Төп ролдәрҙе Зиләрә Юлтаева, Физәлиә Рәхимова, Вәкилә Ҡалмантаева һәм Фәрзәнә Ғөбәйҙуллина уйнай.
Кинофильм авторҙары: режиссёр Руслан Юлтаев, сценарист Дамир Йосопов, оператор Рафаэль Сарваев, композитор Илшат Яхин, продюсер Азамат Хужәхмәтов.

Гүзәл Багаева


 ","
	Шишәмбе, 04 июль 2017",Яңылыҡтар,Na
https://kulturarb.ru/ba/news/altaj-respublikaһynyң-barnaul-ҡalaһynda-bashҡort-tatarҙarҙyң-һabantuj-bajramy-uҙҙy, Алтай Республикаһының Барнаул ҡалаһында башҡорт-татарҙарҙың Һабантуй байрамы уҙҙы ,Na,"

Башинформ» мәғлүмәт агентлығы http://www.bashinform.ru/bash/1018223 хәбәр итеүенсә, 1 июлдә, Алтай Республикаһының Барнаул ҡалаһында башҡорт-татарҙарҙың Һабантуй байрамы уҙҙы. Унда тәүге тапҡыр Башҡортостан делегацияһы – башҡорттар ҡоролтайы Башҡарма комитеты ағзаһы, республика Журналистар союзы рәйесе, «Йәшлек» гәзитенең баш мөхәррире Артур Дәүләтбәков һәм Башҡорт филармонияһы солисы, Башҡортостандың атҡаҙанған артисы Сәйҙә Ильясова ҡатнашты.
«Сараны асыу тантанаһында Артур Дәүләтбәков башҡорт телендә республика Башлығы Рөстәм Хәмитовтың сәләмләүен уҡып ишеттерҙе һәм байрамды ойоштороусыларға башҡорт балын бүләк итте.
Иң яратҡан һәм көтөп алған байрамдарҙың береһенә – һабантуйға төрлө милләт вәкилдәре – башҡорттар, татарҙар, ҡаҙаҡтар, ҡырғыҙҙар йыйылды. Һабантуй аҡланында милли спорт ярыштары һәм уйындар – тоҡ кейеп йүгереү, бүрәнәлә тоҡ менән һуғышыу, көршәк ватыу уҙҙы, концерт майҙансығы эшләне.
«Башҡорт үҙәгенең мәғлүмәттәре буйынса, Барнаулда 73 башҡорт йәшәй. Һабантуйҙа ҡатнашыусылар араһында – ҡурайсы Жәүҙәт Килдейәров. Алтайҙа 30 йыл самаһы йәшәүсе Балаҡатай районының Ураҡ ауылынан Фәнил Хәйретдинов исемле башҡорт егете флагман булды», — тип билдәләне Артур Дәүләтбәков.


 ","
	Шишәмбе, 04 июль 2017",Яңылыҡтар,Na
https://kulturarb.ru/ba/news/hөsәjen-әhmәtov-isemendәge-bashҡort-dәүlәt-filarmoniyaһy-artistary-ҡarғa-butҡaһy-milli-bajramynda-ҡatnashty," Хөсәйен Әхмәтов исемендәге Башҡорт дәүләт филармонияһы артистары ""Ҡарға бутҡаһы"" милли байрамында ҡатнашты ",Na,"

Мейәс ҡалаһы башҡорттары ҡоролтайы саҡырыуы буйынса, 24 июнь Смородинка ауылында Хөсәйен Әхмәтов исемендәге Башҡорт Дәүләт Филармонияһы артисттары традицион  «Ҡарға бутҡаһы» милли байрамында ҡатнашты.
Быйыл был байрам бишенсе тапҡыр үтә. Йыйылғандарҙы Мейәс ҡалаһы ҡоролтайы вәкиле Раиса Насырова һәм Черновск территориаль округы идаралығы начальнигы Сергей Клевцов сәләмләнеләр.
Башҡортостан халҡы исеменән оло рәхмәтен белдереп, Учалы районы муниципаль район хакимиәте башлығы урынбаҫары Арслан Шагаретдинов тыуған яҡтан алыҫ булған Мейәс ҡалаһы йәшәүселәре башҡорт халыҡ йолаларын ҡәҙерләп һаҡлауын билдәләне.
 


 ","
	Дүшәмбе, 03 июль 2017",Яңылыҡтар,Na
https://kulturarb.ru/ba/news/rajon-mәҙәniәt-usaҡtaryna-yaңy-һulysh, Район мәҙәниәт усаҡтарына яңы һулыш ,Na,"

Хәйбуллала  ауыл клубтарына яңы  музыка ҡоралдары, йыһаздар төрлө  кәрәк-яраҡтар тапшырылды. Район   бюджетынан бүленгән ун миллион һум аҡсаның бер өлөшө шулай уҡ авария хәлендәге бер нисә мәҙәниәт усағын  ремонтлауға тотоноласаҡ.   
Районда  мәҙәниәт усаҡтарының  матди-техник базаһын байытып, ауыл  клубтарына ноутбук, микрофон, тауыш көсәйтеү ҡоролмалары,  гармун, сәхнә костюмдары  тапшырылды. Әйткәндәй, музыка ҡорамалдарының ҡайһы берҙәре ""Реаль эштәр"" проекты  ярҙамында алынған. Бынан тыш, бер нисә ауылда  бильярд өҫтәлдәре урынлаштырыу ҡаралған. Сиҙәм, Яңы Ергән, Йәнтеш, Федоровка  кеүек ауыл клубтарында  тамашасылар залын яңыртыу күҙаллана. Быларҙың барыһы ла халыҡты мәҙәни тормошҡа ылыҡтырыу, ауыл клубтарының эшен  йәнләндереү маҡсатында эшләнә. Ҡорамалдар ауыл клубтарына  ошо уҡ көндә таратылһа, ремонт тейешле әҙерлек эштәре тамамланғас  башланасаҡ. Барыһы ла ыңғай барған осраҡта, Быҙаулыҡ, Ивановка ауылы халҡы киләһе йылды яңыртылған мәҙәниәт усағында ҡаршылауы ихтимал.
Cығанаҡ: http://tv-rb.ru/bash/novosti/m-ni-t/rayon-m-ni-t-usa-taryna-ya-y-ulysh/
 
 ","
	Дүшәмбе, 03 июль 2017",Яңылыҡтар,Na
https://kulturarb.ru/ba/news/bashҡort-dәүlәt-drama-teatry-kolyada-rlays-zaman-dramaturgiyaһy-festivalenәn-eңeү-menәn-ҡajtty, Башҡорт дәүләт драма театры «Коляда-рlays» заман драматургияһы фестиваленән еңеү менән ҡайтты ,Na,"

Күптән түгел Мәжит Ғафури исемендәге Башҡорт дәүләт драма театрының бер төркөм йәштәре «Хыялға ҡаршы» (А.Баймөхәмәтов, А. Ишбулдина, реж. И.Ҡаҙаҡбаев) спектакле менән «Коляда-рlays» заман драматургияһы Халыҡ-ара театр фестивалендә ҡатнашып ҡайтты.
Был фестивалдә Башҡорт дәүләт академия театры режиссеры Илсур Ҡаҙаҡбаев ""Иң яҡшы режиссер эше"" номинацияһында еңеү яуланы. Рәсәйҙең билдәле театр тәнҡитселәре уның Айгиз Баймөхәмәтов әҫәре буйынса ҡуйған ""Хыялға ҡаршы"" спектаклен юғары баһаланы.
«Хыялға ҡаршы» тураһында «Театр газетаһы»нда Вера Цвиткис былай тип яҙа: «Уларҙың (Башҡорт академия театрының) спектаклендә - Шекспир ял итә, боронғо грек Медеяһы тулҡынланыуҙан сәсәй-сәсәй тәмәке тарта, сәхнә реквизиттарын тонналап ҡулланған супер-пупер баш ҡала театрҙары күтәрелеп ҡарарға ла баҙнат итмәй. Бында тәбиғи, ябай, асыҡ кеше Күңеле хаҡимлыҡ итә. Спектаклдә барыһы ла ябай һәм аңлайышлы, башҡортса көйҙәре лә, русса йырлағандары ла йөрәккә үтә. Бында һөйләнелгәндәр - йөҙләгән медеялар, эдиптар һәм антигоналар тарихы, был ваҡиғалар ҡот осҡос, аҡылдан яҙырлыҡ. Әммә был тарихты улар ябай һәм күңелле итеп һөйләй ала…”
 


 ","
	Дүшәмбе, 03 июль 2017",Яңылыҡтар,Na
https://kulturarb.ru/ba/news/mәlәүez-ҡalaһynyң-mәҙәniәt-һarajynda-tөbәk-seminary-үtte, Мәләүез ҡалаһының Мәҙәниәт һарайында төбәк семинары үтте ,Na,"

Башҡорт халыҡ ижады – быуаттар буйы һаҡланып, быуындан быуынға күсеп килгән изге аманат. Шуға ла уны һаҡлауҙы, үҫтереүҙе һәр кем үҙенең бурысы тип иҫәпләргә тейеш. Был тәңгәлдә айырыуса бөгөн мәҙәниәт өлкәһендә эшләгәндәр иңенә ҙур йөкләмә һалынған. Мәләүез ҡалаһының мәҙәниәт һарайында үткән төбәк семинарында башлыса һүҙ шул хаҡта барҙы. Башҡортостандың Мәҙәниәт министрлығы, Халыҡ ижады үҙәге ойошторған сарала республиканың көньяҡ райондарынан мәҙәниәт белгестәре ҡатнашты. Семинар ике өлөштән торҙо. Тәүгеһендә Халыҡ ижады үҙәгенең фольклор буйынса баш белгесе, Сәсәндәр үҙәге етәксеһе урынбаҫары, “Рәсәй башҡорттары халыҡ кейеме” проекты, “Селтәр” студияһы етәксеһе Гөлгөнә Баймырҙина сараның маҡсаты, әһәмиәте тураһында һөйләне.
Билдәле булыуынса, республика 2020 йылда үтәсәк Бөтә донъя халыҡ ижады фестиваленә әҙерләнә. Был семинар Фольклориадаға әҙерлек сиктәрендә ойошторолған һәм өс ҙур теманы асыуҙы маҡсат итеп алған. Беренсеһе – башҡорт халыҡ кейеме, икенсеһе – халҡыбыҙҙың хәрби кейеме, әҙерлеге, кәсептәре, өсөнсөһө – халыҡ йырҙары, этник музыка үҙенсәлектәре. Гөлгөнә Вәлит ҡыҙы халыҡ ижадын пропагандалаған проекттарҙы йышыраҡ ойоштороу зарурлығын билдәләп үтте, үҙәктең эш пландары тураһында һөйләне. Милли кейемде көн дә кейеп йөрөүҙе йәштәр араһында модаға индереү кәрәклеген һыҙыҡ өҫтөнә алды. Халыҡ ижады үҙәгенең халыҡ уйындары буйынса әйҙәүсе белгесе, “Мәргән уҡсы” йәйәнән атыу һәм һыбай йөрөүҙе үҫтереү буйынса коммерцияға ҡарамаған ойошма директоры Юлай Ғәлиуллин башҡорт ир-егеттәренең өҫ һәм баш кейеме, уҡ-һаҙаҡтан атыу йолалары, йәйә, уҡ яһау сәнғәте тураһында ҡыҙыҡлы сығыш яһаны. Башҡорт атын үрсетеү буйынса белгес, сәйәхәтсе Динислам Өмөтбаев йылҡысылыҡ буйынса тәжрибәһе менән уртаҡлашты, халыҡ кәсептәрен тергеҙеү, милли үҙенсәлекте һаҡлау, аттарға бәйле шөғөлдәрҙе тергеҙеү кәрәклеген билдәләне. Халыҡ ижады үҙәге музыкаль етәксеһе, композитор, Башҡортостандың атҡаҙанған сәнғәт эшмәкәре Юлай Үҙәнбаев этномузыка үҙенсәлеге хаҡында мәғлүмәт бирҙе. Һуңғы йылдарҙа республикала йәштәр араһында байтаҡ этнотөркөмдәр барлыҡҡа килде. Былтыр Ҡыйғы районында улар ҡатнашлығында фестиваль ойошторолған, унда туғыҙ коллектив ҡатнашҡан. Башҡортостан халыҡ музыка ҡоралдары милли оркестры солисы, Өфө сәнғәт училищеһы уҡытыусыһы Гүзәл Үмәрғәлина сәсәнлек мәктәбен тергеҙеү, думбыра, мандолина, ҡумыҙҙы ҡурай кимәленә күтәреү мөмкинлектәрен барланы. Республика халыҡ ижады үҙәгенең бөтә эшмәкәрлеге лә халыҡ ижадын тергеҙеүгә, таратыуға бәйле. Семинарҙың икенсе өлөшөндә сығыш яһаусылар һөйләгәндәрен ғәмәлдә күрһәтеү өсөн оҫталыҡ дәресен ойошторҙо. “Селтәр” башҡорт халыҡ кейеме студияһы етәксеһе урынбаҫары Гүзәл Мостафина менән Гөлгөнә Баймырҙина башҡорт халыҡ кейемен тегеү буйынса оҫталыҡ дәресе күрһәтте. Юлай Ғәлиуллин менән Динислам Өмөтбаев йәйәнән уҡ атыу буйынса тәжрибә уртаҡлашыу маҡсатында “Батыр” спорт клубына йүнәлде. Гүзәл Ишморат ҡыҙы һәм Юлай Хәмит улы этномузыка һәм думбыра буйынса ғәмәли дәрес бирҙе.
Сығанаҡ: http://kurultay-ufa.ru/ba/

 
 ","
	Дүшәмбе, 03 июль 2017",Яңылыҡтар,Na
https://kulturarb.ru/ba/news/kүgәrsen-rajonynyң-tujymbәt-auylynda-zәjnәb-biishevaғa-arnalғan-iҫtәlekle-sara-ojoshtoroldo, Күгәрсен районының Туйымбәт ауылында Зәйнәб Биишеваға арналған иҫтәлекле сара ойошторолдо ,Na,"

2018 йылда Башҡортостандың халыҡ яҙыусыһы Зәйнәб Биишеваның тыуыуына 110 йыл тула. Әҙибәнең тыуған яғы Күгәрсен районы Туйымбәт ауылында был ҙур датаға әҙерлек башланған да инде. Яҙыусының йорт-музейы яңы экспонаттар менән тулылана, йылы осрашыуҙар үтә. Быйыл иһә «Китап» нәшриәтенең Зәйнәб Биишева исемен йөрөтөүенә 10 йыл тула. Ошо уңайҙан Туйымбәттә иҫтәлекле сара ойошторолдо http://tv-rb.ru/bash/novosti/m-ni-t/.
Быйыл Башҡортостан «Китап» нәшриәтенең халыҡ яҙыусыһы Зәйнәб Биишева исемен йөрөтөүгә ун йыл тула. Ошо айҡанлы байрам әҙибәнең тыуған төйәге - Күгәрсен районының Туйымбәт ауылында уҙҙы. Яҙыусының йорт-музейында ойошторолған кисәгә «Китап» нәшриәтенең хеҙмәткәрҙәре, уның туғандары, ауылдаштары, яҡташтары йыйылды. Тантана әҙибәнең бюсына сәскә һалыуҙан башланды. Ҡунаҡтар өсөн музей буйлап бай йөкмәткеле экскурсия ойошторолдо. Әҙибәнең ҡул йылыһын һаҡланған экспонаттарҙы, фотоһүрәттәрҙе сарала ҡатнашыусылар ҙур ҡыҙыҡһыныу менән ҡараны. Осрашыуҙа яҙыусының ижадына, тормош юлына байҡау ҙа яһалды. Урындағы район гәзите менән «Китап» нәшриәте уҙғарған викторина еңеүселәренә бүләктәр тапшырылды. Ә йорт-музей ғаилә архивынан Зәйнәб Биишеваның оло улы химия фәндәре докторы, профессор Тельман Әминевтан  яңы ҡомартҡылар ҡабул итеп алды.   Әҙибәнең ижадын һөйөүселәр йорт-музейҙа булыу бөйөк шәхестең талантын, булмышын тәрәнерәк аңларға ярҙам итә тигән фекерҙә, йылы тәьҫораттар менән таралышты.
 
 ","
	Дүшәмбе, 03 июль 2017",Яңылыҡтар,Na
https://kulturarb.ru/ba/news/marsel-sәlimovtyң-mәҫәldәre-mәskәүҙә-rus-һәm-polyak-teldәrendә-baҫyldy,  Марсель Сәлимовтың мәҫәлдәре Мәскәүҙә рус һәм поляк телдәрендә баҫылды ,Na,"

Башинформ» мәғлүмәт агентлығы хәбәр итеүенсә http://www.bashinform.ru/bash/culture/ Мәскәүҙә рус һәм поляк телдәрендә «Берега огня и воды» китап-билингва донъя күрҙе. Был йыйынтыҡҡа башҡорт сатиригы Марсель Сәлимовтың совет осоронда яҙылған һәм рус теленә билдәле Өфө шағиры-сатиригы Михаил Воловик тәржемәләгән ҡыҫҡа мәҫәлдәре тупланған. Башҡорт авторының мәҫәлдәрен поляк теленә поляк шағиры Александр Навроцкий тәржемә иткән.
Мөхәррир-төҙөүсе Юлия Ковалевская инеш һүҙҙә былай тип яҙа: «Берега огня и воды» рус-поляк йыйынтығы Польшала киң тараласаҡ, һәм ошо илдең китап уҡыусылары Рәсәй яҙыусылары һәм шағирҙарының сифатлы тәржемәләнгән әҫәрҙәрен рәхәтләнеп уҡый аласаҡ».
Рәсәй Федерацияһының һәм БССР-ҙың атҡаҙанған мәҙәниәт хеҙмәткәре, Дуҫлыҡ ордены квалеры Марсель Сәлимов йәш сағында, Совет Армияһы офицеры булған саҡта, Польшала хеҙмәт иткән. Һуңғараҡ запастағы майор совет-поляк дуҫлығы хаҡында «Смелого пуля боится» тигән китап яҙған (Башҡортостан китап нәшриәте, 1990).
«Мин ул саҡта дуҫлыҡ мөнәсәбәтендәге Польшала ике йыл йәшәнем, «пжиязни» (дуҫлыҡ) һәм «кохани» (мөхәббәт) һүҙҙәре телдән төшмәй ине, – тип иҫкә төшөрә бөгөн Марсель Шәйнур улы. – Сирек быуаттан һуң Болгарияла халыҡ-ара славян шиғриәте фестивалендә сығыш яһағанда мин Евросоюз флагы фонында элекке дуҫтарыма, славяндарға ошолай тинем: «Нисек, илбаҫарға оҡшағанмынмы?! Бына мин дә шағирҙарҙың Польшаны азат иткәндә һәләк булған совет яугирҙәренең һәйкәлдәрен емереүселәрҙе һәм ҡәберҙәрен бысратыусыларҙы маҡтауҙарына ышанмайым».
Яңы рус-поляк йыйынтығы авторҙары һәм нәшер итеүселәр «Берега огня и воды» китабы славян илдәренең дуҫлығын тергеҙеүгә ярҙам күрһәтер, туғандаш халыҡтар араһында рухи күпер булып хеҙмәт итер, тип ышана.
 
 
 ","
	Йома, 30 июнь 2017",Яңылыҡтар,Na
https://kulturarb.ru/ba/news/hismәtulla-yuldashevtyң-һuҡmaҡ-isemle-shiғyrҙar-kitaby-donya-kүrҙe, Хисмәтулла Юлдашевтың «Һуҡмаҡ» исемле шиғырҙар китабы донъя күрҙе ,Na,"

Күптән түгел «Китап» нәшриәтендә талантлы шағир Хисмәтулла Юлдашевтың «Һуҡмаҡ» исемле шиғырҙар китабы донъя күрҙе.
Хисмәтулла Юлдашев бөгөнгө тормоштоң уртаһында ҡайнап йәшәгән шағир. Яҙмышы ҡыҙыҡлы, үҙенсәлекле булғанға күрә яҙғандары бик тормошсан, хатта ҡырыҫ та.
Башҡортостандың халыҡ шағиры Рауил Бикбаев уның ижады хаҡында былай тип яҙа: «Хисмәт Юлдашев һүҙ эсенә уй йома белә торған шағирҙарҙан. Уның яҙғандары бер уҡыуҙа ғына тулыһынса асылып, аңлашылып бөтмәҫкә лә мөмкин, сөнки шиғырҙар ҡысҡырып тормай йәки ҡапыл шаңғытмай. Уларҙа моң эскә йәшерелгән, подтекст көслө, улар ярым тондарға, нюанстарға, образлы ым-ишараға ҡоролған. Шағир нескә буяуҙар менән, тапҡыр деталдәр менән бик белеп эш итә.
 …Себерҙәге яҙмышы шағир Хисмәт Юлдашевты эшсе итте, ҡулына еңел ҡәләм урынына ауыр тимер тотторҙо. Ләкин ир-егет һынатманы, эшен намыҫ менән алып китте. Ауыр эштә булғанда ла ижадтан айырылманы, Себерҙәге тормош һынауҙары тураһында уйланыуҙарҙан бик һәйбәт шиғырҙар тыуҙы. Уларҙа хәҙерге башҡорт шиғриәтендә уҡыусылар бөтөнләй күрмәгән үҙенсәлекле донъя асылды.
Шиғриәтебеҙҙә генә түгел, тотош башҡорт әҙәбиәтендә Хисмәт Юлдашев иң беренсе булып Себер темаһын күтәрҙе, тыуған ерҙәренән айырылып, Себерҙә сараһыҙҙан эшләп йөрөүселәр мөхитен күрһәтте».
 
 
 ","
	Йома, 30 июнь 2017",Яңылыҡтар,Na
https://kulturarb.ru/ba/news/bөgөn-bөrө-ҡalaһynda-vaҡyt-jylғaһy-tarihi-rekonstrukciya-festivale-asyla, Бөгөн Бөрө ҡалаһында «Ваҡыт йылғаһы» тарихи реконструкция фестивале асыла ,Na,"

Башҡортостанда II «Ваҡыт йылғаһы» тарихи реконструкция фестивале уҙғарыла. Ике көнлөк сара бөгөн Бөрө ҡалаһы янында Ағиҙел йылғаһы буйында старт ала. Бөрөнән алыҫ түгел Силантьево ауылы эргәһендә ойошторола.
Фестивалде ойоштороусылар — Башҡорт дәүләт университеты, БДУ-ның Бөрө филиалы, «Бөрө уҡсылары» хәрби-тарихи клубы.
Фестивалдә төрлө дәүерҙәрҙең: XIII быуат русичтары, XIV быуат рыцарҙары-госпитальерҙары, XVII быуат хеҙмәтселәре менән Рус дәүләте уҡсылары, 1812 йылғы Ватан, Беренсе донъя һуғышы һәм Икенсе донъя һуғышы осоро рус һалдаттарының яландағы тормошо күрһәтеләсәк.
Фестиваль барышында хәрби-ялан лагерҙары, тарихи йәрминкә, факультеттарҙың оҫталыҡ дәрестәренең, анимация төркөмдәренең интерактив майҙансыҡтары эшләйәсәк. Конкурстар, спорт ярыштарын уҙғарыу ҡаралған. Фестивалдә ҡатнашыусылар араһында иң яҡшы хәрби-ялан лагерына смотр-конкурс, шулай уҡ «Рәсәйҙең бәләкәй ҡалаһы: тарих һәм хәҙерге заман» тигән темаға халыҡ-ара ғилми-ғәмәли конференция ойоштороласаҡ.
 
 ","
	Йома, 30 июнь 2017",Яңылыҡтар,Na
https://kulturarb.ru/ba/news/ҡosh-yuly-bujlap,  «Ҡош юлы» буйлап                                   ,Na,"

 «Ҡош юлы – 2017» фестивален Әбйәлил лайыҡлы үткәрҙе. Беҙгә тиклем республиканың биш төбәгендә уҙған сара быйыл юғары кимәлдә уҙҙы тип ойоштороусылар иң яҡшы баһаһын бирҙе. Хатта ҡойма ямғыр ҙа ҡамасау була алманы. Рухташ, фекерҙәш, моңдаш күңелдәр тантана итте, башҡорт бард фестиваленә тамаша ҡылырға йыйылған йәштәр ҙә уғата ҡәнәғәт ҡалды. Киләһе йылда ҡунаҡсыл Әбйәлилдә йәнә осрашырға һүҙ ҡуйышып таралышты «Ҡош юлы»нда ҡатнашыусылар.
Фестиваль Тирмән ауылы янында өс көн дауам итте. Палаткалар лагерында урынлашҡандан һуң, тәүге кис усаҡ янында танышыу, аралашыу һәм гитара моңдары аҫтында хисләнеп ултырыуға бағышланһа, икенсе көндә төп саралар уҙҙы. Волейбол, мини-футбол ярыштары, «түңәрәк өҫтәл» артында һөйләшеү, «Ҡош юлы буйлап» квест – ҡаршылыҡтар һыҙатын үтеү – һәр кем күңеле һөйгән шөғөл тапты. Кискә фестивалде асыу тантанаһы һәм гала-концерт һәммәһен дә сәхнә янына йыйҙы. Фестивалдә ҡатнашыусыларҙы һәм ҡунаҡтарҙы район Советы секретары Б. Ю. Исламбаев сәләмләне. Әйтергә кәрәк, Экология йылы эгидаһы аҫтында үткән сара йәшнәп ижад итеп фанилыҡтан иртә киткән Рәмил Ҡолдәүләттең яҡты иҫтәлегенә бағышланыуы менән әһәмиәтле булды. Быға ҡыуанып шағирҙың төрлө тарафтарҙа йәшәгән бер туғандары – Әнисә Хафизова, Йылайыр совхозынан Вил Дәүләтҡолов, Дәүләттән Рәйсә Ғәлләмова, Өфөнән Нәфисә Әхтәмова килеп, ҡустыларын онотмағандары өсөн ҙур ҡыуаныс кисерҙе, Ҡолдәүләттең бер заманда ла актуаллеген юғалтмаған шиғырҙарын йәштәрҙең көйгә һалыуҙарына шатланды. Рәйсә апай шағирҙың экологик темаға яҙылған шиғырҙарын уҡыны. Гала-концерттан һуң конкурс еңеүселәре билдәләнде. Фестивалдең гран-приһын Асҡарҙан Ренат Абдулов яуланы. Илеш ҡыҙы Илмира Имамова- Мәзитова – беренсе, Белорет ҡалаһынан Илнар Ғәниев – икенсе, Баймаҡтан Юлдашбай Янбаев өсөнсө урынға лайыҡ булды. Ислам Рафиҡов (Баймаҡ) һәм Гөлнур Кирәева (Әбйәлил, Амангилде) дуэты тамашасы һөйөүе призына, Денис Ҡаһарманов (Бөрйән) айыҡ тормошто пропагандалаған өсөн махсус бүләккә лайыҡ булды. Конкурсанттарға шәп бүләктәр ҙә әҙерләгәйне әбйәлилдәр. «Алтын ҡурай» ЯСЙ-һынан (Илфат Төлкөбаев) һәм «Яҡтыгүл» шифаханаһынан гитаралар гран-при эйәһенә һәм «Виртуоз гитарасы» исемен яулаусы, тамырҙары менән Әбйәлилдән булған Сибай егете Фәйез Үҙәнбаев өлөшөнә яҙҙы. «Иң яҡшы вокал» номинацияһында еңеүсе Баймаҡ ҡыҙы Ләйсән Байрамғолова «Яҡтыгүл» шифаханаһына өс көнлөк путевка менән бүләкләнде. Эшҡыуар Азамат Мөхәмәтдиновтан «Телекарта» тәрилкәһе «Иң яҡшы кавер» номинацияһында еңеүсе Йылайырҙан Руслан Ҡунаҡасовҡа эләкте. Район хакимиәтенең йәштәр эштәре буйынса комитетының һәм «Үҙеңде тап» йәштәр-үҫмерҙәр клубының ҡиммәтле бүләктәре лә үҙ хужаларын тапты. Тағы бер яҡташыбыҙ Андрей Харитонов иң патриотик башҡорт йырын башҡарыусы тип табылып, «Шәжәрә» үҙәгенең «Башҡорт ырыуҙары тарихы» томдарының тулы йыйынтығына лайыҡ булды. «Ҡош юлы»ның тағы бер үҙенсәлеге бар – унда гитара моңона ғашиҡтар ғына түгел, йәш шағирҙар ҙа һынау тота. Алдан иғлан ителгән бәйгегә утыҙҙан ашыу эш килеп, жюри уларҙың һәр береһен ентекләп тикшереп, төплө анализ яһағандан һуң шундай хөкөм сығарҙы: гран-прины Октябрьский ҡалаһынан Морат Солтан яуланы. Призлы урындар Зәйтүнә Усманова, Динә Солтанова һәм Айгиз Сәлимгә бирелде. «Юлдаш» радиоһы, «Йәшлек» гәзите, «Шоңҡар» журналы махсус бүләктәре менән дәртләндерҙе. Өсөнсө көн фестивалдә ҡатнашыусылар «Ҡош юлы» үткән майҙанда экологик өмә уҙғарҙы, туҡталҡа урындарын тәртипкә килтерҙе һәм йәнә гитараға ҡушылып йырлап бәрәкәтле, гүзәл Әбйәлил ере менән хушлашты.
Сығанаҡ: “Осҡон” гәзите
 
 ","
	Йома, 30 июнь 2017",Яңылыҡтар,Na
https://kulturarb.ru/ba/news/bashҡortostan-rәssamdarynyң-izhadyn-baһala, Башҡортостан рәссамдарының ижадын баһала! ,Na,"

Интернет селтәрендә ҡыҙыҡлы бер проект күҙгә салынып ҡалды. “Башҡортостандың яратҡан рәссамдары” тип атала ул. Идея авторы – Стәрлебаш районында тыуған уҙаман, фән кандидаты, ғүмере буйы үҙен белем алған һөнәренә бағышлаған нефть-химия тармағы белгесе Наил Мәхмүтов. Документалистика уның өсөн мауығыу ғына булған, әммә тора-бара был өлкә лә уны үҙенә йәлеп итеп, ун бер йыл эсендә “Яҡташтар” проектына ярашлы 13 китап сығарыуға өлгәшкән. Араларында йәшлек йылдарына, комсомол ойошмаларына, төҙөлөш отрядтарына, хатта Юрий Шевчукка арналғаны ла бар. Ә нисек рәссамдар донъяһына ылығып китеүе хаҡында Наил Мәхмүтов әңгәмә барышында һөйләр.– Бала саҡтан оҡшай ине миңә һынлы сәнғәт донъяһы, әммә, икенсе өлкәлә эш­ләү сәбәпле, уға әллә ни иғтибар ҙа итеп бөтмәгәнмендер. Ә бит Башҡорт­ос­тандың хозур тәбиғәтенә, уны һынлан­дырған рәссамдарҙың эшенә һоҡланмау мөмкин түгел. Ошо рәүешле беҙҙең ерлектә тыуған оҫталарҙың ижад өлгөләрен халыҡҡа еткереү идеяһы уянды. Өҫтәүенә был эш­тәрҙе бер майҙанда сәнғәт һөйөүселәргә лә еткерергә була бит. Замана шарттарына ярашлы, ошо рәүешле artrb.ru сайты бар­лыҡҡа килде. Унда рәссамдарҙың эштәре урынлаштырылды. Һәр кем үҙе лә ҡуя ала, сөнки сайт асыҡ форматта. Башҡорт­остан рәссамдарының халыҡ рейтингын билдәләү ҙә тап шунда бара. Был ниндәй­ҙер коммерция проекты түгел, беҙҙең партнерҙар – рәссамдар үҙҙәре. Әгәр инде уларҙың кемеһелер яҡты донъянан киткән икән, вариҫтары беҙгә ярҙам итә ала. Бергәләп атҡарырға ниәтләйбеҙ был эште.  –Конкурс әле ни рәүешле бара? – Рәссамдарҙың китабын сығарыу ята был проект нигеҙендә. Уны башлағанда Башҡортостандың төрлө һөнәр эйәләре, төрлө тармаҡта эшләгән белгестәре миңә шулай ихлас ярҙам итер тип уйламағай­ным да. Был осраҡта башҡаларҙың һынлы сәнғәткә ҡарата мөнәсәбәте хаҡында әйтергә теләйем. Нигеҙендә яҡташ рәссам­дарҙың ижадын пропагандалау маҡсаты ятҡан был конкурс күптәрҙә ҡыҙыҡһыныу уятты. Интернеттың мөмкинлектәрен файҙаланып, беҙҙең оҫталарҙы, уларҙың эштәрен, ошоноң аша тыуған яҡ тәбиғәтен республиканан ситтә лә таный башларҙар, һоҡланыуҙарын белдерерҙәр, тип өмөт итәм. 
 Алда әйткәнемсә, “Башҡортостандың яратҡан рәссамдары” проекты һуңында китап сығарыласаҡ. Унда исемдәре билдәлеләрҙең генә түгел, башлап ижад итеүселәрҙең дә күңел емештәре инәсәк. Заманса сәнғәт төрҙәре лә – стрит-арт, инсталляция, перфоманс кеүек йүнәлеш­тәге эштәр буласаҡ. Һәр кем һүрәтен сайтҡа үҙе инеп тә ҡуя ала. Ойоштороу комитеты тарафынан эштәр тупланғас, тауыш биреү башланасаҡ. Әле апаруҡ ҡына рәсем йыйылды. Һәр оҫта биш эшен тәҡдим итә ала. Сайтҡа ингәндәр һүрәт­тәргә баһа бирәсәк, бынан тыш, танылған эксперттар комиссияһы әҫәрҙәрҙең сәнғәти кимәлен, юғарылығын да баһалаясаҡ. 1 июндән 1 октябргә тиклем дауам иткән сарала социаль селтәрҙәр аша ла һәр кем ҡатнашып, үҙенең ҡарашын белдерә ала.  Әйткәндәй, Интернет менән файҙалана белмәгән авторҙарға проекттың башынан аҙағына тиклем республика төҙөлөш отрядтары хәрәкәте белгесе Ирина Сухарева һәм был эшкә йәлеп ителгән студенттар ярҙам итәсәк.  – Номинациялар ҡаралғанмы? – Эйе, әлбиттә. Профессионалдар – “Оҫталар”, формаль булмаған йүнәлештә ижад иткәндәр – “Перфоманс”, махсус белем алмағандар “Аҫылташ” номина­цияһында ҡараласаҡ. Ай һайын һөҙөмтәләр күрһәтелеп барасаҡ.  Унан тыш, теге йәки был оҫтаның ижадын баһалаусылар айырым билдәләнәсәк. Иң шәп комментарий, пост, мәғлүмәти материал, видеоклип, йыр проект автор­ҙары тарафынан бүләкләнә. Рәссамдарға бағышлап йыр яҙыусылар ҙа бар: мәҫәлән, Сергей Круль йыр ижад итте.  Конкурс һуңында сыҡҡан китапҡа иң шәп 50 рәссам хаҡында очерк яҙыласаҡ, ә еңеүселәрҙе, әлбиттә, бүләктәр көтә. Сараны Йәштәр һарайында матур байрам менән 21 октябрҙә тамамлап ҡуйырға уйлайбыҙ. – Ә рәссамдар үҙҙәре нисек ҡарай был конкурсҡа?– Ыңғай. Башҡорт һынлы сәнғәтен пропагандалаған проектты улар ҡеүәтләне. Мәҫәлән, билдәле рәссам Рәсих Әхмәт­вәлиев әйтеүенсә, төрлө күргәҙмәләрҙән, рәсми сараларҙан тыш, был конкурс бөтөнләй башҡа аудиторияны ла туплауы ихтимал. Социаль селтәрҙәр аша Баш­ҡортостан рәссамдарының эше менән башҡаларға ла танышыу мөмкинлеген булдырыуҙы ла хуплай.  Унан тыш, Башҡортостандың Рәссам­дар союзы ла ярҙам ҡулы һуҙҙы. Улар был донъянан киткән оҫталарҙың эшен, фоторепродукцияларҙы сайтҡа ҡуйып барасаҡ. Йәнә лә союз етәкселеге эштәрҙе баһалаған эксперт советы составына инде. М. Аҡмулла исемендәге Башҡорт дәүләт педагогия университетының художество-графика факультеты деканы Тәлғәт Мәсәлимов, З. Исмәғилев исемен­дәге Өфө дәүләт сәнғәт академияһының художество факультеты деканы Әмир Мәжитов, М. Нестеров исемендәге Башҡорт художество музейы директоры Айрат Тереғолов, “Ала ҡарға” клубы президенты, Нефть-химия эшкәртеү институты директоры Эльшад Теляшев – эксперт комиссияһы ағзалары.
Тулыһынса уҡырға: http://bashgazet.ru/kultura-i-literatura/26910-bashortostan-rssamdaryny-izhadyn-baala.html
 
 ","
	Йома, 30 июнь 2017",Яңылыҡтар,Na
https://kulturarb.ru/ba/news/өlkәr-bashҡort-mәҙәni-үҙәge-һomaj-festivalenәn-eңeү-menәn-ҡajtty, “Өлкәр” башҡорт мәҙәни үҙәге “Һомай” фестиваленән еңеү менән ҡайтты ,Na,"

“Һомай” республика башҡорт кейемдәре конкурс-фестивале “Берҙәмлек” халыҡ-ара милли мәҙәниәт фестивале сиктәрендә быйыл Мәсетле районы Оло-Ыҡтамаҡ ауылында үтте. Был мәртәбәле сарала  Белорет районынан Шығайҙан “Өлкәр” башҡорт мәҙәни үҙәге сығыш яһаны. 
Улар бер юлы 3 номинацияла ҡатнашты. “Талир тәңкә” этно-костюмдар номинацияһында XIX быуат аҙағы, XX быуатҡа ҡараған Башҡортостан Үҙәк райондарында таралған көндәлек һәм байрам костюмдары үҙгәрешһеҙ, әммә яңыртылып күрһәтелде. Бында иһә, хәҙер инде иҫке фоторәсемдәрҙә йә булмаһа музейҙарҙа ғына һаҡланған, үҙ ерлектәге көнкүреште һүрәтләгән орнаменттар менән биҙәлгән таҫтамал рәүешле таҫтар, тупый, сыҙыҡлы, береһенән-береһе йырағыраҡ торған әберкәләп тегелгән күлдәктәр, ике төрлө кәзәкей (Лира Хәйруллина эше), тәңкәле ҡалпаҡ, һағалдырыҡ, ҡушъяулыҡ рәүешендә таҫтар, ете рәтле тәңкәле камзул, ҡоршаулы күлдәктән (Нурбикә Канафина эше) торған “Тамъян коллекцияһы” 4 милли костюмда дефиле күрһәтте. Лира Хәйруллинаның сәхнә һәм вокалистар өсөн тегелгән байрам коллекцияһы ла ыңғай баһаланды.  Ә инде бөтә костюмдарҙы берләштергән йәштәр һәм эксперименталь этно-костюм стилендәге “Ҡотлау” номинацияһында “Кейемдәргә ҡот ҡундырыу” йолаһы (Сәғирә Шәрәфетдинова) баһалау комиссияһы һәм тамашасы күңеленә хуш килде. Милли кейемдәрҙең локаль, территориаль үҙенсәлектәрен өйрәнеп, уларҙың традицион технологияһын ҡулланыу ғына түгел, теге йәки был тарихи осорҙа кейелгәнлеген дә иҫәпкә алып мәртәбәле жюри республиканың 46 район ҡатнашҡан конкурсында бары 3 гран-при һәм 3 I урындарҙы бүлде. Улар араһында, әлбиттә, шығайҙар ҙа бар. Улар этно-костюмдар буйынса I дәрәжә Дипломға һәм лауреат исеменә лайыҡ булды.
Сығанаҡ: http://ural-rb.ru/2170-msetlel-omay-festivale.html
 ","
	Кесе йома, 29 июнь 2017",Яңылыҡтар,Na
https://kulturarb.ru/ba/news/flүzә-әhmәҙieva-isemendәge-tөbәk-әҙәbi-premiyaһyna-lajyҡ-bulyusy-mөnir-iҡsanov, Флүзә Әхмәҙиева исемендәге төбәк әҙәби премияһына лайыҡ булыусы -Мөнир Иҡсанов ,Na,"

""ҠУҢЫР БУҒА"" төбәк йәмәғәт ойошмаһы хәбәр итеүенсә, 2016 йылда булдырылған Флүзә Әхмәҙиева исемендәге төбәк әҙәби премияһы комиссияһының сираттағы ултырышы ҡарары менән быйылғы йыл премияһына  ""Ике ҡояш"" һәм ""Менегеҙ ҡанатлы аттарға"" исемле шиғри йыйынтыҡтары өсөн талантлы шағир, ""Урал йәшмәләре"" әҙәби берләшмәһенең рәйесе Мөнир Иҡсановҡа тапшырылды.
 Премияның ойоштороусылары - Учалы ҡалаһының йәштәр сәйәсәте, спорт һәм туризм буйынса комитеты, ""Ҡуңыр буға"" төбәк йәмәғәт ойошмаһы һәм Яңы Байрамғол ауыл Советы ауыл биләмәһе хакимиәте. 


 ","
	Кесе йома, 29 июнь 2017",Яңылыҡтар,Na
https://kulturarb.ru/ba/news/bashҡortostandyң-milli-simfonik-orkestry-koncert-miҙgelen-tamamlaj, Башҡортостандың Милли симфоник оркестры концерт миҙгелен тамамлай  ,Na,"

«Башҡортостан» дәүләт концерт залында 3 июль көнө Башҡортостандың Милли симфоник оркестры күркәм тамаша ҡарарға саҡыра. Концерт миҙгеле тамамланыу уңайынан оркестр коллективы күптәребеҙ яратып ҡараған кинофильмдарҙан саундтректар музыкаһын тәҡдим итә. Концерт киске сәғәт 19.00 башлана. Тамаша ике сәғәт дауамында бара.
«Киномузыка миңә яҡын, — тип һөйләй программа дирижеры Камил Абдуллин, — 2011 йылдан Рәсәй фильмдарына һәм телевидение сериалдарына музыка яҙам. Композитор эшенең профессиональ оҫталығына Заһир Исмәғилев исемендәге Өфө дәүләт сәнғәт институтында Салауат Сәлмәнов класында өйрәндем, ә Санкт-Петербургта Максим Кошеваровтың студияһына эләгеү бәхете тейҙе, уға мин үтә ныҡ рәхмәтлемен»http://www.bashinform.ru/bash/101703.
Был кис ҙур экранда тамашасылар легендар кинотаҫмалар кадрҙарын күрәсәк, тамаша  «Титаник» кинофильмынан Джеймс Хорнерҙың көйө менән тамамланасаҡ. 
 ","
	Кесе йома, 29 июнь 2017",Яңылыҡтар,Na
https://kulturarb.ru/ba/news/өfөlә-jәshtәr-kөnө-bildәlәnde,  Өфөлә Йәштәр көнө билдәләнде ,Na,"

Башҡалабыҙҙың  күңел асыу һәм ял парктарында байрам тамашалары үтте.  «Ҡунаҡһарай» сауҙа йорто алды ла көн дауамында йәш эстрада йондоҙҙары, ижади коллективтарҙың сығышынан гөр килде. 
Байрамдан йәштәр генә түгел, алтмышта ла күңеле менән йәш булып ҡалыусылар ҙа ситтә ҡалманы Ойоштороусылар егерме биш йылдан ашыу билдәләнгән сараның ғаилә байрамына әйләнеүен билдәләй. Көндөҙгө сәғәт икенән башланған концерт программаһы быйыл да «Ҡунаҡһарай» сауҙа йорто алдына йөҙләгән тамашасыны йыйҙы.  Йәйге ялға Өфөгә ҡайтҡан Михайловтар ғаиләһе байрамды көтөп алған. Был дуҫтар менән күрешеү, күңелле ял итеү мөмкинлеге, ти йәштәр. Ижади коллективтарҙың сығышынан тыш, төрлө урындарҙа балалар өсөн ҡыҙыҡлы уйындар, ретро автомобилдәр күргәҙмәһе ойошторолдо.  Ойоштороусылар байрамдың йылдан-йыл мәртәбә яулауын республика йәштәренең әүҙемлегенә бәйләй. Бөгөн төбәктә 900 меңдән ашыу йәш кеше иҫәпләнә. Күптән түгел, Һамар өлкәһендә үткән йәштәр форумында ике студент үҙ проекттарын яҡлап, грантҡа лайыҡ булды.  Бер майҙансыҡта ҡыҙҙар-егеттәр үҙҙәрен спорт төрҙәрендә һынап ҡараһа, икенсеһе ижади йәштәрҙе берләштерҙе.  Байрам саралары төнгә тиклем барҙы.  Иң һуңында баш ҡала халҡы өсөн ике бейек бинала видеояҙма күрһәтеләсәк. Был шоуҙың үҙенсәлеге шунда: видеоларҙа республика тормошо тарихи, иҫтәлекле ваҡиғалар сағыласаҡ. 

 ","
	Кесе йома, 29 июнь 2017",Яңылыҡтар,Na
https://kulturarb.ru/ba/news/rөstәm-hәmitov-art-kvadrat-proekty-menәn-tanyshty, Рөстәм Хәмитов «Арт-КВАДРАТ» проекты менән танышты ,Na,"

27 июндә Өфө буйлап эш сәфәре барышында Башҡортостан Башлығы Рөстәм Хәмитов «Арт-КВАДРАТ» креатив ҡала киңлеген булдырыу проекты менән танышты.
 Проект Өфөнөң тарихи үҙәгендә — Чернышевский, Мостай Кәрим, Коммунистик һәм Ленин урамдары менән сикләнгән кварталда ижади кластерҙы барлыҡҡа килтереүҙе күҙ уңында тота. Уны ғәмәлгә ашырыу барышында 30-ҙан ашыу бина төҙөкләндереләсәк һәм яңыртыласаҡ, туранан-тура йәйәүлеләр өсөн юл һалынасаҡ. Ғәмәлдәге авария хәлендәге йорттар яңы һулыш аласаҡ. Бында офистар, магазиндар, кафе, ресторандар, оҫтаханалар, художество салондары, коворкинг-зоналар һәм башҡа ижтимағи һәм ижади киңлектәр урынлашасаҡ.
 «Арт-КВАДРАТ» креатив йәштәрҙе йәлеп итеү урыны, Өфө халҡы өсөн ысын ял итеү зонаһы һәм ҡаланың тағы ла бер ижади үҙәге буласаҡ тип күҙаллана. Бында лекциялар, оҫталыҡ дәрестәре, түңәрәк өҫтәлдәр, кино күрһәтеүҙәр, йәрминкәләр, дизайнер һәм архитектура фестивалдәре, ижади күргәҙмәләр, концерттар үтәсәк. Әле уҡ бында проектты тормошҡа ашырыуҙа алдынғы урам рәссамдары, архитекторҙар ҡатнаша. «Арт-КВАДРАТ»та бейеү фестивалдәре, шиғри кисәләр, йәрминкәләр һәм байтаҡ ҡатнашыусыларҙы йәлеп иткән башҡа саралар уҙа.
 «Арт-КВАДРАТ» ҡала халҡында ихтыяжлы буласаҡ, тип ышана проект инициаторҙары, сөнки алдынғы университеттарға һәм башҡа уҡыу йорттарына, ҙур бизнес-үҙәктәргә, сауҙа комплекстарына һәм эшлекле тормош менән йәшәүсе урамдарға һәм күңел асыу йорттарына яҡын урынлашҡан. Бында хәҙер үк ошо биләмә тирәләй йәйәүлеләр трафигы тәүлегенә 25 мең кеше тәшкил итә.
 Рөстәм Хәмитов «Арт-КВАДРАТ» етәкселеге менән проектты тормошҡа ашырыу буйынса проблемалы мәсьәләләрҙе, шул иҫәптән авария хәлендәге йорттарҙа йәшәүселәрҙе күсереүҙе, инженер селтәрҙәрен төҙөүҙе, биләмәне төҙөкләндереүҙе тикшерҙе. Төбәк Башлығы ҡала власы, профилле министрлыҡтар һәм ведомстволар менән ижади киңлекте төҙөү буйынса көстө тупларға ҡушты.
 — Ҙур, яңы проект. Былар барыһы ла дөрөҫ, бөтөнләй һәйбәт. Беҙгә туристар, сауҙа, мәғариф, мәҙәниәт кәрәк. Әммә эш күләме бик ҙур, – тине республика етәксеһе. – Барыһын да тикшерергә һәм бергәләп эшләргә кәрәк. Бәлки дәүләт-шәхси партнерлыҡ тураһында уйланыу урынлы булыр.
Сығанаҡ: Башҡортостан Хөкүмәтенең матбуғат үҙәге
 
 
 ","
	Кесе йома, 29 июнь 2017",Яңылыҡтар,Na
https://kulturarb.ru/ba/news/milli-muzyka-ҡoraldary-eshlәү-oҫtaһy-bashҡortostandyң-atҡaҙanғan-sәnғәt-eshmәkәre-vәkil-shөғәjepov-vafat-buldy," Милли музыка ҡоралдары эшләү оҫтаһы, Башҡортостандың атҡаҙанған сәнғәт эшмәкәре  Вәкил Шөғәйепов вафат булды ",Na,"

Башҡортостан мәҙәниәте ауыр юғалтыу кисерҙе. 81-се йәшендә күренекле музыка ҡоралдары оҫтаһы, Башҡортостандың атҡаҙанған сәнғәт эшмәкәре, «Рәсәй рухы» премияһы эйәһе Вәкил Шөғәйепов вафат булды. Уны милли музыка ҡоралдарын яһаған һәм реставрациялаған өсөн «башҡорт Страдиварийы» тип йөрөттөләр. 
Һуңғы йылдарҙа ул ҡаты сирләне. Республика халыҡ ижады мәғлүмәте буйынса, маэстро менән хушлашыу иртәгә, 29 июнгә, Башҡорт дәүләт филармонияһы фойеһында сәғәт 9-ға билдәләнгән. 
Вәкил Шөғәйепов 1936 йылдың 29 авгусында БАССР-ҙың Салауат районы Әлкә ауылында тыуған. Ҡазан художество училищеһын тамамлаған. Өфөләге 77-се урта мәктәптә черчение һәм рәсем дәрестәре уҡытыусыһы, РСФСР Художество фондының Башҡортостан бүлексәһе рәссамы булып эшләгән (1966—1981). 1981 йылда йышылған шпондан ҡурай яһауға тотондо. Оҫта үҙенең асышына патент алғандан һуң ҡурайҙы күпләп сығарыу башланды.
Вәкил Шөғәйепов думбыраны тергеҙеү менән дә шөғөлләнде. 1985 йылдың майында Вәкил Шөғәйепов эшләгән думбыра өлгөләре (сопрано, альт, бас) киң производствоға тәҡдим ителде һәм индерелде.
1995 йылда оҫта тамашасыларҙы үҙе реконструкциялаған ҡыл-ҡумыҙ менән таныштырҙы. Вәкил Шөғәйепов Өфө сәнғәт институтының башҡорт музыкаһы факультеты, күп кенә билдәле ҡурайсылар менән хеҙмәттәшлек итте. Халыҡ уйын ҡоралдарын яңыртыу буйынса проекттары өсөн 1988 йылда БАССР-ҙың атҡаҙанған сәнғәт эшмәкәре тигән исемгә лайыҡ булды. 
Сығанаҡ: http://www.bashinform.ru/bash/1016704/
 ","
	Шаршамбы, 28 июнь 2017",Яңылыҡтар,Na
https://kulturarb.ru/ba/news/hyyalғa-ҡarshy-kolyada-rlaysta, «Хыялға ҡаршы» — «Коляда-рlays»та ,Na,"

Мәжит Ғафури исемендәге Башҡорт дәүләт драма театры хәбәр итеүенсә, 26 июндә театрҙың бер төркөм йәштәре «Хыялға ҡаршы» (А.Баймөхәмәтов, А. Ишбулдина, реж. И.Ҡаҙаҡбаев) спектакле менән «Коляда-рlays» заман драматургияһы Халыҡ-ара театр фестивалендә сығыш яһаны. 
 Спектакль хаҡында Рәсәйҙең билдәле театр тәнҡитселәре менән фекер алышыу булды. «Хыялға ҡаршы» тураһында «Театр газетаһы»нда Вера Цвиткис былай тип яҙа: «Уларҙың (Башҡорт академия театрының) спектаклендә - Шекспир ял итә, боронғо грек Медеяһы тулҡынланыуҙан сәсәй-сәсәй тәмәке тарта, сәхнә реквизиттарын тонналап ҡулланған супер-пупер баш ҡала театрҙары күтәрелеп ҡарарға ла баҙнат итмәй. Бында тәбиғи, ябай, асыҡ кеше Күңеле хаҡимлыҡ итә. Спектаклдә барыһы ла ябай һәм аңлайышлы, башҡортса көйҙәре лә, русса йырлағандары ла йөрәккә үтә. Бында һөйләнелгәндәр - йөҙләгән медеялар, эдиптар һәм антигоналар тарихы, был ваҡиғалар ҡот осҡос, аҡылдан яҙырлыҡ. Әммә был тарихты улар ябай һәм күңелле итеп һөйләй ала. Күңел ҡуҙғыны... Йәш аралаш Артур Кәбиров йырының:
«Капитан карапты ҡайҙа алып киттең!?
Икенсе яҡҡа бор - 
Хыялға ҡаршы! », - тигән һүҙҙәрен генә ишетәм...»
 ","
	Шаршамбы, 28 июнь 2017",Яңылыҡтар,Na
https://kulturarb.ru/ba/news/bөgөn-bөrjәn-rajonynda-ural-batyreposyn-yattan-һөjlәүselәrҙeң-respublika-konkursy-bashlana, Бөгөн Бөрйән районында “Урал батыр”эпосын яттан һөйләүселәрҙең республика конкурсы башлана ,Na,"

Бөгөн Бөрйән районында “Урал батыр”эпосын яттан һөйләүселәрҙең республика конкурсы башлана. Йәш сәсәндәр бәйгеһе мәшһүр халыҡ ижады өлгөһөн популярлаштырыу йәһәтенән йыл да уҙғарылып килә. Төбәк конкурсында 145 бала, шул иҫәптән, Силәбе өлкәһе мәктәптәренән дә уҡыусылар ҡатнашырға теләк белдергән. “Урал батыр”эпосын яттан һөйләүселәрҙең конкурсы 19-сы тапҡыр ойошторола.
Был конкурс республика мәктәптәренең йәш сәсәндәрен барлай, иленә хеҙмәт итерҙәй өмөтлө һүҙ оҫталарын асыҡлай. Бәйгегә бары тик һәләтле балалар ғына йыйыла, яңы исемдәр асыла, талантлы балаларға ҡанаттар ҡуя.
 Бәйгенең әһәмиәте баһалап бөткөһөҙ, уҡыусылар эпос нескәлектәренә төшөнөү менән бер рәттән, үҙҙәренә яңы танышлыҡтар булдыра, дуҫтар таба. 
 ","
	Шаршамбы, 28 июнь 2017",Яңылыҡтар,Na
https://kulturarb.ru/ba/news/kүrenekle-shaғir-rәmil-jәnbәkteң-irtә-kөҙ-isemle-shiғyrҙar-jyjyntyғy-donya-kүrҙe, Күренекле шағир Рәмил Йәнбәктең “Иртә көҙ” исемле шиғырҙар йыйынтығы донъя күрҙе ,Na,"

Зәйнәб Биишева исемендәге «Китап» нәшриәтендә күренекле шағир Рәмил Йәнбәктең “Иртә көҙ” исемле шиғырҙар йыйынтығы баҫылып сыҡты. 
Башҡортостандың атҡаҙанған мәҙәниәт хеҙмәткәре, З. Биишева һәм Ш. Хоҙайбирҙин исемендәге премиялар лауреаты Рәмил Йәнбәктең был йыйынтығына төрлө йылдарҙа сыҡҡан китаптарынан алынған һәм һуңғы йылдарҙа яҙылған шиғырҙары тупланды. 
Йәнбәков Рәмил Әхмәт улы 1952 йылдың 10 авгусында  Күгәрсен районының Дауыт-Ҡайып ауылында Бөйөк Ватан һуғышы ветеранының күп балалы ғаиләһендә тыуған.
1969 йылда Өфөләге 1-се интернат-мәктәпте тамамлағандан  һуң хеҙмәт эшмәкәрлеген үҙ ауылдарындағы «Ҡыҙыл байраҡ» колхозында башлай.
1970 йылда Башҡорт дәүләт университетының филология факультетына уҡырға инә. 1974 йылдың көҙөндә, бишенсе курста уҡып йөрөгәндә, Рәмил Йәнбәковты «Башҡортостан пионеры» (хәҙер «Йәншишмә») балалар һәм үҫмерҙәр гәзитенә хәбәрсе итеп эшкә саҡыралар. Университетты тамамлағас та шул хеҙмәтен дауам итә. 1977 йылда баҫманың бүлек мөдире, 1980 йылда яуаплы сәркәтибе, ә 1986 йылда мөхәррире итеп тәғәйенләнә.
1992 йылдан Башҡортостан китап нәшриәтенә (аҙаҡтан «Китап» нәшриәте) эшкә күсә: редакция мөдире, баш мөхәррир була. 1994 йылдың авгусында нашриәт директоры итеп тәғәйенләнә. 1996 йылдың ғинуар-ноябрь айҙарында «Ватандаш», артабан «Тамаша» журналының, 1998 йылдан «Ағиҙел» журналдарының баш мөхәррир урынбаҫары вазифаларын башҡара. Артабан урыҫ телендә нәшер ителгән «Сельские узоры» журналында эшләй.
Журналистикалағы емешле эшмәкәрлеге өсөн уға «Башҡортостан Республикаһының атҡаҙанған мәҙәниәт хеҙмәткәре» тигән маҡтаулы исем бирелгән.
Рәмил Йәнбәктең шиғриәт юлына ныҡлап аяҡ баҫыуы уның 1-се интернат-мәктәптә уҡыған осорона тура килә: нәҡ мәктәп йылдарында ул ҡәләмен һынап ҡарай. Ә инде Башҡорт дәүләт университетында ул шиғриәткә ныҡлап ылыға. Филология факультетының башҡорт—урыҫ бүлегендә эшләп килгән «Шоңҡар» әҙәби—ижад түңәрәгендә әүҙем шөғөлләнә, бер нисә йыл рәттән уның старостаһы була. Студент йылдарында республика гәзиттәренә, Башҡортостан радиоһы һәм телевидениеһына хәбәрҙәр яҙып тора, ҡайһы бер баҫмаларҙа уның шиғырҙары донъя күрә.
Әҙип 1974 йылдан алып сирек быуаттан ашыу журналистика өлкәһендә эшләһә лә шиғриәттән айырылмай. Уның «Оҙайлы яҙ» тигән тәүге шиғыр йыйынтығы 1990 йылда донъя күрә. Артабан бер-бер артлы туғыҙ китабы баҫылып сыға. «Бөркөт саңҡыуы» исемлеһе 2002 йылғы Шәһит Хоҙайбирҙин исемендәге премияға лайыҡ була.
Рәмил Йәнбәктең үҙенсәлекте шиғырҙарына композиторҙар Абрар Ғабдрахманов, Салауат Низаметдинов, Айрат Ғайсин һәм Ришат Сәғитов тиҫтәнән артыҡ йыр ижад иткән. Уларҙың күптәре популяр йырсылар репертуарында ныҡлы урын алған.
Үҙенең әҫәрҙәрендә Башҡортостан Республикаһының Салауат Юлаев исемендәге дәүләт премияһы лауреаты, Башҡортостандың халыҡ яҙыусыһы Зәйнәб Биишева ижадындағы матур традицияларҙы дауам иткәне өсөн Рәмил Йәнбәккә 2006 йылда үҙе тыуған Күгәрсен районының Зәйнәб Биишева исемендәге премияһы һәм башҡорт әҙәбиәтен үҫтереүгә индергән һиҙелерлек өлөшө өсөн 2015 йылда Бәләбәй районы хакимиәте булдырған Фәтих Кәрим исемендәге әҙәби премия бирелде.
Күптән түгел күренекле шағир һәм журналист Рәмил Йәнбәк арабыҙҙан китте.

 ","
	Шаршамбы, 28 июнь 2017",Яңылыҡтар,Na
https://kulturarb.ru/ba/news/sverdlovsk-өlkәһendә-һabantuj-үtәsәk, Свердловск өлкәһендә  һабантуй үтәсәк ,Na,"

Башҡортостан юлдаш телевидениеһә хәбәр итеүенсә, Свердловск өлкәһендә йәшәүсе милләштәштәребеҙ милли байрам һабантуйға әҙерләнә.  Быйыл ул ун икенсе тапҡыр ойоштороласаҡ Халыҡ байрамы өлкә губенаторы, Башҡортостан менән Татарстан Республикалары ярҙамында тормошҡа ашырыла. Байрам саралары 1 июль иртәнге сәғәт 11-ҙә  Ҡаҙныҡ ауылының ""Аҡ толпар"" ат  спорты клубы биләмәһендә үтә. 
Башҡортостандың рәсми делегацияһын Хөкүмәт Премьер-министры урынбаҫары Салауат Сәғитов етәкләйәсәк. Һабайтуйҙа республиканан 117 кеше ҡатнашыуы көтөлә. Хәйбулла районы хакимиәте милли нағыштар менән биҙәлгән ике тирмә ҡорасаҡ. Төбәктең үҙешмәкәр сәнғәт  коллективтары ҙур сәхнәлә үҙ һөнәрен күрһәтәсәк. Азат Сәлихов, Свердловск өлкәһе хөкүмәте рәйесе урынбаҫары: “Милли көрәш буйынса абсолют еңеүсегә төп приз автомобиль ҡаралған, ат сабыштары өс кимәлдә үҙасаҡ. Уның еңеүсеһенә лә бағыусылар автомобиль әҙерләгән”.  Амур Хәбибуллин, Урал федераль округындағы Башҡортостан республикаһы вәкиле: “Башҡортостан Урал төбәгендә үткән барлыҡ һабантуйҙарҙа ла әүҙем ҡатнашып килә. Быйыл бында Нефтекама филармонияһы һәм Ишембай ҡалаһы коллективтары сығыш яһаясаҡ.  Хәйбулла районы вәкилдәре Башҡорт тирмәһен ҡорасаҡ”. Ерле башҡорттарҙан һабантуйҙа Свердловск өлкәһенең Башҡорт милли -мәҙәни автономияһы, төбәк ҡоролтайы һәм Башҡорт халыҡ үҙәге ҡатнашасаҡ. Мәжит Шаһбанов, Свердловск өлкәһе башҡорт милли-мәҙәни автономияһы рәйесе “Һабантуй беҙҙең төбәктә йыл һайын үткәрелеп килгән ҙур байрам. Уны ойоштороуға һәм иҫтә ҡалырлыҡ итеп үткәреүгә  һәр ойошма яуаплы ҡарай”. Һабантуйҙы ойоштороусылар милли көрәш һәм ат сабыштарында ҡатнашырға теләүселәрҙән ғаризалар көтө һәм бөтәһен дә Свердловск өлкәһендә үтәсәк һабантуйға саҡыра.
 ","
	Шаршамбы, 28 июнь 2017",Яңылыҡтар,Na
https://kulturarb.ru/ba/news/respublikala-vaҡyt-jylғaһy-tarihi-rekonstrukciya-festivale-uҙғaryla, Республикала «Ваҡыт йылғаһы» тарихи реконструкция фестивале уҙғарыла ,Na,"

 «Башинформ» мәғлүмәт агентлығы хәбәр итеүенсә, Башҡортостанда II «Ваҡыт йылғаһы» тарихи реконструкция фестивале уҙғарыла. Ҙур сара 30 июндә — 1 июлдә Ағиҙел йылғаһы буйында, Бөрөнән алыҫ түгел Силантьево ауылы эргәһендә ойошторола.
Фестивалде ойоштороусылар — Башҡорт дәүләт университеты, БДУ-ның Бөрө филиалы, «Бөрө уҡсылары» хәрби-тарихи клубы.
Фестивалдә төрлө дәүерҙәрҙең: XIII быуат русичтары, XIV быуат рыцарҙары-госпитальерҙары, XVII быуат хеҙмәтселәре менән Рус дәүләте уҡсылары, 1812 йылғы Ватан, Беренсе донъя һуғышы һәм Икенсе донъя һуғышы осоро рус һалдаттарының яландағы тормошо күрһәтеләсәк. 
Фестиваль барышында хәрби-ялан лагерҙары, тарихи йәрминкә, факультеттарҙың оҫталыҡ дәрестәренең, анимация төркөмдәренең интерактив майҙансыҡтары эшләйәсәк. Конкурстар, спорт ярыштарын уҙғарыу ҡаралған. Фестивалдә ҡатнашыусылар араһында иң яҡшы хәрби-ялан лагерына смотр-конкурс, шулай уҡ «Рәсәйҙең бәләкәй ҡалаһы: тарих һәм хәҙерге заман» тигән темаға халыҡ-ара ғилми-ғәмәли конференция ойоштороласаҡ.
«Ҙур интерактив лагерҙа төрлө дәүерҙәрҙең көнкүреш, ҡорал һәм хәрби техника өлгөләре күргәҙмәһе тәҡдим ителә. Тамашасылар Рәсәй армияһының бер нисә быуат буйына нисек яңырыуын үҙ күҙҙәре менән күрәсәк», — тип хәбәр итте Башҡорт дәүләт университетының Бөрө филиалы директоры урынбаҫары Александр Пономарев.
 

 ","
	Шишәмбе, 27 июнь 2017",Яңылыҡтар,Na
https://kulturarb.ru/ba/news/miraҫ-galereyaһynda-һynly-sәnғәt-jorto-rәssamdarynyң-kүrgәҙmәһe-asyldy, «Мираҫ» галереяһында һынлы сәнғәт йорто рәссамдарының күргәҙмәһе асылды ,Na,"

«Мираҫ» галереяһында һынлы сәнғәт йорто рәссамдарының күргәҙмәһе башланды. Экспозицияла һынлы сәнғәт, графика, скульптура эштәре тәҡдим ителә.  Галереяға килеүселәр Рәсих Әхмәтвәлиевтың, Айрат Тереғоловтың, Рәис Ғайытовтың, Вәсил Ханнановтың, Ринат Харисовтың, Сергей Игнатенконың, Михаил Назаровтың һәм башҡа билдәле рәссамдарҙың ижады менән таныша ала. 
Шулай уҡ, сәнғәт һөйөүселәрҙе Хитоши Танак, Камен Танев, Таһир Собханғолов, Бландин Готьен һәм Марика Лессия кеүек скульпторҙарҙың эштәре ҡыуандырасаҡ. Галереяла йәш һәләтле рәссамдар Альбина Әғзәмова һәм Ғәлиә Байғужинаның ижадына ҡараған эштәр ҙә бар.
 Яңырып торасаҡ күргәҙмә 31 августҡа тиклем эшләй.

 ","
	Шишәмбе, 27 июнь 2017",Яңылыҡтар,Na
https://kulturarb.ru/ba/news/salauat-ҡalaһynda-7-ҡyҙ-teatry-filmy-kүrһәtelә," Салауат ҡалаһында  ""7 ҡыҙ театры"" фильмы күрһәтелә ",Na,"

 Бөгөн, 27 июнь көнө, 11.30 сәғәттә Салауат ҡалаһының ""Октябрь"" кинотеатрында ""7 ҡыҙ театры"" фильмының ябыҡ күрһәтеү сараһы ойоштороласаҡ.
Төркиәлә йәшәүсе яҡташыбыҙ, «Аҡ ҡош» ижади берлеге продюсеры, режиссер Кирстен Гайнет Салауат башҡорт драма театрына нигеҙ һалған Толбазы колхоз-совхоз театры тарихы тураһында документаль фильмын тамамланы. Кинотаҫмала Бөйөк ватан һуғышы осоро сағылдырыла. 1941 йылда Толбазы колхоз театрында эшләгән ир-егеттәр барыһы ла фронтҡа алына. Актрисалар бер нәмәгә ҡарамай театрҙы һаҡларға, халыҡтың рухын күтәреп ижад итергә һүҙ бирә. Һуғыш оҙаҡҡа һуҙылыуға, аслыҡ-яланғаслыҡ булыуға ҡарамаҫтан, улар вәғәҙәләренә тоғро ҡала. 
Фильмды беренселәрҙән булып Салауат театры артистары, ветерандары һәм саҡырылған ҡунаҡтар күрә аласаҡ.

 ","
	Шишәмбе, 27 июнь 2017",Яңылыҡтар,Na
https://kulturarb.ru/ba/news/sorғotta-30-sy-tapҡyr-okrug-һabantujy-үtte, Сорғотта 30-сы тапҡыр округ һабантуйы үтте  ,Na,"

Башҡорттар исеменән Ханты-Манси автономиялы округының алты ҡалаһынан килеүсе милли йәмәғәт ойошмалары һәм Башҡортостан Республикаһының Урал төбәгендәге вәкиле Амур Хәбибуллин сығыш яһаны. 
Ханты-Манси төбәге тирмәһендә ҡунаҡтарҙы башҡорт йолаһы буйынса ҡаршы алдылар. Сорғоттоң төрлө милләт вәкилдәре  халҡыбыҙҙың ғөрөф-ғәҙәттәренә оло хөрмәт менән ҡараны һәм еренә еткереп башҡарырға тырышты. Ҡаҙ ҡаурыйын һыуға ташлап теләк теләүгә ҡала башлығы Вадим Шувалов та ихлас ҡушылды. Нижневартовск ҡалаһының «Ҡурай» йәмәғәт ойошмаһы етәксеһе Рина Йәлилова төбәктә барған ҡойма ямғырҙар ҙа халыҡ йолаларына бәйле тип һанай. Улар туған ҡалаһында яҙҙы ""Ҡарға бутҡаһы"" байрамын ойоштороп ҡаршы ала. Ә был йола белеүебеҙсә, халҡыбыҙҙа ямғыр саҡырыу сараһы ла булып торған. Күрше тирмә Сорғот ҡалаһының башҡорт автономияһы ағзаларыныҡы. Унда ҡунаҡтарҙы милли ризыҡ һәм йыр-моң менән ҡаршы алдылар. Ойшма етәксеһе Зөлфирә Итәлмәҫова «Шатлыҡ» тип аталған башҡорт бейеү коллективы менән ғорурлана. Унда алты тиҫтәгә яҡын егет-ҡыҙ милләтебеҙҙең мәҙәниәтен күтәреү буйынса ең һыҙғанып эшләй. Ғорурланырға хоҡуҡтары һәм сәбәптәре бар себерҙә йәшәүсе милләттәштәребеҙҙең. Бында «Милләт нуры» тип аталған гәзит сыға. Баҫмала урындағы башҡорттарҙың тормошо яҡтыртыла. Әйтергә кәрәк, округта көрәш үҫешкән. Ҡойма ямғырға ҡарамаҫтан, милләттәштәребеҙ һабантуйҙың төп милли уйынын был юлы ла ҡалдырманы.
Сығанаҡ: http://tv-rb.ru/bash/novosti/m-ni-t/
 ","
	Шишәмбе, 27 июнь 2017",Яңылыҡтар,Na
https://kulturarb.ru/ba/news/өfөnәn-һөjөү-menәn-mәskәү-halyҡ-ara-kinofestivalendә-kүrһәtelә, “Өфөнән һөйөү менән!” Мәскәү халыҡ-ара кинофестивалендә күрһәтелә  ,Na,"

«Еңмеш” фильмы менән киң танылыу алған йәш режиссер Айнур Асҡаровтың “Өфөнән һөйөү менән” фильмы Мәскәү халыҡ-ара кинофестивалендә күрһәтелә.
Илебеҙ баш ҡалаһында абруйлы ижади форум башланды.  Ауыл йәштәре тормошон һәм психологияһын яҡшы белеүсе кино оҫтаһының тулы метражлы лирик комедияһы  Башҡортостан башлығы грантына төшөрөлгән. Бөтә Рәсәй прокатҡа сығыусы беренсе фильм «Башҡортостан» киностудияһы ярҙамында донъя күргән.
Дәртле, һәләтле актерҙар  заман йәштәрен уйнай. Әрме хеҙмәтен тултырып, тыуған яҡтарына ҡайтып килеүсе төп герой Уралды төрлө мажаралар көтә. Егеттең һөйгән ҡыҙы вәғәҙәһендә тормай, ҡала егетенә әүрәп ҡуя. Быуындан-быуынға тапшырылып килгән йөҙөктө лә һатып ебәрә. Ғаилә ҡомартҡыһын эҙләүсе Урал төрлө мажараларға тарый.
 “Өфөнән һөйөү менән” кинокартинаһы Башҡортостанда ҙур уңыш менән барҙы. Комедия 12 иң яҡшы фильмдар исемлегән эләкте һәм тамашасылар йөрөшө буйынса ҡайһы бер Голливуд блокбастерҙарын уҙып та китте.
 
 ","
	Шишәмбе, 27 июнь 2017",Яңылыҡтар,Na
https://kulturarb.ru/ba/news/rөstәm-hәmitov-ҡyrғyҙ-һәm-bashҡort-halyҡtaryn-urtaҡ-milli-tamyrҙar-һәm-berҙәm-ruhi-mәҙәniәt-bәjlәj, Рөстәм Хәмитов: «Ҡырғыҙ һәм башҡорт халыҡтарын уртаҡ милли тамырҙар һәм берҙәм рухи мәҙәниәт бәйләй» ,Na,"

22 июндә Республика Йортонда Башҡортостан Башлығы Рөстәм Хәмитов һәм Рәсәйгә эш сәфәре менән килгән Ҡырғыҙ Республикаһы Президенты Алмазбәк Атамбаевтың эш осрашыуы үтте.
 Осрашыу барышында ике яҡлы мөнәсәбәттәрҙең көнүҙәк мәсьәләләре тикшерелде.
 — Беҙҙең республика һәм Ҡырғыҙстан араһында дуҫлыҡ нығына бара, әлбиттә. Һуңғы йылдарҙа күп нәмә эшләйбеҙ, – тине Рөстәм Хәмитов. – Яңы ҡыҙыҡлы проекттарҙы тикшерә алырбыҙ тип уйлайым. Иң мөһиме – беҙ туғанлыҡ мөнәсәбәттәренә булышлыҡ итәбеҙ. Был беҙҙең өсөн бөтә яҡтан да бик мөһим.
 — Халыҡтарыбыҙ – Ҡырғыҙстан, Башҡортостан халыҡтары – ул боронғо бер Алтай цивилизацияһының тоҡомдары. Бөтә ҡырғыҙҙар: Рәсәй, Алтай – ул ата-бабаларыбыҙ ере тип хәтерләй, – тип билдәләне Алмазбәк Атамбаев. – Рәсәйҙә, шул иҫәптән, әлбиттә, туғандаш Башҡортостанда булыуы минең өсөн ҙур ҡыуаныс.
 Артабан осрашыу делегациялар ҡатнашлығында дауам итте. Яҡтар иҡтисади, ғилми һәм мәҙәни хеҙмәттәшлекте үҫтереү мәсьәләләрен, шулай уҡ төбәк-ара бәйләнештәрҙе нығытыу перспективаларын тикшерҙе.
 — Ҡырғыҙ һәм башҡорт халыҡтарын уртаҡ милли тамырҙар, төрки донъяның бай тарихы, берҙәм рухи мәҙәниәт бәйләй. Ул башҡорт-ҡырғыҙ мөнәсәбәттәренә айырым дуҫлыҡ, хатта әйтер инем, туғанлыҡ сифатын бирә. Һәм беҙ уны ныҡ ҡәҙерләйбеҙ, – тип һыҙыҡ өҫтөнә алды Рөстәм Хәмитов. – Ҡырғыҙстан менән хеҙмәттәшлекте үҫтереү республикабыҙ өсөн тышҡы иҡтисади өлкәлә иң мөһим йүнәлештәрҙең береһе. Бөгөн сауҙа, фән, мәғариф, мәҙәниәт өлкәһендә бәйләнештәрҙе нығытабыҙ.

Сығанаҡ: http://www.pravitelstvorb.ru/ba/press-office/news.php?ELEMENT_ID=16068

 ","
	Йома, 23 июнь 2017",Яңылыҡтар,Na
https://kulturarb.ru/ba/news/bajmaҡ-rajonynyң-temәs-auylynda-respublika-kүlәmendә-tәүgelәrҙәn-bulyp-bashҡort-bauyrһaғy-bajramy-la-үtte,  Баймаҡ районының Темәс ауылында республика күләмендә тәүгеләрҙән булып   Башҡорт бауырһағы байрамы үтте    ,Na,"

Башҡорт халҡы уны элек-электән туй , оло табындар өсөн  дә һәм кешенең вафатында ла әҙерләр булған. Баймаҡ районының Темәс ауылында республика  күләмендә тәүгеләрҙән булып   Башҡорт бауырһағы байрамы ла үтте.   Унда  ҡатнашҡандарҙың һәр ҡайһыһы бауырһаҡ бешереүҙең бихисап серенә төшөнгән дә инде.
Төбәктә йәшәүсе халыҡтарҙың  мәҙәниәт өлгөләренә һаҡсыл ҡараш, башҡорт милли аш-һыу йолаларын һаҡлау һәм тергеҙеү, йәш быуынды халҡыбыҙҙың ғөрөф-ғәҙәттәренә ылыҡтырыу , милләт - ара татыулыҡты  нығытыу  был  байрамдың  төп маҡсаттарының береһе ине. Майҙанға йыйылған  халыҡтың уңған¬лығын күреп,  һоҡланмау   мөмкин түгел .  Төрлө төбәктән йыйылған  уңған хужабикәләр  яланда тәмле май еҫтәрен таратып  милли ризығыбыҙ - бауырһаҡты  үҙ   рецебына   таянып бешереп алып килгән.   Әсе, сөсө ҡамырҙан, эремсекле, сәк-сәк  формаһындағы  биҙәкләп  бешерелгән бауырһаҡтарҙы тап ошо байрамда ғына ауыҙ итеп була  ине.    Өмөтбай ауылынан  килгән  ағинәй   Миңлегөл Ҡужәхмәтова - ауылдағы һәр башланғысты күтәреп алып,  мәҙәни сараларҙа  әүҙемлек күрһәткән ханымдарҙың береһе.  Байрамға ул  бауырһаҡты әсәһенән өйрәнгән рецепт буйынса бешереп алып килгән.  Сәхнәлә  дауам иткән  фольклор  ансамблдәренең  сығыштары ла  халҡыбыҙҙың милли йолаларын, бай тарихын,  аш-һыуға ихтирамды арттырыу  кеүек тойғолар  һуғарылды.   Фольклор ансамблдәр араһындағы конкурс  йөкмәткеле сығыштар  һәм  хужабикәләрҙең милли ризыҡты оҫта  әҙерләүе  буйынса баһаланды.  
Бәйге һөҙөмтәләре буйынса Гран‐приға Хәйбулла районы ағинәйҙәре лайыҡ  булды.  Майҙа йөҙөп кенә бешкән бауырһаҡ кеүек, байрам һәүетемсә генә йыр, күңел асыу, тәжрибә уртаҡлашыу менән уҙҙы. Был сара иһә республика кимәлендә   тәүгеләрҙән  булып Темәс  ауылында  үтте. Башланғыс яҡшы,  тимәк  был матур байрам артабан да дауам итер, тағы ла киңерәк таралыр, тип ышанабыҙ.
Сығанаҡ: http://tv-rb.ru/bash/novosti/m-ni-t/bauyr-a-ki-taral-an-milli-rizy-taryby-y-bere-e/
 ","
	Йома, 23 июнь 2017",Яңылыҡтар,Na
https://kulturarb.ru/ba/news/mәskәүҙә-bashҡort-kinoһy-kөndәre-үtte, Мәскәүҙә башҡорт киноһы көндәре үтте  ,Na,"

Башҡортостан юлдаш телевидениеһы хәбәр итеүенсә, Мәскәү ҡалаһының Кино йортонда Башҡортостанда төшөрөлгән тулы һәм ҡыҫҡа метражлы фильмдар һәм йәнһүрәттәр күрһәтелде. Баш ҡала тамашасылары Башҡортостан режиссерҙарының эштәрен аяғүрә алҡышланы.
Башҡорт киноһын ҡарарға теләүселәрҙе һыйҙырыр өсөн залда өҫтәмә урындар ҡуйылды. Сарала кино индустрияһы вәкилдәре, киң мәғлүмәт саралары, профилле министрлыҡ белгестәре ҡатнашты.  Йәнһүрәт, тулы һәм ҡыҫҡа метражлы фильм - Башҡортостан киноһы төрлө яҡтан асылды. Тамашасы республиканың күренекле шағиры Бабичтың тормошо һәм ижады, әкиәт геройҙары Алдар һәм бүре менән танышты, режиссер Айнур Асҡаровтың фильмы «мөхәббәтле» сәләм алды.
 Белгестәр әйтеүенсә, фильм аша милләт-ара татыулыҡты һәм милли үҙенсәлектәрҙе сағылдырырға мөмкин. Комедия йәки трагедия, хәҙерге йәки үткән заман булһынмы, бында үҙ эшен белгән команда һәм картина сифаты мөһим. Әммә финанс сығымдарһыҙ был эште әллә ни алға этәреп булмай. Башҡортостандың кино сәнғәтенә дәүләт грантын бүлеү тәжрибәһен күрше төбәктәр юғары баһаланы.
 Кино көндәрен ойоштороусы, Башҡортостандан сенатор Лилиә Ғүмәрова әйтеүенсә, башҡорт киноһынан бренд эшләү өсөн бөтә мөмкинлектәр бар. Был үҙ сиратында республиканы донъя кимәлендә танытыуҙың заманса һәм уңай ысулы.

 ","
	Йома, 23 июнь 2017",Яңылыҡтар,Na
https://kulturarb.ru/ba/news/hyyalғa-ҡarshy-spektakle-artmigraciya-bөtә-rәsәj-forum-festivale-programmaһyna-inderelde, “Хыялға ҡаршы” спектакле “Артмиграция» Бөтә Рәсәй форум-фестивале программаһына индерелде ,Na,"

Мәжит Ғафури исемендәге Башҡорт дәүләт драма театры хәбәр итеүенсә, ""Артмиграция"" Бөтә Рәсәй форум-фестиваленең Эксперттар советы 2017 йылда фестивалдә ҡатнашыусылар исемлеген билдәләне. Йәштәрҙең театр форум-фестивале быйыл 4-се сентябрҙән 10-сы сентябргә тиклем Мәскәү ҡалаһында уҙасаҡ. 
Эксперттар советы ағзалары: Дмитрий Трубочкин, Павел Руднев, Марина Корчак, Дмитрий Мозговой, Александр Вислов һәм Андрей Пронин Рәсәйҙең төрлө төбәктәренән килгән йөҙҙән ашыу заявка араһынан ете спектаклде фестивалдә ҡатнашыу өсөн һайлап алған. Шулар араһында беҙҙең театрҙың “Хыялға ҡаршы” спектакле (реж.- Ильсур Ҡаҙаҡбаев). Һайлап алынған спектаклдәр Рәсәй Федерацияһының Театр эшмәкәрҙәре союзының Театр үҙәге сәхнәһендә һәм “Боярские палаты” исемле майҙансығында күрһәтеләсәк. 
Үткән йылдағы һымаҡ, быйыл да “Артмиграция” фестиваль сиктәренән сығып, тотош Йәштәр театр форумына әйләнәсәк, тип көтөлә, уның сиктәрендә мастер-класстар, тренингтар, концерттар һәм йәш тәнҡитселәрҙең лабораториялары эшләйәсәк. Спектаклдәр күрһәтелгәндән һуң артистар, тамашасылар һәм театр тәнҡитселәре ҡатнашлығында ғәҙәттәгесә фекер алышыуҙар ойоштороласаҡ. 

 ","
	Йома, 23 июнь 2017",Яңылыҡтар,Na
https://kulturarb.ru/ba/news/өfөlә-nur-tatar-teatry-yubilej-miҙgelen-legendar-bashmaғym-spektakle-menәn-tamamlaj, Өфөлә «Нур» татар театры юбилей миҙгелен легендар «Башмағым» спектакле менән тамамлай ,Na,"

Өфөлә «Нур» татар театры юбилей миҙгелен легендар «Башмағым» спектакле менән тамамлай. 25-се миҙгел 29 июндә тамамлана. Тажи Ғиззәттең либреттаһы буйынса Йәүҙәт Фәйзиҙең «Башмағым» спектакле тамашасы өсөн юбилей бүләгенә әйләнде.
«25 йыл элек «Нур» театры ошо спектакль менән үҙенең тәүге ижад миҙгелен асып ебәрҙе. Сирек быуат үткәс тә яратҡан классиканың ҡайтыуы көнүҙәк һәм заманса булып яңғыраны», — тип һөйләне театрҙың әҙәбиәт бүлеге мөдире Гөлнур Усманова.
Ошо спектакль менән театр «Театр яҙы -2017» республика фестивалендә ҡатнашты, унда төп ролде башҡарыусы Айрат Фатихов «Иң яҡшы ир-егет роле» номинацияһында лауреат булды. Ә спектакль үҙе һәм уның режиссеры Байрас Ибраһимов тәнҡитселәр коллегияһының махсус бүләге менән баһаланды.
«Нур» татар театры ғәҙәттәгесә июнь буйына үҙенең тамашасылары өсөн эшләй. Киске спектаклдәрҙән тыш ул балалар өсөн әкиәттәре ҡуя. Йөҙләгән йәш тамашасы йәйге каникулдар барышында театрҙа булды. 22 июндә, Хәтер һәм ҡайғы көнөндә, башҡорт классигы Әнғәм Атнабаевтың «Ул ҡайтты» драмаһы күрһәтеләсәк.
«Айҙан ашыу артистар һынау постановкаһы өсөн яңы пьеса өҫтөндә эшләй, — тип хәбәр итте Гөлнур Усманова. — Материал ҡатмарлы һәм беҙҙең менталитетҡа ғәҙәти түгел. Немец драматургы Роланд Шиммельпфеннигтың «Үткән заман ҡатын-ҡыҙы» пьесаһы Рәсәйҙә бер нисә тапҡыр антреприз сәхнәләрендә генә ҡуйылды. Ҡаты ысынбарлыҡ тәрән психологизм менән нескә итеп үрелгән, абсурдҡа барып еткән детектив тарих». Премьераһы сентябрҙа, яңы 26-сы миҙгелдә була.
Театр коллективы гастролдәр йолаһын дауам итә. Май-июнь айҙарында артистар спектаклдәр менән республиканың Стәрлебаш, Дүртөйлө, Миәкә, Ғафури, Шишмә, Саҡмағош, Баҡалы райондарына барҙы. Благовещенск, Туймазы, Октябрьский ҡалаларында сығыш яһаны.
Сығанаҡ: http://www.bashinform.ru/bash/1014436/
 ","
	Кесе йома, 22 июнь 2017",Яңылыҡтар,Na
https://kulturarb.ru/ba/news/bashҡort-һabantujy-үtkәrelgәn-tөbәktәrҙeң-һany-taғy-la-berәүgә-arta, Башҡорт һабантуйы үткәрелгән төбәктәрҙең һаны тағы ла берәүгә арта ,Na,"

Башҡорт дәүләт филармонияһы хәбәр итеүенсә, Владивосток ҡалаһы һәм Приморье крайында һабантуйҙар үтәсәк. Быйыл башҡорт һабантуйы үткәрелгән төбәктәрҙең һаны тағы ла берәүгә арта. Милләттәштәребеҙ күпләп йәшәгән төбәктәрҙә теләктәшлек, дуҫлыҡ байрамы – һабантуйҙар үткәреү матур йолаға әүерелде. Яҙ һәм хеҙмәт байрамы күрше өлкәләрҙә генә түгел Мәскәү, Санкт-Петербург, Краснодар крайы, Ҡырым республикаһы һәм башҡа ерҙәрҙә ойошторола.
 24 июнь Владивосток ҡалаһы һәм Приморье крайында йәшәүсе милләттәштәребеҙ тәүге тапҡыр Һабантуйға йыйыла. Уны март айында ғына барлыҡҡа килгән Приморье крайы башҡорттары Ҡоролтайы (Конгрессы) ойоштора. Халыҡ байрамында Сахалин өлкәһе, Камчатка, Хабаровск крайы, Амурҙағы Комсомольск ҡалаһының йәмәғәт ойошмалары вәкилдәре ҡатнашыуы көтөлә.
Сарала республикабыҙ исеменән яҡташтарыбыҙ Х. Әхмәтов исемендәге Башҡорт дәүләт филармонияһы солисы, танылған ҡумыҙсы Миңлеғәфүр Зәйнетдинов һәм республика конкурстары лауреаты, ҡурайсы Ауырғазы районы Талбазы ауылынан Фәим Ғайсин сығыш яһай. Улар милләттәштәребеҙҙе халҡыбыҙҙың көй-моңдары, матур концерт программаһы менән генә һөйөндөрөп ҡалмай, ә милли музыка ҡоралдары - ҡумыҙ һәм ҡурайҙа уйнау буйынса оҫталыҡ дәрестәре лә бирәсәк. Былар барыһы ла 5000 километрҙан ашыу алыҫлыҡта йәшәгән милләттәштәребеҙҙе туплап, дөйөм мираҫыбыҫ, уртаҡ байлығыбыҙ - йолаларҙы һаҡлап ҡалыу маҡсаты менән ойошторола.
 
 
 
 ","
	Кесе йома, 22 июнь 2017",Яңылыҡтар,Na
https://kulturarb.ru/ba/news/өfөlә-ҡyrғyҙstan-mәҙәniәte-kөndәre-baryshynda-ҡyrғyҙ-kinolary-kүrһәtelә, Өфөлә Ҡырғыҙстан мәҙәниәте көндәре барышында ҡырғыҙ кинолары күрһәтелә  ,Na,"

Бөгөн, 22 июнь көнө, «Родина» кинотеатрында Өфөлә Ҡырғыҙстан мәҙәниәте көндәре сиктәрендә ҡырғыҙ кинолары күрһәтелә башланы.
“Ҡырғыҙстан Башҡортостандың мәҙәниәт тормошонда, республикалағы барлыҡ мөһим сараларҙа ҡатнаша. Милли фильмдар менән өсөнсө тапҡыр Өфөлә уҙғарылған “Көмөш Аҡбуҙат” Халыҡ-ара этник кинофестиваленә килделәр. Тамашасылар һәм дә баһалама ағзалары тарафынан иң ҙур баһа алдылар, тине Башҡортостан Республикаһының Мәҙәниәт министры урынбаҫары Шамил Абдраков. – Беҙ артабан да мәҙәни аралашыуҙы дауам итәсәкбеҙ”.
Ҡырғыҙстандың бейеү коллективтары Берҙәмлек” халыҡ-ара милли мәҙәниәттәр фестиваленең лауреаттары (2015), «Урал моңо – 2016» бәйгеһендә ҡатнашып киләләр.
«Һуңғы йылдарҙа Башҡортостан һәм Ҡырғыҙстан араһында кинематография өлкәһендә тығыҙ бәйләнеш булдырылған, – тип билдәләп үтте Ҡырғыҙстандың Мәҙәниәт, мәғлүмәт һәм туризм министрлығы эргәһендәге кинематография Департаменты директоры Мукталы Бектаналиев. – 2015 йылда беҙҙең республикала Башҡортостан Мәҙәниәте көндәре үтте».
Ҡырғыҙ киноһын асыу тантанаһында Мукталы Абдыбекович Ҡырғыҙстанда кинематографияның киң үҫеш алыуын билдәләп үтте, кинофестивалдәрҙә һәр ваҡыт беренсе урындар яулауҙарын әйтеп уҙҙы.
Әйтәйек, Дастан Жапар уулуның «Завещание отца» (2016) фильмы 5 тапҡыр Гран-при яулап өлгөргән дә инде (Монреаль, Индия, Ҡаҙан һәм б.ҡ).
Бөгөн Өфө тамашасыһына С.Шер Нияздың «Курманжан Датка» (2014) фильмы тәҡдим ителде. Иртәгә, 23 июндә, шулай уҡ “Родина” кинотеатрында сәғәт 10.00 Бакыт Мукуланың һәм Дастан Жапар уулуның «Завещание отца» (2016) һәм Ники Жолдошеваның «Сутак» фильмдары күрһәтеләсәк.
Шулай уҡ бөгөн “Башҡортостан” дәүләт концерт залында Ҡырғыҙстан мәҙәниәте көндәре сараһын асыу тантанаһы үтә. Тамашасылар алдында дуҫлыҡ мөнәсәбәтендәге республиканың ижади коллективтары сығыш яһай.
Автор: Гүзәл Багаева
 ","
	Кесе йома, 22 июнь 2017",Яңылыҡтар,Na
https://kulturarb.ru/ba/news/ҡaғalym-ҡalaһynda-bashҡort-һabantujy-үtte, Ҡағалым ҡалаһында башҡорт һабантуйы үтте ,Na,"

 Башҡортостан юлдаш телевидениеһы хәбәр итеүенсә http://tv-rb.ru/bash/novosti, Ҡағалым ҡалаһында башҡорт һабантуйы үткән. Республикабыҙҙан ике меңдән ашыу кеше төйәк иткән төбәк байрамы яҡташтарыбыҙ өсөн осрашып аралашыу, танышыу майҙаны ғына түгел, ә тулы мәғәнәһендә рух тантанаһына әүерелде. Сарала икенсе йыл рәттән ҡатнашҡан Стәрлетамаҡ филармонияһы артистары башҡарыуындағы йыр-моң, бейеүҙәр байрамға ҡот өҫтәне.
Сит тарафта яҡташтарыбыҙ татыу һәм берҙәм булып йәшәй. Ҡағалымда республикабыҙҙан сыҡҡан төрлө милләт вәкилдәрен берләштергән «Нур» йәмәғәт ойошмаһы эшләп килә. Һабантуй ҙа, улар тырышлығы менән үтте. Йыл дауамында төбәктә уҙған байрам сараларында ла улар  әүҙем ҡатнаша. Әйткәндәй ҡала башлығы Николай Пальчиков үҙе лә сығышы менән Башҡортостандан.    Республика башлығы исеменән ҡотлау хатын, Ханты-Манси автономиялы округында эшмәкәрлек алып барыусы Башҡортостандың Урал төбәктәрендәге тулы хоҡуҡлы вәкиле Амур Хәбибуллин еткерҙе. Ул «Нур» ойошмаһының иң әүҙем ағзаларына бүләк тапшырҙы. Һабантуйҙың иң сағыу өлөшө, әлбиттә, көрәш. Сығышы менән Ауырғазы районынан булған Марат Ибраҡов көнбайыш себерҙә уҙған һабантуйҙарҙа оҙаҡ йылдар баш судья вазифаһын башҡара. Тәжрибәһе, тәүәкәллелеге менән халыҡ араһында хөрмәт ҡаҙанған яҡташыбыҙ быйылғыһынан да бик  ҡәнәғәт.  Ҡағалым ҡалаһында үткән һабантуй ҡатнашыусылары Башҡортостанға ҡайтып килгәндәй булдыҡ тип таралышты. 
 
 ","
	Кесе йома, 22 июнь 2017",Яңылыҡтар,Na
https://kulturarb.ru/ba/news/bashҡortostan-televidenieһynyң-tәүge-diktory-rәsimә-kәrimova-arabyҙҙan-kitte, Башҡортостан телевидениеһының тәүге дикторы Рәсимә Кәримова арабыҙҙан китте ,Na,"

Кисә ҡаты ауырыуҙан һуң Башҡортостан телевидениеһының тәүге дикторы Рәсимә Кәримова мәрхүмбулды. Рәсимә Сәғит ҡыҙының эшмәкәрлеге Башҡортостандың һәм Рәсәйҙең атҡаҙанған мәҙәниәт хеҙмәткәре тигән маҡтаулы исемдәр менән баһаланған. Республика телевидениеһында «Яңылыҡтар» программаһы, ижтимағи-сәйәси, нәфис-әҙәби тапшырыуҙар алып барыусыһы тиҙ арала телевизор ҡараусыларҙың һөйөүен яулай.
Рәсимә Сәғит ҡыҙы Учалы районының Туңғатар ауылында тыуып үҫкән. Башҡорт дәүләт университетын тамамлаған.  РСФСР-ҙың һәм БАССР-ҙың атҡаҙанған мәҙәниәт хеҙмәткәре Рәсимә Кәримова башҡорт телевидениеның тәүге дикторы. 30 йыл ғүмерен яратҡан эшенә арнай. Меңләгән тамашасы уны ""Панорама"", ""Яңы йыл уттары"", ""Биш йыллыҡ аҙымдары"", ""Сәнғәт оҫталары"", ""Йыл миҙгелдәре"", ""Беҙҙең замандаш"" тапшырыуҙарын, байрам демонстрацияларынан репортаждар алып барыусы булараҡ белә. 
Ике телдә лә тапшырыуҙар алып барған РСФСР-ҙың һәм БАССР-ҙың атҡаҙанған мәҙәниәт хеҙмәткәре Рәсимә Кәримова телевидениеға 30 йыл ғүмерен арнаған. Уның тауышын, йөҙөн һәм йылмайыуын республиканың һәр кешеһе белә. Оҙаҡ йылдар дауамында телевидениела алып барыусы булып эшләп, һәр көн телевизор ҡараусыларҙы «Өфө һөйләй» тип сәләмләй. Һуңғы йылдарҙа Рәсимә Кәримова  «Башҡортостан» радиоһында диктор булып эшләне.
 
 
 ","
	Кесе йома, 22 июнь 2017",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatrynda-premera-zhorzh-bizenyң-ynjy-eҙlәүselәr-operaһy, Башҡорт дәүләт опера һәм балет театрында премьера- Жорж Бизеның “Ынйы эҙләүселәр” операһы ,Na,"

Башҡорт дәүләт опера һәм балет театры 21 һәм 22 июнь көндәре  Жорж Бизеның “Ынйы эҙләүселәр” операһы премьераһын тәҡдим итә. Һәм сираттағы ижад миҙгелен яңы сәхнә ҡуйылышы менән йомғаҡларға йыйына.
Театр өсөн миҙгел яңы тамашалар һәм еңеүҙәргә бай булды. Күптән Рудольф Нуриев исемендәге XXI Халыҡ-ара балет сәнғәте фестивале үтте, коллектив “Алтын битлек” конкурсының махсус бүләгенә лайыҡ булды.  Лев Степанов һәм Заһир Исмәғилевтың «Сыңрау торна» милли балеты яңы ҡуйылышта тамашасылар хөкүменә тәҡдим ителде.  Балет республика Башлығы грантына сәхнәләштерелде. Милли классик әҫәр - “Салауат Юлаев” операһы яңы һулыш алды.
 
 ","
	Шаршамбы, 21 июнь 2017",Яңылыҡтар,Na
https://kulturarb.ru/ba/news/tamyr-balalar-telekanaly-mәskәүҙәn-eңeү-menәn-ҡajtty,  «Тамыр» балалар телеканалы Мәскәүҙән еңеү менән ҡайтты ,Na,"

«Тамыр» балалар телеканалының бер юлы ике проекты МЕДИАБРЕНД конкурсында уңышлы сығыш яһаны. Еңеүселәр илдең баш ҡалаһында  тәбрикләнде. Телевидение маркетингы, дизайн промоушен өлкәһендәге донъя кимәлендәге белгестәр был өлкәләге иң яҡшы Рәсәй проекттарына баһа бирҙе. Конкурсҡа илебеҙҙең  эфир һәм кабель каналдарынан 700 эш ҡабул ителде. «Тамыр» телеканалының проекттарының юғары кимәлдә башҡарылыуын белгестәр ҙә таныны – «Ҡымыҙ юлы» һәм «Граффити тарихы» телефильмдары еңеү яуланы.
«Тамыр» телеканалы алып барыусыһы Рөстәм Төхвәтов ҡулына кеҫә телефон һәм селфи таяғын алып республика төбәктәре буйлап ҡымыҙ бешеү серҙәрен өйрәнеү ниәтендә сәфәргә сыға. «Ҡымыҙ юлы». Ул баҫыуҙан магазин кәштәһенә тиклем юлды күҙ уңында тота. Милли эсемлекте әҙерләү, уның шифаһы хаҡындағы фильм  Дәүләкән, Әлшәй, Ҡырмыҫҡалы райондарында төшөрөлгән. Гөлшат Ғәлиуллина авторлығында, Гөлсәсәк Игибаева режиссерлығындағы картина бер аҙна эсендә үк әҙер була. «Тамыр»ҙарҙың халыҡ-ара конкурста яулаған икенсе эше - Советтар союзы геройы, яҡташыбыҙ Наталья Ковшоваға арнала. Ул да шулай уҡ һанаулы көндәрҙә ижад ителеп Мәскәүгә конкурсҡа оҙатылған. Ете минутлыҡ яҙма геройҙың тотош тормошон тиерлек һүрәтләй. Хатта, ул Мәскәүҙә лә төшөрөлгән. Картинала тарихи әйберҙәр, тарихи граффити ла йәнләнгәндәй тойола. Әлбиттә, еңеүҙәр тик бының менән генә тамамланмай. «Телешко» балалар телевидениеһы мәктәбе тапшырыуы ла лауреат исеменә лайыҡ булды. Халыҡ-ара фестивалдә бер юлы өс уңышҡа ирешеү ул - тәжрибәле, профессионал кимәлдәге эш һөҙөмтәһе.  Әйткәндәй, «Ҡымыҙ юлы» еңеү яулаған берҙән-бер проект түгел. Ижади коллективтың тырышлығы Халыҡ-ара кимәлдә даими баһалана. Ә инде яҡын киләсәктә тамырҙар «Ҡымыҙ юлы» кеүек үк башҡорт милләтенең башҡа төр бренд үҙенсәлектәрен дә киң тамашаға фильм итеп әҙерләп күрһәтәсәк. 
Сығанаҡ: http://tv-rb.ru/bash/novosti/m-ni-t/m-sk-n-e-e-men-n/
 
 ","
	Шаршамбы, 21 июнь 2017",Яңылыҡтар,Na
https://kulturarb.ru/ba/news/әbjәlildә-ҡosh-yuly-2017-festivale-uҙҙy, Әбйәлилдә «Ҡош юлы – 2017» фестивале уҙҙы ,Na,"

2012 йылдан алып үткәрелгән ""Ҡош юлы"" республика бард фестивале быйыл  Әбйәлил районында үтте.Бығаса фестиваль Ейәнсурала, Таҙлар ауылы янында Һүрәм йылғаһы буйында үтә ине.
Һуңғы йылдарҙа «Ҡош юлы» арабыҙҙан иртә киткән шәхестәр  Дим Мәннән, Ғилман Ишкинин һәм  данлыҡлы «Рух» төркөмө солисы, гитарисы Ғәзинур Биктимеровтың иҫтәлегенә арналып үткәрелә ине, сираттағыһы Әбйәлил районынан сыҡҡан шағир Рәмил-Ҡолдәүләттың ижадына бағышланды.
Сарала ҡатнашыусылар экология һәм айырыуса һаҡланған биләмәләр йылына һәм шағир ижадына арнап сығыш яһаны.
«Ҡош юлы” фестивалендә  гитара моңо ҙына ағылманы, сәхнә түренән йәш шағирҙар ҙа сығыш яһаны. Йәштәр шиғриәтенә ар­нал­ған һөйләшеү  уҙғарылды.
 Йыр-моң һөйөүселәр тәбиғәт ҡосағында ял итеп кенә ҡалманы, төнгө усаҡ тирәләй гитараға ҡушылып йырҙар һуҙылды, ҡыҙыҡлы уйындар ойошторолдо.
 
 
 ","
	Шаршамбы, 21 июнь 2017",Яңылыҡтар,Na
https://kulturarb.ru/ba/news/bildәle-yaҙyusy-һәm-dramaturg-gөlshat-әhmәtҡuzhinanyң-beteү-isemle-kitaby-donya-kүrҙe, Билдәле яҙыусы һәм драматург Гөлшат Әхмәтҡужинаның «Бетеү» исемле китабы донъя күрҙе ,Na,"

Ошо көндәрҙә Зәйнәб Биишева исемендәге «Китап» нәшриәтендә билдәле яҙыусы һәм драматург Гөлшат Әхмәтҡужинаның «Бетеү»исемле китабы баҫылып сыҡты.
Йыйынтыҡҡа авторҙың «Бетеү», «Иблис», «Һаумы, атай!», «Әүермән» повестары, «Үкенесем генә…», «Йәмле йәйҙәр етер инде…», «Һыуынған табын», «Алтын сәғәт» һ.б. хикәйәләре, «Йәшәү менән үлем араһы», «Үҙемә яңы донъя астым» һ.б. эсселары тупланды.
Яҙыусы үҙенең фәлсәфәүи эссе һәм повестарында, хикәйәләрендә йәшәү һәм үлем, изгелек һәм яуызлыҡ кеүек мәңгелек төшөнсәләргә мөрәжәғәт итә. Китап киң ҡатлам уҡыусыларға тәғәйенләнгән.
 ","
	Шаршамбы, 21 июнь 2017",Яңылыҡтар,Na
https://kulturarb.ru/ba/news/oktyabrskij-ҡalaһynda-raspahnis-dusha-kazachya-iii-tөbәk-ara-festivale-үtә," Октябрьский ҡалаһында «Распахнись, душа казачья!» III төбәк-ара фестивале үтә ",Na,"

Ағымдағы йылдың 23-24 июнь көндәре Октябрьский ҡалаһында «Распахнись, душа казачья!» III төбәк-ара казак мәҙәниәте фестивале үтә. Йылдан-йыл бәйгенең географияһы киңәйә, популярлаша бара, ҡатнашыусылар һаны ла бермә-бер арта. Быйылғы фестивалдә Башҡортостандан ғына түгел, күрше төбәктәрҙән дә 300-гә яҡын конкурсанттың ҡатнашыуы көтөлә.
Сараны ойоштороусы-Октябрьск ҡала хакимиәтенең матбуғат хеҙмәтенән  хәбәр итеүҙәренсә, фестиваль  республика халыҡтарының мәҙәни үҙенсәлеген һаҡлап ҡалыуға, казак йолаларын һәм мәҙәниәтен тергеҙеүгә һәм нығытыуға, иң яҡшы үҙешмәкәр коллективтарының башҡарыу оҫталығы тәжрибәһен таратыуға, төбәк-ара ижади бәйләнеш һәм хеҙмәттәшлек булдырыу маҡсаттарын үҙ эсенә алған.
Казак мәҙәниәте фестиваленең  конкурс программаһы бай төҙөлгән. Фестиваль сиктәрендә төрлө йыр-бейеү, йолалар һәм ғөрөф-ғәҙәттәр менән танышырға мөмкин буласаҡ.
 
 ","
	Шишәмбе, 20 июнь 2017",Яңылыҡтар,Na
https://kulturarb.ru/ba/news/duҫlyҡ-bajramy, Дуҫлыҡ байрамы ,Na,"

Ошо көндәрҙә республикабыҙҙың ""Берҙәмлек"" Халыҡ-ара милли мәҙәниәттәр фестивален ҡабул итеүе тураһында хәбәр иткәйнек инде. Быйылғы фестивалдең төп үҙенсәлеге шунда булғандыр - ул 2020 йылда Башҡортостанда үтәсәк Бөтөн донъя фольклориадаһына әҙерлек сиктәрендә CIOFF - Фольклор фестивалдәре һәм традицион сәнғәттәр ойошмалары халыҡ-ара советы яҡлауы аҫтында үтте.
 Үҙ ҡорона 11 илдән 200-гә яҡын ҡунаҡты йыйған фестивалде асыу тантанаһы Дыуан районы үҙәге Мәсәғүттә булды. Ҡытай, Эстония, Көньяҡ Корея, Сербия, Һиндостан, Көньяҡ Африка, Шри-Ланка, Колумбия, Мексика, Иран һәм Ҡаҙағстандан килгән ижади коллективтар милли кейемдәрҙә урам буйлап үтте, этно-ауылды ҡараны. Икенсе көндө фестивалде Ҡыйғы районы ҡаршыланы. Ҡунаҡтарҙы бауырһаҡ, ҡымыҙ менән ҡаршы алдылар. Театрлаштырылған тамаша ла, традицион башҡорт кәсептәре өлгөләре - кейеҙҙән, иләнгән йөндән һуғылған кейемдәр, балаларҙың ҡул эштәре, умартасылыҡ продукцияһы, ҡымыҙ, милли аш-һыу менән таныштырған этно-ауыл да барыһының да күңеленә хуш килде. ""Ҡыйғыр юлы"" этнофестиваленең еңеүселәре лә тап ошо көндө билдәләнде.
Был фестивалдә республиканың иң яҡшы этно төркөмдәре ҡатнашты. ""Елмерҙәк"" этно-рок төркөмө (Белорет районы), ""Етегән"" ҡумыҙсылар халыҡ ансамбле, ""Юлдаш"" вокаль-инстументаль ансамбле (Салауат районы), ""Алпамыша"" халыҡ этно төркөмө (Учалы районы), ""Дәрт"" этно төркөмө (Межгорье ҡалаһы), ""Мәрйен"" халыҡ фольклор ансамбле (Стәрлетамаҡ ҡалаһы), ""Сал Урал"" этно-инструменталь ансамбле (Пермь ҡалаһы), шулай уҡ ҡыйғыларҙың ""Әйле-Ҡатай"" халыҡ этно төркөмө һәм ""Тарпан"" төркөмөнөң йәш артистары сараның йәменә әүерелде. Уларҙың иң-иңдәре ""Берҙәмлек"" фестивалендә ҡатнашыусылар менән бер сәхнәлә сығыш яһаны.
9 июнь фестиваль Мәсетле районына күсте һәм һабантуйҙа ҡатнашты. Һабантуйҙың абруйлы ҡунаҡтары араһында 2012 йылда Көньяҡ Кореяла Бөтөн донъя фольклориадаһын үткәреү буйынса дирекция ағзаһы Джон Наен да булды. Быйыл мәсетлеләр беренсе тапҡыр ""Һомай"" Асыҡ республика башҡорт костюмы фестиваль-конкурсын да ҡабул итте. ""Һомай"" фестивалендә оҫтаханалар, төрлө үҙәктәр, мода театрҙары коллективтары, рәссам-модельерҙар, уҡыу йорттары педагогтары, сәнғәт белгестәре, этнографтар ҡатнашты. Унда Сәймә Хәсәнованың авторлыҡ салон-ательеһынан ""Ҡайтауаз"" костюмдары коллекцияһы ""Ҡотлау"" этностилендәге йәштәр һәм эксперименталь костюм номинацияһында Гран-при яуланы. Һигеҙ костюм да тап ошо конкурсҡа бағышлап тегелгән, улар араһында бәрхәт һәм ебәк күлдәктәр, туй күлдәге һәм бер ир-егеттәр костюмы булды. ""Этник стилгә мөрәжәғәт итеп, беҙ халҡыбыҙҙың тарихына яңынан әйләнеп ҡарайбыҙ һәм заманса кейемдәрҙә боронғо биҙәктәрҙе, орнаменттарҙы ихлас ҡулланабыҙ"", - ти Сәймә Хәсәнова.
Мәсетлелә ""Берҙәмлек"" фестивале сиктәрендә тағы ла бер матур сара - Халыҡ-ара ҡумыҙсылар һәм өзләүселәр бәйгеһе үтте. ""Ҡумыҙ моңо - дуҫлыҡ һәм мөхәббәт моңо"", - тине мәҙәниәт министры урынбаҫары Рәнис Алтынбаев һәм ҡумыҙҙың башҡорт халҡының рухи мәҙәниәтендә ҙур урын алып тороуын телгә алды. Быйыл унда Башҡортостан, Саха Якутия, Татарстан, Хакасия республикаларынан, Пермь крайынан, Һамар, Свердловск өлкәләренән 152 кеше ҡатнашты. Баһалама ағзалары белдереүенсә, быйылғы бәйгелә ҡатнашыусыларҙың әҙерлек кимәле күпкә юғары булған. Гран-при Өфө ҡалаһынан Заһир Зәйнетдиновҡа тапшырылды. Был конкурсҡа башланғыс һалған Роберт Заһретдиновтың ҡыҙы Айһылыу Заһретдинова үҙенең бүләген булдырып, еңеүсегә көмөш ҡумыҙ бүләк итте.  Балаҡатайҙар ҡунаҡтарҙы урыҫ йыры, таҡмаҡтары һәм бейеүҙәренә арналған фестиваль менән ҡаршы алды. Ул быйыл республикала 28-се тапҡыр үтә.
Халҡыбыҙҙың милли батыры Салауат Юлаевтың тыуған төйәгендә лә булды ""Берҙәмлек"" фестивале ҡунаҡтары. ""Салауат йыйыны"" фольклор байрамы ҡунаҡтарҙы халҡыбыҙҙың милли йолалары, шөғөлдәре, йыр-моңо менән таныштырҙы. Спорт төрҙәре лә күп ине - ""Салауат уғы"" традицион уҡ атыу буйынса асыҡ район турниры, милли көрәш, ат сабышы уларҙың иң сағыуҙары булды. Сарала CIOFF - Фольклор фестивалдәре һәм традицион сәнғәттәр ойошмалары халыҡ-ара советы вәкиле Алехандро Камачо Гонсалес, Рәсәй дәүләт халыҡ ижады йортоноң Халыҡ-ара мөнәсәбәттәр бүлеге етәксеһе Андрей Беляев ҡатнашты.
""Берҙәмлек"" фестивале Өфөлә - Ҡала көнө байрамында ҡала халҡына ҙур концерт тәҡдим итте. Шуның менән ул республиканың мәҙәни тормошондағы тағы ла ҙур һәм сағыу сараларҙың береһе - ""Евразия йөрәге"" Халыҡ-ара сәнғәттәр фестиваленә старт бирҙе.http://kulturarb.ru/ba/news/milli-kostyum-bajramynda-2-me%D2%A3g%D3%99-ya%D2%A1yn-keshe-%D2%A1atnashty.
 
Сығанаҡ: http://kiskeufa.ru/index.php?dn=news&to=art&id=3423
 
 ","
	Шишәмбе, 20 июнь 2017",Яңылыҡтар,Na
https://kulturarb.ru/ba/news/miras-iҙelbaevtyң-һajlanma-әҫәrҙәr-kitaby-donya-kүrҙe, Мирас Иҙелбаевтың «Һайланма әҫәрҙәр» китабы донъя күрҙе ,Na,"

Ошо көндәрҙә «Китап» нәшриәтендә әҙәбиәт белгесе, яҙыусы Мирас Иҙелбаевтың «Һайланма әҫәрҙәр» китабы донъя күрҙе.
Йыйынтыҡҡа «Юлай улы Салауат» исемле тарихи роман-эссе, «Ҡыҙыл ҡарҙар» повесы, «Ноктюрн», «Аҡ сәскәле болон», «Ҡайтыу», «Ҡоштар китә», «Зәңгәр свитер», «Ағартылыр юлдар» хикәйәләре индерелде.
«Юлай улы Салауат» роман-эссеһы – халҡыбыҙҙың милли геройы һәм шағир-импровизаторҙың тормош юлы, хәрби юлбашсылыҡ эшмәкәрлеге, ижады тураһында; «Ҡыҙыл ҡарҙар» повесы репрессия йылдары ҡорбандарына арнала; хикәйәләрҙең үҙәгендә – юғары әхлаҡ төшөнсәләре өсөн көрәшеүсе хәҙерге заман геройҙары.
 
 
 
 ","
	Шишәмбе, 20 июнь 2017",Яңылыҡтар,Na
https://kulturarb.ru/ba/news/bajram-jәme-tirmәlәr, Байрам йәме – тирмәләр ,Na,"

Күптән түгел Белорет районында  Тирмәләр конкурсы үтте. Сара Рәсәйҙә иғлан ителгән Экология һәм айырыуса һаҡланған тәбиғәт ҡомартҡылары йылына, ҡаланың 255 йыллыҡ юбилейына һәм Рәсәй кѳнѳнә арналды.
Конкурсҡа 24 тирмә ҡуйылды. Һабантуйға Белорет педагогия колледжының, Мәғариф идаралығының да айырым тирмәләр ҡуйыуы байрамға йәм ѳҫтәне. Комиссия ағзалары конкурста ҡатнашыусыларҙы тирмәләрҙе биҙәү, милли аш-һыу тѳрлѳлѳгѳ, боронғо йола, ғѳрѳф-ғәҙәттәрҙе күрһәтеү, ҡул эштәре күргәҙмәһе буйынса баһаланы. Асыларҙың тирмәһе янынан кеше ѳҙѳлмәүе хәҙер инде матур традицияға әйләнеп бара. Боронғолоҡто бар ысынбарлығында күрһәткән тирмә янында фотоға тѳшкәндәр ҙә күп булды. Асылар быйыл ҡот ҡойоу йолаһын күрһәтте һәм йола үтәп, илебеҙгә, тормошобоҙға ҡот, именлек теләне. Ҡала хакимиәте тирмәһендә ҡунаҡтарҙы Экология йылына арналған концерт номерҙары менән ҡаршы алдылар. Бында ҡул эштәре күргәҙмәһе, милли аш-һыу ҙа һәр йылдағыса күп булды.
Сермән йәйләүендә беренсе бал алыу йолаһын ауыл хакимиәте башлығы Лилиә Сибәғәтова элек-электән һаҡланып килгән ғѳрѳф-ғәҙәттәр буйынса күрһәтеүгә иреште. Ҡунаҡсыл сермәндәр барыһын да ауылдың быйыл үтәсәк 315 йыллыҡ байрам сараһына саҡырҙы. Сосновкаларҙың “Кәкүк сәйе” йолаһы ла күптәрҙең күңеленә хуш килде.
 ","
	Шишәмбе, 20 июнь 2017",Яңылыҡтар,Na
https://kulturarb.ru/ba/news/bajyҡ-balalar-bejeү-televizion-bәjgeһenә-һajlau-tury-үtte,  «Байыҡ» балалар бейеү телевизион бәйгеһенә һайлау туры үтте ,Na,"

Башҡортостан юлдаш телевидениеһы хәбәр итеүенсә, Өфөлә «Байыҡ» балалар бейеү телевизион конкурсына һайлау туры үтте.
Бәйгелә   бөтәһе 500-гә яҡын бала ҡатнашҡан , баһалама комиссияһы 200 ҙән ашыу сығышты ҡараған. Финалға үтеүселәр Гала-концертта сығыш яһаясаҡ.  
Дәүләкәндәр «Тыпырҙаҡ» бейеүен алып килгән. Ансамбль һайлап алыу турына ентекле әҙерләнгән.  Сәхнәлә өйөрөлөп бейеүсе кескәйҙәрҙе тыныс күңел менән ҡарау мөмкин түгел.  Уларҙың хәрәкәттәренә күҙ әҙ эйәрмәй. Яһалмалылыҡ юҡ, оҫта  һәм ихлас бейейҙәр.  Быйыл туғыҙынсы тапҡыр үткәрелгән «Байыҡ» бейеү телевизион конкурсында 500- ҙән ашыу бала һәм үҫмер  ҡатнаша.
Баймаҡта Урал аръяғы төбәктәре өсөн һайлап алыу туры үткән.  Бейеүҙәр бер-береһен ҡабатламай.  Иң-иңдәрҙе һайлап алыу еңелдән түгел, шулай ҙа бәйге булғас, еңеүселәре лә буласаҡ.      Башҡортостандың утыҙҙан ашыу төбәге вәкилдәре «Байыҡ»та үҙ көсөн һынап ҡарай. Бигерәк тә Миәкә, Ғафури, Баймаҡ, Хәйбулла райондары, Сибай ҡалаһы  ныҡ әҙерләнгән, тип билдәләне жюри.   Миәкә ҡыҙы Сөмбөл Әхмәтшина «Батыр ҡыҙ» бейеүен башҡарҙы.12 йәшлек уҡыусы  биш йәшенән бейей «Байыҡ»та икенсе тапҡыр  һәм быйыл үҙенсәлекле номер менән сығыш яһарға булған. Абруйлы бәйге республика  район-ҡалаларында йәшәүсе балалар араһында  һәләтле бейеүселәрҙе аса.  Яңы бейеү өйрәнеүселәр ҙә, классик өлгөләргә өҫтөнлөк биреүселәр ҙә етди ярыш сәме менән яна.
«Байыҡ» бейеү телевизион конкурсының Гала-концерты быйыл Өфөлә, 15 июлдә «Ватан» этнопаркында үтә. Тамашала республика төбәктәренән генә түгел, Бүрәт, Чечен республикаларынан, Осетиянан һәм Түбәнге Новгород ҡалаһынан килгән ҡунаҡтарҙың да сығышы көтөлә.  
 
 
 ","
	Шишәмбе, 20 июнь 2017",Яңылыҡтар,Na
https://kulturarb.ru/ba/news/bөrө-ҡalaһynda-aleksandr-pushkindyң-izhadyna-arnalғan-festival-ojoshtoroldo, Бөрө ҡалаһында  Александр Пушкиндың ижадына арналған фестиваль ойошторолдо   ,Na,"

 Бөрө ҡалаһында ойошторолған был әҙәби сара быйыл икенсе тапҡыр ғына уҙғарыла. Шулай булыуға ҡарамаҫтан, төбәктә йәшәүселәр араһында был конкурс популярлыҡ яулап та өлгөргән. Быйыл “Етенсе маршрут” әҙәби берекмәһе ҡаланың мәҙәниәт бүлеге менән берлектә үткәргән фестиваль урыҫ шағиры Александр Пушкиндың ижадына арналды. Биш номинацияла ҡаланың йәштәре, студенттары, Өфөнән, Нефтекаманан, Асҡын районынан килгән ижадсылар әҙәби оҫталыҡ буйынса һынау тотто. 
“Пушкиндың шиғырҙарын яттан һөйләү”, “Пушкин хаҡында башҡа шағир шиғыры”, “Пушкинға минең бағышлау”, “Минең ижадым”, “Пушкиндың шиғырын Рәсәй халыҡтары телдәренә тәржемә итеү” буйынса ике сәғәт дауамындағы ярышта тотош зал А. Пушкин шиғриәтенә генә түгел, осорона сумғандай булды. Тамаша төрлө йылдарҙа төшөрөлгән һүрәттәр һәм видеорәттәр менән биҙәлеп барҙы. Был күренеш йыйнаҡ залды йәнә лә бер уйлы, бер ғәмле, бер шиғри йәнле итте. 
Беренсе тапҡыр республикала урыҫ яҙыусылары әҫәрҙәрен башҡортсаға тәржемә буйынса ла һүҙ алып барылды. Был хаҡта шағирә Гүзәл Ситдиҡова менән фекер алышып, тәржемәләребеҙҙе уҡып ишеттерҙек. Киләсәктә был фестивалдә тәржемәләргә айырым урын бүленәсәк, тине сараны ойоштороусыларҙың береһе, шағир Александр Хватков. Шулай итеп, “Пушкиндың шиғырҙарын яттан һөйләү” буйынса – Мария Салина, “Пушкин хаҡында башҡа шағир шиғыры” буйынса – Дарья Шишко, “Пушкинға минең бағышлау” номинацияһында – Владимир Котельников, “Минең ижадым” ярышында Яна Савицкая беренсе урынға лайыҡ булды. Әйткәндәй, Янаның шиғырҙары яңы образдары, яңы табыштары менән һоҡландырып ҡына ҡалманы, ул шиғырҙарҙы тасуири уҡый белеүе менән дә иғтибарҙы йәлеп итте. Асҡын районынан килгән Руслан Әмировтың “Пушкин тере” шиғыры ла баһалама ағзалары тарафынан ҡыҙыҡлы тип табылды. Роман Дәүләтшин С. Есениндың “Пушкинға” шиғырын шундай тәрән тетрәнеү менән уҡыуы залдағыларҙың күңеленә ике шағирҙың да ауазын еткергәндәй булды.  Киләһе йыл да ойоштороласаҡ был сара. Йәштәр, әүҙемерәк булығыҙ! Әҙәбиәт асманы һеҙҙең өсөн яңы мөмкинлектәр аса!
Сығанаҡ: http://bashgazet.ru/kultura-i-literatura/26720-etense-marshrutty-pushkin-tutalyshy.html
 
 ","
	Дүшәмбе, 19 июнь 2017",Яңылыҡтар,Na
https://kulturarb.ru/ba/news/iң-kүlәmle-mәҙәni-saralarҙyң-bereһe-evraziya-jөrәge-festivale-tamamlandy,"      Иң күләмле мәҙәни сараларҙың береһе- ""Евразия йөрәге"" фестивале тамамланды ",Na,"

Кисә, 18 июнь көнө республикала был аҙналағы иң күләмле мәҙәни сара ""Евразия йөрәге"" фестивале тамамланды. Мәртәбәле сараның иң һуңғы көнө  ""Өфө-Ҡурайфест"" тигән  концерт менән йомғаҡланды.
Сара ""Мираҫ"" йыр һәм бейеү ансамбленең концерты менән башланды. Өфө ҡалаһының йөҙөк ҡашы һаналған ансамбль тамашасылар иғтибарына 2016-2017 йыл миҙгеленең иң күркәм һәм сағыу хореографик ҡуйылыштарын тәҡдим итте. “Илкәйем, “Салауат мираҫы” кеүек бейеүҙәрҙе хәлыҡ һәр ваҡыттағыса дәррәү алҡыштар менән ҡаршы алды, шулай уҡ донъя халыҡтары бейеүҙәре башҡарылды.
""Өфө-Ҡурайфест"" проектының төп геройы-ҡурай көйө ағылыу менән тирә-яҡ яҡтырып киткәндәй тойолдо, донъя сихри моң менән тулды.
200 ҡурайсынан торған ансамбль башҡарыуындағы  башҡорт халыҡ көйҙәре “Урал”, “Һалдат маршы” яңғыраны. Билдәле ҡурайсыларыбыҙ Азат Айытҡолов, Юлай Ғәйнетдинов, Артур Ғайсаров, Илнур Хәйруллин, Илшат Ишморатов, Ишморат Илбәков, Азат Биҡсурин, Илнур Һибәтуллин, Роберт Юлдашев сығыштары был проектҡа тик мәртәбә генә өҫтәне.
Тамашала Линар Дәүләтбаев етәкселегендәге Башҡортостан Республикаһының Милли халыҡ инструменттары оркестры сығыш яһаны. Шулай уҡ Хөсәйен Әхмәтов исемендәге Башҡорт дә-ләт филармонияһы солистары: Азамат Тимеров, Марсел Ҡотоев, Тимур Рамазанов, Рөстәм Шаһыбалов, Эльмир Әбүбәкиров, Дамир Таипов, Артур Шәрипов, Римма Амангильдина, Артур Ғайсаров(ҡурай), Айрат Ҡарасов(ҡумыҙ), Аяз Нухов(ҡыл-ҡумыҙ) “Азамат”, “Ҡара юрға”, “Элмәлек”, “Башҡорт ҡымыҙы”, “Хан ҡыҙы” башҡорт халыҡ йырҙарын башҡарҙылар.
Байрам сараһында “Төнъяҡ амурҙары”, “Мираҫ” коллективтары, Азат Биҡсурин етәкселегендәге “Сураман” этно-рок төркөмө сығыштары тамашаға дәрт һәм дарман генә өҫтәне.
 Белеүебеҙсә, “Ятаған” төркөмө – профессионал музыканттарҙан торған квартет. Боронғо менән заман ритмдарын бер моңға көйләп башҡарған был төркөм менән таныш булмағандар һирәктер. Уникаль һәм  акустик инструменттар: йатаган, домбра, бағлама (саз), гитара, ҡыл-ҡубыҙ, морин-хуур, виолончель, ҡурай ярҙамында тыуған моң барлыҡ тамашасыларҙы ла әсир итте.
Мәскәү ҡалаһынан килгән, World Music жанрында ижад итеүсе  «ZAMAN» төркөмө өфөлөләр күңеленә бик хуш килде.
Ә бына һәр сығышынан дәрт, ялҡын ағылған  мультиинструменталист ZAINETDIN – Заһир Зәйнетдинов амфитеатр сәхнәһен дер һелкетте.
Уның проектында боронғо халыҡ моңдарын заманса эшкәртеүҙә ишетергә мөмкин ине. Донъя халыҡтарының музыка инструменттары менән оҫта эш иткән музыкант:ҡурай, варган, ҡубыҙ, думбыра, жалейка, тин вистл, дудук инструменттарында бик тә оҫта уйнай, шулай уҡ өзләй ҙә.
Республикабыҙ данын сит илдәргә танытыусы Роберт Юлдашев етәкселек иткән “Ҡурайсы” төркөмө сығышы «UFA – Kuraifest»  проектын йәнә лә дәртләндерҙе, йәм өҫтәне.
""Евразия йөрәге"" фестивален һәм  «UFA – Kuraifest»  проектын Башҡорт дәүләт филармонияһы солистары Екатерина Ямщикова, Полина Кобец һәм Сиявуш Шерматов тамамланы, улар  ""Евразия йөрәге"" фестиваленең гимнын башҡарҙы.
Иҫегеҙгә төшөрөп уҙам, 15 июнь көнө ""Евразия йөрәге"" фестивален Йәш симфоник оркестр асты, 16 июндә республика Милли костюм парады һәм “Уйна, гармун!” байрамдары, ә кисен Этнотөн уҙҙы. 17 июнь-Симфоник төн проекты һәм БР Милли симфоник оркестры сығыш яһаны.
""Евразия йөрәге"" фестиваленең ойоштороусылары: Башҡортостан Республикаһының Мәҙәниәт министрлығы, Федераль Мәҙәниәт министрлығы һәм Милләттәр эштәре буйынса агентлыҡ, Х.Әхмәтов исемендәге Башҡорт дәүләт филармонияһы, Республика халыҡ ижады үҙәге, З. Исмәғилев исемендәге Өфө дәүләт сәнғәт институты, БР Милли симфоник оркестры.
 
Автор: Гүзәл Багаева
 
 ","
	Дүшәмбе, 19 июнь 2017",Яңылыҡтар,Na
https://kulturarb.ru/ba/news/respublikala-kurort-һabantujy-kөrәsh-bishbarmaҡ-һәm-ҡobajyr-keүek-milli-brendtar-menәn-tanyshtyrҙy," Республикала Курорт һабантуйы көрәш, бишбармаҡ һәм ҡобайыр кеүек милли брендтар менән таныштырҙы ",Na,"

Башҡортостанда Яҡтыкүл буйында Курорт һабантуйы уҙҙы. Заманса форматтағы һабан байрамы сарала ҡатнашыусыларға тағы ла бер ҡат милли башҡорт брендтары: билбау көрәше, бишбармаҡ менән һыйлау, башҡорт батырҙары хөрмәтенә ҡобайырҙар тураһында иҫкә төшөрҙө.
Ҡырҡтытау итәгендәге йәмле яланға яҡындағы ауылдарҙа йәшәүселәр һәм курортта ял итеүселәр генә түгел, Рәсәйҙең төрлө төбәктәренән – Мәскәү, Ырымбур, Екатеринбург, Башҡортостан һәм Силәбе ҡалаларынан ҡунаҡтар килде. Байрамда ҡатнашыусыларҙы һәм ҡунаҡтарҙы Башҡортостан Хөкүмәте вице-премьеры Салауат Сәғитов, Эшҡыуарлыҡ һәм туризм буйынса дәүләт комитеты рәйесе Вячеслав Ғиләжетдинов сәләмләне.
Төп майҙанды Әбйәлил, Бөрйән, Йылайыр һәм Учалы райондары тирмәләренән теҙелгән этноауыл биҙәне. Ваҡиғалар үҙәгендә «Яҡтыкүл батыры» исеменә көрәш, уҡ атыу буйынса спорт ярыштары, парашют спорты булды. Тамашасылар спорт ярыштары марафонында һәм халыҡ уйындарында ҡатнашты.
Сағыу концерт программаһы булды. Көндөҙ тамашасылар «Башҡорт йыры» популяр йыр бәйгеһе лауреаттары һәм Учалы филармонияһы артистары менән берлектә ойошторолған программаны ҡараны. «DeBufo» урам театры актерҙары ла ҡунаҡтарҙың күңелен асты. Кискеһен Курорт һабантуйы сиктәрендә тәүгә «Уралым» заманса этно музыка фестивале уҙҙы. Унда «Орлан», «Арғымак», «Zaman», «Йатаған», «Һауа», «Катя Ямщикова project» этно-төркөмдәре сығыш яһаны.
«Донъя контексында этник музыканы үҫтереү» темаһына оҫталыҡ дәресе фестивалдең үҙенсәлекле өлөшө булып торҙо. Атап әйткәндә, этник музыканы үҫтереү серҙәре менән бүрәт этно музыкаһы йондоҙо, «Намгар» төркөмө солисы Намгар Лхасаранова уртаҡлашты, Өфө композиторы Марат Татурас сығыш яһаны. Курорт һабантуйының ҡунаҡтары араһында билдәле «Deep Forest» төркөмө лидеры Эрик Муке булды.
«Күләгә» башҡорт бейеүен иң оҙаҡ башҡарыуға тамашасылар араһында Асыҡ бейеү конкурсы байрамдың яңы сағыу өлөшө булды. Бейеүселәр сәғәттән ашыу ямғыр аҫтында оҫталыҡта ярышты. Иң ныҡлылары – Әбйәлил һәм Баймаҡ районы вәкилдәре бишәр мең һум аҡса менән бүләкләнде. Байрамда, ғәҙәттәгесә, курорт зонаһында ял итеүгә һәм күңел асыуға сертификаттар уйнатылды.
Милли ихаталар күргәҙмәһендә этник стилдәге кейеҙ келәм фонында фото төшөргә, боронғо башҡорт биҙәүестәрен тағып ҡарарға, башҡорт милли ризыҡтарынан ауыҙ итергә мөмкин булды. Ҡорот менән һөҙлөклө бишбармаҡ, талҡан, ҡымыҙ, буҙа, сәк-сәк – ошо милли ашамлыҡтарҙы тәмләп ҡарарға ғына түгел, һатып алырға ла мөмкин ине. Халыҡ художество кәсептәре оҫталары байрам ҡунаҡтары өсөн үҙ изделиеларын һатыу йәрминкәһен ойошторҙо һәм оҫталыҡ дәрестәре уҙғарҙы.
Сәхнә эргәһендә музей ҡаласығы теҙелгәйне. Урал аръяғы райондары боронғо экспонаттар менән таныштырҙы. Быйыл үҙенең 85 йыллығын билдәләүсе Магнитогорск металлургия комбинатының тарихы буйынса экспозиция күргәҙмәнең биҙәге булды. Бәләкәй тамашасылар өсөн Балалар һабантуйы программаһы (аттракциондар һәм пикник зоналары) ҡаралғайны.
Шулай уҡ сара сиктәрендә төбәктең туристик-рекреацион өҫтөнлөгөн үҫтереү мәсьәләләре буйынса түңәрәк өҫтәл үтте.
Байрам сағыу файер-шоу, дискотека һәм фейерверк менән тамамланды.
Курорт һабантуйы төбәктең визит карточкаһына һәм Урал аръяғындағы ваҡиғалар туризмының сағыу проектына әйләнде. Быйыл байрам өсөнсөгә уҙғарылды. Ғәҙәттәгесә йәйге ял миҙгелен асып, байрам йолаларҙы һаҡлап ҡалыуға ғына түгел, ниндәйҙер яңылыҡ индереүгә һәм ҡунаҡтарҙы бай программа менән дәртләндереүгә йүнәлтелгән.
Сығанаҡ: http://www.bashinform.ru/bash/1012931/
 
 
 ","
	Дүшәмбе, 19 июнь 2017",Яңылыҡтар,Na
https://kulturarb.ru/ba/news/msshhepkin-isemendәge-yuғary-teatr-uchilishheһynda-uҡyrғa-telәүselәr-iғtibaryna, М.С.Щепкин исемендәге Юғары театр училищеһында уҡырға теләүселәр иғтибарына ,Na,"

М. Ғафури исемендәге Башҡорт академия драма театры хәбәр итеүенсә, Мәскәүҙең М.С. Щепкин исемендәге театр училищеһына «Актерлыҡ сәнғәте» һөнәре буйынса уҡыу өсөн студенттар ҡабул ителә.
Уҡырға инеү өсөн һайлап алыу конкурсына документтарын тапшырған егет һәм ҡыҙҙар өсөн «Актер сәнғәте», «Драма театры һәм кино актеры» һөнәрҙәре буйынса ижади консультациялар уҙғара. Консультациялар 2017 йылдың 23 июненән 3 июленә ҡәҙәр. Консультацияларҙың датаһы һәм сәғәтен билдәләү өсөн (347) 235-78-16, (347) 233-59-00 (Рәшитова Маргарита Иршат ҡыҙы) телефондарына шылтыратырға кәрәк.
Билдәле актер, Рәсәйҙең һәм Башҡортостандың халыҡ артисы Хөрмәтулла Үтәшев әйтеүенсә,  ижади йәштәр өсөн яҡшы мөмкинлек, сөнки был махсус курс — конкурсты үткәндәр илдең иң яҡшы театр институттарының береһендә бөтөнләй бушҡа уҡыу мөмкинлеге ала.
Хөрмәтулла Үтәшев Башҡорт драма театрында Щепкин исемендәге театр училищеһына һуңғы махсус курстың 2002 йылда ойошторолоуын иҫкә төшөрҙө. Хәҙер ошо курсты тамамлаусылар — билдәле сәхнә оҫталары: Гөлнара Ҡаҙаҡбаева, Ирада Фазлаева, Милена Сираева, Артур Ҡунаҡбаев, Илсур Ҡаҙаҡбаев, Фәнис Рәхмәтов, Ринат Баймырҙин, Урал Әминев, Юнир Ҡоланбаев, Артур Кәбиров.
«Бәхетегеҙҙе һынап ҡарағыҙ!», — ти йәштәргә Хөрмәтулла Үтәшев. Бының өсөн хатта Мәскәүгә лә барырға кәрәкмәй, баш ҡала профессорҙары үҙҙәре Өфөгә килеп, имтихан аласаҡ.
 
 ","
	Дүшәмбе, 19 июнь 2017",Яңылыҡтар,Na
https://kulturarb.ru/ba/news/өfөlә-nәzәkәtle-sәj-eseү-boronғo-һauyt-һaba-donyaһy-isemle-kүrgәҙmә-bara, Өфөлә “Нәзәкәтле сәй эсеү. Боронғо һауыт-һаба донъяһы” исемле күргәҙмә бара ,Na,"

Күптән түгел Башҡортостандың Милли музейында “Нәзәкәтле сәй эсеү. Боронғо һауыт-һаба донъяһы” исемле ҡыҙыҡлы күргәҙмә үҙ ишектәрен асты. 
Сығышы менән Октябрьский ҡалаһынан, әлеге ваҡытта Саратов ҡалаһында йәшәүсе Виталий Уланов самауырҙар, батмустар, сәй сервиздары коллекцияһын тәҡдим итә. Боронғо һауыт-һаба бер нисә миллион һум менән баһалана, ти коллекционер.  Улар араһында инглиз батшалары, иран әмирҙәре, рус байҙары мөлкәтенә ҡарағандары бар. Һәр әйбергә оҫтаһының имзаһы, датаһы, сығышы ҡуйылған.  Күргәҙмәгә килеүселәр доғалар ырылған төрөк самауыры, һөйәктән яһалған сәй сервизы һәм “Титаник” пароходы ҡалдыҡтары араһында табылған портсигар менән таныша ала.
Күргәҙмә экспонаттары көнбайыш Европа һәм  Американың XVIII-XX быуаттарына ҡарай. Һәр бер экспонатҡа оҫтаның исеме яҙылған, мисәте ҡуйылған: Оффенбахтан Гендель, Буддерс, Элкингтон һәм Мейсон, Меридан, Гохрам һәм башҡалар.
Барокко, классицизм, эклектика, модерн – барыһы ла күргәҙмәнең экспонаттарында сағылыш тапҡан.
Үҙенсәлекле күргәҙмәлә төрлө с амауырҙар, батмустар, сәйнүктәр менән танышырға мөмкин.  Көмөш, баҡыр,  янтарҙан эшләнгән сәнғәт өлгөләре менән танышырға теләһәгеҙ- Башҡортостандың Милли музейында барған  “Нәзәкәтле сәй эсеү. Боронғо һауыт-һаба донъяһы” күргәҙмәһенә юл алығыҙ.
 Гүзәл Багаева
 
 
 
 ","
	Дүшәмбе, 19 июнь 2017",Яңылыҡтар,Na
https://kulturarb.ru/ba/news/ujna-garmun-respublika-bajramy-200-gә-yaҡyn-garmunsyny-jyjҙy," “Уйна, гармун!” республика байрамы 200 гә яҡын гармунсыны йыйҙы ",Na,"

Кисә Салауат Юлаев майҙанында –  “Уйна, гармун!” Беренсе республика байрамы уҙҙы. Күркәм байрам балалар тарафынан оригами техникаһы менән эшләнгән ҡағыҙ  гармундарҙы һауа шарҙарына бәйләп асыҡ күккә осороу менән башланды.
Байрамға республикала йәшәүсе барлыҡ гармунсылар йыйылғайны, барлығы 200-гә яҡын талант эйәләре халыҡты дәртләндереп кенә ҡалманы, тәжрибә һәм оҫталыҡ менән уртаҡлашты.
Байрам концертында “Гармун байрамы-2017” бәйгеһендә Гран-при исеменә лайыҡ булыусы Надежда Володина, Рәис Ҡаҙраев, “Гармун байрамы-2014” конкурсында шулай уҡ Гран-при алыусы Нәғим Бабичев, Яңауыл районының талъян халыҡ ансамбле, Бөтә Рәсәй “Уйна, гармун!” телевизион проектынында ҡатнашыусы Хәйҙәр Яҡшыбаев һәм башҡалар ҡатнашты.

 
 ","
	Шәмбе, 17 июнь 2017",Яңылыҡтар,Na
https://kulturarb.ru/ba/news/milli-kostyum-bajramynda-2-meңgә-yaҡyn-keshe-ҡatnashty, Милли костюм байрамында 2 меңгә яҡын кеше ҡатнашты ,Na,"

Өфөлә барған «Евразия йөрәге» сәнғәт фестивале Милли кейемдәр парады менән дауам итте. Кисә, 16 июнь көнө, Милли костюмдағы халыҡ төркөмө Башҡорт драма театрынан алып Конгресс-холға тиклем байрам парадында ҡатнашты.
Милли костюм байрамы көндөҙгө сәғәт 5-тән киске 7-гә тиклем барҙы. Мәжит Ғафури исемендәге Башҡорт драма театрынан алып Салауат Юлаев майҙанына тиклем һуҙылған парадта теләгән һәр кем ҡушыла алды. Башҡортостанда йәшәүсе барлыҡ халыҡтарҙы ла миили кейемдәрҙә күрергә мөмкин ине. Интерактив майҙансыҡтар, дәртле йыр-моң менән үрелеп барҙы тамаша.
Тамашасылар интерактив программаға әүҙем йәлеп ителде. Башҡорт милли кейеме байрамы барышында бейеү флешмобы, тамашасылар менән уйындар ойошторолдо.
Милли кейемдәр һәм биҙәүестәр күргәҙмә-йәрминкәһе Өфө халҡына һәм дә башҡала ҡунаҡтары күңеленә бик тә хуш килде.
Шулай уҡ «Евразия йөрәге» сәнғәт фестивале сиктәрендә “Уйна, гармун!” байрамын да күрә алдыҡ. Дәртле гармун моңдарына йыйылған халыҡтың дәррәү бейеү көйҙәренә өҙҙөрә баҫыуҙары байрам сараһын тағы ла йәмләндерҙе генә.
Әйткәндәй, фестивалде бөтә донъя ҡарай ала. Сараның рәсми сайтында онлайн-трансляция алып барыла. Артабан фестивалде ""Этнотөн"" дауам итте.

 ","
	Шәмбе, 17 июнь 2017",Яңылыҡтар,Na
https://kulturarb.ru/ba/news/bөgөn-milli-batyrybyҙ-salauat-yulaevtyң-tyuғan-kөnө, Бөгөн милли батырыбыҙ-Салауат Юлаевтың тыуған көнө ,Na,"

Бөгөн Башҡортостан тарихында мәңге һаҡланған бөйөк, дан һәм бөтмәҫ-төкәнмәҫ мөхәббәт ҡаҙанған шәхестәребеҙҙең береһе, батырлыҡ һәм ил мәнфәғәтенә тоғролоҡ өлгөһө, башҡорт милләтенең рухи ҡаһарманлыҡ символы Салауат Юлаевтың тыуыуына 263 йыл.
Салауат Юлаев 1754 йылда Себер даруғаһының Шайтан-Көҙәй улусы старшинаһы Юлай Аҙналин ғаиләһендә тыуған. Тикшереү ваҡытында Салауат үҙен Өфө өйәҙенең Тәкә ауылында тыуған, ә Юлай ауылында йәшәгән тип күрһәтә. Тарихсылар билдәләүенсә, Салауаттың атаһы Юлай Аҙналинды ябай общинниктар иҫәбенә мал йыйған бай старшиналарға индереп булмай. Ул башҡорттарҙы аҫаба ерҙәрен һатыуға өндәгән, үҙҙәре өсөн файҙалы шарттарҙа тимер юл заводтары төҙөү өсөн ер һатып алыу йәки ҡуртымға алыу тураһындағы закондарҙы аңлы рәүештә боҙған губерна хакимиәте вәкилдәренә ҡаршы көрәшкән.
Салауат Юлаев 1773-1775 йылғы крәҫтиәндәр һуғышы башланғандан алып баш күтәргән бөтә Башҡортостан башында тора. Уны батша властары 1774 йылдың 24 ноябрендә ҡулға ала, ә атаһы Юлай Аҙналинды унан да алда әсиргә алған булалар.
Бығау һалып, улар Мәскәүгә оҙатыла. Юлай Аҙналин бик һәләтле, бай, аҡыллы һәм абруйлы кеше була. Башҡорттар уны бик ихтирам итә һәм улус старшинаһы итеп һайлай. Урындағы властар ҙа старшинаға ышаныс һәм хөрмәт менән ҡарай.
1768 йылда Ырымбур губернаторы кенәз Путятин үҙе Юлайҙы башҡорт командаһы старшинаһы итеп тәғәйенләй. Ләкин тиҙҙән сауҙагәр Твердышев Юлай Аҙналин биләмәһендәге ерҙәрҙе Сим заводына тартып ала. Башҡорт ерҙәре бөлгөнлөккә төшә, шуға күрә лә Юлай Аҙналин менән уның ун туғыҙ йәшлек улы Салауат Емельян Пугачев етәкселегендәге хәрәкәткә ҡушыла.
Салауатты тотҡандан һуң ун ай үткәс, 1775 йылдың сентябрендә, атаһы менән бергә язаға тарттырыла. Бөтә халыҡ алдында икеһен дә 175 тапҡыр ҡамсы менән һуҡтыралар. Бер айҙан һуң танау япраҡтарын өҙөп алалар, маңлайҙарына һәм йөҙҙәренә келәймә баҫтыралар. 1775 йылдың 2 октябрендә ҡул-аяҡтары бығауланған Салауат менән Юлай һаҡ аҫтында Рогервик ҡәлғәһенә (хәҙерге Эстонияның Палдиски ҡалаһы) мәңгелек каторгаға оҙатыла.
Балтика порты Рогервикка Петр I тарафынан нигеҙ һалына. Әммә башҡорт ихтилалында ҡатнашыусыларҙы Рогервикка килтергәндә ҡәлғә ташландыҡ хәлдә була. Унда ҙур булмаған бер гарнизон һәм аҙ ғына әсирҙәр ҡалған була. Салауат менән Юлай бында үҙ көрәштәштәрен: Пугачев полковнигы И.С. Аристовты, полковник Ҡәнзәфәр Усаевты һәм башҡаларҙы осрата. Салауат Юлаев менән атаһы ҡалған ғүмерен ошонда үткәрә.
Тәхеткә Павел Беренсе күтәрелгәс, ҡәлғә коменданты Лангель ҡалған пугачевсыларҙы Таганрогка йәки Иркутскиға буҫтау фабрикаһына күсереүҙе һорап мөрәжәғәт итә. Әммә Сенат, уларҙың ҡасыуынан ҡурҡып, рөхсәт бирмәй. 1775 йылдың 17 мартында императрица Екатерина II-нең махсус манифесы индерелә. Уға ярашлы, Пугачев бунтында ҡатнашыусыларҙың барыһы ла ғүмерлек һөргөнгә ебәрелергә, ә исемдәре мәңгегә онотолорға, телгә алынмаҫҡа тейеш була. Ошо манифест буйынса властар урындарҙа баш күтәреүселәрҙең исемдәрен телгә алыусыларҙы аяуһыҙ эҙәрлекләй.
Салауат һөргөндә 1800 йылдың 26 сентябрендә вафат була.
… Салауатты бөгөн дә хөрмәтләп иҫкә алалар. 
Яҡты донъянан киткәндә Салауатҡа ни бары 46 йәш була, шуның 25 йылын тотҡонлоҡта үткәрә. Әммә халыҡ хәтерендә ул йәш, 20 йәшлек шағир, полководец, үҙ иңендә – халҡы ышанысын, ә ялҡынлы йөрәгендә башҡорттарҙың азатлыҡ һөйөүсе рухын йөрөткән буйһонмаҫ титан булып һаҡлана.
Уның образы Республикабыҙ символының айырылғыһыҙ өлөшө. Батыр һыны Башҡортостан гербында урын алған. Салауат Юлаев исемендәге орден һәм республикабыҙҙың әҙәбиәт, сәнғәт, архитектура өлкәһендә дәүләт премияһы бар. Уның исеме ҡала, район, хоккей клубы, предприятиелар, Башҡортостанда, Силәбе, Ҡурған, Ырымбур һәм башҡа өлкәләрҙә, Татарстан, Донецк, Кривой Рог, Эстонияның Палдиски ҡалаларындағы урамдарға бирелгән. Төрлө төбәктәрҙә уға һәйкәлдәр һәм бюстар ҡуйылған, күп кенә ауыл һәм ҡалаларҙа Салауат Юлаев музейҙары эшләй. Башҡортостанда йыл һайын Салауат көндәре үтә, “Салауат йыйыны” республика фольклор байрамы уҙғарыла.
 
 
 ","
	Йома, 16 июнь 2017",Яңылыҡтар,Na
https://kulturarb.ru/ba/news/өfөlә-simfonik-tөn-үtte, Өфөлә Симфоник төн үтте ,Na,"

Кисә, 15 июнь көнө Өфөлә «Евразия йөрәге» халыҡ-ара сәнғәт фестивале башланды. Сара Өфө амфитеатрында тәүге Симфоник төн менән асылды. 
Фестивалде Йәштәр симфоник оркестры концерты менән башланып китте. Симфоник төндә Чайковскийҙың, Григтың, Шуберттың классик әҫәрҙәре яңғыраны, Заһир Исмәғилевтың, Морат Әхмәтовтың музыкалары барыһын да әсир итте.
Йәш музыканттар – виолончелсы Рөстәм Хәмиҙуллин һәм Аяз Нухов, ҡурайсы Артур Ғайсаров, флейтасы Инна Фоменко сығыш яһаны.
Билдәле йырсылар Илһам Вәлиев, Артур Ҡәйепҡолов, Гөлнара Вәлиева, Аида Ғабдулхаҡова, Регина Звегинцева, Иҙел Аралбаев һәм Радмир Хәсәнов үҙ сығыштары менән барыһын да хайран ҡалдырҙы.
Симфоник төн сиктәрендә тамашасыларға «Башҡортостан» киностудияһы төшөргән йәнһүрәттәр күрһәтелде. 
Бөгөн,16 июнь-Этнотөн,ә артабан фестивалде Милли симфоник оркестр менән икенсе Симфоник төнө дауам итәсәк, «Мираҫ» ансамбленең концерты, «Өфө-Ҡурайфест» тамашаларынан ситтә ҡалмағыҙ.

 ","
	Йома, 16 июнь 2017",Яңылыҡтар,Na
https://kulturarb.ru/ba/news/salauat-yulaevtyң-tyuyuyna-263-jyl-tulyuғa-arnalғan-jyjyn-үtte, Батыр рухы менән һуғарылған йыйын ,Na,"

Милли батырыбыҙҙың тыуған төйәгендә Салауат Юлаевтың тыуыуына 263 йыл тулыуға арналған олуғ йыйын үтте. Быйылғы байрам  «Берҙәмлек» фестиваленә үрелеп барыуы менән дә иҫтәлекле. Салауаттар майҙанда яҙғы баҫыу эштәрен уңышлы атҡарып сыҡҡан ялан батырҙарын да тәбрикләне.
Салауат батырҙың  баласаҡ эҙҙәрен һаҡлаған, батырлыҡ орлоҡтары һалған, ижадҡа илһам биргән изге төйәк йәнә батыр рухы менән һуғарылды. Театрлаштырлған тамаша халыҡты быуаттар төпкөлөнә алып инеп тарих ауазын ишеттерҙе, Салауат Юлаевтың тормош юлын тағы бер тапҡыр күҙ алдынан үткәрергә ярҙам итте.   Башҡорттоң моңло йырҙары булһынмы, һәлмәк  бейеүҙәреме, бар сығыштарҙан да илһөйәрлек  тойғоһо урғылып тора.  Бер майҙан булып сыҡҡан атлылар ҙа байрамға биҙәк, йәм өҫтәне.  «Салауат йыйыны» йәш быуында тарихҡа, тыуған төйәккә һөйөү, ихтирам тәрбиәләгән мәртәбәле һәм үҙенсәлеклен ярыш-конкурстары менән айырылып тора. Быйыл сара уҡ атыусыларҙы бергә йыйҙы. 3 тиҫтәгә яҡын  уҡсы ике көн дауамында  мәргәнлеккә һынау тотто. Ҡатнашыусылар араһында ир-егеттәр генә түгел гүзәл зат вәкилдәре лә бар. Алһыу Кинйәбаева был спорт төрө менән йыл башынан ғына шөғөлләнә, әммә хәҙер үҙен уҡ менән яндан башҡа күҙ алдына ла килтермәй. Салауат йыйыны  башҡа төр спорт ярыштарына ла, милли уйындарға ла бай булды. Бер майҙанда бил бирмәҫ батырҙан көс һынашһа, халыҡты иң күп йыйған сара-бәйге. Уҡтай алға атылған толпарҙарҙы бар халыҡ  әҫәрләнеп күҙәтте.  Майҙан буйлап теҙелгән тирмәләрҙә иһә Салауат районында йәшәгән төрлө милләт халыҡтарының ғөрөф-ғәҙәттәре, йолалары, көнкүреше менән танышырға мөмкин. Һәр тирмә янында яһалма быуаларҙа эшләнгән, улар байлыҡ, муллыҡ билдәһе. Һыуға хатта тере балыҡтар ҙа ебәрелгән. Тирмәләрҙә быуындан-быуынға тапшырылып килгән  ҡәҙерле ҡомартҡыларҙы күрергә була. Мәҫәлән,  Рәүилә Нафиҡова майҙанға балаҫ һуғыу станогын алып килгән, ул боронғо замандарҙан ҡулдан-ҡулға тапшырылып килгән аманат. Быйыл ғаилә  ҡоролманы бер аҙ яңыртып та алған, хәҙер уны ике яғынан йырҙарҙа данланған Ерән ҡашҡа менән Ҡара юрға биҙәй. Балаҫ һуғыу  матурлыҡҡа һөйөү уята, ти Рәүилә ханым. Быйылғы Салауат йыйыны «Берҙәмлек» фестивале менән үрелеп барҙы. Тиҫтәнән ашыу дәүләттән килгән ҡунаҡтар үҙ халҡының мәҙәниәте, йолалары менән таныштырҙы. Сағыу  милли костюмдар, дәртле сығыштар бер кемде лә битараф ҡалдырманы. Сәхнә шотланд, һинд,  иран, серб һәм башҡа халыҡтарҙың  йыр-бейеүҙәренән яңғырап торҙо. Амардиип Сингх, Һиндостан ҡунағы: «Башҡортостандың тәбиғәте иҫ киткес, халҡы ҡунаҡсыл. аш-һыуҙарығыҙ бик тәмле. Әле Салауат Юлаевтың тарихы, уның халҡы, иле өсөн   йәнен-тәнен аямай көрәшеүе хаҡында ишетеп таң ҡалдым». Салауаттар яҙғы баҫыу эштәренә лә йомғаҡ яһаны, көндәр  ямғырлы тороуға ҡарамаҫтан сәсеү ваҡытында тамамланған, майҙандар киңәйтелгән, яңы күльтуралар сәселгән. Әле лә лә баҫыуҙарҙа эш ҡайнай.  Йәмле Йүрүҙән буйында Салауат төйәгендә үткән байрам халыҡҡа бер йылға етерлек көс-дәрт бирҙе.  Тәбиғәт тә кешеләр менән бергә ҡыуанды, нурҙарын йәлләмәй һибеп байрамға кәйеф, йәм өҫтәне. Һабантуй, «Берҙәмлек» фестивале менән үрелеп барһа ла  был байрам Салауат рухы менән һуғарылған. Сөнки был изге төйәктәге һәр бер аршын ер  үҙе үк батыр  хаҡында хәтерләтеп тора.  
Сығанаҡ: http://tv-rb.ru/bash/novosti/m-ni-t/salauat-be-e-arala/

 ","
	Йома, 16 июнь 2017",Яңылыҡтар,Na
https://kulturarb.ru/ba/news/bashҡortostan-respublikaһynyң-100-jyllyғyna-100-shәhes, Башҡортостан республикаһының 100 йыллығына – 100 шәхес ,Na,"

Республика дәүләтселегенә ҙур өлөш индергән милләттәштәребеҙ исемлеге “Башҡортостан республикаһының 100 йыллығына – 100 шәхес” бәйгеһе тамамланды.
Хәтерегеҙгә төшөрәбеҙ, күләмле проект киң яҡлы эшмәкәрлеге, ижады менән тарихта яҡты эҙ ҡалдырған, республиканы үҫтереүгә тос өлөш индергән арҙаҡлы шәхестәр өсөн тауыш биреүҙе маҡсат итеп ҡуйҙы. Республиканың 100 йыллығына арналып,  2019 йылға тиклем бер нисә этапта ғәмәлгә ашырыласаҡ бәйгегә 10 меңдән ашыу кандидаттың исеме тәҡдим ителде. Махсус комиссия был исемлектән 200 кешене һайлап алды. Икенсе этапта 100 шәхес исемлегенә улар араһынан интернетта иң күп тауыш йыйыусылар инде. 100 шәхес араһында бер генә осраҡлы кеше лә юҡ. Уларҙың барыһы ла  республика үҫешенә тос өлөш индереүселәр.
Исемлектә Зәки Вәлиди, Шәриф Манатов, Юныс Бикбов, Мстислав Ҡулаев, Илдархан Мутин, Шәйехзада Бабич, Ғәзиз Әлмөхәмәтов һәм башҡалар бар.
Шулай уҡ оло шәхестәр тыуып үҫкән райондарҙа мәңгеләштереү эштәре алып барыласаҡ. Урамдарға исемдәрен биреү, һәйкәл йәки таҡтаташ ҡуйыласаҡ. Шәхестәрҙең тормошо һәм эшмәкәрлеге тураһында документаль фильмдар төшөрөү, китап нәшер ителеү ҡаралған.
 
 ","
	Кесе йома, 15 июнь 2017",Яңылыҡтар,Na
https://kulturarb.ru/ba/news/milli-miraҫҡa-toғroloҡ, Милли мираҫҡа тоғролоҡ ,Na,"

Халҡыбыҙҙың тарихын белеү, йолаларын тергеҙеү, быуындар бәйләнешен нығытыу — һәр кемдең изге бурысы, тиҙәр. Ә ошоларҙы атҡарыу беҙгә нәҡ ауыҙ-тел ижады, йыр-моң аша килә түгелме? Был юҫыҡта миҫал эҙләп алыҫ йөрөйһө түгел, Башҡортостаныбыҙҙың көньяҡ-көнбайыш райондарына күҙ һалыу ҙа етә. Мәҫәлән, Федоровка халҡы ла быны үҙ миҫалында аныҡ иҫбатлай.  Районға ғына түгел, бөтә республикаға даны таралған фольклор ансамблдәре биҙәй төбәктең мәҙәни тарихын. Бында йәшенән алып олоһона тиклем йыр-моң, башҡорт халҡының мәҙәни йолаларына таянып көн күрә. Яңы Яуыштың “Айгүзәл” халыҡ ансамблен генә алайыҡ. Төркөм ошо ауылдың борондан килгән мәҙәни мираҫына таянып төҙөлгән. Халҡыбыҙҙың милли байлыҡтарын бында йәшәгән оло йәштәге инәйҙәр үҙ хәтере һандығында һаҡлап килгән һәм хәҙер килеп йәш быуынға ихлас тарата. Улар ярҙамында Яңы Яуыш ауылының мәҙәни тормошо ла күҙгә күренеп үҫешә. Урындағы ғына түгел, район кимәлендәге сараларҙа ла һәр ваҡыт беренселәрҙән булып йөрөгән “Айгүзәл” халыҡ ансамбле 2002 йылда ойошторолған. Уны республикала төбәк халыҡ ижады фестивале призеры, “Салауат йыйыны” конкурсында, Ырымбурҙа үткән “Республика көндәре” байрамында ҡатнашҡан, Стәрлетамаҡта уҙған “Ашҡаҙар таңдары” фольклор байрамында лауреат исемен яулаған, урындағы хакимиәттең ҡиммәтле бүләктәре һәм дипломдары менән бүләкләнгән, үҙенсәлекле репертуары менән дан тотҡан ансамбль булараҡ беләләр. Шуға ла төркөмгә 2007 йылда “халыҡ” исеме бирелгән. Райондың бер байрамы ла “Айгүзәл”дәрһеҙ үтмәй тиһәк тә хаталанмаҫбыҙ, тап уларҙың сығыштары боронғо йолаларҙы сағыу кәүҙәләндерә.  Унан ҡала, Батыр ауылының тормошон күҙ менән ҡаш араһында тотҡан оло йәштәге инәйҙәре лә йәш быуынға үҙҙәренең әйтер һүҙен еткереү маҡсаты менән изге эш башлаған. Улар “Ағинәйҙәр” клубы булдырып, райондың фольклор фондын тулыландыра. Был инәйҙәрҙең һүҙҙәре генә түгел, һәр сығышы күңелгә үтемле, тиҙәр райондаштары улар тураһында. Араларынан Әлмира Ғәбдрәшитова — “Иман нуры” республика бәйгеһе лауреаты. Әйткәндәй, әле был ағинәйҙәр ауылда яңы мәсет төҙөтөү эше менән ныҡлап шөғөлләнә. Ошондай үрнәк күрһәтер өлкәндәр булғанда, әлбиттә, йәш быуындың да рухы сәләмәт, әхлаҡи идеалдары яҡты.  Уларҙың “Ынйылар” балалар фольклор ансамбленә тиңдәр юҡтыр. Төркөм — Яңы Яуыш ауылы мәҙәниәтенең төп ба­ғаналарының береһе. Ул мәктәп кенә түгел, район, республика кимәлендәге сараларҙа ла әүҙем ҡатнаша. Үҙҙәрен “Халыҡ уйындары”, “Башҡортостан ынйы­лары”, “Урал батыр” һәм башҡа республика бәйгеләре лауреаты булараҡ беләләр. Әйткәндәй, Яңы Яуыш мәктәбендә 30 ғына бала уҡыһа, уларҙың яртыһы ошо фольклор ансамблендә шөғөлләнә. Етәкселәре уҡытыусы Тәскирә Ғәлина булһа, “Айгүзәл” төркөмөнөкө — Ишморат Маликов. Береһе ансамбл­дәрҙең сығышы өсөн сценарийҙар яҙһа, икенсеһе балаларҙың телмәрен үҫтереү, сәхнәлә үҙен тоторға өйрәтеү менән шөғөлләнә. Улар, район кимәле булһын­мы, республикамы, һәр бәйгелә ансамбл­дәрҙе ҡатнаштырыуҙы мөһим һанай, сөнки был үҫешәм, камил­ла­шам тигән артистарҙың ижадына тәжрибә генә өҫтәйәсәк.  Федоровка районы башҡорт рухлы, халҡыбыҙҙың ғөрөф-ғәҙәттәрен, милли мәҙәниәтен белгән, уны халыҡҡа арымай-талмай еткерә белгән ижади төркөмдәргә, һәүәҫкәр артистарға бай. Сәхнә оҫталарына уңайлы шарттар тыуҙырыу, урындағы халыҡтың мәҙәниәтен күтәреү маҡсатында күп эштәр башҡарыла. Мәҫәлән, Бала Сытырман ауылының мәҙәниәт һарайы 1971 йылда уҡ сафҡа ингән була. Шунан алып бер ниндәй ҙә йүнәтеү эше күрмәгән бинаның түбәһе ваҡыт үтеү менән иҫкереп, эскә һыу үтә башлай. Аҙ-маҙ ғына ремонтланған ҡыйыҡ бөтөнләй эшлектән сыға. Һәм былтыр республика бюджетынан Бала Сытырман мәҙәниәт һарайының матди-техник хәлен нығытыу өсөн 8,5 миллион һум аҡса бүленә. Мәләүез ҡалаһының “Вавилон” төҙөлөш компанияһы ремонт эшен үҙ өҫтөнә ала. Әле иҙәнде алмаштырыу, штукатурлау, буяу, ике яҡлы ҡыйыҡ ҡуйыу эштәре бара. Пластик тәҙрәләр, бүлмәләр араһындағы ишектәр урынлаштырылһа, янғын сигнализацияһы, яңы елләтеү системаһы ҡуйыласаҡ. Шулай уҡ бүлмәләрҙе төҙөкләндереү бара. Мәҙәниәт һарайының ҡоролмалары, сәхнә кейемдәре, йыһазы тулыһынса яңыртыласаҡ, спорт тренажерҙары ла алынған.  Бала Сытырман ауылының мәҙәниәт һарайы халыҡҡа “Күп функциялы ауыл клубы” булараҡ тапшырыласаҡ. Ул тейешле бөтә талаптарға тап килгән, заманса йыһазландырылған район музыка мәктәбенең филиалын, тренажер, бейеү залдарын үҙ эсенә аласаҡ. Шулай уҡ бында ял итеү урыны булдырыласаҡ, унда кешеләр яңы гәзит-журнал менән танышыу мөмкинлеген аласаҡ. Әҙәби берекмә ултырыштары, осрашыуҙар, презентациялар уҙғарыу ҙа күҙ уңында тотола.  Бында ауыл китапханаһы ла үҙ эшен алып барасаҡ. Балалар өсөн майҙансыҡ булдырылып, тейешенсә йыһазлан­дырыласаҡ, кескәйҙәрҙең үҫешенә йоғонто яһарлыҡ уйын ҡорамалдары ҡуйыласаҡ. Клубты компьютер техникаһы менән тулыландырыу һәм унда электрон китапхана, Интернет менән ҡулланыу мөмкинлеген булдырыу күҙаллана. Ҡыҫҡаһы, барыһы ла халыҡ мәнфәғәтендә башҡарыла. “Голосок”, “У прясла” вокал, “Умырзая”, “Карамелька” хореографик, “Замандаш” фольклор, “Шатлыҡ” әҙәби, “Битлек” театр коллективтарына тағы ла илһамланып, дәртләнеп эшләргә генә ҡала. Ә артабан инде күп функциялы клуб тормошо нығыраҡ гөрләйәсәк, үҙенә халыҡты һәм республика артистарын күпләп йәлеп итәсәк.  Йыр-моңдо аңлай, матурлыҡты баһалай белгән халыҡтың киләсәге яҡты, тиҙәр. Был йәһәттән район халҡына милли ансамблдәре, төҙөкләндерелгән мәҙәниәт усаҡтары булыуына шөкөр итергә генә ҡала.
Сығанаҡ: http://bashgazet.ru/kultura-i-literatura/26704-milli-miraa-torolo.html
 
 
 ","
	Кесе йома, 15 июнь 2017",Яңылыҡтар,Na
https://kulturarb.ru/ba/news/boronғo-bashҡort-auyly-ҡypsaҡ-asҡar-olo-yubilejyn-bildәlәne, Боронғо башҡорт ауылы Ҡыпсаҡ-Асҡар оло юбилейын билдәләне ,Na,"

11 июндә Әлшәй районының Ҡыпсаҡ-Асҡар ауылында ҙур сара – ауыл тарихы сығанаҡтарҙа сағылыш табыуына 255 йыл тулыуға арналған йыйын үтте. Ошо ауылда тыуып, төрлө тарафтарҙа йәшәгән ҡыпсаҡтар йыйылып, туған-тыумасаһы, нәҫел-ара туғандары менән осрашты, тамырҙарын барланы. Ауыл хакимиәте, халыҡ был байрамға ҙур ихласлыҡ менән ныҡлы әҙерләнгән, йорт-ҡура тирәһе ҡаралып, һәр кемдең ихатаһы тәртипкә килтерелгән, төҙөкләндерелгән.
Сараға әҙерлек барышында ауылдың тарихын, күренекле шәхестәрҙең хеҙмәт юлын, тормош тәжрибәһен өйрәнеүгә ҙур иғтибар бүленде. Ауыл тарихына бағышланған китап нәшер ителде.  Китап авторҙары мәғариф хеҙмәте ветераны, тыуған яҡты өйрәнеүсе Мөнир Шәйхетдинов һәм Башҡортостандың атҡаҙанған мәғариф хеҙмәткәре Таһинур Бәҙертдинова тарихи мәғлүмәттәргә, халыҡтың ауыҙ-тел ижадына таянып ауыл тарихын сағылдырырға ынтылған.
 
 ","
	Кесе йома, 15 июнь 2017",Яңылыҡтар,Na
https://kulturarb.ru/ba/news/bөgөnevraziya-jөrәge-halyҡ-ara-sәnғәt-festivale-bashlana," Бөгөн""Евразия йөрәге"" халыҡ-ара сәнғәт фестивале башлана ",Na,"

Бөгөн Өфөлә ""Евразия йөрәге"" халыҡ-ара сәнғәт фестивале башлана. Программа буйынса беренсе көндә Йәштәр симфоник оркестры сығыш яһай.
«Симфоник төн» «Евразия йөрәге» — «Heart of Eurasia» халыҡ-ара сәнғәт фестивале сиктәрендә үтә.  Быйыл концертта урындағы музыканттар менән бер рәттән әлеге көндә бөтә Рәсәйҙә уңышлы эшләүсе,  танылған сәнғәт оҫталары Илһам Вәлиев, Артур Ҡәйепҡолов, Гөлнара Вәлиева, виолончелсы Рөстәм Хәмиҙуллин, флейтасы Инна Фоменко һәм башҡалар ҡатнаша.
Әйткәндәй, фестивалде бөтә донъя ҡарай ала. Сараның рәсми сайтында онлайн-трансляция алып барыла. Артабан, шәмбегә тиклем, милли кейемдәр парады, ""Этнотөн"", Ҡурайсылар фестивале, ""Уйна, гармун"" байрамы һәм башҡа саралар уҙғарыласаҡ.
Концерт ғәҙәттәгесә Салауат Юлаев һәйкәле янындағы Өфө амфитеатрында ҡуйыласаҡ (Конгресс-Холл эргәһе).
Концерт киске 20.00 башлана, инеү бушлай.
 
 ","
	Кесе йома, 15 июнь 2017",Яңылыҡтар,Na
https://kulturarb.ru/ba/news/bashҡortostan-respublika-mahsus-kitaphanaһy-piramida-festivalendә-ҡatnashty, Һуҡырҙар өсөн республика махсус китапханаһы “Пирамида” фестивалендә ҡатнашты ,Na,"

Күптән түгел Һуҡырҙар өсөн Башҡортостан республика махсус китапханаһы Новосибирскиҙа “1941-1945 йылғы Бөйөк Ватан һуғышында сибиряктарҙың ҡаһарманлығы” мемориаль ансамблендә спорт буйынса етенсе “Пирамида” фестивалендә ҡатнашты. Быйыл Себергә Хабаровскиҙан алып Екатеринбургка тиклем туғыҙ өлкә йыйылған. Ҡатнашыусылар ҡыҙыҡлы бәйгелә көс һынаны. Конкурс талаптары буйынса, электрон билдәне табырға һәм махсус чип ярҙамында билдәләргә кәрәк ине.
Комплекс буйынса барыһы биш станция урынлашҡайны. Был мауҡыҡтырғыс тамашала һәр кем оло теләк менән ҡатнашты. Ойоштороусылар әйтеүенсә, тәүге “Пирамида”фестивалендә бер-нисә кеше генә ҡатнашҡан булған. Фестиваль программаһы бик бай төҙөлгәйне.Театрҙарға барыу ойошторолдо, ә бәйгенең һуңғы көнөндә, Рәсәйҙәге иң ҙур зоопаркка экскурсия уҙғарылды. Был сәйәхәт хәтерҙәрҙә иң сағыу мәлдәр ҡалдырҙы.
 
 ","
	Кесе йома, 15 июнь 2017",Яңылыҡтар,Na
https://kulturarb.ru/ba/news/hyyalғa-ҡarshy-kolyada-plays-2017-xi-halyҡ-ara-zaman-dramaturgiyaһy-festivalendә-ҡatnasha, «Хыялға ҡаршы» —«КОЛЯДА – PLAYS-2017 » XI Халыҡ-ара заман драматургияһы фестивалендә ҡатнаша  ,Na,"

Мәжит Ғафури исемендәге Башҡорт дәүләт драма театры хәбәр итеүенсә, быйыл «КОЛЯДА – PLAYS-2017 » XI Халыҡ-ара Заман драматургияһы фестивале Екатеринбург ҡалаһында 20-30 июндә үтә. 
PLAYS - инглизсә - уйын, төҫтәр уйнауы, ирекле хәрәкәт мәғәнәһен аңлата. Фестивалгә 6 илдең 31 ҡалаһынан, йәғни Рәсәйҙән - Калининградтан алып Уссурийскийға саҡлы төрлө республика һәм өлкәләрҙән, Венгрия, Ҡаҙағстан, Македония, Румыния, Сербиянан театр коллективтары килә. Улар 8 майҙансыҡта Урал регионы драматургтары һәм «Евразия» драматургия фестивале еңеүселәре пьесалары буйынса 37 спектакль уйнаясаҡ.
 Бына шундай күләмле, донъя кимәлендәге ҙур форумға йыйына театр актерҙары, әйткәндәй, был абруйлы фестивалдә Башҡорт академия драма театры тәүгә ҡатнашмай.
Был юлы театр «Хыялға ҡаршы» (А.Баймөхәмәтов, А. Ишбулдина, реж. И.Ҡаҙаҡбаев) спектакле менән саҡырылған һәм 26 июнь көнө Екатеринбургтың «Щелкунщик» балет театрында сығыш яһаясаҡ.
 
 ","
	Шишәмбе, 13 июнь 2017",Яңылыҡтар,Na
https://kulturarb.ru/ba/news/timur-ramazanov-ot-yry-halyҡ-ara-etnik-estrada-festivalenәn-eңeү-menәn-ҡajtty, Тимур Рамазанов «От ыры» халыҡ-ара этник-эстрада фестиваленән еңеү менән ҡайтты ,Na,"

Хөсәйен Әхмәтов исемендәге Башҡорт дәүләт филармонияһы солисы Тимур Рамазанов Хакасияла үткән «От ыры» халыҡ-ара этник-эстрада конкурс-фестивалендә ҡатнашып беренсе дәрәжәле лауреат исеменә лайыҡ булды.
  Хакасияның баш ҡалаһы Абаканда «От Ыры – 2017» (Ут йыры) Халыҡ-ара этник-эстрада конкурс-фестивале  дини, шаман, медитатив, йыһан һәм серле музыка фестивале, тип тә атайҙар. Быйылғы конкурста 20 илдән килгән йырсы көс һынашҡан. ФестивалдәҠырым, Алтай, Бүрәт, Тыва, Хакасия республикаларынан, Новосибирск өлкәһенән, Красноярск һәм Хабаровск өлкәләренән йырсылар  ҡатнашҡан.
Башҡортостан исеменән яҡташыбыҙ бихисап халыҡ-ара һәм республика конкурстары лауреаты Тимур Рамаҙанов сығыш яһаны. Тимур тамашасыларға һәм жюри ағзаларына ике әҫәр – башҡорт халыҡ йыры «Азамат» һәм үҙе ижад иткән «Йәшәйбеҙ» йырын тәҡдим итте.
Тағы ла  шуныһы ҡыуаныслы, жюри ағзалары араһында быйыл да Хөсәйен Әхмәтов исемендәге Башҡорт дәүләт филармонияһы солисы, халыҡ-ара һәм республика конкурстары лауреаты, «От Ыры-2014» конкурс-фестивалендә Гран-при яулаусы Марсель Ҡотоев та ҡатнашты.
 
 
 ","
	Шишәмбе, 13 июнь 2017",Яңылыҡтар,Na
https://kulturarb.ru/ba/news/ҡyҙyҡ-menәn-mәҙәktәr-estrada-teatry-ҙur-sәjәhәtkә-syғa, «Ҡыҙыҡ менән Мәҙәктәр» эстрада театры ҙур сәйәхәткә сыға ,Na,"

Хөсәйен Әхмәтов исемендәге Башҡорт дәүләт филармонияһы хәбәр итеүенсә, республикабыҙҙа берҙән-бер көлкө театры «Ҡыҙыҡ менән Мәҙәк» төркөмө йәйге гастролдәргә сыға.
Концерттар 13 июндән 24-нә тиклем Баймаҡ, 4 июлдән 19-на тиклем республикабыҙҙың төнъяҡ-көнсығыш райондары - Ҡыйғы һәм Балаҡатайҙа үтәсәк. 
Башҡорт эстрадаһында көлдөргән, ҡайһы ваҡыт үҙенең сығышында күтәргән проблемалары менән уйландырған, көйҙөргән, яндырған да төркөмдә бөгөн береһенән-береһе талантлы, маһир артистар ижад итә. Хәмит Тләмов, Фаяз Йәнтүрин, Зөлфиә Әхмәтова, Ғәлиә Тимербулатова, Башҡортостандың атҡаҙанған артисы Рәмил Хажиев (йыр) һәм, әлбиттә,  төркөмдөң етәксеһе Башҡортостандың халыҡ артисы  Вәлит Илембәтовтар тамашасы күңелен күптән әсир иткән. Ҡайҙа ғына булманы, үҙенең көлкөлө тамашалары менән кемдең генә «ғүмерен оҙайтманы» «Ҡыҙыҡ менән Мәҙәктәр»!
Арыу-талыу белмәй,  күңел йылыһы, күтәренке кәйеф һағында тороусы «Ҡыҙыҡ менән Мәҙәктәр»ҙең өр-яңы программаларын Баймаҡ, Ҡыйғы һәм Балаҡатай райондарының түбәндәге ауылдарында күрергә мөмкин.  
 
 
 ","
	Шишәмбе, 13 июнь 2017",Яңылыҡтар,Na
https://kulturarb.ru/ba/news/berҙәmlek-һәm-duҫlyҡ-ilendә, Берҙәмлек һәм дуҫлыҡ илендә ,Na,"

Башҡортостанда “Берҙәмлек” халыҡ-ара милли мәҙәниәттәр фестивале уҙҙы. Сара тәүге тапҡыр республиканың төньяҡ-көнсығыш райондарында барҙы. Халыҡ-ара фестиваль делегаттарын Дыуан, Ҡыйғы, Мәсетле, Салауат, Балаҡатай райондары һәм баш ҡалабыҙ ҡабул итте. Ҡытай, Эстония, Көньяҡ Корея, Һиндостан, Көньяҡ Африка Рес­публикаһы, Колумбия, Мексика, Иран, Ҡаҙағстан һәм башҡа илдәр­ҙән килгән ҡунаҡтарҙы иң тәүҙә Дыуан районы ҡаршыланы. Сараны тантаналы асыу ҙа ошонда ҡаралған ине. 8 июндә иһә сара Ҡыйғы районына күсте. Әйткәндәй, шул уҡ көндө “Ҡыйғыр юлы” этнофестиваленең еңеүселәре лә билдәләнде. Сарала “Елмерҙәк” этно-төркөмө, “Етегән” ҡумыҙҙа уйнаусылар ансамбле, “Алпамыша” халыҡ этно-төркөмө һәм башҡалар ҡатнашты. Төп еңеүсе итеп урындағы “Әйле-ҡатай” этно-төркөмө баһаланды. Ҡунаҡтар бында шулай уҡ этноауыл менән танышып, милли аш-һыуҙы тәмләп ҡараны. Өсөнсө көнөнә фестивалде Мәсетле районы ҡаршыланы. Ҡунаҡтарҙы унда “Һомай” республика милли костюм бәйгеһе көтә ине. “Берҙәмлек” байрамы иһә бында һабантуй рәүешендә барҙы. Был йәһәттән ат сабышы, халыҡ уйындары, спорт ярыштары ла уҙҙы. Иң сағыу күренеш, әлбиттә, фестивалдә ҡатнашыусыларҙың сығышы булды. Фестивалде дауам итеп, ҡат­нашыусылар Балаҡатай районына йүнәлде. Унда ҡунаҡтар менән бер рәттән XIV төбәк-ара урыҫ йыры һәм таҡмағы байрамының еңеү­селәре сығыш яһаны. Ә милли батырыбыҙ Салауат Юлаевтың төбәгендә Фольклор фестивалдәре һәм традицион сәнғәт ойошмаларының халыҡ-ара советы вәкиле Алехандро Камачо Гонсалес: “Әлегә тиклем уҙғарылған фолькло­риадаларҙың иң матуры һәм сағыуы 2020 йылда буласаҡ, мин быға ышанам”, – тип билдәләне. Шулай уҡ бында ҡунаҡтар “Салауат йыйыны” фольклор байрамын тамаша ҡылды. Тирмәләр бәйгеһе, “Салауат уғы” тарихи йәйәнән уҡ атыу буйынса асыҡ турнир уҙҙы. Милли көрәш буйынса Салауат Юлаев исемендәге бүләк уйнатылды. Тыныслыҡ, изгелек һәм дуҫлыҡ байрамы иһә баш ҡалала гала-концерт менән тамамланды. Унда ун бер илдең ҡунаҡтары бер сәхнәгә күтәрелде. Әйткәндәй, Рәсәй Президенты Владимир Путин күптән түгел “Бөтә донъя фольк­лориадаһы-2020” сараһын Башҡортостанда уҙғарыу тураһында указға ҡул ҡуйған ине. Ә әле генә уҙған “Берҙәмлек” халыҡ-ара милли мәҙәниәттәр фестивале иһә уға тәүге әҙерлек булды.
Сығанаҡ: http://bashgazet.ru/obshestvo/26686-bermlek-m-duly-ilend.html
 
 
 
 
 
 ","
	Шишәмбе, 13 июнь 2017",Яңылыҡтар,Na
https://kulturarb.ru/ba/news/өfөlә-rәsәj-mineң-tarihym-isemle-tarihi-park-asyldy, Өфөлә «Рәсәй – минең тарихым» исемле тарихи парк асылды ,Na,"

Башҡортостан Хөкүмәтенең рәсми сайты хәбәр итеүенесә, 12 июндә Өфөлә Рәсәй көнө уңайынан «ВДНХ-Экспо» күргәҙмә комплексында «Рәсәй – минең тарихым» исемле тарихи паркты асыу тантанаһы үтте. Башҡортостан баш ҡаланан һуң күләмле мультимедия музейы асылған беренсе төбәк.
 Республика халҡын Рәсәй көнө һәм күркәм ваҡиға менән Рәсәй Президентының Волга буйы федераль округындағы тулы хоҡуҡлы вәкиле Михаил Бабич, Башҡортостан Башлығы Рөстәм Хәмитов, Өфө һәм Стәрлетамаҡ митрополиты Никон, Рәсәй мосолмандарының Үҙәк диниә назараты рәйесе Тәлғәт Тажетдин һәм СССР-ҙың халыҡ артисы Гөлли Мөбәрәкова ҡотланы.
 Башҡортостандың тәжрибәһен һәм проекттың географияһын киңәйтеү өсөн паркты асыуға илдең 20 төбәгенән вәкилдәр килде.
 
 
 ","
	Шишәмбе, 13 июнь 2017",Яңылыҡтар,Na
https://kulturarb.ru/ba/news/uchaly-rajonynda-kәrimov-fәsih-isemenә-yaңғyҙ-bejeүselәr-araһynda-berense-bәjge-үtte, Учалы районында Кәримов Фәсих исеменә яңғыҙ бейеүселәр араһында беренсе бәйге үтте ,Na,"

Учалы районыныңНаурыҙ мәҙәниәт йортонда Башҡортостандың атҡаҙанған мәҙәниәт хеҙмәткәре Кәримов Фәсих Кәтип улы исеменә яңғыҙ бейеүселәр араһында беренсе бәйге үтте.
Учалы районының 15-тән ашыу ауылынан 16 йəшкə тиклем һəм 16 йəштəн өлкəн 37 ашыу бәйгесе көс һынашты.  
Талантлы, маҡсатлы  үҙешмәкәр артистары ярышын мәртәбәле, компетентлы жюри ағзалары баһаланылар: район Советы сәркәтибе Зариф Ғарипов, Башҡортостандың атҡаҙанған мәҙәниәт хеҙмәткәре, Шәйехзада Бабич исемендәге дәүләт премияһы, Муса Мортазин премияһы лауреаты, бейеүҙәр ҡуйыусы, ҡурайсы Рәйес Низаметдинов, Салауат Низмаетдинов исемендәге Учалы сәнғәт һәм мәҙәниәт колледжының хореограф-ҡуйыусыһы, Учалы филармонияһы режиссеры Гөлназ Ғайсарова, Наурыҙ ауылы биләмәһе башлығы Закир Ғарипов. 
Бәйге бер турҙан торҙо. Соло номинацияһында сығыш яһаған, йәғни яңғыҙ башҡарыусылар – конкурсҡа бер бейеү тәҡдим итте. Этап һөҙөмтәләре буйынса жюри ағзалары иң яҡшы сығыштарҙы һайлап, бәйге ҙур гала-концерт менән тамамланды. Гран-при, бер тауыштан еңеүсе тип табылған, Наурыҙ ауылы егете Азамат Тажетдиновҡа тапшырылды.
Төп призлы урындарҙан тыш, ойоштороусылар(Кәримовтар ғаиләһе) тарафынан өҫтәлмә номинациялар ҙа булдырылған ине. Фәсих Кәтип улының иҫтәлегенә үткәрелгән бейеүселәр конкурсы бәйгеселәрҙең рухи хазиналар донъяһын байытып ҡына ҡалмай, ә алдағы йылдарҙа ла үҙенең эшен дауам итеп, - традицион конкурсҡа әйләнер тип ышанабыҙ!
 Сара фотолары түбәндәге һылтанмала: https://vk.com/album262332193_246489009
 
 
 ","
	Йома, 09 июнь 2017",Яңылыҡтар,Na
https://kulturarb.ru/ba/news/өfөlә-vi-tuғanlyҡ-halyҡ-ara-teatr-festivale-үtәsәk, Тиҙҙән Өфөлә VI «Туғанлыҡ» халыҡ-ара театр фестивале  ,Na,"

Ағымдағы йылдың сентябрь айында Өфөлә “Туғанлыҡ” Халыҡ-ара төрки театрҙар фестивале үтәсәк. Сара Республика Башлығы грантына ойошторола.
Аҙна дауамында тамашасыларға 14 спектакль тәҡдим ителә. Фестивалдә төрки телле илдәрҙән һәм республикаларҙан Хакас, Алтай, Сыуаш, Дағстан, Тыва, Татарстан, Ҡабарҙы-Балҡар, Төркиә, Әзербайжан, Ҡаҙағстан, Ҡырғыҙстан театрҙары ҡатнашыуы көтөлә.
Башҡортостан театрҙары ла үҙ ижадын тәҡдим итәсәк. Башҡортостан исеменән Мәжит Ғафури исемендәге Башҡорт дәүләт академия драма театры “Антигона” спектаклен сәхнәләштерергә йыйына.
Ә конкурстан тыш программала Мостай Кәрим исемендәге Милли йәштәр һәм Салауат башҡорт драма театрҙары сығыш яһай. Фестиваль барышында төрки театрҙар эшмәкәрлеге буйынса фәнни-ғәмәли конференция, этно-концерт һәм Театрҙар һабантуйы үтәсәк, ти ойоштороусылар.
 
 
 ","
	Йома, 09 июнь 2017",Яңылыҡтар,Na
https://kulturarb.ru/ba/news/mәsetle-rajony-yҡtamaҡ-auylynda-tөbәk-ara-ҡumyҙsylar-һәm-өzlәүselәr-bәjgeһe-үtte,    Мәсетле районы Ыҡтамаҡ ауылында төбәк-ара ҡумыҙсылар һәм өзләүселәр бәйгеһе  үтте ,Na,"

Мәсетле районы Ыҡтамаҡ ауылында төбәк-ара ҡумыҙсылар һәм өзләүселәр конкурсы үтте. Бәйге алтынсы тапҡыр уҙғарыла. Был күләмле сарала Башҡортостандан ғына түгел, шулай уҡ Татарстан, Хакасия, Саха (Яҡут) Республикаһынан, Һамар, Свердловск өлкәләренән, Башҡортостан райондарынан барлығы 152 кеше ҡатнашты, шул иҫәптән 31 солист, 11 ҡумыҙсылар ансамбле һәм 7 өзләүсе. Башҡарыусыларҙың оҫталығы йылдан-йыл арта ғына.
Гран-при исеменә Өфө ҡалаһынан Заһир Зәйнетдинов лайыҡ булды. 
Төбәк-ара ҡумыҙсылар һәм өзләүселәр бәйгеһенең  маҡсаты — башҡорт халҡының үҙенсәлекле музыка ҡоралын тергеҙеү, һаҡлау һәм пропагандалау, ҡумыҙ һәм өзләү сәнғәтен популярлаштырыу.
Был хаҡта тулыраҡ: http://rcntrb.ru/news/1630
 
 ","
	Йома, 09 июнь 2017",Яңылыҡтар,Na
https://kulturarb.ru/ba/news/nuriman-rajonynda-kәkүk-sәje-respublika-etno-festivale-үtte,   Нуриман районында «Кәкүк сәйе» республика этно-фестивале үтте ,Na,"

Кәкүк сәйе - быуаттар төпкөлөнән килгән матур байрам. Ул йәйҙе ҡаршылауға арналған һәм “кәкүк айы” тип йөрөтөлгән майға тура килә. Халҡыбыҙҙың Кәкүк сәйе байрамы йолаларыбыҙҙы һаҡлап алып ҡалыуҙа, йәш быуынға еткереүҙә мөһим роль уйнай.  Нуриман районының Йәмле Ҡариҙел йылғаһы буйында урынлашҡан Павловка паркында “Кәкүк сәйе” III республика этнофестивале үтте.
 Унда республикабыҙҙың 25 районынан фольклор коллективтары ҡатнашты. Быйылғы йола байрамында олоһо ла, кесеһе лә берҙәй ихлас ҡатнашты, ярыш та сәмле барҙы. 
“Кәкүк сәйе” байрамында шау- шыулы “Кәкүк карнавалы”, сувенирҙар күргәҙмә-йәрминкәһе, үләндәр белгесе Гордеевтың “Кәкүк сәйе” семинары, шифалы үләндәр һәм башҡорт сәйенән ауыҙ итеү, тѳрлѳ конкурстар, музыкаль фольклор коллективтарының концерты булды.
 “Кәкүк сәйе” III республика этнофестиваленә Белорет районынан да барҙылар һәм, тәүге тапҡыр ҡатнашыуҙарына ҡарамаҫтан, уңышлы сығыш яһап, призлы урындар яуланылар. “Иң яҡшы кәкүк йыры” номинацияһында Асының “Еңгәләр” халыҡ фольклор ансамбле (етәксеһе - Йәмилә Сәлимйәнова) - I, “Кәкүк һыны”н кәүҙәләндереүҙә шығайҙар (етәксеһе - Сәғирә Ғәлиуллина) - I, “Кәкүк бейеүе”н башҡарыуҙа - Шығайҙан Гүзәлиә Сәйфуллина (етәксеһе - Лира Хәйруллина) I урын яулаһа, май үләндәренән генә әҙерләнгән сәйе менән “Иң яҡшы башҡорт сәйе рецебы” номинацияһында Хөсәйендән Рәйлә Иҫәнғужина III урын алды.
Ә Мөхәмәт ауыл клубы мөдире Гөлниса Мансурова “Иң яҡшы кәкүк костюмы” номинацияһында лауреат исеменә лайыҡ булды. Еңеүселәр Республика халыҡ ижады үҙәгенең, Нуриман район хакимиәтенең Маҡтау ҡағыҙҙары һәм ҡиммәтле бүләктәре менән бүләкләнде. Көн оҙоно Ҡариҙел йылғаһы буйы йыр-моң, балаларҙың шат тауыштарынан гөрләп торҙо.
Сығанаҡ: http://ural-rb.ru/2139-kkk-sye-etnofestivale-emeshle-buldy.html
 
 
 ","
	Йома, 09 июнь 2017",Яңылыҡтар,Na
https://kulturarb.ru/ba/news/respublika-bashlyғy-rәsәj-federaciyaһynyң-һәm-bashҡortostandyң-dәүlәt-nagradalaryn-tapshyrҙy, Республика Башлығы Рәсәй Федерацияһының һәм Башҡортостандың дәүләт наградаларын тапшырҙы ,Na,"

Башҡортостан Башлығының матбуғат хеҙмәте  хәбәр итеүенсә, 8 июндә Башҡортостан Башлығы Рөстәм Хәмитов Рәсәй Федерацияһының һәм Башҡортостан Республикаһының дәүләт наградаларын тапшырҙы.
Ордендар, почет грамоталары, исемдәр, рәхмәт хаттары менән барлығы 58 сәнәғәт, транспорт һәм элемтә, торлаҡ-коммуналь хужалығы, агросәнәғәт комплексы, аҙыҡ-түлек индустрияһы, дәүләт хеҙмәте, муниципаль идара итеү, суд системаһы, хоҡуҡ һаҡлау органдары, социаль хеҙмәттәр, йәмәғәт туҡланыуы һәм сауҙа, мәғариф һәм фән, физкультура һәм спорт, матбуғат һәм киң мәғлүмәт саралары, мәҙәниәт һәм сәнғәт хеҙмәткәренең, шулай уҡ йәмәғәт эшмәкәрҙәренең һөнәри ҡаҙаныштары баһаланды.
— Бөгөнгө наградаларығыҙ менән ысын күңелдән ҡотлайым. Уларға һеҙ лайыҡлы. Хеҙмәтегеҙ менән көн һайын яҡшы эшләүегеҙҙе һәм артығыҙҙан үҫеп килгән быуынды, үҙегеҙ эшләгән хеҙмәт коллективтарын алып барыуығыҙҙы дәлилләйһегеҙ, – тине Рөстәм Хәмитов. – Коллективтарығыҙ ҙа тырышып эшләй. Республикабыҙҙағы кеүек барыһы ла планға ярашлы бара. Ул сәнәғәт етештереүҙең үҫешенә, һалым керемдәренең артыуына ла ҡағыла. Тимәк, барыһы ла ышаныслы. Иң мөһиме, беҙ алға хәрәкәт итәбеҙ. Бөтәбеҙ ҙә бергәләп тағы ла әүҙемерәк эшләһәк, был аҙымдар тағы ла әһәмиәтлерәк буласаҡ. Башҡа сара юҡ.
Бөгөн награданы Башҡортостан Кинематографистар союзы рәйесе Фәрит Ғәбитов алды. Ул башҡорт милли киносәнғәтенең аяҡҡа баҫыуына һәм үҫешеүенә тос өлөш индергәне өсөн Салауат Юлаев орденына лайыҡ булды. Үҙенең телмәрендә ул республика кинематографының ҡаҙаныштары хаҡында һөйләне һәм төбәк Башлығына бөгөн яңы фильмдар төшөрөргә мөмкинлек биргән гранттар өсөн рәхмәтен белдерҙе.
— Һуңғы йылдарҙа республика кинематографы көс туплай. Быйыл биш-алты йыл эсендә тәүге тапҡыр тамашасы хөкөмөнә бер юлы ике тулы метражлы фильмды тәҡдим иттек. 30-лаған фильм төрлө фестивалдәрҙә ҡатнашты һәм приздарға лайыҡ булды. Дүрт кинематографисыбыҙҙың республиканың абруйлы исемдәре менән билдәләнеүен иғтибар билдәһе тип иҫәпләйем, – тине Фәрит Ғәбитов. – Әммә иң мөһиме – ул гранттар системаһы, уларҙың иҫәбенә беҙҙә яңы фильмдар төшөрөлә.
Сығыштың тулы стенограммаһы һәм бүләкләнеүселәрҙең исемлеге республика Башлығының рәсми сайтында баҫылған.
 
 ","
	Йома, 09 июнь 2017",Яңылыҡтар,Na
https://kulturarb.ru/ba/news/zәjnәb-biisheva-izhady-bujynsa-viktorina, Зәйнәб Биишева ижады буйынса викторина ,Na,"

Зәйнәб Биишева исемендәге Башҡортостан “Китап” нәшриәте Күгәрсен районының “Мораҙым” гәзите менән берлектә Башҡортостандың халыҡ яҙыусыһы Зәйнәб Биишева ижады буйынса викторина үткәрә.
Яуаптар “Викторинаға” билдәһе менән  нәшриәттең электрон почтаһына (Этот адрес электронной почты защищён от спам-ботов. У вас должен быть включен JavaScript для просмотра.)  йәки   450001, Өфө ҡалаһы, Октябрь проспекты, 2  адресы буйынса ҡабул ителә.
Тулы һәм ентекле яуап биргән еңеүселәргә “Китап” нәшриәте матур приздар әҙерләгән. Еңеүселәрҙе бүләкләү һәм нәшриәт коллективы менән йәнле осрашыу 2017 йылдың 30 июнендә Туйөмбәт ауылындағы яҙыусының йорт-музейында уҙғарыла.
Викторина һорауҙары менән түбәндәге һылтанма буйынса үтеп таныша алаһығыҙ: https://moradimgazeta.wordpress.com
 
 
 ","
	Кесе йома, 08 июнь 2017",Яңылыҡтар,Na
https://kulturarb.ru/ba/news/kitap-nәshriәte-eshmәkәrlege-ҡyҙyl-majҙanfestivalendә-lajyҡly-baһalandy, “Китап” нәшриәте эшмәкәрлеге “Ҡыҙыл майҙан”фестивалендә лайыҡлы баһаланды ,Na,"

Зәйнәб Биишева исемендәге Башҡортостан “Китап”нәшриәте 3 – 6 июндә Мәскәүҙә үткән “Ҡыҙыл майҙан” китап фестивалендә ҡатнашты. Йәйҙең тәүге көндәрендә илебеҙ баш ҡалаһының төп майҙаны яҙыусылар, төрлө-төрлө сағыу китаптарҙан торған стендтар, иң мөһиме – китап уҡыусылар менән тулы булды. “Ҡыҙыл майҙан” – авторҙар, китап индустрияһы, китап һөйөүселәр байрамы. Фестиваль төрлө концерттар, яҙыусылар менән ижади осрашыуҙар, шиғыр уҡыуҙар менән бергә үрелеп барҙы. Башҡортостан “Китап” нәшриәте “Рәсәй төбәктәре” павильонында урынлашты. Беҙҙең баҫмалар мәскәүлеләрҙә һәм килгән ҡунаҡтарҙа ҙур ҡыҙыҡһыныу уятты. “Китап” нәшриәте эшмәкәрлеге “Ҡыҙыл майҙан” фестивалендә юғары баһаланды.
   Нәшриәт бер юлы өс дипломға лайыҡ булды!
1. Рәсәй нәшерселәр ассоциацияһы (АСКИ) уҙғарған “Йылдың иң яҡшы китабы” конкурсы йомғаҡтары буйынса “Әҙәби мираҫты популярлаштырған өсөн” номинацияһында Рәсәй Китап берлеге дипломы менән бүләкләнде (С.Т.Аксаков. Аленький цветочек. Рус, башҡорт һәм инглиз телдәрендә).
2. Рәсәй нәшерселәр ассоциацияһы (АСКИ) “Йылдың иң яҡшы китабы” конкурсының “Мәҙәниәттәр диалогына өлөш индергән иң яҡшы баҫма” номинацияһы дипломы менән билдәләнде (Э.В. Миһранова. Башкиры. Традиционная система питания: историко-этнографическое исследование”).
3. Матбуғат һәм киң мәғлүмәт саралары федераль агентлығы “Малая Родина” конкурсы сиктәрендә Ф.Д. Әхмәрованың “Страницы памяти” китабы өсөн нәшриәтте “Беҙҙең төбәк кешеләре” номинацияһында финалист дипломы менән бүләкләне.
 
 ","
	Кесе йома, 08 июнь 2017",Яңылыҡтар,Na
https://kulturarb.ru/ba/news/stәrletamaҡ-dәүlәt-teatr-koncert-berlәshmәһe-ҡarғa-butҡaһy-tip-isemlәngәn-tamasha-uҙғarҙy,      Стәрлетамаҡ дәүләт театр-концерт берләшмәһе “Ҡарға бутҡаһы” тип исемләнгән тамаша уҙғарҙы ,Na,"

- Аҡ тирәк-күк тирәк, беҙҙән һеҙгә кем кәрәк?
- Беҙгә анау оҙон сәсле ҡыҙ кәрәк!
- Алып ҡарағыҙ улай булғас килен итеп!
- Һай, йүгер-йүгер
…Стәрлетамаҡ дәүләттеатр-концерт берләшмәһе бала-сағаның сыр-сыуына күмелгән. Етәкләшкән уйынсылар баҫҡан урындарында бейеп тора, иптәштәрен дәртләндерә һәм… башҡортса һөйләшә! Бар яҡлап та бына шундай матур күренештәргә бай булды әлеге мәҙәни усаҡта үткән “Ҡарға бутҡаһы” тип исемләнгән тамаша. Төрлө милләт вәкилдәренән, төрлө мәктәптән килгән төрлө йәштәге балалар ябай күҙәтеүсе генә түгел ине, ихлас итеп уйындарҙа үҙҙәре лә ҡатнашты. Хатта теләүселәр күп булып, бер уйынды ике тапҡыр ҡабатларға тура килде алып барыусыларға. 
Ҡала хакимиәтенең мәғариф бүлеге һәм театр менән берлектә Стәрлетамаҡ башҡорттары ҡоролтайы әҙерләгән был сара иҫ китмәле тәрән мәғәнәгә эйә. Балалар күңел асып ҡына ҡалманы, ә йолаларыбыҙҙың эстәлегенә сумды, башҡорт һүҙҙәрен өйрәнде. Әлбиттә, артистар тик үҙебеҙсә һөйләп, үҙҙәре генә уйнап йөрөһә, бәлки, уҡыусыларҙы ылыҡтырып та булмаҫ ине, тик, проектты мәктәп кимәлендә башлап ебәреүсе 1-се лицей уҡытыусыларына һәм тамашаның режиссеры Зиннур Сөләймәновҡа афарин тип әйтергә кәрәк, уҡыусылар белмәгән һүҙҙәренең руссаға тәржемәһен дә ишетеп торҙо. Теге йәки был аңлатманы ике телдә лә алып барыусылар менән бергә ҡабатланы, уйындарҙа ҡатнашып, һүҙҙәрҙе һәм йолаларҙы нығытып ҡуйҙы. Ҡайһы берҙә уҡытыусыларҙың нисек итеп кластан тыш саралар һәм традицион булмаған дәрестәр үткәреү хаҡында баш ватҡандарын күргән бар. Ошо дәрес түгелме ни?! Әйткәндәй, был тамашаны ҡаланың бөтә мәктәп уҡыусылары ла ҡарай алды. Шуныһын да билдәләргә кәрәк: уҡыусыларға тип йүнәлтелгән булһа ла сара ололар өсөн дә әһәмиәтле һымаҡ. Һәр хәлдә, үҙебеҙҙең бала саҡта уйнаған уйындарҙы һағынып иҫләп ултырҙыҡ. “Йәшерәм яулыҡ, йәшерәм яулыҡ бер иптәшем артына…” тип йырлап уйнай инек бит беҙ ҙә. Бутҡа тигәндән, йоланы йола итеп, тамаша аҙағында уйынсылар ҡарғаны бутҡа менән һыйланы. Уңыш мул булһын өсөн һыйҙы йәлләргә ярамай, күп итеп һалырға кәрәк тиҙәр халыҡта. Ә балаларыбыҙҙың киләсәктә башҡорт телен белеү һәм ихтирам итеү өлкәһендәге уңыштары ошондай тамашаларға туранан-тура бәйле. Тимәк, әлегеләй һый-сараларҙы ла йәлләмәһәк ине йәш быуын өсөн.
Сығанаҡ: http://www.str-tko.ru/pressa/694-2017-05-29-05-20-07.html
 
 ","
	Кесе йома, 08 июнь 2017",Яңылыҡтар,Na
https://kulturarb.ru/ba/news/bashҡort-drama-teatry-nauruz-festivalendә-syғysh-yaһaj,  Башҡорт драма театры “Науруз” фестивалендә сығыш яһай ,Na,"

Мәжит Ғафури исемендәге Башҡорт драма театрының сайтынан хәбәр итеүҙәренсә, 5 июнь көнө Ҡазанда Төрки халыҡтарының XIII «Науруз» халыҡ-ара театр фестивале асылған. Башҡорт академия драма театры - «Наүруз»дә даими ҡатнаша, бөгөн 8 июнь көнө Ғ.Камал театры сәхнәһендә «Антигона» (Ж.Ануй, реж. Ф. Бикчәнтәев) драмаһы менән сығыш яһаясаҡтар.
""Наүруз""дың төп маҡсаты - Рәсәй Федерацияһы һәм унан ситтә йәшәүсе төрки халыҡтарҙың мәҙәни һәм рухи бәйләнештәрен нығытыу.
Беренсе тапҡыр ""Наүруз"" фестивале 1989 йылда СССР Театр эшмәкәрҙәре союзы ҡарары буйынса Алма-Атала уҙа. СССР тарҡалғандан һуң, йыл һайын уҙғарыла торған фестиваль 5 йыл үткәрелмәй. ""Наүруз"" фестивале 1998 йылда Татарстан Республикаһы инициативаһы буйынса яңынан тергеҙелә. Хәҙерге ваҡытта фестиваль Татарстандың баш ҡалаһы Ҡазанда ике йылға бер тапҡыр уҙғарыла.
 2010 йылдан Фестиваль ""Наүруз"" Халыҡ - ара театр -белем биреү форумы булараҡ эшләй. Әлеге форум сиктәрендә актерлыҡ һәм режиссерлыҡ оҫсталығы, театр сәнғәте белеме һәм театр сәнғәте өлкәһендә менеджмент буйынса мастер-кластар һәм семинарҙар үткәрелә.
Быйылғы XIII ""Нәүрүз"" афишаһында Рәсәй, Ҡаҙағстан һәм Эстониянан килгән 18 театр урын алған. Улар - Рәсәй Алтай, Башҡортостан, Ҡабарҙы-Балҡар, Тыва, Хакасия, Саха- Яҡут һәм башҡа республикаларҙан. Фестивалдең махсус ҡунағы - Эстонияның ""R.A.A.M"" театры. Фестивалдең быйылғы репертуары үзенең төрлөлөгө менән айырылып тора: бында сит ил классикаһы ла, этник ҡиссалар ҙа, заманса драматургия ла бар. 
 
 ","
	Кесе йома, 08 июнь 2017",Яңылыҡтар,Na
https://kulturarb.ru/ba/news/byjyl-ҡosh-yuly-respublika-bard-festivale-әbjәlildә-үtәsәk,"           Быйыл ""Ҡош юлы"" республика бард фестивале Әбйәлилдә үтәсәк ",Na,"

2012 йылдан алып үткәрелгән ""Ҡош юлы"" республика бард фестивале быйыл тәүгә икенсе урында - Әбйәлил районында уҙасаҡ.
Бығаса фестиваль Ейәнсурала, Таҙлар ауылы янында Һүрәм йылғаһы буйында үтә ине. Быйылғы сара 16-18 июнь көндәренә билдәләнгән.
Сарала ҡатнашыусылар экология һәм айырыуса һаҡланған биләмәләр йылына һәм шағир Рәмил Ҡол-Дәүләт ижадына арнап сығыш яһаясаҡ.
Ғаризалар ике йүнәлештә ҡабул ителә: авторҙар һәм башҡарыусылар, дуэт менән сығыш яһарға мөмкин.16 йәштән һәм өлкәнерәктәр үҙ көстәрен һынай ала. Бардтар йырҙарын гитара йәки башҡа акустик инструменттар оҙатыуында башҡарырға тейеш.
 
 ","
	Шаршамбы, 07 июнь 2017",Яңылыҡтар,Na
https://kulturarb.ru/ba/news/өstәm-hәmitov-bөtә-donya-folkloriadaғa-arnalғan-fotokүrgәҙmә-menәn-tanyshty, Рөстәм Хәмитов Бөтә донъя фольклориадаға арналған фотокүргәҙмә менән танышты ,Na,"

Башҡортостан Хөкүмәте рәсми сайтынан хәбәр итеүҙәренсә, 6 июндә Өфөлә Башҡортостан Башлығы Рөстәм Хәмитов 2016 йылда Мексикала үткән Бөтә донъя фольклориадаға арналған фотокүргәҙмә менән танышты.
 Экспозицияла халыҡ-ара фольклор байрамының төрлө майҙансыҡтарында эшләнгән һәм донъя илдәре ижад коллективтарын һүрәтләгән фотоһүрәттәр тәҡдим ителгән. Айырым иғтибар Фольклориадала ҡатнашҡан республика делегацияһына бүленгән.
 Башҡортостан Республикаһы Грантына ойошторолған күргәҙмә республиканың Милли музейында «Тәбиғәт. Кеше. Мәҙәниәт» халыҡ-ара акцияһы сиктәрендә үтә.
 
 
 ","
	Шаршамбы, 07 июнь 2017",Яңылыҡтар,Na
https://kulturarb.ru/ba/news/zәjnәb-biisheva-isemendәge-bashҡortostan-kitap-nәshriәte-yaңy-baҫmalar-tәҡdim-itә,    Зәйнәб Биишева исемендәге Башҡортостан «Китап» нәшриәте  яңы баҫмалар тәҡдим итә ,Na,"

Күптән түгел «Китап» нәшриәтендә танылған әҙибә Гөлнур Яҡупованың татар телендә «Күперҙәр» тип аталған китабы донъя күрҙе.
«Күперҙәр» повесында башҡорт һәм татар халыҡтарының тарихи яҙмыштарын тоташтырып торған ҡәрҙәшлек, дуҫлыҡ һәм мөхәббәт күперҙәре күҙ уңында тотола. Ваҡиғалар һутлы тел менән тасуир ителгән, сағыу образдар күңелдә юйылмаҫ эҙ ҡалдыра.
Шулай уҡ  билдәле шағирә Фәниә Ғәбиҙуллинаның шиғырҙар китабы әҙәбиәт һөйөүселәр күңеленә бик хуш килер.
Авторҙың «Яҙҙарыма ҡайтам» исемле был йыйынтығына (татар телендә) тормош мәғәнәһе тураһындағы фәлсәфәүи уйланыуҙар, мөхәббәт утында яныу, юғалтыу-табыштар, һөйөнөс-көйөнөс хистәре сағылдырылған шиғырҙар тупланған. Автор ҡатын-ҡыҙға ғына хас ҡайғыртыусанлыҡ менән донъяға күҙ һала, кеше асылының бары тик яҡшылыҡҡа ҡоролоуын раҫлай, һәр кемдең бәхетле булыу һәм кешеләргә файҙа килтереү өсөн йәшәгәнен иҫбатлай.
 
 ","
	Шаршамбы, 07 июнь 2017",Яңылыҡтар,Na
https://kulturarb.ru/ba/news/bөgөn-berҙәmlek-halyҡ-ara-milli-mәҙәniәt-festivale-asyla, Бөгөн «Берҙәмлек» Халыҡ-ара Милли мәҙәниәт фестивале асыла ,Na,"

 Бөгөн Дыуан районында ""Берҙәмлек"" халыҡ-ара фестивале асыла. Быйыл мәҙәни сараны Башҡортостандың төньяҡ-көнсығыш райондары:  Дыуан, Ҡыйғы, Мәсетле, Салауат, Балаҡатай ҡабул итә һәм 12 июнь көнө Өфөлә гала-концерт менән тамамлана.
Фестивалгә Эстония, Бразилия, Шри-Ланка, Һиндостан, Испания, Көньяҡ Африка Республикаһы, Ҡытай һәм Корея кеүек илдәрҙән ҡунаҡтар көтөлә, 200-гә яҡын ҡатнашыусы йәлеп ителгән. Байрам сараһында Мексиканың Мехико штатының фольклор балеты сығыш яһаясаҡ.
Фестиваль Башҡортостан республикаһында  үткән быуаттың 90-сы йылдарынан алып уҙғарыла. «Берҙәмлек – Содружество» Халыҡ-ара фестивале Башҡортостанда ғына түгел, тотош Рәсәйҙә мөһим сараларҙың береһе һанала. Ул халыҡ ижадын, кәсептәрен, биҙәү - ҡулланма сәнғәтен популярлаштырыу, ижади коллективтар менән ныҡлы бәйләнештәр булдырыу, төрлө мәҙәниәт һәм йолалар менән таныштырыу, мәҙәни яңылыҡтар менән уртаҡлашыу кеүек изге маҡсаттарҙы үҙ эсенә ала.
Быйылғы Халыҡ - ара берҙәмлек байрамын В.Д.Поленов исемендәге Рәсәй Халыҡ ижады йорто, Рәсәй Федерацияһының Мәҙәниәт министлығы, Башҡортостан Республикаһының Мәҙәниәт министрлығы, Республика халыҡ ижады йорто, Өфө ҡалаһы Хакимиәте, Дыуан, Ҡыйғы, Мәсетле, Салауат һәм Балаҡатай райондары ойоштора.
 Гүзәл Багаева
 
 
 
 
 ","
	Шаршамбы, 07 июнь 2017",Яңылыҡтар,Na
https://kulturarb.ru/ba/news/ural-batyr-eposy-bashҡort-һәm-rus-teldәrendә-nәsher-itelde, «Урал батыр» эпосы башҡорт һәм рус телдәрендә нәшер ителде ,Na,"

Зәйнәб Биишева исемендәге Башҡортостан «Китап» нәшриәтендә башҡорт халҡының рухи ҡомартҡыһы – «Урал батыр» эпосы баҫылып сыҡты. Әҫәр башҡорт һәм рус телдәрендә бирелде (Ә.Х. Хәкимов тәржемәһе).
«Урал батыр» эпосы – Европа менән Азияны тоташтырып ятҡан Урал армыттарында иң боронғо дәүерҙәрҙән ғүмер кисергән башҡорт халҡының мифологик ҡараштары нигеҙендә ижад ителгән ҡабатланмаҫ ҡомартҡы ул. Әҫәрҙә донъя мәҙәниәтенә мәғлүм архаик эпостарға оҡшаш дөйөм типологик һыҙаттар һәм шулай уҡ уның үҙенә генә хас этник үҙенсәлектәр күҙаллана.
Баҫманы «Китап» нәшриәтенең фирма магазинынан (Октябрь проспекты, 2) йәки сайтынан һатып алырға мөмкин. 
 
 ","
	Шишәмбе, 06 июнь 2017",Яңылыҡтар,Na
https://kulturarb.ru/ba/news/bөgөn-bөjөk-rus-shaғiry-aleksandr-pushkin-tyuғan, Бөгөн бөйөк рус шағиры Александр Пушкин тыуған  ,Na,"

Бөгөн Өфөлә бөйөк шағирҙың һәйкәленә сәскәләр һалыу сараһы уҙа, унда яҙыусылар берлеге ағзалары, йәмәғәтселек, уҡыусылар ҡатнашасаҡ.
 Сара барышында ""Инеш"" поэтик конкурсы еңеүселәре тәбрикләнә. Уҡыусылар экология, йәмғиәтте борсоған көнүҙәк темалар буйынса поэзия, проза, публицистик әҫәрҙәр тәҡдим итте.
Пушкин көнө уңайынан уҙғарылған шиғри бәйгегә 3 йәштән 20 йәшкә тиклемге балаларҙан 230-ға яҡын эш ҡабул ителгән.
 
 ","
	Шишәмбе, 06 июнь 2017",Яңылыҡтар,Na
https://kulturarb.ru/ba/news/өfөlә-status-inklyuziv-halyҡ-teatry-tamashasylarғa-premera-spektaklen-tәҡdim-itte, Өфөлә «Статус» инклюзив халыҡ театры тамашасыларға премьера спектаклен тәҡдим итте  ,Na,"

Башҡортостан юлдаш телевидениеһы хәбәр итеүенсә http://tv-rb.ru/bash/novosti , Өфөлә «Статус» инклюзив халыҡ театры тамашасыларға премьера спектаклен тәҡдим итте. Сәхнә әҫәре ижади коллективтың бер йыллыҡ эш һөҙөмтәһе емеше. Спектаклдә мөмкинлеге сикләнгән ике ир-егет тә уйнай.
Парашюттан һикергән кеүек. Йөрәк дөп-дөп тибә. Ҙур сәхнәгә тәүге тапҡыр сыҡҡан Рауил Нафиҡов тулҡынланыуын йәшермәй. Тамашасы нисек ҡабул итер? Бер йыл элек ойошторолған «Статус» халыҡ театрына барыр алдынан уны ошо һорау борсой. Ысынлап та, төбәк халҡы өсөн сәхнәлә коляскалы инвалидтың сығып, уйнауы ғәҙәти күренеш түгел.  «Софи» спектакленә сценарийҙы ижади коллектив үҙе яҙа. Мөмкинлеге сикләнгән актерҙар өсөн махсус роль бүленмәгән, әммә улар үҙҙәрен башҡалар менән бер рәттән сәхнәлә иркен тотоп уйнаны. Тамашасылар билдәле Паралимпия спортсыһы һәм йәмәғәт эшмәкәре Марат Йосоповтың ижади һәләттәренә һоҡланды. Әйткәндәй, республикала ошондай театр ойоштороу теләге Маратта Мәскәүгә ярышҡа барған ваҡытта тыуа. 
 Ижади коллективта барлығы йөҙ кеше. Актерҙар араһында студенттар, уҡытыусылар ҙа, табиптар ҙа бар. Һәүәҫкәр булһаҡ та, эшкә профессиональ ҡараш, ти сценарий авторы Гүзәл Дәүләтова. Бер йыл эшләгән театрҙың был икенсе эше.  Сәғәт ярымға иҫәпләнгән сәхнә әҫәре бер тынала ҡарала. Тимәк, «Статус» инклюзив театры репертуарын халыҡ яратып өлгөргән тағы ла бер спектакль менән байытты. Яңы миҙгелгә ижади коллектив көс-дәрт, тәжрибә туплап, яңы әҫәрҙәргә тотонмаҡсы. 

 ","
	Шишәмбе, 06 июнь 2017",Яңылыҡтар,Na
https://kulturarb.ru/ba/news/bashҡortostan-milli-muzejynda-yaponiyala-eshlәngәn-aғas-ҡursaҡtar, Башҡортостан Милли музейында- Японияла эшләнгән ағас ҡурсаҡтар  ,Na,"

Июнь айы башында Башҡортостан Милли музейында “Япон ҡурсаҡтары Кокэси илендә” исемле күргәҙмә эшләй башланы.
Күргәҙмәлә йөҙҙән ашыу экспонат ҡуйылған. Кокэси тип аталған был ҡурсаҡтар Сендай ҡалаһында бер нисә быуат элек барлыҡҡа килгән. Япондар уйынсыҡтарҙы саған, сейә, йә ҡайын ағасынан яһай.
Кокэси  дизайны ике төргә бүленә - традицион һәм авторлыҡҡа. Тәүгеһендә тик ҡыҙҙар һүрәтләнә, һәр ҡурсаҡҡа һүрәт ҡулдан төшөрөлә, оҫтаның ҡултамғаһы ҡуйыла. Авторлыҡ буйынса эшләнгән кокэсиҙың формаһы, үлсәмдәре, төҫтәре төрлө. Күптәрен һаҡлаусы-ҡот булараҡ өйгә ултыртылар. Әйткәндәй, Японияла был ҡурсаҡтар 1945 йылдан һуң популярлаша башлай.
Башҡортостан Милли музейы Өфө ҡалаһы, Совет урамы,14 адресы буйынса урынлашҡан. Күргәҙмә сәғәт 11.00 –ҙән алып 18.00 тиклем эшләй, дүшәмбе ял көнө.
 
 ","
	Шишәмбе, 06 июнь 2017",Яңылыҡтар,Na
https://kulturarb.ru/ba/news/bөrө-rajony-tarihi-muzejynda-mari-halҡy-mәҙәniәtenә-arnalғan-kүrgәҙmә-үҙ-ishektәren-asty, Бөрө районы тарихи музейында мари халҡы мәҙәниәтенә арналған күргәҙмә үҙ ишектәрен асты ,Na,"

Бөрө районы тарихи музейында мари халҡы мәҙәниәтенә арналған күргәҙмәһенә 100 гә яҡын экспонат Мари Эл республикаһының Милли музейы фондынан килтерелгән.
Күргәҙмәнең төп идеяһы Волга һәм Урал буйҙарында йәшәүсе мариҙарҙың уртаҡлығын күрһәтеү.
Башҡортостанда мари мәҙәниәте көндәре сиктәрендә  ойошторолған был күргәҙмәлә тарихи-этнографик әйберҙәр менән танышырға мөмкин.
 



 ","
	Шишәмбе, 06 июнь 2017",Яңылыҡтар,Na
https://kulturarb.ru/ba/news/rәsәj-fәndәr-akademiyaһy-өfө-ғilmi-үҙәgeneң-tarih-tel-һәm-әҙәbiәt-instituty-85-jyllyғyn-bildәlәne," Рәсәй фәндәр академияһы Өфө ғилми үҙәгенең Тарих, тел һәм әҙәбиәт институты 85 йыллығын билдәләне ",Na,"

Ошо көндәрҙә Рәсәй фәндәр академияһы Өфө ғилми үҙәгенең Тарих, тел һәм әҙәбиәт институты 85 йыллығын билдәләне. Ошо уңайҙан Өфөлә Халыҡ-ара ғилми-ғәмәли конференция үтте. Унда республика, Рәсәй фән эшмәкәрҙәренән тыш, сит ил ғалимдары ла ҡатнашты. Аҫаба халыҡтың телен, тарихын, мәҙәниәтен өйрәнеүгә нигеҙ һалыу ғына түгел, бар яҡлап үҫтереүҙә лә институттың өлөшө ҙур.
Тарих, тел һәм әҙәбиәт институты (РФА ӨФҮ ТТӘИ) — Башҡортостандың иң өлкән ғилми учреждениеһы, ул 1932 йылда ойошторола. 1982 йылда Институт «Почёт билдәһе» ордены менән бүләкләнә.
Тикшеренеү эшмәкәрлеге алып барылған бөтә осор эсендә Институт тарафынан 600-ләп ғилми хеҙмәт баҫтырылған. ТТӘИ эргәһендә «Башҡорт энциклопедияһы» төркөмө ойошторола, һуңынан ул үҙаллы подразделение булып айырылып сыға.
ТТӘИ-ҙең «Археология», «Этнография», «Ватан тарихы», «Рәсәй халыҡтары әҙәбиәте», «Фольклористика», «Төрки телдәр», «Сәнғәт ғилеме» специальностары буйынса үҙ аспирантураһы бар, уларҙа 26 аспирант һәм 37 дәғүә итеүсе уҡый.
Ун хеҙмәткәрҙең хеҙмәте — Башҡортостан Республикаһының Салауат Юлаев исемендәге Дәүләт премияһы, өсөһөнөкө — В. П. Бирюков исемендәге Урал премияһы, береһенеке Ғ. Сәләм исемендәге премия менән билдәләнгән, Институттың ике тиҫтәгә яҡын ғалимы Рәсәй Федерацияһының һәм Башҡортостан Республикаһының почетлы исемдәрен йөрөтә.ТТӘИ 7 бүлектән тора: археологик тикшеренеүҙәр, этнология, Башҡортостан тарихы, Башҡортостандың яңы тарихы, тел белеме (лингвистика һәм мәғлүмәт технологиялары лабораторияһы менән), фольклористика, әҙәбиәт ғилеме.
Уларҙа 70 ғилми хеҙмәткәр, шул иҫәптән 1 БР ФА академигы, 9 фән докторы, 38 фән кандидаты, эшләй.
1922 йылда Башҡорт АССР-ы Мәғариф халыҡ комиссариаты эргәһендә Академик үҙәк асыла, ә уның ҡарамағында «Башҡортостанды өйрәнеү йәмғиәте» ойошторола. Уның маҡсаты башҡорттарҙың көнкүрешен, тарихын, мәҙәниәтен өйрәнеү була. Тәүҙә унда 10 кеше эшләй.1930 йылда республика Халыҡ Комиссарҙары Советы эргәһендә Башҡортостан комплекслы ғилми-тикшеренеү институты асыла. Тиҙҙән Институт үҙгәртеп ойошторола.1931 йылда Комплекслы институт базаһында Милли мәҙәниәт институты асыла. 1932 йылдың 4 мартында Институт буйынса беренсе бойороҡ сығарыла. Ошо көн Тарих, тел һәм әҙәбиәт институты эшмәкәрлегенең башы булып тора.
Гүзәл Багаева
 
 
 
 ","
	Йәкшәмбе, 04 июнь 2017",Яңылыҡтар,Na
https://kulturarb.ru/ba/news/hәjbulla-rajonynyң-әbesh-auylynda-oҙon-kөj-bәjgeһe-үtte, Хәйбулла районының Әбеш ауылында “Оҙон көй” бәйгеһе үтте ,Na,"

Хәйбулла районының Әбеш ауылында йылда үткәрелеп килгән “Оҙон көй” бәйгеһе үтте. Унда Аҡъяр, Йәнтеш, Яны Ергән, Маҡан, Ивановка, Үрнәк, Әбеш, Әбүбәкер ауылдарынан халыҡ йырын ихтирам, хөрмәт иткән, бөтә нескәлектәре менән оҫта башҡарған һәүәҫкәр йырсылар, башҡарыусылар ҡатнашты. Бәйгене башлап, ауылдын абруйлы аҡһаҡалы Дамир ағай Исмәғилов доға уҡып, үҙенен фатихаһын биреп, барлыҡ бәйгеселәргә лә тел асҡыстары теләне. Әбеш ауыл советы ауыл биләмәһе башлығы бәйгеселәрҙе сәләмләм, һәр береһенә лә унышлы сығыш теләне.
Быйылғы бәйге башҡа йылдағыларҙан айырмалы, өс өлөштән торҙо. Беренсе өлөшөндә Республика йыр, ҡурай, сәсәндәр бәйгеләре лауреаты Илдар Юнусов оҙон көйҙәр, халыҡ йырҙарын йырлап күрһәтеп, эстәлектәре менән таныштырып, мөнәжәттәр көйләп мастер-класс үткәрҙе.
Сараның икенсе өлөшөндә һәр ҡатнашыусы, микрофонһыҙ, музыка ҡоралдарын ҡушмайынса икешәр йыр башҡарҙы. Бәйгеселәр ныҡлы әҙерлек менән килгән, яны йырҙар өйрәнгәндәр. Әйтергә кәрәк, быйылғы йылда ҡатнашыусылар һаны былтырғыға ҡарағанда әҙерәк, шулай булыуға ҡарамаҫтан, сифаты яғынан юғары кимәлдә үтте. Ивановка ауылынан Азаматова Бикәнен “Зөлхизә” йыры, Йәнтеш ауылынан Арыҫланов Радиктын ҡасандыр Моталов Шәһивәли йырлаған боронғо ҡомартҡы йырҙы әһәнле башҡарыуы, Аҡъяр ауылынан Тәнзилә Ҡыҙрасованын үҙенсәлекле башҡарылған төбәк йыры “Зиләйлүк”, Маҡан ауылынан Ҡарабаев Шафиҡтын “Ильяс” йыры барыһын да һоҡландырҙы.
Сараның өсөнсө өлөшөндә “түнәрәк өҫтәл” ойошторолоп, һәр баһалама ағзаһы бәйгеселәрҙен һәр береһенә айырым туҡтап, үҙҙәренен фекерҙәрен, кәнәштәрен бирҙе. Йәнле, фәһемле, кәрәкле аралашыуҙа һәр кем үҙенен фекерен, һүҙен әйтеп, “Оҙон көй” бәйгеһенен кәрәклеген тағы ла бер тапҡыр һыҙыҡ өҫтөнә алды.
Бәйге йомғаҡтары буйынса:
Гран-при  - Карабаев Шафиҡ (Маҡан ауылы),
1 урын - Арыҫланов Радик (Йәнтеш ауылы), Исмәғилов Дамир (Әбеш ауылы),
2 урын  - Ултракова Әлфиҙә (Әбүбәкер ауылы), Ҡыҙрасова Вәлимә (Әбеш ауылы), Азаматова Бикә (Ивановка ауылы),
3 урын  - Ҡыҙрасова Тәнзилә (Аҡъяр ауылы), Мингазова Фәниә (Ивановка ауылы), Хәсәнова Әнисә (Яны Ергән ауылы).
“Өмөт”  номинацияһы - Ибраһимов Фәнзил (Әбеш ауылы)
“Халыҡ ижадына һөйөү”  номинацияһы - Кускильдина Фәрҙиә (Әбеш ауылы)
“Ижади үҙенсәлек”  номинацияһы - Ишемғолова Рәүилә (Үрнәк ауылы)
 
 ","
	Шәмбе, 03 июнь 2017",Яңылыҡтар,Na
https://kulturarb.ru/ba/news/bashҡortostanda-iҫke-sauҙagәr-jortonda-hostel-asyla, Башҡортостанда иҫке сауҙагәр йортонда хостел асыла ,Na,"

 Башинформ» мәғлүмәт агентлығы хәбәр итеүенсә http://www.bashinform.ru/bash/1006463/,
тиҙҙән Башҡортостанда тәүге кооператив асыла. Уның ағзалары — һөнәрселәр һәм Бөрө тарихы музейы. Ошо хаҡта Бөрө хакимиәтендә һөйләнеләр.
«Ҡалабыҙҙа һөнәрселәр, ижади һәм вайымһыҙ булмаған кешеләр байтаҡ. Ләкин улар эшҡыуар түгел. Йәшәйештәрен еңеләйтеү өсөн беҙ уларҙы етештереү кооперативына берләштерергә һәм Бөрө тарихи музейын кооператив ағзаларының береһе итеп алырға хәл иттек», — тип һөйләй Бөрө хакимиәтенең мәҙәниәт бүлеге етәксеһе Радик Яфаев.
Кооператив иҫке сауҙгәр йортонда асыла, һуңғы йылдарҙа бында урындағы хәрби комиссариат эшләгән. Хәҙер бина Бөрө тарихи музейына тапшырыла, «Ебәк юлы» туҡыусылыҡ үҙәге уның тәүге «резиденттары» булды. Бинаны төҙөкләндергәндән һуң уларға башҡа һөнәрселәр, шулай уҡ фотооҫтахана һәм хатта хостел ҡушыласаҡ.
«Туристар ысын сауҙагәр йортонда йәшәү мөмкинлегенә эйә буласаҡ. Башта бөтә сығымдарҙы муниципаль бюджеттан финанслау ҡаралған: ремонт эштәре, кәрәкле техника һатып алыу һәм башҡалар, — ти Радик Яфаев. — Ләкин беҙ яйлап, өс-дүрт йыл эсендә, зыянһыҙ эшләүгә сығырға теләйбеҙ. Бында сувенир продукциялар яһарға, төрлө семинарҙар һәм конференциялар үткәрергә ниәтләйбеҙ. Ошо йорт республиканың халыҡ ижады менән ҡыҙыҡһыныусыларҙың һәммәһе өсөн дә туристик һәм методик үҙәк булыр, тип өмөтләнәбеҙ».
 
 ","
	Йома, 02 июнь 2017",Яңылыҡтар,Na
https://kulturarb.ru/ba/news/bөgөn-rail-bajbulatovtyң-tyuyuyna-80-jyl, Бөгөн Раил  Байбулатовтың тыуыуына 80 йыл ,Na,"

Бөгөн билдәле яҙыусы, публицист һәм тәржемәсе Раил  Байбулатовтың тыуыуына 80 йыл.
Раил Фәтхелислам улы Байбулатов 1937 йылдың 2 июнендә Көйөргәҙе районының Яманғол ауылында уҡытыусы ғаиләһендә тыуған. Үҙ ауылындағы башланғыс мәктәпте, унан күрше Яманһары ете йыллыҡ мәктәбен тамамлағандан һуң, ул 1952 йылда Башҡорт педагогия училищеһына уҡырға инә. Училищены уңышлы тамамлағас, Раил Байбулатов 1956—1961 йылдарҙа Стәрлетамаҡ дәүләт педагогия институтында белем ала. Ул хеҙмәт юлын Стәрлетамаҡ ҡалаһының В. И. Ленин исемендәге балалар йортонда уҡытыуҙан башлай. Һуңынан оҙаҡ йылдар Башҡортостан «Китап» нәшриәтендә эшләй.
Матбуғат әлкәһендә оҙаҡ йылдар һөҙөмтәле эшләгәне өсөн ул «Хеҙмәт батырлығы өсөн» миҙалы, Башҡорт АССР-ы Верховный Советы Президиумының Почёт грамотаһы, «СССР-ҙың матбуғат отличнигы» билдәһе менән бүләкләнгән.
Раил Байбулатов — элекке педагог булараҡ, мәктәп, уҡыусы балалар тормошона арналған, йәш быуынды уйландырырлыҡ, тулҡынландырырлыҡ хикәйәләр ижад иткән яҙыусы. Әҙиптең «Әсәйемдең алсаҡ йөҙө», «Зәңгәр болоттар», «Иң ауыр фән», «Һоро шинель», «Оҙайлы имтихандар» исемле китаптары донъя күрҙе.
 
 ","
	Йома, 02 июнь 2017",Яңылыҡтар,Na
https://kulturarb.ru/ba/news/bashҡortostanda-maryj-mәҙәniәte-kөndәre-bara, Башҡортостанда Марый мәҙәниәте көндәре бара ,Na,"

 1 июнь көнө Бөрө ҡалаһында Марый мәҙәниәте көндәре башланды. Байрам итеү сиктәрендә I Марый халҡы съезының 100 йыллығына арналған «Марый халҡының этномәҙәни оҡшашлығын булдырыуҙа мәҙәниәт һәм мәғарифтың роле: тарихи боронғолоҡ» ғилми-ғәмәли конференцияһы үтте.
Башҡортостан Республикаһы Башлығы хакимиәтенең эске сәйәсәт буйынса етәксеһе урынбаҫары Максим Михайлов конференцияла ҡатнашыусыларға Рөстәм Хәмитовтың тәбрикләү ахтын уҡып ишеттерҙе. Унда былай тиелә: «Ҡәҙерле дуҫтар! Башҡортостандың күп милләтле халыҡтары исеменән «Марый халҡының этномәҙәни оҡшашлығын булдырыуҙа мәҙәниәт һәм мәғарифтың роле: тарихи боронғолоҡ» ғилми-ғәмәли конференцияһында ҡатнашыусыларҙы ысын күңелдән сәләмләйем. Башҡортостандың нәҡ ошо урынында 1917 йылда марый халҡының беренсе съезы уҙҙы. Уның делегаттары Рәсәй халыҡтары ғаиләһендә марый этносының киләсәген билдәләүесе бик мөһим мәсьәләләрҙе хәл итеүҙә ҡатнашты».
«Шул ваҡыттан алып теүәл бер быуат ваҡыт үтте. Башҡортостан марыйҙары туған телен, үҫенә генә хас мәҙәниәтте, бай йолаларҙы һәм ғөрөф-ғәҙәттәрҙе һаҡлап ҡалды. Дәүләт власы, урындағы үҙидара һәм республикалағы марый йәмәғәтселегенең уртаҡ ярҙамы менән марыйҙар туған телен өйрәнһен өсөн бөтә шарттар ҙа булдырылған, —  тиелә республика Башлығының Башҡортостан ерендә йәшәүсе марыйҙарҙы тормошо хаҡындағы телмәрҙә. — Марый филологияһына нигеҙ һалыусы Валериан Васильевтың, йәмәғәт эшмәкәре Николай Алексеевтың, марый әҙәбиәте классигы яныш Ялкандың, композитор Алексей Искәндәровтың музейҙары асылған. «Эрвел Марий» төбәк марый милли-мәҙәни автономияһы ҙур эш алып бара. Марый мәҙәниәте көндәренең саралары милли мәҙәниәттәрҙе үҙ-ара байытыуға, халыҡтар араһында дуҫлыҡты нығытыуға булышлыҡ итә».
Бөрөгә Мари Иле Республикаһынан 103 кешенән торған делегация килде, 140-таған кеше Башҡортостандан марый мәҙәниәте менән таныштырҙы. Конференция башланыр алдынан унда ҡатнашыусылар һәм байрам ҡунаҡтары музейҙа һәм марыйҙарҙың тормошона арналған майҙансыҡтарҙа һәм күргәҙмәләрҙә булды. Марый халҡының I съезына йөҙ йыл тулыу уңайынан мемориаль таҡтаташҡа сәскәләр һалынды. Кискеһен Ҡала мәҙәниәт һарайында байрам концерты үтте. Йома көндө, 2 июндә, Ҡалтасыла «Ший кандра» («Көмөш бау») традицион көнсығыш-марый бейеүе фестивале уҙа.
Сығанаҡ: http://www.bashinform.ru/bash/1006369/
 
 
 ","
	Йома, 02 июнь 2017",Яңылыҡтар,Na
https://kulturarb.ru/ba/news/өfөlә-100-jyllyҡҡa-100-ҡurajsy-saraһy-үtә, Өфөлә “100 йыллыҡҡа - 100 ҡурайсы” сараһы үтә  ,Na,"

“Юлдаш” мәғлүмәт һәм йыр-моң каналы хәбәр итеүенсә, 7 июнь көнө киске 7-лә Салауат Юлаев һәйкәле янында үҙенсәлекле флешмоб үтәсәк. Сара “100 йыллыҡҡа - 100 ҡурайсы” исеме аҫтында үтәсәк.
Башҡортостан Республикаһының 100 йыллығын һәр кем үҙенсә билдәләргә тырыша. Дәүләт власы органдары,йәмәғәт ойошмалары, айырым райондар, ҡалалар 100 шәхес, 100 объек һәм башҡа саралар уҙғара.
Бер быуатлыҡ юбилейҙан сәнғәт тә ситтә ҡалмай. Акцияға килгән профессиональ йәки һәүәҫкәр ҡурайсылар барыһы бергә башҡорт халыҡ көйө “Урал”ды башҡарасаҡ. Был турала социаль селтәрҙәр хәбәр итә.
 
 ","
	Йома, 02 июнь 2017",Яңылыҡтар,Na
https://kulturarb.ru/ba/news/bөtә-donya-folkloriada-uҙғaryu-turaһyndaғy-ukazғa-ҡul-ҡujyldy,                          Бөтә донъя фольклориада уҙғарыу тураһындағы Указға ҡул ҡуйылды ,Na,"

Башҡортостан Хөкүмәте рәсми сайты хәбәр итеүенсә, 1 июндә Рәсәй Федерацияһы Президенты Владимир Путин «VI Бөтә донъя фольклориадаһын уҙғарыу тураһында»ғы Указға ҡул ҡуйҙы.
 Документта Халыҡ-ара фольклор фестивалдәр һәм традицион сәнғәт ойошмалары советының ҡарарына ярашлы, Рәсәй Федерацияһы 2020 йылда VI Бөтә донъя фольклориадаһын уҙғарыу хоҡуғына эйә булыуы билдәләнә. Указға ярашлы, уны үткәреү урыны Өфө буласаҡ.
 Халыҡ-ара сара ҙур мәҙәни әһәмиәткә эйә булыуы менән бәйле Рәсәй Хөкүмәтенә VI Бөтә донъя фольклориадаһына әҙерләнеү һәм уны уҙғарыу буйынса ойоштороу комитетын булдырырға йөкмәтелде. Ул иһә үҙ сиратында төп саралар планын әҙерләргә һәм раҫларға тейеш.
 Указ менән Фольклориадаға әҙерләнеү һәм уны уҙғарыу менән бәйле сығымдар федераль ҡаҙнала Рәсәй Мәҙәниәт министрлығына ҡараған бюджет ассигнованиелары сиктәрендә финансланасағы билдәләнгән.
 Башҡортостан Хөкүмәте Фольклориадаға әҙерләнеүҙе һәм уны уҙғарыуҙы тәьмин итеү, шул иҫәптән ошо маҡсатҡа Башҡортостан Республикаһы ҡаҙнаһының бюджет ассигнованиелары һәм бюджеттан тыш сығанаҡтар иҫәбенә сығымдарҙы финанслау буйынса саралар ҡабул итергә тейеш.
 Документҡа ярашлы, Рәсәй Федерацияһы субъекттарының дәүләт власы органдарына VI Бөтә донъя фольклориадаһына әҙерләнеүҙә һәм уны уҙғарыуҙа ҡатнашырға кәңәш ителгән.
 — Фольклориаданың Башҡортостанда – Европа һәм Азия тоташҡан республикала үтәсәге ҙур әһәмиәткә эйә. Мәҙәниәттәрҙең үҙ-ара ҡушылыуы Көнсығыш һәм Көнбайышты ғына түгел, ә бөтә донъя халыҡтарын берләштерә ала. Бер-береһенең ҡаҙаныштары менән танышып, үҙ рухи йолаларының күркәм һәм үҙенсәлекле булыуын асыҡлап, кешеләр мәҙәни тормошон байыта һәм ҡитғаларҙы яҡынайта, – тип билдәләне Рөстәм Хәмитов. – VI Бөтә донъя фольклориадаһын Өфөлә уҙғарыу тураһындағы ҡарар Башҡортостандың милләт-ара берҙәмлек, халыҡтар араһындағы дуҫлыҡ һәм туғанлыҡ үҫешенә, шуның менән Рәсәй берҙәмлеген нығытыуға ла индергән өлөшөн баһалау ул. ШОС һәм БРИКС саммиттары кеүек халыҡ-ара кимәлендәге ҙур сараларҙы уҙғарыу тәжрибәһенә эйә булған Башҡортостан ошо яуаплы бурысты, һис шикһеҙ, үтәй аласаҡ.
 Белешмә өсөн:
 Бөтә донъя фольклориадаһы Халыҡ-ара фольклор фестивалдәр һәм традицион сәнғәт ойошмалары советының рәсми саралар өлөшө булып тора. Ғәҙәттә сарала 60-80 илдән өс мең самаһы артист ҡатнаша.
 Тәүге Фольклориада 1996 йылда Голландияла, икенсеһе – 2000 йылда Японияла уҙғарылды. Венгрия өсөнсө Фольклориаданы үткәреү урыны булды. 2012 йылда Көньяҡ Кореяла дүртенсе Бөтә донъя фольклориадаһы уҙҙы. 2016 йылда Бөтә донъя фольклориадаһы Мексикала гөрләне.
 2015 йылда 45-се Бөтә донъя конгресында һәм Халыҡ-ара фольклор фестивалдәр һәм традицион сәнғәт ойошмалары советының генераль ассамблеяһында 2020 йылда Фольклориаданың Башҡортостан Республикаһында уҙасағы иғлан ителде.
 
 
 
 
 ","
	Йома, 02 июнь 2017",Яңылыҡтар,Na
https://kulturarb.ru/ba/news/tiҙҙәn-ҡosh-yuly-respublika-bard-festivale-үtәsәk," Тиҙҙән ""Ҡош юлы"" республика бард фестивале үтәсәк ",Na,"

2012 йылдан алып үткәрелгән ""Ҡош юлы"" республика бард фестивале быйыл тәүгә икенсе урында - Әбйәлил районында ойоштороласаҡ. Ойоштороусылар хәбәр итеүенсә, ғаризалар  ҡабул итеү 3 июнгә тиклем оҙайтылды.
 Бығаса фестиваль Ейәнсурала, Таҙлар ауылы янында Һүрәм йылғаһы буйында үтә ине. Быйылғыһы 16-18 июндә уҙғарыласаҡ.
 Әле сарала ҡатнашыусыларҙы һайлау иғлан ителде. Улар Экология һәм айырыуса һаҡланған биләмәләр йылына һәм шағир Рәмил Ҡол-Дәүләт ижадына арнап сығыш яһаясаҡ. Ғаризалар ике йүнәлештә ҡабул ителә: авторҙар һәм башҡарыусылар, дуэт менән сығыш яһарға мөмкин. 16 йәштән һәм өлкәнерәктәр үҙ көстәрен һынай ала. Бардтар йырҙарын гитара йәки башҡа акустик инструменттар оҙатыуында башҡарырға тейеш.
 
 ","
	Кесе йома, 01 июнь 2017",Яңылыҡтар,Na
https://kulturarb.ru/ba/news/әhmәt-lotfullindyң-kartinalary-әbjәlil-rajonynyң-tarih-һәm-tyuғan-yaҡty-өjrәneү-muzejyna-ҡajtaryldy,       Әхмәт Лотфуллиндың картиналары Әбйәлил районының тарих һәм тыуған яҡты өйрәнеү музейына ҡайтарылды  ,Na,"

Ошо көндәрҙә күренекле рәссам, үҙ заманының һәр биҙәген һынлы сәнғәткә һалып, халҡына дан йырлаған замандашыбыҙ Әхмәт Лотфуллиндың картиналары Әбйәлил районының тарих һәм тыуған яҡты өйрәнеү музейына ҡайтарылды. Эйе, рәссам үҙе ошо илаһи тамъян-ҡатай ерендә тыуып, ғүмеренең күп өлөшөн дә бында уҙғарған, өҫтәүенә күпселек картиналарын тап Әбйәлил районының тәбиғәтенә, портреттарын яҡташтарына бағышлаған.  Бөгөнгә ҡәҙәр Өфө ҡалаһының Аксаков урамындағы фатирында ҡалған һынлы сәнғәт өлгөләрен рәссамдың ҡатыны Луиза апай ҡәҙерләп һаҡлаған. Рәссам ғаиләһе менән 1974 йылдан алып ғүмеренең ахырынаса ошо фатирҙа йәшәгән. Ә рәссамдың сығы­шына килгәндә, ул 1928 йылда Әбйәлил районының Асҡар ауылында тыуа. Бала сағы Асҡар һәм Абҙаҡ ауылдарында үтә. Үҫмер малай ғына сағында әле йәйәүләп Магнитогорск ҡалаһына барып, һөнәрселек училищеһына токарлыҡҡа уҡырға төшә. Ә инде һуғыштан һуң уға Ленинградта архитектура-һынлы сәнғәт, Өфөлә театр-һынлы сәнғәт училищела­рында уҡырға форсат тейә. Һуңынан инде ул Литва ССР-ының Вильнюс ҡала­һында Һынлы сәнғәт институтында уҡый. Йәне-тәне менән рәссамлыҡҡа, матур­лыҡ һәм камиллыҡҡа ынтылған йәш кеше шулай үҙен шәхес итеп камиллаштыра ла инде. Уның бөтә һүрәттәрендә лә тыуған ил тойғоһо, тәбиғәт, халыҡсанлыҡ һәм милли ғорурлыҡ ярылып ята. Киң билдәле “Өс ҡатын”, “Тыуған ил менән хушлашыу. Салауат”, “Байрам”, “Фронтҡа оҙатыу”, “Хушлашыу” һәм башҡа бик күп картиналарын нисә быуын мәктәп уҡыусылары дәрестә өйрәнеп үҫкән. Шул сәбәпле, ул яңы үҫеп килгән йәш быуындың күңелендә халыҡсанлыҡты, рухты тәрбиәләгән дә инде. Бының өсөн ул Салауат Юлаев исемендәге дәүләт премияһына, “СССР-ҙың халыҡ рәс­самы” тигән маҡтаулы исемгә, Рәсәйҙең һәм Башҡортостандың Рәссамдар союзы ағзаһы булараҡ, бик күп премияларға лайыҡ булған. Тик баш ҡалабыҙҙа милләте өсөн фиҙакәр хеҙмәт иткән ошондай шәхестең ижадына арналған музейҙың әлегә тиклем булмауы сәйер тойола. Әлбиттә, Әхмәт Фәтҡулла улының иң күренекле һаналған йөҙ дана картинаһы бөгөн Өфөнөң Нестеров исемендәге музейында урын алған. “Фронтҡа оҙатыу” картинаһы – Мәскәүҙә Третьяков галерея­һында, “Хушлашыу” тигәне Рус музейында һаҡлана. Ә инде ике картинаһын йөҙ мең һумға һатырға тура килә Луиза апайға, сөнки рәссамдың Рауил ауылындағы “Әхмәт” мәсетенә капиталь ремонт кәрәк була. Бынан ике йыл элек мәсет-йорт бинаһы көпләнеп, нигеҙе нығытылып, матурлап ҡуйыла. Ә рәссамдың тиҫтәләрсә башҡа карти­наһы ябай ҡала фатирында һаҡланған. Бәлки, баш ҡалала күренекле рәсса­мыбыҙ хөрмәтенә музей асылыр тигән ниәт менән уның ҡатынына мөрәжәғәт иткәс, өмөтөн өҙгән кешеләй:  – Иҫән саҡта тыуған яҡтағы музейға тапшырып ҡуяйым картиналарҙы, күңел тыныс булыр. Әхмәт үҙе иҫән булһа, тап Асҡар музейына тапшырған өсөн шатланыр ине. Тиҫтәләрсә йыл буйы төшөрөлгән, һәр биҙәген, һыҙығын, һәр төҫөн бөртөкләп йыйған ҡәҙерле картиналар, исмаһам, ышаныслы урында һаҡланыр, яҡташтарға бер бүләк булыр, – тине ул.  Ысынлап та, “Механизатор”, “Үтәгән ауылы муллаһы”, “Асҡар тауы”, “Мөхәмәт ауылына юл”, “Колхозсы ҡыҙ”, ғөмүмән, ниндәй генә картина, портрет төшөрмә­гән ул яҡташтарына арнап. Шуға ла бөгөн бәләкәй Ватанының тарих һәм тыуған яҡты өйрәнеү музейы уның 109 картинаһын, наградаларын, шәхси әйберҙәрен ҡәҙерләп һаҡлау өсөн үҙенә ҡомартҡы итеп алып ҡайтты. Бының менән ул башҡорт халҡының мәшһүр улы Әхмәт Лотфуллинға ихтирамын да, хөрмәтен дә күрһәтте.
 Сығанаҡ: http://bashgazet.ru/kultura-i-literatura/26543-bylilen-aytty-rssam-ruhy.html
 
 
 ","
	Кесе йома, 01 июнь 2017",Яңылыҡтар,Na
https://kulturarb.ru/ba/news/ғafuri-rajonynda-muzejҙar-tөnө-үtte," Ғафури районында ""Музейҙар төнө"" үтте ",Na,"

Ғафури районының тарихи-тыуған яҡты өйрәнеү музейынан хәбәр итеүҙәренсә, күптән түгел Красноусольск Мәҙәниәт һарайының тамаша залында ""Музейҙар төнө"" сараһы уҙған.
 Төн, сәғәт һуға, сәхнәлә экспонаттар: бай ҡыҙы, крәҫтиән малайы, крәҫтиән ҡатыны, һалдат һәм доломит (минерал) йәнләнеп, телгә килә. Уларҙың телмәренән тамашасылар һәр ҡайһыһының тарихын барланы, һәр тарих аныҡ теманы сағылдырҙы. 4 өлөштән торған ""Музейҙар төнө” акцияһында тап ошолар сағылыш тапты ла инде.  Сараның тәүге өлөшө 2020 йылда Өфөлә үтәсәк фольклориадаға арналды. Алып барыусы китапханасы Динара Әхмәдова ҡунаҡтарға фольклор, уның әһәмиәте, район мәҙәниәт һарайының ""Ханым” ансамбле (етәксеһе – БР-ҙың атҡаҙанған мәҙәниәт хеҙмәткәре Зәйтүнә Зәйнешева) менән таныштырҙы. Был ансамбль тамашасыларға ""Килен төшөрөү” йолаһын күрһәтте. Балаларҙың ""Быҙыбыт” өлгөлө бейеү коллективы (етәксеһе – Илшат Хәбибуллин) урындағы фольклорға нигеҙләнгән ""Быҙыбыт уйындары” бейеүе менән сығыш яһаны. Икенсе өлөш Красноусол быяла заводының 265 йыллығына һәм Красноусолға арналды. Уларҙың барлыҡҡа килеү тарихына Красноусолдағы 3-сө мәктәптең элекке тарих уҡытыусыһы Татьяна Сухорукова байҡау яһаны. Презентацияла сал тарихлы быяла заводы, эшселәре һәм Красно-усол тураһында үтә лә ҡиммәтле фотоһүрәттәр күрһәтелде. Бы-йыл Октябрь революцияһының 100 йыллығы билдәләнә, өсөнсө өлөштә тап ошо хаҡта - Богоявленда төҙөлгән 269-сы полк хаҡында һүҙ барҙы. Һуңғы өлөш  Бөйөк Ватан һуғышына арналып, балаларҙы хеҙмәтләндереүсе китапханасы Елена Сәмиғуллина Ғафури районының 5 Советтар Союзы Геройы хаҡында һөйләне.

 
 ","
	Кесе йома, 01 июнь 2017",Яңылыҡтар,Na
https://kulturarb.ru/ba/news/sibaj-koncert-teatr-berekmәһe-23-sө-izhad-miҙgelenә-үҙensәlekle-jomғaҡ-yaһany,                  Сибай концерт-театр берекмәһе 23-сө ижад миҙгеленә үҙенсәлекле йомғаҡ яһаны ,Na,"

«Йәшәү һуты биргән Ер генәм!» тип исемләнгән, тыуған ергә, тотош ғәләмгә һәм кешелеккә тәрән һөйөү тойғолары менән һуғарылған бай йөкмәткеле концерт программаһы Сибай концерт-театр берекмәһенең 23-сө ижад миҙгеленә үҙенсәлекле йомғаҡ яһаны. Милли мәҙәниәткә иғтибары, башҡорт халҡының сағыу фольклор өлгөләрен түкмәй-сәсмәй генә тамашасыларға илтеүе, йәш быуынды милли рухта тәрбиәләү эшенә тос өлөш индереүе менән Башҡортостаныбыҙҙа ғына түгел, унан ситтә лә ябай кешеләрҙең сикһеҙ һөйөүен һәм ихтирамын ҡаҙанған ижади коллектив үҙенең уҙған осорҙағы эш һөҙөмтәләрен тулыһынса асып бирә алды. Миҙгелде ябыу концерты—ул тотош йыл дауамында эшләнгән эштәргә байҡау яһау, был процестағы ыңғай һәм кире мәлдәрҙе анализлау, шуларҙан сығып, киләсәккә яңы маҡсаттар билдәләү тигән һүҙ. Дөйөм алғанда, Сибай концерт-театр берекмәһенең уңыштары ла, эшләп еткерәһе, ғәмәлгә ашыраһы мәсьәләләре лә байтаҡ ҡына. Һүҙҙе, ғәҙәттә, ыңғай, күңелде күтәрер, ҡанат ҡуйыр, дәрт өҫтәр уңыштарҙан башлау хәйерлерәктер. Һуңғы йылдарҙа берекмәлә күҙгә эленер, телгә алыныр алға китештәргә иғтибар итмәү, уларҙы күрмәй ҡалыу мөмкин түгел. Беренсе сиратта, артистарыбыҙҙың эшмәкәрлек даирәһе артыуын, йәғни сығыштар географияһы киңәйеүен билдәләп үтергә кәрәктер. Һуңғы бер-ике йылда ғына, мәҫәлән, беҙҙең сәхнә оҫталарына республикабыҙҙың төнъяҡ һәм төнъяҡ-көнсығыш райондары тамашасылары ла ихлас ҡул сапты. Концерттарҙан һуң, берекмәнең электрон сайтына килгән смс-хәбәрҙәр, ябай хаттар йырсыларыбыҙҙың, «Сибай» ансамбле бейеүселәренең уңышы хаҡында һөйләй. Мәҫәлән, Дүртөйлө ҡалаһында йәшәүсе Гөлсинә ханым Бикмәтова, ҡала мәҙәниәт йортонда беҙҙекеләрҙең сығыштарын ҡарап, шундай һүҙҙәр яҙып ебәргән: «Йәшлегемә ҡайтып килгән кеүек булдым... Йырсыларығыҙҙың моңонда тирбәлеп, ҡушылып йырлап ултырҙыҡ... Ә бейеүселәрегеҙҙең ихлас сығыштары бер кемде лә битараф ҡалдырманы. Өйгә ҡайтышлай әхирәттәрем менән тик Сибай артистары хаҡында ғына фекер алыштыҡ... Йышыраҡ килеп тороғоҙ беҙгә—шундай рухлы, эстәлекле концерттар һәр кем өсөн үҙе бер байрам!». «Рәхмәт һеҙгә! Беҙгә килеп, шундай дәртле һәм рухлы сығыш яһанығыҙ... Уңыштар һеҙгә!»,—тип уға ҡушыла Адик Шәймәрҙанов... Ысынлап та, «Йырҙарымда—ерем һулышы», «Йәшәү һуты биргән Ер генәм!», «Исемеңдә һинең яҙмышың...», «Һаумыһығыҙ, ауылдаштар!» һәм башҡа программалар тамашасыларыбыҙ күңеленә үтеп инде, уларҙың иң-иң нескә тойғоларын ҡуҙғатты. Беҙҙекеләрҙе хәҙер Миәкә, Саҡмағош, Бәләбәй, Ҡыйғы, Борай һ.б. яҡтарҙа ла көтөп алалар, дәррәү алҡыштар менән оҙатып ҡалалар. Филармония артистары менән бер ҡатарҙан халыҡҡа, айырыуса кескәй тамашасыларыбыҙға сағыу сәнғәт өлгөләре бүләк итеүсе «Сулпан» балалар театры актерҙары ла һынатмай. Уҙған ижад миҙгелендә улар йәш тамашасылар хөкөмөнә күренекле драматург Туфан Миңнуллиндың «Шүрәле—йән киҫәгем!», Николай Чапайкиндың «Уңмаған көн», Сергей Ильницкийҙың «Ваҡиға урынынан репортаж» пьесаларын сәхнәләштереп сығарҙы һәм уңышлы ғына сығыш яһаны. Әйткәндәй, «Сулпан»дар быйыл бай тормош һәм эшмәкәрлек тәжрибәһе үткән олпат театрҙар менән бер рәттән тәүге тапҡыр «Театр яҙы» фестивалендә ҡатнашты һәм ыңғай баһалар алды, өлкән коллегаларынан фәһемле фекерҙәр ишетте, ҡыҫҡаһы, был улар өсөн үҙенә күрә бер һабаҡ булды.  Миҙгелде ябыу концертына килеүселәр иғтибар иткәндер моғайын: филармония коллективында тәжрибәле артистарыбыҙ менән бер ҡатарҙан байтаҡ йәштәрҙе лә күрергә мөмкин. Иң ҡыуандырғаны—йәштәр профессиональ сәхнәгә ҡыйыу аяҡ баҫа һәм ҡабатланмаҫ һәләттәре менән балҡый! Әлбиттә, былар барыһы ла тәү сиратта ҙур һәм татыу коллективтың «капитаны»—берекмә директоры, Башҡортостандың атҡаҙанған артисы Айбулат Минеғәле улы Ҡотошовтоң идара итеү оҫталығына, ижади эшмәкәрлеккә дөрөҫ йүнәлеш бирә белеүенә бәйләнгән һәм бөтә коллектив уға тик ышаныс менән ҡарай һәм яңы идеялар, башланғыстар көтә. —Киләсәктә лә милли рухыбыҙҙы һаҡлап ҡалырға, сәнғәтебеҙҙе артабан үҫтереү эшенә үҙ өлөшөбөҙҙө индерергә, ҡыйыу аҙымдар менән алға атларға тырышасаҡбыҙ,—ти ул.—Әлбиттә, әлеге иҡтисади көрсөк осоронда бер нәмә лә еңел бирелмәй. Шуға ла мин ошондай мәлдә лә үҙҙәре һайлаған һөнәргә тоғролоҡ һаҡлап, эштә фиҙакәрлек күрһәткән, яҡшыға өмөт итеп йәшәгән артистарыбыҙға ҙур рәхмәтлемен! Йолаға ярашлы, миҙгелде ябыу концертында бер төркөм сәхнә оҫталарына Мәҙәниәт министрлығының, Сибай ҡала округы ҡала хакимиәтенең, Бөтә донъя башҡорттары Ҡоролтайы башҡарма комитетының, берекмә етәкселегенең Рәхмәт хаттары һәм Маҡтау ҡағыҙҙары тапшырылды. «Сибай» халыҡ бейеүҙәре ансамбле солистары Гүзәл Әсәҙуллина, Ләйсән Таштимерова, Илдар Хәтмуллин, «Сулпан» театры актеры Фәһим Сөнәғәтуллин, йырсылар Баязит Байназаров, Рөстәм Хәсәнов, Fаяз Fәйетбаев, Фаил Йортбәков, баянсы Дим Шәрәфиев, вокаль ансамбль етәксеһе Рәмил Туйсин, режиссерҙар Миңзилә Ҡотошова һәм Борис Мәхмүтовтар лайыҡ булды бындай ололауға. Шулай уҡ концерт-тамашаларҙы ойоштороу эшенә тос өлөш индергән ярҙамсыларыбыҙ—«Газпром»дың Сибай филиалынан Иршат Яйыҡбаев, Сибай гимназия-интернаты тәрбиәсеһе Рәүилә Кәримова, Сибай политехник колледжы уҡытыусыһы Даниса Солтановалар ҙа иғтибарҙан ситтә ҡалманы. Ә даими тамашасыларыбыҙ Фәриҙә Байрамғолова менән Сәрүәр Әминева айырым билдәләп үтелде... Шулай итеп, Сибай концерт-театр берекмәһе 23-сө ижад миҙгелен япты... Ә алда—ауыл-ҡалалар буйлап йәйге гастролдәр мәле! Тимәк, һеҙҙе, хөрмәтле гәзит уҡыусылар, беҙҙең артистар менән яңы осрашыуҙар, йырлы-моңло кисәләр көтә!
Сығанаҡ: http://rbsmi.ru/ataysal/articles/m-ni-t/milli-rukhyby-y-a-lap/
 
 
 ","
	Кесе йома, 01 июнь 2017",Яңылыҡтар,Na
https://kulturarb.ru/ba/news/өfөlә-jәjge-kitaphanalar-ojoshtorola," Өфөлә ""Йәйге китапханалар"" ойошторола ",Na,"

Өфө ҡалаһында асыҡ һауала китап уҡыу сараһын бер нисә йыл ойоштороп киләләр. Китап уҡыу урындары башҡаланың “Ҡашҡаҙан”, “1 май”, Аксаков исемендәге һәм Дим биҫтәһе парктарында эшләйәсәк. Китапханалар һәр көн сәғәт 12-нән киске етегә тиклем эшләйәсәк, тип хәбәр итә сара ойоштороусылар.
Махсус урындарҙа китап уҡыуҙан тыш, викториналарҙа, төрлө уйындарҙа ҡатнашырға мөмкин буласаҡ.
 
 ","
	Кесе йома, 01 июнь 2017",Яңылыҡтар,Na
https://kulturarb.ru/ba/news/bashҡort-baletynyң-jondoҙo-zәjtүnә-nasretdinovaғa-һәjkәl-asyldy,              Башҡорт балетының  йондоҙо Зәйтүнә Насретдиноваға һәйкәл асылды ,Na,"

Бөгөн Өфөлә билдәле балерина, СССР-ҙың халыҡ артисы, башҡорт балетының сағыу йондоҙо Зәйтүнә Насретдиноваға һәйкәл асылды.  
Зәйтүнә Насретдинова сирек быуатҡа торошло оҙон сәхнә тормошонда милли, рус һәм сит ил классик спектаклдәрендә сағыу һәм ҡабатланмаҫ образдары аша үҙен киң диапазонлы талантлы классик бейеүсе тип танытты. 
Һоҡланғыс кеше һәм сағыу шәхес, талантлы балерина һәм педагог Зәйтүнә Әғзәм ҡыҙы Насретдинова 1923 йылдың 14 авгусында Өфөлә тимер юл эшсеһе ғаиләһендә тыуған. Баш ҡаланың 20-се мәктәбен (әле – Өфөнөң Ф. Мостафина исемендәге 20-се ҡала башҡорт гимназияһы), Хеҙмәт Ҡыҙыл Байраҡ орденлы Ленинград хореография училищеһының (әле – А. Ваганова исемендәге рус балеты академияһы) башҡорт бүлексәһен тамамлай. 1941 йылдың июлендә Башҡорт дәүләт опера һәм балет театрының балет труппаһында солистка сифатында хеҙмәт эшмәкәрлеген башлай.
Зәйтүнә Насретдинова сирек быуатҡа торошло оҙон сәхнә тормошонда милли, рус һәм сит ил классик спектаклдәрендә сағыу һәм ҡабатланмаҫ образдары аша үҙен киң диапазонлы талантлы классик бейеүсе тип танытты. Улар – Одетта һәм Одиллия, Аврора (П. Чайковскийҙың «Аҡҡош күле» һәм «Йоҡоға талған һылыу»ы), Никия, Китри (Л. Минкустың «Баядерка»һы һәм «Дон Кихот»ы), Жизель һәм Мирта (А. Адандың «Жизел»е), Франциска (И. Штраустың «Зәңгәр Дунай»ы), Эсмеральда (Ц. Пуниҙың «Эсмеральда»һы) һәм башҡалар.
«Сыңрау торна» тәүге милли балетындағы Зәйтүнгөл образы улар араһында айырым урынды биләй. Балет авторҙары – либреттист Ф. Ғәскәров, композиторҙар Л. Степанов һәм З. Исмәғилев үҙҙәренең әҫәрен йәш һәм талантлы балеринаға арнай. Республиканың тәүге профессиональ балеринаһы Зәйтүнә Насретдинова сирек быуатҡа яҡын партнеры, тормош иптәше һәм фекерҙәше булған Хәләф Сафиуллин менән бейей. Улар, театрҙың сит илдәргә гастролгә сыҡҡан тәүге артистары иҫәбендә булып, Германия, Болгария, Венгрия, Польша, Куба, Монголия, Бөйөк Британия, Шотландия, Ирландия, Корея тамашасыларының һөйөүен яулай.
Зәйтүнә Насретдинова бар ғүмерен бейеүгә арнаны һәм 40 йылдан ашыу Башҡорт дәүләт опера һәм балет театры балет труппаһының педагог-репетиторы булып эшләне. Уның тырышлығы менән Башҡортостанда бөтә донъяға танылыу яулаған Өфө балет мәктәбе эшләй.
Зәйтүнә Насретдинованың фиҙакәр хеҙмәте халыҡ-ара эксперттар тарафынан да юғары баһалана. Уның исеме Бөйөк Британиялағы Халыҡ-ара биографиялар үҙәге тарафынан нәшер ителгән «Кто есть кто» – «Сто известных женщин мира» бөтә донъя биографиялар энциклопедияһына индерелде. Донъя мәҙәниәтенә ҙур өлөш индергәне өсөн 2006 йылда Халыҡ-ара биографиялар үҙәге советы (Кембридж, Бөйөк Британия) уға «Халыҡ-ара профессионал» тигән маҡтаулы исем бирҙе.
 
 
 
 
 ","
	Шаршамбы, 31 май 2017",Яңылыҡтар,Na
https://kulturarb.ru/ba/news/ҡyraғaj-filmy-cheboksarҙa-үtkәn-x-halyҡ-ara-kinofestivaldә-priz-yaulany," ""Ҡырағай"" фильмы Чебоксарҙа үткән X Халыҡ- ара кинофестивалдә приз яуланы ",Na,"

Башҡортостан йәштәренең “Шоңҡар” журналы хәбәр итеүенсә, Фәрзәнә Утарбаеваның ""Ҡырағай"" фильмы Чебоксарҙа үткән X Халыҡ- ара кинофестивалдә иң яҡшы сценарий өсөн призға лайыҡ булды.
 “Фильмды бик йылы ҡабул иттеләр. Тамашасы илап та алды. Яҡутияның билдәле режиссеры Степан Бурнашев киноны ҡарағас та сценарийҙы маҡтап китте. Мәскәүҙән Дмитрий Пиркулов фильмды киңерәк танытыуға булышлыҡ итергә теләген белдерҙе. Беренсе сценарийым өсөн шундай баһаға лайыҡ булғаныма сикһеҙ шатмын”, – тине Фәрзәнә Утарбаева.
 Әйткәндәй, Франция, Яҡутия, Сыуашстан, Татарстан һ.б илдәрҙән 16 фильм ҡатнашҡан, шуларҙың дүртәүһе – еңеүсе. Тап беҙҙең фильмдың еңеүселәр араһында булыуы ғорурлыҡ тойғолары уята.
Ә Фәрзәнә артабан да төрлө кинофестивальдәрҙә ҡатнашырға һәм яңы фильмдар төшөрөргә ниәтләй.
 
 
 
 
 
 ","
	Шаршамбы, 31 май 2017",Яңылыҡтар,Na
https://kulturarb.ru/ba/news/sibaj-ҡalaһynda-sәsmәүerem-seltәrem-bajramy-үtte," Сибай ҡалаһында «Сәсмәүерем, селтәрем» байрамы үтте ",Na,"

Үткән аҙнала Сибай ҡалаһының Үҙәк майҙаны һәм сәнғәт колледжы алды сағыу, төрлө төҫтәге сәскәләр яланын хәтерләтә ине. Бында башҡорт халҡының милли кейемдәре фестивале уҙҙы. Быйыл икенсе тапҡыр үткәрелгән байрам «Сәсмәүерем, селтәрем» исеме аҫтында ойошторолдо.
Фестивалдә Сибай ҡалаһының фольклор ансамблдәре, балалар баҡсалары, мәктәптәр, уҡыу  йорттары һәм шәхси коллекция туплаусылар, Баймаҡ, Магнитогорск ҡалаларынан, Хәйбулла, Йылайыр, Баймаҡ райондарынан килгән ҡунаҡтар ҡатнашты. Улар тарафынан күргәҙмә ойошторолдо. Ҡала халҡы һәм ҡунаҡтары бында ҡатын-ҡыҙ биҙәүестәре һәм халҡыбыҙҙың милли кейемдәре менән яҡындан таныша алды. 
Сарала ҡатнашыусылар өсөн Асия Солтан ҡыҙы Fәйнуллина оҫталыҡ дәрестәре, ярыштар үткәрҙе. Гүзәл заттар селтәр эшләүҙә, кисеткә орнаменттар сигеүҙә үҙҙәрен һынап ҡараны. 
Байрамдың икенсе өлөшөндә «Башҡорт милли кейемен реконструкциялау проблемалары» темаһына «түңәрәк өҫтәл» артында һөйләшеү уҙҙы. Артабан сағыу, матур милли башҡорт кейемен кейеүселәр ҡаланың үҙәк урамдарынан парад менән үтте. Уларҙы сәнғәт колледжы алдында «Гөлдәр» бейеү ансамбле дәртле бейеү менән ҡаршы алды,  «Миләш» вокал ансамбле сәләмләне. Һәм бына, ниһайәт, дефиле, йәғни милли костюмдарҙа сығыш яһау, уларҙың тегелеш үҙенсәлеген халыҡҡа күрһәтеү мәле килеп етте. Уны балалар баҡсаһы вәкилдәре асып ебәрҙе. Артабан һүҙҙе мәктәп уҡыусылары, студенттар алды. Уларҙың сығышынан һуң фольклор ансамблдәре, ағинәйҙәр үҙҙәре теккән милли кейемдәр һәм биҙәүестәр менән халыҡты таныштырҙы. Шәхси коллекция булдырған Зәлиә Ишморатованың, Рәсимә Истәкованың ҡул эштәре барыһын да һоҡландырҙы. «Ете ҡыҙ» башҡорт һылыуҙары студияһы, сәнғәт колледжының «Талир тәңкә» матурлыҡ студияһы ҡыҙҙары үҙенсәлекле, заманса стилләштерелгән костюмдарын күрһәтте. Билдәле булыуынса, фестивалде үткәреү инициативаһы Башҡортостан Республикаһының атҡаҙанған мәҙәниәт хеҙмәткәре, сәсәндәр мәктәбе, «Ете ҡыҙ» матурлыҡ студияһы етәксеһе Асия Солтан ҡыҙы Fәйнуллинанан килә. Күркәм идеяны ҡала хакимиәте, мәҙәниәт һәм мәғариф бүлеге хуплап күтәреп алды һәм, һөҙөмтәлә, беҙ шундай сағыу тамашаның шаһиты булдыҡ. Халҡыбыҙҙың зауыҡ һәм мәғәнә һалып тегелгән костюмдарын күреп ҡыуандыҡ, башҡаларҙы башҡорт мәҙәниәте менән таныштырҙыҡ. Азамат Юлдашбаев, «Башҡортостан» гәзите мөхәррире. —Сибай ҡалаһында үткән был сараға осраҡлы рәүештә генә килеп эләктем тиһәм дә була. Күргәҙмәләр, оҫталыҡ дәрестәре шаһиты булдым, «түңәрәк өҫтәл»дә ҡатнаштым һәм шундай һығымтаға килдем: тәбиғәттә бер нәмә лә осраҡлы рәүештә булмай. Үҙем өсөн бик күп асыштар яһаным. Мин этнография менән ҡыҙыҡһынам, өйрәнәм. Бында ла кәрәкле мәғлүмәт тупланым. Милли кейемдәргә бағышланған һөйләшеүҙә ҡатнашып, шуны белдем: ҡатын-ҡыҙҙарҙың биҙәүестәрендә бер генә лә артыҡ элемент юҡ. Һәр ынйы, һәр тәңкә нимә тураһындалыр һөйләй, ниндәйҙер сер һаҡлай. Хәҙер ҡатын-ҡыҙҙар заманса стилләштереп яңынан милли орнаменттар төшөрөлгән әйберҙәргә, биҙәүестәргә өҫтөнлөк бирә башланы. Уны юғары вазифалар башҡарған ханымдарҙан алып, ябай ауыл ҡатындары, студент ҡыҙҙарға тиклем таға. Был үҙ асылыбыҙға ҡайтыу тип әйтер инемю
Был байрамда миңә бигерәк тә оҫталыҡ дәрестәре оҡшаны. Үҙең белгәндәрҙе халыҡҡа, йәштәргә еткереү, өйрәтеү, тегеп кейеү бик һәйбәт күренеш. Ә инде уны ныҡлап өйрәнеп, етештереп һатыуға сығарыу тағы ла хуплауға лайыҡ. Бөгөн республикабыҙға күпләп туристар килә. Йылдан-йыл уларҙың һаны арта. Үҙебеҙгә хас булған, этностилдә эшләнгән биҙәүестәр ҙур һорау менән ҡулланыла. Шуның өсөн дә халҡыбыҙҙың кәсепселеген тергеҙергә кәрәк. Урындағы халыҡ үҙе етештереп һатыуға сығарһа, бигерәк тә отошло буласаҡ. Бөгөнгө байрамға килгәндә, ул артабан да шулай дауам итеп, Сибай ҡалаһының брендына әйләнһен ине.
  Сығанаҡ: http://rbsmi.ru/ataysal/articles/konkurstar/s-sm-erem-selt-rem-/
 
 
 ","
	Шаршамбы, 31 май 2017",Яңылыҡтар,Na
https://kulturarb.ru/ba/news/өfөlә-al-sәskә-respublika-bәjgeһe-bara, Өфөлә «Ал сәскә» республика бәйгеһе бара ,Na,"

Өфөлә һәләтле балаларҙың  “Ал сәскә” беренсе республика телевизион конкурсына һайлап алыуҙың икенсе туры үтте. Бәйгелә 200-гә яҡын йырсы, музыкант һәм бейеүсе ҡатнашҡан.
Өфө ҡалаһынан ғына түгел, башҡа төбәктәрҙән, мәҫәлән, Ғафури, Учалы, Хәйбулла райондарынан да ҡатнашыусылар бихисап. Икенсе һайлап алыу туры һөҙөмтәләре 3 июнь билдәле буласаҡ.
Жюри составына 15 кеше ингән, улар араһында республиканың халыҡ артисы Азат Айытҡолов, Р. Нуриев исемендәге Башҡорт хореография колледжы директоры Олия Вилданова, В. Комаров исемендәге Өфө ҡала балалар ижады һарайының художество етәксеһе Елена Долгих, «Мираҫ» йыр һәм бейеү фольклор ансамбленең баш балетмейстеры Елена Голубкина.
Еңеүселәр инструменталь башҡарыу, вокал һәм бейеү номинациялары буйынса билдәләнәсәк. Иң-иңдәр 3 июнь көнө Башҡорт опера һәм балет театрында гала-концертта ҡатнашасаҡ.
Сараны ойоштороусылар хәбәр итеүенсә, «Ал сәскә» бәйгеһенең финалистарыГеленджикка ял итеү һәм  Өфөләге Р. Нуриев исемендәге Башҡорт хореография колледжына йәки Урта махсус музыка колледжына имтиханһыҙ инеү мөмкинлеге буласаҡ.
Ойоштороусылар тарафынан тамашасылар һөйөүе призы булдырылған, был баһаға эйә булыусы  балаға «Артек»ка юллама тапшырыласаҡ. Еңеүсене билдәләү өсөн  gtrk. tv сайтына инеп, оҡшаған конкурсантҡа тауыш бирергә кәрәк.
«Ал сәскә» беренсе һәләтле балалар телевизион республика конкурсы «Башҡортостан» дәүләт телерадиокомпанияһы башланғысы менән ойошторолған.
 
 ","
	Шаршамбы, 31 май 2017",Яңылыҡтар,Na
https://kulturarb.ru/ba/news/tujmazy-tatar-dәүlәt-drama-teatry-eҙnәkәj-muzykal-komediyany-sәhnәlәshtereү-өҫtөndә-esh-alyp-bara,  Туймазы татар дәүләт драма театры “Еҙнәкәй” музыкаль комедияны сәхнәләштереү өҫтөндә эш алып бара ,Na,"

Туймазы татар дәүләт драма театры хәбәр итеүенсә, “Берҙәм Рәсәй” партияһы вәкилдәре тәҡдиме буйынса күрһәтелгән матди ярҙамға  театр спектаклдәр әҙерләй!
Бөгөнгө көндә театр коллективы күренекле башҡорт драматургы Хәбибулла Ибраһимов пьесаһы буйынча “Еҙнәкәй” исемле музыкаль комедияны сәхнәләштереү өҫтөндә эш алып бара. 
Спектаклдее ижад  итеү өсөн бер төркөм талантлы шәхестәр йәлеп ителде: режиссер—Илнур Муллабаев, композитор—Башҡортостандың  атҡаҙанған сәнғәт эшмәкәре Илшат Яхин, рәссам—Рәсәйҙең  һәм Ҡамык Республикаһының атҡаҙанған сәнғәт эшмәкәре Валерий Яшкулов, хореограф—Башҡортостандың атҡаҙанған артисткасы Сулпан Асҡарова, хормейстер— Башҡортостандың атҡаҙанған артисткаһы Нурия Басырова.
Башҡорт халҡының боронғо  йәшәү рәүешен, тормошон, яҙмышын сағыу  яҡтыртҡан, нәфис юмор менән һуғарылған күркәм әҫәрҙә театрҙың барлыҡ актерҙары ла ҡатнаша.  Был комедия сәхнә күргәндән һуң , театр йәнә бер классик әҫәргә алынасаҡ. 
Әлеге спектаклдәр Бөтә Рәсәй сәйәси партияһы “Берҙәм Рәсәй” вәкилдәре тәҡдиме буйынса, 300 мең кешегә тулмаған халыҡ һанлы кесе ҡалаларҙағы театрҙарға ярҙам күрһәтеү ниәтенән федераль бюджеттан бүленгән субсидия аҡсаһына ҡуйыласаҡ.
 
 
 ","
	Шаршамбы, 31 май 2017",Яңылыҡтар,Na
https://kulturarb.ru/ba/news/samrau-balalar-teatr-studiyaһy-ҙur-koncertҡa-saҡyra, «САМРАУ» балалар театр студияһы ҙур концертҡа саҡыра ,Na,"


Мәжит Ғафури исемендәге Башҡорт дәүләт драма театры эргәһендә эшләп килгән ""Самрау"" балалар театр студияһы тамашасыларҙы, дуҫтарҙы, атай-әсәйҙәрҙе ҙур концертҡа саҡыра.
Театр сайтынан хәбәр итеүҙәренсә, быйылғы миҙгелдә студияла 13 бала шөғөлләнгән. Балалар сәхнәлә үҙҙәренең тәүге аҙымдарын яһап өлгөргән дә инде. Мәҫәлән, театрҙың репертуарында барған “Ҡаһым түрә”, “Февраль.Буран…”, “Мулла”, “Ай тотолған төндә, “Руди - never off” , “Ике төш”, “Нәркәс”, “Шәүрәкәй”, исемле сәхнә әҫәрҙәрендә ҡатнашҡан йәш артистар. Хатта студияла шөғөллөнеүсе Ильназар Әхмәтйәнов коллектив менән бергә үҙенең тәүге ижади сәфәренә лә сыҡты - Ҡазан ҡалаһында уҙған гастролдәргә барҙы. Бейеү буйынса ла йәш артистар еңеү яуланылар - “Китапты бейеп күрһәтәбеҙ” исемле асыҡ республика конкурсында “Урал батыр” эпосы буйынса ҡуйылған бейеү өсөн I урынға лайыҡ булдылар.

Студияла ижади тормош гөрләй, йәш артистар аҙнаһына ике тапҡыр үҙҙәренең уҡытыусылары менән осрашыуға, мауыҡтырғыс дәрескә, танылған сәхнә артистары менән йәнә аралашырға, тип театрға ашыға.
Йәш артистарға белем биреүсе, тормош һәм сәхнә тәжрибәһе менән уртаҡлашыусы ағай –апайҙар - Рәсәйҙең атҡаҙанған, Башҡортостандың халыҡ артисткаһы Суфия Ҡорбанғәлиева (сәхнә теле), режиссер Илсур Ҡаҙаҡбаев (актер оҫталығы), актриса Юлиә Ғәләүетдинова (актер тренингы), актер-бейеүсе Урал Әминов (хореография), вокал буйынса дәрестәр алып барыусы Диләрә Иҙелбаева (вокал), студия етәксеһе Зилә Баймырҙина һәм студия кураторы Олег Ханов студияла шөғөлләнеүсе ҡыҙҙар һәм малайҙарҙың ижади һәләттәрен асырға, коллективта, йәмғиәттә үҙ-үҙҙәрен тоторға, хыялдарға юл асырға ярҙам итәләр.
Тамашасыларҙы йәш артистар ҙур тулҡынланыу менән көтә.
Тамаша-концерт 3 июндә 13.00 сәғәттә Башҡорт драма театрының Бәләкәй залында (Зәки Вәлиди урамы, 34) уҙасаҡ. Инеү бушлай.
Йәш таланттар тәҡдим иткән күңелле этюдтар, шаян һәм лирик бейеүҙәр, шиғырҙар, йырҙар кәйефтәрҙе, һис шикһеҙ, күтәрер, тип ышанабыҙ.
Тамашаға рәхим итегеҙ!
 

 ","
	Шишәмбе, 30 май 2017",Яңылыҡтар,Na
https://kulturarb.ru/ba/news/һuҡyrҙar-өsөn-bashҡortostan-respublika-mahsus-kitaphanaһynda-shiғyrҙar-bәjgeһe-үtte,          Һуҡырҙар өсөн Башҡортостан республика махсус китапханаһында шиғырҙар бәйгеһе үтте ,Na,"

Бөйөк Ватан һуғышы беҙҙең күңелдәрҙә мәңге онотолмаҫ яра булып ҡалды. Яҙыусылар һәм шағирҙар әҫәрҙәрендә халыҡтың ауыр яҙмышын, һыҙланыуҙарын еткерергә тырышты. Күп әҙиптәр үҙҙәре лә яу яланын үткән кешеләр. 23 май көнө Бөйөк Еңеүгә 72 йыл тулыу айҡанлы, һуҡырҙар өсөн Башҡортостан республика махсус китапханаһында шиғырҙар конкурсы үтте. Конкурста Өфө ҡалаһының 28-се мәктәп-интернаты уҡыусылары ҡатнашты. Йәш таланттар классик шағирҙарҙың да, киң танылыу алмаған шағирҙарҙың да әҫәрҙәрен һайланылар. Улар шиғыр уҡыған мәлдә, әйтерһең дә, бөтә зал һуғыш йылдарына әйләнеп ҡайтты. Был конкурста жюри өс еңеүсене билдәләне: 3-сө урын Евгений Чекаловҡа, 2-се урын Богдан Родионовҡа, 1-се урын Азат Закировҡа бирелде.
 
 ","
	Шишәмбе, 30 май 2017",Яңылыҡтар,Na
https://kulturarb.ru/ba/news/etnoҡauryj-bәjgeһe-iғlan-itelde, “Этноҡаурый” бәйгеһе иғлан ителде ,Na,"

Свердлов өлкәһе мәҙәниәт министрлығы һәм өлкә халыҡ-ара китапхана тарафынан, һәр милләтте хөрмәт итеүргә өйрәтеү, экстремизмды профилактикалау, мәҙәниәт-ара диалогты үҫтереү маҡсатынан, “Этноҡаурый” конкурсы үткәрелә.
Конкурста ҡатнашыусыларға “бәләкәй проза” формаһында әҙәби әҫәр яҙыу тәҡдим ителә. Уның тематикаһы Рәсәйҙә йәшәүсе халыҡтарға, уларҙың тарихына, көнкүреш, йолаларына бәйле булырға тейеш. Конкурс ҡағиҙәләре менән Конкурстар бүлегендә танышырға мөмкин
С положением о конкурсе можно ознакомиться в разделе «Конкурсы».
 ","
	Шишәмбе, 30 май 2017",Яңылыҡтар,Na
https://kulturarb.ru/ba/news/shәjehzada-babich-isemendәge-dәүlәt-respublika-jәshtәr-premiyaһyna-eshtәr-ҡabul-iteү-dauam-itә, Шәйехзада Бабич исемендәге дәүләт республика йәштәр премияһына эштәр ҡабул итеү дауам итә ,Na,"

Йәштәр сәйәсәте һәм спорт министрлығынан хәбәр итеүенсә, Башҡортостанда Шәйехзада Бабич исемендәге дәүләт республика йәштәр премияһына эштәр ҡабул ителә башланы.
Премия әҙәбиәт, сәнғәт һәм архитектура өлкәһендәге иң яҡшы эштәр өсөн тапшырыла. Наградаға айырым шәхестәр, шулай уҡ коллективтар дәғүә итә ала. Конкурс шарттары буйынса, кандидаттар 35 йәштән өлкән булмаҫҡа тейеш. Еңеүселәргә 150 мең һум күләмендә премия тапшырыла. Эштәр 1 июлгә тиклем Йәштәр сәйәсәте һәм спорт министрлығында ҡабул ителә.
Мәғлүмәт өсөн: Башҡортостан Республикаһының Шәйехзада Бабич исемендәге йәштәр дәүләт премияһы 1995 йылда әҙиптең 100 йыллыҡ юбилейы айҡанлы һәм уның исемен мәңгеләштереү маҡсатында Башҡортостан Республикаһы Хөкүмәте тарафынан өмөтлө йәш ижадсыларҙы дәртләндереү өсөн булдырылған. Әҙәбиәт, сәнғәт һәм архитектура өлкәһендә эшләүселәргә юғары ижади ҡаҙаныштары өсөн бирелә.
Күренекле башҡорт шағиры Шәйехзада Бабич исеме менән аталған был премия, дөйөм алғанда, Башҡортостан комсомолының 1967 йылдан 1990 йылғаса тапшырылып килгән Ғәлимов Сәләм исемендәге премияһын алмаштырҙы.
Премияның төп маҡсаты: Башҡортостан Республикаһының төрлө яҡлы үҫешенә мөһим өлөш индергән йәш яҙыусыларҙы, рәссамдарҙы һәм архитекторҙарҙы, артистарҙы, музыканттарҙы һәм режиссёрҙарҙы дәртләндереү. 1995 йылда булдырылғандан һуң премия йыл һайын тапшырылып килһә, 2011 йылдан уның лауреаттары ике йылға бер билдәләнә башланы.
Шәйехзада Бабич исемендәге республика йәштәр премияһы бер үк ваҡытта өс өлкәлә - әҙәбиәттә, сәнғәттә һәм архитектурала ҙур ҡаҙаныштарға өлгәшкән өсөн бирелә. Премия ҡағиҙәһенә ярашлы, был күрһәткестәргә түбәндәгеләр инә:
нәфис әҙәбиәт өлкәһендә— барлыҡ төрҙәге һәм жанрҙағы (проза, шиғриәт, драматургия, балалар әҙәбиәте, әҙәбиәт белеме һәм тәнҡит, әҙәби тәржемә) әҙәби әҫәрҙәр һәм ижад материалдары өсөн;
һынлы сәнғәт өлкәһендә— рәсем һәм һынлы сәнғәт, скульптура, графика һәм биҙәү-ғәмәли сәнғәт әҫәрҙәре өсөн;
театр, музыка, эстрада, цирк сәнғәте һәм хореография өлкәһендә  — йәш композитор, режисссёр, дирижёр, балетмейстер, хормейстер, артист һәм рәссамдарҙың, сәхнәселәрҙең музыкаль-драматик постановкаларҙағы, үҙенсәлекле композицияларҙағы, балалар өсөн постановкаларҙағы, эстрада, цирк һәм дөйөм тамашаларҙағы эштәре, шулай уҡ театр, музыка, страда, цирк сәнғәте һәм хореография буйынса тикшеренеүҙәре өсөн;
кинематография өлкәһендә —  сценарий авторҙарының, режиссёр, рәссам, оператор һәм артистарҙың нәфис, документаль һәм анимацион фильмдарҙағы эштәре, шулай уҡ кино сәнғәтен өйрәнеп-тикшереү өсөн;
архитектура өлкәһендә—  айырыуса һәләтле, яңылыҡ һәм үҙенсәлек менән айырылып тороп, йәмәғәт танылыуы алған һәм Башҡортостан Республикаһы мәҙәниәтен үҫтереүгә һиҙелерлек өлөш индергән архитектура әҫәрҙәре өсөн.
 
 

 ","
	Шишәмбе, 30 май 2017",Яңылыҡтар,Na
https://kulturarb.ru/ba/news/ҡaҙaғstanda-tәңre-ruhy-zamansa-etnik-muzyka-festivale-tamamlandy, Ҡаҙағстанда «Тәңре рухы» заманса этник музыка фестивале тамамланды ,Na,"

Башҡортостан юлдаш телевидениеһы хәбәр итеүенсә, Ҡаҙағстанда «Тәңре рухы» заманса этник музыка фестивале тамамланды. Донъяның өс тиҫтәләп иле ҡатнашҡан күләмле сарала Башҡортостан исеменән «Ҡурайсы» төркөмө сығыш яһаны.
Опен-эйр, йә иһә асыҡ һауалағы концерт форматында үткән фестиваль меңдәрсә тамашасыны йыйҙы. «Тәңре FМ» милли радиостанцияһы авторлығындағы проектың төп ҡунаҡтары -Башҡортостандан. Роберт Юлдашев етәкселегендәге «Ҡурайсы» төркөмө фестивалде ябыу тантанаһында сығыш яһаны.   Донъяның өс тиҫтәләп иленән ҡатнашҡан этник йүнәлештәге күләмле сарала «Ҡурайсы» төркөмө тәүге тапҡыр сығыш яһаны. Шуға ҡарамаҫтан Ҡаҙағстан тамашасыһы башҡорт халҡының билдәле ижади коллективы хаҡында хәбәрҙар булып сыҡты.  5-се тапҡыр ойошторолған сарала быға тиклем беҙҙән «Арғымаҡ» этно-рок төркөмө һәм Халыҡ-ара конкурс-фестивалдәр лауреаты Екатерина Ямщикова ҡатнаша. «Тәңре рухы» фестивалендә тап боронғо һәм һәр халыҡтың үҙенә генә хас уйын ҡоралдарында сығыш яһауға баҫым яһалды. Милләттәр араһында мәҙәни күпер һалған тамашала башҡорт ҡурайынан ағылған моң барыһын да әсир итте.
 
 ","
	Дүшәмбе, 29 май 2017",Яңылыҡтар,Na
https://kulturarb.ru/ba/news/irtәgә-mәzhit-ғafuri-isemendәge-bashҡor-drama-teatry-sәhnәһendә-antigona,   Иртәгә Мәжит Ғафури исемендәге Башҡор драма театры сәхнәһендә ”Антигона” ,Na,"

Иртәгә, 30 май көнө Мәжит Ғафури исемендәге Башҡор дәүләт драма театры сәхнәһендә француз драматургы  Жан Ануйҙын ""Антигона"" спектакле тәҡдим ителә. Әҫәрҙе  сәхнәгә ҡуйыусы режиссер  Ғ. Камал исемендәге Татар академия театрының баш режиссеры Фәрит Бикчәнтәев, тәржемәсеһе - Факил Мырҙаҡаев.
""Антигона"" трагедияһы  беҙҙең быуатҡа тиклем 442-441 йылдарҙа боронғо грек дратургы Софокл тарафынан яҙылған, ә 1942 йылда  француз драматургы  Жан Ануй драма әҫәре булараҡ ижад итә.Спектаклгә бик күп актерҙар йәлеп тә ителмәгән, төп роль Креонды М.Ғафури исемендәге БДАДТ-ның художество етәксеһе, Станиславский исемендәге премия лауреаты, Башҡорт АССР-ның халыҡ артисы, РСФСР-ҙың атҡаҙанған артисы Олег Ханов башҡара, ә бәләкәй Антигона партияһын йәш актриса Лилиә Галина уйнаны. Исмена ролен шулай уҡ йэш актрисалар Гөлназ Хайсарова  һәм Гөлмирә Исмәғилева ихлас башҡарҙы.      Башҡортостандың халыҡ артистары Ильдар Сәйетов, Алмас Әмиров, Азамат Ғафаров, Башҡортостандың атҡаҙанған артистары Алһыу Галина-Ғафарова, Ильсур Байымов кеүек билдәле актерҙар уйнауы –мәртәбә генә өҫтәй. Шулай уҡ Айнур Ситдиҡов, Юнир Ҡуланбаев башҡарыуындағы ролдәр тамашасы күңеленә бик хуш килде.
Бөтә замандарҙа һәм бар ерҙәрҙәгесә, боронғо Грецияла ла кешеләр бөткөһөҙ шәхси мәшәҡәттәр һәм ил ғәме менән йәшәй. Тыуым, үлем, мөхәббәт, хыянат, һуғыштар... Бына Фива батшаһы Эдип донъя ҡуя. Уның ике улы, берәр йыл алмашлап ултырып, аталарының тәхетен һыуытмаҫҡа һүҙ бирешә. Тик, тәүге йылдың аҙағында уҡ өлкән ағай Этеокл ҡустыһы Полиникты тәхеткә яҡын ебәрмәҫкә тигән уй ҡора. Ағаһының мәкерле ниәтен белгәс, Полиник туған ҡалалары янына Фиваның ҡан дошманы булған ҙур ғәскәр килтерә. Дошман ҡыйратыла. Туғандар ҙа һәләк була. Артабан хакимлыҡты Этеокл менән Полиниктың атай яҡлап өлкән ағалары Креон үҙ ҡулына ала. Креон Этеоклды герой итеп ҙурлап, шартына килтереп ерләргә, ә хыянатсы Полиниктың кәүҙәһен сүплеккә, эттәргә ташларға, һәм, кем дә кем уның мәйетен күмергә маташа, шуға үлем язаһы, тигән бойороҡ бирә. Тап ошо урында башлана ла инде иң тетрәткес ваҡиғалар: Эдиптың ҡыҙы, бәләкәй генә ҡараҡай Антигона үлемесле аҙымға бара - ағаһын ерләргә була, сөнки туғанының күмелмәй ятыуы бөтә нәҫелдәре өсөн ҙур гонаһ икәнен белә. Һаҡсылар бер төн, Антигона хәленсә генә күмеп ҡуйған Полиниктың кәүҙәһен яңынан ҡаҙып сығара, ә ҡыйыу ҡыҙҙы тотоп Креон янына илтә...
Француз драматургы Жан Ануй Софоклдың боронғо пьесаһын яңыса яҙа. Ваҡыт та үҙгәрә, трагедияның асылы ла бөгөн бүтәнсә яңғырай, әммә ""Антигона"", иҫке менән яңының, тәжрибә, олпат зиһен менән йәш, яңы ынтылыштарҙың ҡотолғоһоҙ бәрелешенең мәңгелек символы булып ҡала.
 
 
 ","
	Дүшәмбе, 29 май 2017",Яңылыҡтар,Na
https://kulturarb.ru/ba/news/өfөlә-mostaj-kәrimdeң-100-jyllyғyna-arnalғan-konkurs-eңeүselәre-bүlәklәnde, Өфөлә Мостай Кәримдең 100 йыллығына арналған конкурс еңеүселәре бүләкләнде ,Na,"

«Башинформ» мәғлүмәт агентлығы хәбәр итеүенсә, Өфөлә Башҡортостандың халыҡ шағиры Мостай Кәримдең 100 йыллығына арналған матур әҙәбиәт тәржемәселәре ижади конкурсы еңеүселәрен бүләкләнеләр. Бүләкләү тантанаһы Әхмәтзәки Вәлиди исемендәге Милли китапханала үтте.
Конкурсты былтыр Мостай Кәрим исемендәге фонд менән берлектә Максим Горький исемендәге Әҙәбиәт институты (Мәскәү) иғлан иткәйне. Ул ике этапта уҙҙы. Ижади бәйге йомғаҡтары буйынса 11 йәш кеше финалға сыҡты, улар Әҙәбиәт институтына уҡырға инеү хоҡуғына эйә булды.
Буласаҡ институт студенттарын республика Хөкүмәте Премьер-министры урынбаҫары Салауат Сәғитов, Мостай Кәрим исемендәге фонд директоры Әлфиә Кәримова, уны ойоштороусы Тимербулат Кәримов, Әҙәбиәт институты ректоры Алексей Варламов, Башҡортостан Республикаһы Милли китапханаһы директоры Айгөл Моратова ҡотланы.
«Тап милли телдәрҙән матур әҙәбит тәржемәселәре әҙәйгәндән-әҙәйә бара», — тип билдәләне Айгөл Моратова. Мәҫәлән: һуңғы тапҡыр белгестәр төркөмө сирек быуат элек әҙерләнгән. Мостай Кәрим исемендәге фонд башланғысы менән ойошторолған конкурс төбәк етәкселеге кимәлендә лә хуплау тапты, уға Башҡортостан Хөкүмәте Премьер-министры урынбаҫары Салауат Сәғитов ҙур ярҙам күрһәтте.
«Профессиональ тәржемәсе эшендә башҡорт яҙыусыларының ижади рухын тапшырырға белеү, башҡорт һүҙен күпләп таратыу һәм пропагандалау мөһим», — тине вице-премьер, киләсәктә башҡорт яҙыусыларының, хәҙерге заман шағирҙарының, шулай уҡ классиктарҙың әҫәрҙәре профессиональ кимәлдә тәржемә ителер тигән ышынысын белдереп.
Конкурстың беренсе турында еңеүселәр, ә улар бөтәһе алты кеше Максим Горький исемендәге Әҙәбиәт институты ректоры, профессор Алексей Варламовтың ҡулынан грамоталар алды. Финалға сыҡҡан 11 еңеүсене Мостай Кәрим исемендәге фондты ойоштороусы Тимербулат Кәримов дипломдар менән бүләкләне.
 
 ","
	Дүшәмбе, 29 май 2017",Яңылыҡтар,Na
https://kulturarb.ru/ba/news/bulat-rafiҡov-isemendәge-fantastik-әҫәrҙәr-bәjgeһe-iғlan-itelde,   Булат Рафиҡов исемендәге фантастик әҫәрҙәр бәйгеһе иғлан ителде  ,Na,"

“Шоңҡар” журналы хәбәр итеүенсә, Булат Рафиҡов исемендәге фантастик әҫәрҙәр бәйгеһе иғлан ителде.
 Конкурста 16 йәштән 45 йәшкә тиклемге һәр ҡәләм тибрәтеүсе ҡатнаша ала.  Бер автор бер генә әҫәр тәҡдим итеү мөмкинлегенә эйә. Үҙе тураһында мәғлүмәт, фото ебәрә һәм журналға яҙылған булыуы мотлаҡ. 
Әҫәр күләме сикләнмәй, әммә матбуғатта донъя күрмәгән булһын.  Материалдарҙы “конкурсҡа” тигән билдәләмә менән электрон почтаға һалырға йә редакцияға алып килергә мөмкин. 
Бәйге 2017 йылдың аҙағына тиклем дауам итә. Йомғаҡ декабрь аҙағында яһала.  Билдәле прозаиктарҙан торған жюри урындар һәм премиялар билдәләй. 
 I урын – 5000, II урын – 3000, III урын – 2000 һум. Бәйге барышында бүләкләү фонды артырға ла мөмкин.
Бәйге тураһында тулыраҡ мәғлүмәт алыр өсөн түбәндәге һылтанма буйынса үтегеҙ: http://sh.shonkar.ru
 
 ","
	Дүшәмбе, 29 май 2017",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatry-84-se-izhad-miҙgelen-yapty, Салауат башҡорт дәүләт драма театры 84-се ижад миҙгелен япты ,Na,"

Күптән түгел 19 майҙа, Салауат башҡорт дәүләт драма театры үҙенең 84-се ижад миҙгелен сит ил яҙыусыһы Рэй Куниҙың «№13» (режиссеры - Эдуард Шахов) исемле спектакле менән тамамланы. 2016-2017 театр миҙгеле бик емешле һәм сағыу ваҡиғаларға бай булды. Был осорҙа өс спектакль ҡуйылды: В.Шукшин «Шукшин» (режиссеры-А.Федоров), Р.Куни «№13» (режиссеры- Э.Шахов), Д.Голубецкий инсц. «Золушка» (режиссеры-Л.Нигматуллина). Шулай уҡ ""Рәсәй Федерацияһы башҡорттары"" дәүләт программаһы сиктәрендә, коллектив Силәбе һәм Ырымбур өлкәләренә гастролдәр менән сыҡты. 
Башҡортостандың халыҡ артисы Рим Әминов, театрҙың артисы Ринат Ибәтуллин үҙҙәренең юбилей кисәләрен театрлаштырылған тамаша менән билдәләп үтте. Театр коллективы төрлө фестивалдәрҙә лә ҡатнашып үҙҙәрен лайыҡлы күрһәтте. Мәҫәлән, ""Шукшин"" спектакленә Волга буйы һәм Урал театрҙарының Бөтә Рәсәй фестивалендә Мәскәү, Ульяновск, Ҡаҙан вәкилдәренән торған жюри ағзалары юғары баһа ҡуя. Һәм, әлбиттә, миҙгелдәге иң ҙур ҡаҙаныштар - ул ""Театр яҙы"" республика фестивалендә ""Ерҙәштәр""ҙең ""Иң яҡшы спектакль"" һәм Радик Ғәлиуллиндың ""Икенсе пландағы иң яҡшы ир-егет роле"" номинацияларныа лайыҡ булыуы.
Театрҙың балалар менән алып барлыған эшен дә айырым билдәләп үтергә кәрәк. Йыл һайын сәләмәтлек мөмкинлектәре сикләнгән балаларға хәйриә акцияһы ойошторола. ""Арлекин"" өлгөлө театр студияһы балаларҙа театрға һөйөү тәрбиәләп, сәнғәт нескәлектәренә төшөндөрөп кенә ҡалмай, өйрәнгән оҫталыҡтарын күрһәтеп конкурстарҙа ла еңеп сыға.
Миҙгелде ябыу тантанаһында ""Йылдың иң яҡшы актеры"" театр премияһын тапшырыу ҙа үтте. Быйыл был маҡтаулы исемгә өс актер лайыҡ булды. Улар Мостай Кәримдең ""Ерҙәштәр"" спектаклендәге ҡарттар ролдәрен башҡарған РФ-ның атҡаҙанған, БР-ҙың халыҡ артисы Миндулла Иҙрисов, БР-ҙың халыҡ артисы Рим Зыязетдинов, РБ-ҙың атҡаҙанған артисы Яҡуп Шәрипов.
Театр үҙ миҙгелен япҡан хәлдә лә, эшен туҡтатмай әле. Йәйге осорҙа артистар спектаклдәр менән балаларҙы ҡыуандырасаҡ. Тамашаларҙы Салауат балалары өсөн дә, ситтәге лагерҙарҙа, шифаханаларҙа ла күрһәтеү планлаштырылған. 
 
 
 ","
	Дүшәмбе, 29 май 2017",Яңылыҡтар,Na
https://kulturarb.ru/ba/news/bөgөn-milli-jәshtәr-teatry-izhad-miҙgelen-yaba, Бөгөн Милли Йәштәр театры ижад миҙгелен яба ,Na,"

Бөгөн Мостай Кәрим исемендәге Милли йәштәр театры  27-се ижад миҙгеленә йомғаҡ яһай. Байрам тантанаһына театр фойеһында музыкаль-шиғри программа әҙерләнгән, театр һөйөүселәрҙе бик тә ҡыҙыҡлы һәм мауыҡтырғыс театрлаштырылған тамаша көтә.
Беренсе ҡатта йәш Өфө музыканттары һәм шағирҙары аккустик композициялар башҡарыуы көтөлә, шулай уҡ  шиғырҙар яңғыраясаҡ.
Сарала «JaBrunoLetti» музыка ҡоралдары дуэты, шағирҙар Александр Шум, Илья Боровский, Полина Ротштейндарҙың ҡатнашыуы көтөлә.  
 
 ","
	Йома, 26 май 2017",Яңылыҡтар,Na
https://kulturarb.ru/ba/news/estәlekle-һәm-mauyҡtyrғys-baҫma-donya-kүrҙe, Эстәлекле һәм мауыҡтырғыс баҫма донъя күрҙе ,Na,"

Күренекле шағир һәм прозаик Мәүлит Ямалетдиндың “Һайланма әҫәрҙәр”енең II томына “Ҡотолоу юлҡайҙарын тапманым”, “Бала ҡарға”, “Ҡорбан”, “Аймылыш” повестары, “Кәкүккәй”, “Ыласын”, “Кинйәһылыу” һ.б. хикәйәләре тупланған. Мауыҡтырғыс сюжетлы, һутлы башҡорт теленең иҫ киткес байлығын файҙаланып яҙылған фәһемле, бай йөкмәткеле был әҫәрҙәр уҡыусыларҙың күңеленә хуш килер һәм уларҙың китап кәштәләрендә лайыҡлы урын биләр.
Мәғлүмәт өсөн: Ямалетдинов Мәүлит Байгилде улы 1947 йылдың 5 февралендә  Учалы районы Аһылай ауылында колхозсы ғаиләһендә тыуған. Күрше Ҡаҙаҡҡол ауылындағы һигеҙ йыллыҡ мәктәпте тамамлағас, ике йыл урындағы «Байрамғол» совхозында эшләй. 1964—1968 йылдарҙа Өфө музыка-педагогия училищеһында уҡый.
Хеҙмәт эшмәкәрлеген Баймаҡ ҡалаһындағы мәктәп-интернатта музыка уҡытыусыһы булып башлай. Артабан, Совет Армияһында хеҙмәт итеп ҡайтҡас, Сибай ҡалаһы мәктәп-интернатында йыр һәм музыканан уҡыта, Иҫке Сибай балалар музыка мәктәбенең директоры була. 1977—84 йылдарҙа Учалы районы Уральск ҡасабаһында музыка мәктәбе директоры була.
1983 йылдан СССР Яҙыусылар союзы ағзаһы. 1987 йылда Мәскәүҙә  Юғары әҙәби курстарҙы, 2001 йылда ситтән тороп Башҡорт дәүләт университетын тамамлай.
Учалы яҙыусылар ойошмаһында яуаплы сәркәтип була, Учалы районында милли-ижтимағи ойошманы етәкләй. «Ватандаш», «Ағиҙел» журналдарында эшләй.
Хәҙерге ваҡытта Учалы ҡалаһындағы Яҙыусылар ойошмаһы рәйесе.
 
 
 ","
	Йома, 26 май 2017",Яңылыҡтар,Na
https://kulturarb.ru/ba/news/bashҡort-kinoһy-mәskәүҙә, Башҡорт киноһы Мәскәүҙә ,Na,"

«Парламент газетаһының» матбуғат үҙәгендә башҡорт кинематографистары Айнур Асҡаров менән Рим Шәрәфетдиновтың фильмдары күрһәтелде.  
Илдең киноиндустрия тармағы етәкселәре, кино тәнҡитселәре, йәштәр парламенты ағзалары, яҡташтар һәм студенттар  иғтибарына Айнур Асҡаровтың «Әсә» фильмы менән Рим Шәрәфетдиновтың «Алдар һәм һоро бүреһе» тәҡдим ителде. Сара Мәскәүҙә үткән башҡорт киноһы сиктәрендә ойошторолдо. Уны уҙғарыу тәҡдиме менән Башҡортостандан сенатор, Федерация Советының Фән, мәғариф һәм мәҙәниәт буйынса комитет рәйесенең беренсе урынбаҫары Лилиә Ғүмәрова сыҡҡан. Сенатор әйтеүенсә,  Юғары палата өсөн кино тармағын үҫтереү мөһим темаларҙың береһе.    Осрашыуҙа республикала кино тармағын үҫтереүгә дәүләт кимәлендә иғтибар бүленеүе билдәләнде. Мәҫәлән, Айнур Асҡаровтың «Әсә» фильмы Мәҙәниәт министрлығы грантына төшөрөлгән. Әлегә ил кимәлендә бындай тәжрибә киң таралмаған. Әлеге ваҡытта республика кинематографистары алдында үҙҙәренең  экран әҫәрҙәрен киң аудиторияға еткереү бурысы тора. Билдәле режиссер һәм мультипликатор Рим Шәрәфетдиновтың «Алдар менән һоро бүре» фильмы интернетта ярты миллиондан  тамашасы йыйған. Һәләтле режиссерҙың ижад емеше федераль каналдарҙа ла күрһәтелгән. Был юлы уның менән «Карусель» каналы хеҙмәттәшлек итергә әҙер  булыуын белдерҙе. Мәскәүҙә башҡорт киноһы көндәре дауам итә.  Мәскәү тамашасыһын «Өфөнән һөйөү менән» һәм «Бабич» фильмдары геройҙары менән осрашыу көтә. Яҡташтарыбыҙ Ҡырымда һәм Суздальда уҙасаҡ фестивалдәргә лә саҡырыу алған. 
Сығанаҡ: http://tv-rb.ru/bash/novosti/m-ni-t/bash-ort-kino-y-m-sk-/
 
 
 ","
	Йома, 26 май 2017",Яңылыҡтар,Na
https://kulturarb.ru/ba/news/өfөlәrgә-sovet-zamanyna-kire-ҡajtyrғa-tәҡdim-itәlәr, Өфөләргә совет заманына кире ҡайтырға тәҡдим итәләр ,Na,"

 
Башинформ» мәғлүмәт агентлығы хәбәр итеүенсә Өфөләге И. Яҡутов исемендәге парк бер көнгә совет заманына кире ҡайтырға саҡыра. 12 июндә, Ҡала көнөндә, унда совет заманы стилендә ҙур байрам уҙғарыла.
Байрам уңайынан урындағы халыҡ ретро-автомобилдәр күргәҙмәһен ҡарай, асыҡ һауала шашка, лото һәм домино уйнай ала. Теләге булғандарға ГТО нормаларын тапшырырға, шулай уҡ «Әсәй, атай һәм мин — спорт ғаиләһе» спартакиадаһында ҡатнашырға тәҡдим ителә. Ҡунаҡтар өсөн гимнастарҙың сығыш яһауы көтөлә. Улар 1980 йылды Олимпиаданы иҫкә төшөрөп, факел тотоп йүгерәсәк. Кескәйҙәр ҙә иғтибарҙан ситтә ҡалмаясаҡ — аниматорҙар улар өсөн бүләктәр менән конкурстар, уйындар әҙерләгән.
Байрам совет фильмдарын ҡарау менән тамамлана. Ҡунаҡтарға үткән йылдарҙағы образдарҙа килергә кәрәк. Байрам барышында совет фильмының иң яҡшы персонажы конкурс ойошторола, тип хәбәр итә ҡала хакимиәте.
Сара көндөҙгө сәғәт 2-лә башлана.
 
 ","
	Йома, 26 май 2017",Яңылыҡтар,Na
https://kulturarb.ru/ba/news/salauat-bashҡort-teatrynda-zolushka-spektakleneң-premeraһy,                      Салауат башҡорт театрында «Золушка» спектакленең премьераһы ,Na,"

Оҙаҡламай 27 май көнө, Салауат башҡорт драма театры Дмитрий Голубецкийҙың Ш. Перро һәм ағалы-ҡустылы Гриммдарҙың әкиәттәре буйынса «Золушка» спектаклен тәҡдим итәсәк. Спектакль рус телендә бара, тамаша  көндөҙгө сәғәт 12-лә башлана.
Спектаклде сәхнәгә ҡуйыусы режиссер – Лиана Ниғмәтуллина, костюмдар буйынса рәссам – Гүзәл Шәрәфиева, сәхнә биҙәлеше өҫтөндә эшләүсе – Лилиә Байғужина, композитор – Альбин Столяров, хореограф – Лилиә Зәйнишева.
Ролдәрҙә: республиканың атҡаҙанған артистары Нәүфилә Яҡупова, Фәтих Ҡолһарин, Гөлфирә Сафиуллина, Наҙгөл Иҫәнбаева, шулай уҡ театрҙың талантлы йәштәре Нәркәс һәм Мираҫ Йомағужиндар, Рәмзиә һәм Рафаэль Ғәйнуллиндар, Айһылыу Лоҡманова, Риф Мусин, Радик Ғәлиуллин, Лиана Ниғмәтуллина һәм Әмир Үтәбаев.
 
 ","
	Кесе йома, 25 май 2017",Яңылыҡтар,Na
https://kulturarb.ru/ba/news/өfөlә-oҫtalyҡ-syғanaғynda-kүrgәҙmәһe-asyla, Өфөлә «Оҫталыҡ сығанағында» күргәҙмәһе асыла ,Na,"

 «Башинформ» мәғлүмәт агентлығы хәбәр итеүенсә, Өфө ҡалаһында 25 май көнө  «Ижад» күргәҙмә залында  Өфө художество-гуманитар колледжы йыйылмаһынан һынлы сәнғәт, графика һәм декоратив-ҡулланма сәнғәт эштәренән торған «Оҫталыҡ сығанағында» исемле күргәҙмә асыла.
Өфө художество-гуманитар колледжында белем алыусылар художество кәсептәренең серҙәрен өйрәнә, декоратив-ҡулланма сәнғәт һәм халыҡ кәсептәре әйберҙәрен эшләү оҫталығына төшөнәләр.
 Студенттарҙың һәм уҡытыусыларҙың ижади нәфис эштәре әленән-әле ҡала, республика, бөтә Рәсәй, халыҡ-ара күргәҙмәләрҙә һәм бәйгеләрҙә призлы урындар яулай.
 Йәш һөнәрмәндәр «Тере бумала», «Йәш һәләттәр», «Рәсәй оҫталары менән дан тота», «Ладья» кеүек бәйгеләрҙә әүҙем ҡатнаша.
 
 ","
	Кесе йома, 25 май 2017",Яңылыҡтар,Na
https://kulturarb.ru/ba/news/kәkүk-sәje-respublika-etno-festivalenә-rәhim-itegeҙ, «Кәкүк сәйе» республика этно-фестиваленә рәхим итегеҙ  ,Na,"

Башҡорттар элек-электән ҡоштарға табынып йәшәгән. Кәкүк-халҡыбыҙҙың риүәйәт-әкиәттәрендә ҡошҡа әйләнгән әсәне йәки һөйгәненә тоғро ҡалған ҡыҙҙы сағылдырған.
Ҡарға, кәкүк кешеләргә изгелек килтергән ҡоштар, ти халыҡ. Кәкүк сәйе лә борон-борондан килгән матур йолаларыбыҙҙың береһе, яҙ байрамы ла, тиҙәр халыҡта. Ер ҡарҙан әрселеп, йәшеллеккә күмелә башлағас, тәүге кәкүк тауышы ишетелеү менән ҡатын-ҡыҙ, бала-саға йыйылышып яланға, сәхрәгә сыҡҡан булған.
Халыҡ изге тип һаналған ҡошто ризалатыу өсөн тәбиғәт ҡосағында уйын-көлкө ойошторған, сәй табыны әҙерләгән. Ҡатындар, күккә ҡарап, йылдың уңышлы, имен килеүен һораған, теләктәр әйткән, күрәҙәлек ҡылған. Балалар, ҡулдарын өҫкә күтәреп, кәкүк булып ҡысҡырған. Ҡайтыр саҡта ҡалған ризыҡты ағас төптәрендә ҡалдырып китер булғандар.  Ошондай халыҡ байрамдарын, йолаларын, милли-мәҙәни үҙенсәлектәрҙе үҫтереү, баш ҡорт фольклоры традицияларын һаҡлау һәм йәш быуынға башҡорт халҡының йолалары аша тәрбиә биреү, фольклор коллективтарының ижади эшмәкәрлеген үҫтереү маҡсатында  Башҡортостанда III «Кәкүк сәйе» республика этно-фестивале ойошторола.  Байрам 27 май көнө Нуриман районынының «Павловка паркы» тау саңғыһы үҙәгендә үтәсәк.
Сараны ойоштороусылар:  Башҡортостан Республикаһының Эшҡыуарлыҡ һәм туризм буйынса дәүләт комитеты, Мәҙәниәт министрлығы, Сауҙа-сәнәғәт палатаһы, Халыҡтар дуҫлығы йорто булышлығында Нуриман районы хакимиәте, «Павловка паркы» тау саңғыһы үҙәге һәм Башҡортостандың Туризм үҙәге.
Ойоштороусылар хәбәр итеүенсә, «Кәкүк карнавалы», төрлө күргәҙмә, йәрминкәләр үтәсәк. Фестиваль сиктәрендә «Кәкүк сәйе — рецепт һәм ҡатын-ҡыҙ  сәләмәтлеге» семинары буласаҡ.
Түбәндәге номинациялар буйынса: «Иң яҡшы башҡорт сәйе рецебы», «Иң яҡшы сәй йолаһы», «Иң яҡшы кәкүк бейеүе», «Иң яҡшы кәкүк йыры», «Иң яҡшы кәкүк костюмы», «Иң яҡшы кәкүк тотемы», «Иң яҡшы кәкүк бутҡаһы», «Иң яҡшы кәкүк сувениры» бәйге еңеүселәре билдәләнәсәк. Фольклор коллективтарының  сағыу концерты, шулай уҡ дискотека ла үтәсәк.
 
Автор: Гүзәл Багаева
 
 
 ","
	Кесе йома, 25 май 2017",Яңылыҡтар,Na
https://kulturarb.ru/ba/news/tiҙҙәn-rudolf-nurievҡa-һәjkәl-asylasaҡ, Тиҙҙән Рудольф Нуриевҡа һәйкәл асыласаҡ ,Na,"

Халҡыбыҙҙың бөйөк улы Рудоль Нуриевҡа һәйкәл ҡуйыр өсөн скульпторҙар 12 проект тәҡдим иткән. Һәйкәлдең ҡуйыу урыны әлегә билдәһеҙ. Проекттарҙы  һайлап алыу өсөн эшсе төркөм ойошторолған.
 Билдәле балет оҫтаһы – Рудольф Нуриевты Башҡортостанда хөрмәтләп иҫкә алалар. Өфөлә уның исемен йөрөткән хореография колледжы уңышлы эшләй, Башҡорт дәүләт опера һәм балет театрында мемориаль таҡтаташ ҡуйылған.
Билдәле булыуынса, әлеге ваҡытта Өфөлә 23 майҙан алып 2 июнгә тиклем Башҡорт дәүләт опера һәм балет театрында  Рудольф Нуриев исемендәге XXI Халыҡ-ара балет сәнғәте фестивале үтә. 
 
 ","
	Кесе йома, 25 май 2017",Яңылыҡтар,Na
https://kulturarb.ru/ba/news/hөsәjen-әhmәtov-isemendәge-bashҡort-dәүlәt-filarmoniyaһy-78-se-koncert-miҙgelenә-jomғaҡ-yaһany,         Хөсәйен Әхмәтов исемендәге Башҡорт дәүләт филармонияһы 78-се концерт миҙгеленә йомғаҡ яһаны ,Na,"

Кисә,  24 май көнө Хөсәйен Әхмәтов исемендәге Башҡорт дәүләт филармонияһы 78-се концерт миҙгеленә йомғаҡ яһаны. «Отчетны(ки!)й концерт”  исемле тамаша ҡарарға халыҡ дәррәү килгән, ойоштороу кимәле лә юғары ине.
Тантаналы рәүештә миҙгел ябыу тамашаһы филармония коллективтарында хеҙмәт итеүсе юбиляр сәнғәт әһелдәрен тәбрикләү менән үрелеп барҙы.
Тамашасылар бигерәк тә “Ҡыҙыҡ һәм Мәҙәк” төркөмөнең етәксеһе, Башҡортостан Республикаһының халыҡ артисы Вәлит Илембәтовты ялҡынлы алҡыштар менән ҡаршы алды.
Шулай уҡ быйыл күркәм юбилейын билдәләүсе “Далан” төркөмөнең етәксеһе, Башҡортостан Республикаһының халыҡ артисы Артур Туҡтағолов дәртле йырҙары менән күңелдәрҙе күтәрҙе.
Барлыҡ тамашасылар ҙа Башҡортостандың халыҡ артисы, эстрадабыҙҙың яҡты йондоҙо, шулай уҡ 50 йәшлек юбилейын билдәләүсе Фәдис Ғәниевтың сығышын ихлас ҡабул итте.
Филармонияның аккомпианоторы, Башҡортостан Республикаһының атҡаҙанған һәм халыҡ артисы Ғәли Алтынбаевтың сығышы залда ултырыусыларҙың береһен дә әсир итмәй ҡалмағандыр. «Ҡарауан» эстрада төркөмө һәм күптән түгел генә 75 йәшен билдәләп үткән Музыкаль-әҙәби лекторий сығыштары тамашасылар тарафынан ихлас ҡабул ителде.
 “Үткәндәргә алға” девизы аҫтында уҙғарылған байрам кисәһендә филармонияның алдынғы коллективтары һәм солистары сығыш яһаны. Линар Дәүләтбаев етәкселегендәге Башҡортостан Республикаһының Милли халыҡ инструменттары оркестры, Олег Ҡасимов етәкләгән эстрада-джаз оркестры һәм  Т. Сәйфуллин исемендәге Дәүләт академия хор капеллаһы (етәксеһе Алһыу Хасбуллина) залда ултырыусыларға матур һәм илаһи ял минуттары бүләк итте.
«Отчетны(ки!)й концерт” тамашаһы ҡунаҡтарына 2017 йылдың иң уңышлы премьера проекттары тәҡдим ителде: “Ҡурай байрамы. Ел тыуҙырған моң”, “Иң шәп көн”, Күләгә музыкаһы”, “Сәнғәт менән диалог”, “Виртуаль концерт залы” һ.б.
Филармония коллективы күренекле башҡорт  композиторы Салауат Низаметдиновты иҫкә алды, мәңгелек йырҙар ижад итеүсегә быйыл, март айында 60 йәш тулған булыр ине.
Байрам тамашаһында Хөсәйен Әхмәтов исемендәге Башҡор дәүләт филармонияһы менән йыл буйына хеҙмәттәшлек итеүсе партнерҙар-киң мәғлүмәт саралары хеҙмәткәрҙәре рәхмәт хаттары менән бүләкләнде.
Филармония фойеһында тамашасылар өсөн концерт алдынан да, антракт мәлендә лә уйын-көлкө, ҡыҙыҡлы һәм мауыҡтырғыс викториналар ойошторолғайны.
Филармонияның мәғлүмәт үҙәге хәбәр итеүенсә, яңы миҙгел тағын да бай булмаҡсы, үҙенсәлекле проекттар вәғәҙәләйҙәр.  
Концерттың фотоотчеты ошо һылтанмала  здесь. 
 
Автор: Гүзәл Багаева
Фото: Ирина Ғәйнәтуллина
 
 
 ","
	Кесе йома, 25 май 2017",Яңылыҡтар,Na
https://kulturarb.ru/ba/news/өfөlә-ҙur-kitap-fleshmoby-үtәsәk, Өфөлә ҙур китап флешмобы үтәсәк ,Na,"

27 май көнө Өфөнөң И. Яҡутов исемендәге паркында «Глобаль уҡыу» тигән исем аҫтында  ҙур китап флешмобы үтәсәк. Был сара  Дөйөм Рәсәй китапханалар көнөнә бағышланып уҙғарыла. Фестивалдә барлыҡ теләүселәр ҡатнаша ала.
Ойоштороусылар хәбәр итеүенсә, ни бары яратҡан китабыңды алырға онотма һәм һәр ҡатнашыусыла күтәренке кәйеф булыуы мотлаҡ.
 Бындай күркәм сараны ойоштороусы- Өфө ҡалаһының Совет районы Хакимиәте.
Флешмоб  киске сәғәт 6-ла башлана. Рәхим итегеҙ!
 
 
 ","
	Шаршамбы, 24 май 2017",Яңылыҡтар,Na
https://kulturarb.ru/ba/news/өfөlә-balalar-rok-festivale-үtә, Өфөлә балалар рок-фестивале үтә ,Na,"

Өфөлә 1 июндә, Халыҡ-ара балаларҙы яҡлау көнөндә, «Kids Rock Fest» тигән балалар рок-фестивале ойошторола Ул «Ғаилә һәм ҡала— бергәләп үҫәбеҙ» байрамы барышында уҙғарыла. Өфө хакимиәтенең матбуғат хеҙмәтендә хәбәр итеүҙәренсә, сараны Салауат Юлаев исемендәге майҙанда үткәреү планлаштырыла.
«Был урамда үҙенсәлекле музыка фестивале форматында яңы ғаилә ялы йолаларын булдырыусы сағыу ваҡиға. Уның маҡсаты һәм бурысы – ҡалала парк мәҙәниәтен үҫтереү, сәләмәтлек мөмкинлектәре сикләнгән һәм аҙ тәьмин ителгән ғаиләләрҙәге балалар өсөн уңайлы мөхит булдырыу, балалар һәм ата-әсәләр өсөн берләштереүсе мәҙәни киңлек ойоштороу, музыкаль, мәғариф һәм башҡа ижади башланғыстарҙы үҫтереү, шулай уҡ йәш рок-музыканттар өсөн шарттар тыуҙырыу», — тип аңлатма бирҙеләр Өфөнөң Киров районы хакимиәтендә.
Ғаилә форматындағы сарала балалар һәм үҫмерҙәр ваҡиғаның төп ҡатнашыусылары һәм тамашасылары булыр, тип көтөлә. Музыка төркөмдәре сығыш яһаясаҡ, оҫталыҡ дәрестәре уҙасаҡ. Махсус ҡунаҡ — The BeatLove. Балалар рок стилендә сәстәрен ҡуйып, биттәрен биҙәй аласаҡ. Инеү ирекле. Сара иртәнге сәғәт 11-ҙән киске 8-гә тикем барасаҡ.
Сығанаҡ: http://www.bashinform.ru
 
 ","
	Шаршамбы, 24 май 2017",Яңылыҡтар,Na
https://kulturarb.ru/ba/news/mostaj-kәrim-isemendәge-milli-jәshtәr-teatry-kөjөrgәҙe-rajony-һәm-kүmertau-ҡalaһyna-gastrolgә-syҡty, Мостай Кәрим исемендәге Милли йәштәр театры Көйөргәҙе районы һәм Күмертау ҡалаһына гастролгә сыҡты   ,Na,"

 Мостай Кәрим исемендәге милли йәштәр театры артистары Венер Камалов, Гөлшат Ғайсина, Нәғим Нурғәлин, Мәғәфүр Усманов, Гүзәл Әйүпова, Илнур Лоҡманов Туфан Миңнулиндың «Диләфрүзгә дүрт кейәү»комедияһы менән Көйөргәҙе районы һәм Күмертау ҡалаһына гастролгә сыҡты.
Кисә, 23 майҙа Яҡшымбәт ауыл мәҙәниәт йортонда сығыш яһанылар. Бөгөн 24 майҙа Күмертау ҡалаһының ≪Рассвет≫мәҙәниәт һарайында үтәсәк спектаклде күрмәй ҡалмағыҙ.
Тамашалар 19.00 сәғәттә башлана. Балалар өсөн Ермолаевола һәм Күмертауҙа ≪Чиполлино≫ әкиәте күрһәтеләсәк.
 
 
 ","
	Шаршамбы, 24 май 2017",Яңылыҡтар,Na
https://kulturarb.ru/ba/news/һuҡyrҙar-өsөn-respublika-mahsus-kitaphanaһynda-sirattaғy-osrashyu-үtte, Һуҡырҙар өсөн республика махсус китапханаһында сираттағы осрашыу үтте  ,Na,"

Күптән түгел 17 май көнө, Һуҡырҙар өсөн республика махсус китапханаһында тәрбиә темаһына арналған сираттағы осрашыу үтте. Уҡыусылар алдында, профессор, тарих фәндәре докторы Бикмеев Михаил Әхмәт улы сығыш яһаны. Үҙенең сығышында ул ХI быуат кешеһенең тәрбиәһе тураһында һөйләне. Үҫеүсе быуында патриотик рух, зауыҡ тәрбиәләүҙе өҫтөн ҡуйҙы. Сығыш аҙағында Михаил Бикмеев һорауҙарға ихлас яуап бирҙе.
 
 ","
	Шаршамбы, 24 май 2017",Яңылыҡтар,Na
https://kulturarb.ru/ba/news/legendar-syңrau-torna-milli-balety-rudolf-nuriev-isemendәge-xxi-halyҡ-ara-balet-sәnғәte-festivalen-asty, Легендар «Сыңрау торна» милли балеты- Рудольф Нуриев исемендәге XXI Халыҡ-ара балет сәнғәте фестивален асты ,Na,"

Кисә, йәғни 23 май көнө, Башҡорт опера һәм балет театрында  Рудольф Нуриев исемендәге XXI Халыҡ-ара балет сәнғәте фестивале асылды. Лев Степанов һәм Заһир Исмәғилевтың «Сыңрау торна» милли балеты яңы ҡуйылышта тамашасылар хөкүменә тәҡдим ителде.  Балет республика Башлығы грантына сәхнәләштерелде.
 «Сыңрау торна» милли балетының авторы — театрҙың баш рәссамы һәм республиканың төп рәссамдарының береһе, Рәсәйҙең һәм Башҡортостандың атҡаҙанған сәнғәт эшмәкәре, Башҡортостандың халыҡ рәссамы, М.В. Нестеров исемендәге премия лауреаты, профессор Рифҡәт Арыҫланов.
Спектаклдә Башҡорт дәүләт опера һәм балет театрының төп солистары йәлеп ителгән.  Төп героиня Зәйтүнгөл ролендә - Башҡортостандың халыҡ артисы, С. Юлаев исемендәге дәүләт премияһы лауреаты Гөлсинә Мәүлекәсова, шулай уҡ Башҡортостандың халыҡ артисы, С. Юлаев исемендәге дәүләт премияһы лауреаты Илдар Маняпов Йомағол ролен бик тә оҫта башҡарып тамашасы күңелен яуланы.
«Сыңрау торна» балеты уҙған быуаттың 40-сы йылдарында Лев Степанов менән БАССР-ҙың Сәнғәт эштәре буйынса идаралығы араһындағы килешеү буйынса ижад ителгән. Йәш Заһир Исмәғилев композиторҙың башҡорт фольклоры һорауҙары буйынса консультанты була. Башҡорт легендаларына нигеҙләнгән либретто авторы булып билдәле бейеүсе Фәйзи Ғәскәров сығыш яһай; үҙенең хеҙмәтен ул Зәйтүнгөл партияһын тәүге башҡарыусы Зәйтүнә Насретдиноваға арнаған.
Сыңрау торна — башҡорт халыҡ көйө. Көйҙөң, халыҡ хәтерендә быуаттар төпкөлөнән килгән риүәйәте лә бар. Ошо халыҡ көйөнә башҡорт шағиры, Башҡортостандың халыҡ шағиры, Салауат Юлаев исемендәге премия лауреаты, СССР Яҙыусылар союзы ағзаһы Рәми Ғарипов шиғыр яҙған. Бөгөнгө көндәрҙә был ҡурайсылыр яратып башҡанған, йырсылар өҙөлөп йырланған, халыҡта илһөйәрлек хистәрен тирбәткән йырҙарҙың береһе.
Борон Урал арты башҡорттары илендә бик көслө батыр йәшәгән. Уның етәм тигән еренә еткерә ала торған күк толпары булған. Был ҡаһармандың көсөнә тиң булыр батыр, зирәклегенә, аҡыллылығына оҡшаш кеше булмаған, ти. Иленә килгән яуҙарҙы аяуһыҙ ҡырған, үҙ халҡын, ерен-һыуын дошманға бирмәгән. Тыуған иле өсөн йәнен ҡорбан итергә лә әҙер торған, ти, ул. Шундай бәһлеүән булыуы өҫтөнә ул шәп ҡурайсы ла, йырсы ла булған, ти. Ирәндеккә менеп ҡурай уйнаһа, тауышы тау буйлап ултырған ауылдарға гөрләп ишетелеп торған.
Был батыр әйләнеп оҙаҡ ғүмер иткәс, ҡатыны ҡурғаш кеүек ауыр кәүҙәле ул таба. Бала ай үҫәһен көн үҫә, йыл үҫәһен ай үҫә. «Атаһынан да батыр булыр был»,— тип һоҡланыр булғандар быға.
Егет ҡорона еткәндә ул, ысынлап та, атаһына ҡарағанда ла көслөрәк, мәргәнерәк була. Атанан күргән уҡ юна, тигәндәй, шәп ҡурайсы булып та даны тарала.
Һау сағымда башлы-күҙле итеп ҡалайым, тип атаһы уға кәләш тә әйттерә. Күк толпарҙан тыуған күк дүнәнде бирә. Яҙҙың матур бер көнөндә йәш батыр ҡайны йортона китә. Ыҙмаға етер алдынан толпарын туғайға ебәрә был. Таң менән атын алырға тип барһа, ғәжәп моңло тауыш ишетеп, аптырап ҡала. Түҙмәй, йүгерә-атлай тауыш килгән яҡҡа китә. Яҡынлашып, күренмәй генә күҙәтә башлай. Ни күрһен, бер төркөм ваҡ ҡына күк торналар аҡлан уртаһына түңәрәкләнеп теҙелгәндәр ҙә уйнайҙар. Урталарында яңғыҙ торна баҫып тора. Ул, ҡанаттарын ҡағып, моңло тауыш сығарып ҡысҡырыу менән, ҡалғандары, уға ҡушылып ҡыскырып, ҡанат ҡағып түңәрәк буйлап әйләнәләр. Егет торналарҙың сыңлап сыҡҡан моңло тауыштарын йотлоғоп тыңлай, йөрәгенә һеңгәнсе, отоп алғансы тыңлай. Шунан, онотолоп ҡуймаһын тип, ҡабатлай-ҡабатлай, тиҙ генә күк толпарын менә, уҡтай атылып, ҡайны йортона ҡайта. Аттан һикереп төшөү менән, ҡурайын алып, инде көй булып етешкән торна сыңрауын уйнап та ебәрә.
Халыҡ йыйыла. Олоһо ла, йәше лә, бала-саға ла ҡалмай. Бер аҡ һаҡаллы ҡарт:
— Бындай ғәжәп моңло көйҙө ҡайҙан өйрәндең, әллә үҙең сығарҙыңмы? — тип һорай.
— Юҡ, олатай,— ти егет, ишеткән-күргәндәрен һөйләп бирә. Халыҡ үҙ-ара геүләшеп китә, күңелдәренә шик-шөбһә төшөп, йорт-илгә бәлә-ҡаза килмәһә ярар ине, тип борсола башлайҙар.
— Был бит сыңрау торналар тауышы. Улар уйнаған ерҙә яу булыр, халыҡ ҡырылыр, тигән ата-олатайҙар,— ти аҡ һаҡаллы ҡарт.
Был һүҙҙәрҙе ишеткәс, батыр ашығыс рәүештә атаһы янына ҡайтып китә. Атаһына ҡайны йортонда күргән хәлдәрҙе түкмәй-сәсмәй һөйләп бирә.
— Дөрөҫ, улым, сыңрау торна уйнаған ерҙә яу булыр, илгә бөлгөнлөк килер, тигән боронғолар. Бындай яуҙарҙы атайың да күп күрҙе,— ти ҡарт батыр.— Хәҙер мин ҡартайҙым, көсөм дә ҡайтты, ҡоралдарымды һиңә тапшырам. Батыр бул, тоҡомға тап төшөрмә, илгә килгән дошманды аяуһыҙ ҡыр, илеңә, ырыуыңа тоғро бул, шунда ғына бәхетле булырһың. Васыят был. Хәҙер үк иң ышаныслы кешеләрҙән ғәскәр тупла…
Йәш батыр, тирә-яҡҡа оран һалып, ғәскәр туплаған, яуға әҙерләнгән, ти. Ысынлап та, күп тә үтмәй, илде яу баҫа. Батыр егет уҡсылары менән уға ҡаршы сыҡҡан, дошмандарҙы, күҙ күреме ерҙән уҡ менән атып, аяуһыҙ ҡырған.
Яуҙы баҫтырғас, бер нисә көн буйы байрам булған. Егетте ил батыры итеп данлағандар. Шунан бирле сыңрау торналарҙың моңо, ҡурайға һалынып, «Сыңрау торна» исеме менән йөрөтөлә. Ә яғаһында һуғыш барған күл Яугүл булып ҡалған. Ул Баймаҡ районында, Сибайҙан 10—15 саҡрымда көньяҡта ята.
 
Рудольф Нуриев исемендәге XXI Халыҡ-ара балет сәнғәте фестивале 2 июнгә тиклем дауам итә.
 
Гүзәл Багаева
 
 
 ","
	Шаршамбы, 24 май 2017",Яңылыҡтар,Na
https://kulturarb.ru/ba/news/danly-yurmaty-yryuy-ҡor-jyjҙy, Данлы Юрматы ырыуы ҡор йыйҙы ,Na,"

Башҡорт халҡының иң көслө ырыуҙарының береһе - юрматылар йыйын ойошторҙо. Ҡор Ишембай ҡалаһының Мәҙәниәт һарайында пленар ултырыш менән асылды. Унда юрматы башҡорттары йәшәгән Стәрлебаш, Стәрлетамаҡ, Федоровка, Мәләүез, Ауырғазы, Ғафури, Туймазы һәм Баҡалы райондарынан, шулай уҡ юрматылар ерендә һалынған  - Ишембай, Стәрлетамаҡ, Салауат, Мәләүез ҡалаларынан, Ырымбур, Свердловск  өлкәләренән, Татарстандан ҡәрҙәштәребеҙ йыйылды.  
Ултырышта ырыу тарихы, уның арҙаҡлы шәхестәренең яҙмышы, юрматыларҙың төрлө дәүерҙә ил алдында тотҡан бурыстары һәм баһалары, халыҡтың көнитмешенә, мәҙәниәтенә ҡағылышлы темаларҙы күтәргән йөкмәткеле сығыштар яңғыраны. Венгр ғалимы Аттилла Төрөк мадъяр һәм башҡорт мөнәсәбәттәре тураһында ҡыҙыҡлы мәғлүмәттәр еткерҙе. Йыйында «Юрматы ырыуы» ижтимағи ойошмаһының уставы, гербы һәм гимны ҡабул ителде, ырыуҙың ҡор башы итеп Ишембай районы Һайран ауылы уҙаманы Риф Иҫәнов һайланды. Йыйындың икенсе өлөшө Торатау итәгендә дауам итте. Байрам ҡунаҡтарына бай этнографик экспозиция, шәжәрәләр, халыҡ һөнәрмәндәренең ҡул эштәре һәм милли ризыҡ күргәҙмәләре күрһәтелде.  Тамашасының күңелен арбағаны шул булды - 13 быуатта йәшәгән Юрматы бейҙең бөгөнгө вариҫтары, йәғни һәр район вәкилдәре аҡ тирмәләр ҡорҙо, үҙҙәренең боронғо бабалары Юрматынан таралған бейҙәр Тәтегәс бей, Аҙнай бей, Ҡаһым түрә һәм башҡа тарихи шәхестәрҙең шәжәрәләре менән таныштырҙы. Ҡасандыр юрматылар беренселәрҙән булып рус дәүләтенә ҡушылһалар, әлеге ваҡытта ла улар үҙ ерҙәрен ташламай, ергә ерегеп йәшәй.    Йыйын юрматы ырыуы халҡына яңы маҡсаттар ҡуйҙы. Башҡортостандың барлыҡҡа килеүенә 100 йыл айҡанлы яңырған ырыуҙар хәрәкәте барышында йыйын әләмен юрматыларға табындар тапшырһа, киләһе йыйынды мең ҡәбиләһе башҡорттары ҡабул итеп алды.  
Сығанаҡ: http://tv-rb.ru/bash/novosti/m-ni-t/ular-y-orany-aytayla-tam-a-y-n-k-a-asy-y-ke/
 
 ","
	Шишәмбе, 23 май 2017",Яңылыҡтар,Na
https://kulturarb.ru/ba/news/rәsih-hannanovtyң-salauat-yalҡyny-isemle-kitaby-donya-kүrҙe, Рәсих Ханнановтың “Салауат ялҡыны” исемле китабы донъя күрҙе ,Na,"

 Күптән түгел билдәле яҙыусы һәм шағир, Ш. Хоҙайбирҙин исемендәге  республика хөкүмәт премияһы лауреаты Рәсих Ханнановтың “Салауат ялҡыны” исемле китабы донъя күрҙе. Был китапҡа кескәйҙәр өсөн шиғырҙар, башҡорт халҡының милли батыры Салауат Юлаев хаҡындағы “Ҡараһаҡал йәйәһе” һәм “Рогервик” пьесалары индерелгән. Сағыу һәм эстәлекле һүрәттәр менән биҙәлгән баҫма балаларҙың күңеленә хуш килер.
 Рәсих Нурғале улы Башҡортостан журналистикаһын үҫтереүгә тос өлөш индергән шәхестәрҙең береһе. Тәү башлап ҡәләмен ул Ҡырмыҫҡалы район гәзитендә тибрәтә башлай, артабан оҙаҡ йылдар «Ҡыҙыл таң» гәзитендә мөхәррир булараҡ ижад юлын дауам итә.
 Журналистиканан тыш, үҙен әҙәбиәттә лә уңышлы һынай. Рәсих Нурғале улының бик күп шиғырҙарына йырҙар ижад ителгән.    Рәсих Ханнанов милли театрҙы үҫтереүгә лә көс һала. Уның авторлығындағы 20-нән ашыу пьеса Башҡортостан, Татарстан, Ҡырғыҙстан һәм Үзбәкстан сәхнәләрендә танылыу яулай. Рәсих Нурғәле улы композитор Рим Хәсәнов менән берлектә музыкаль комедиялар ҙа ижад иткән, уларҙы оҙаҡ йылдар Сибай театры ҡуйған. Барлығы 3 тиҫтәнән ашыу китап авторы ул.
 
 ","
	Шишәмбе, 23 май 2017",Яңылыҡтар,Na
https://kulturarb.ru/ba/news/tuғanlyҡ-festivale-siktәrendә-halyҡ-ara-fәnni-ғәmәli-konferenciya-үtәsәk, «Туғанлыҡ» фестивале сиктәрендә Халыҡ-ара фәнни-ғәмәли конференция үтәсәк ,Na,"

Ағымдағы йылдың  11 сентябрендә Өфөлә «Мәҙәниәттәр аралашыуы һәм Төрки телле театр» Халыҡ-ара фәнни-ғәмәли конференция уҙасаҡ.  
Сараны VI Халыҡ - ара «Туғанлыҡ» фестивале сиктәрендә Башҡортостан Республикаһының Мәҙәниәт министрлығы һәм Мәжит Ғафури исемендәге Башҡорт дәүләт академия драма театры ойоштора.
Конференцияла ҡатнашыр өсөн эштәр ҡабул ителә. Баҫма өсөн мәҡәләләр талаптарға ярашлы  рус телендә 3-7 бит күләмендә булырға тейеш.
Ҡатнашыу формаһы - туранан –тура һәм ситтән тороп.
Конференцияла ҡатнашыу өсөн 2017 йылдың 20 июленә тиклем Этот адрес электронной почты защищён от спам-ботов. У вас должен быть включен JavaScript для просмотра. электрон почтаһына  материалдарҙы ебәрергә кәрәк.
 
 ","
	Шишәмбе, 23 май 2017",Яңылыҡтар,Na
https://kulturarb.ru/ba/news/bөgөn-rudolf-nuriev-isemendәge-21-se-halyҡ-ara-balet-festivale-asyla, Бөгөн Рудольф Нуриев исемендәге 21-се халыҡ-ара балет фестивале асыла  ,Na,"

Өфөлә 23 майҙан алып 2 июнгә тиклем Башҡорт дәүләт опера һәм балет театрында  Рудольф Нуриев исемендәге XXI Халыҡ-ара балет сәнғәте фестивале үтә.
Баш ҡалабыҙҙа бөгөн Рудольф Нуриев исемендәге 21-се халыҡ-ара балет оҫталары фестивале башлана. Тамаша СССР-ҙың халыҡ артисы, балетмейстер Юрий Григоровичтың 90 йәшенә арнап уҙғарыла. Фестиваль 1993 йылда уның тәҡдиме менән ойошторола башлай. Сарала Рәсәйҙән, сит илдәрҙән билдәле бейеү оҫталары, театр труппалары ҡатнаша. Сәнғәт оҫталары форумы башҡорт легендаларына нигеҙләнеп эшләнгән “Сыңрау торна” балеты менән асыла.
 Халҡыбыҙҙың талантлы улы Рудольф Нуреев исемен йөрөткән мәртәбәле фестиваль республикабыҙҙың ижади тормошонда айырым бер урын биләп тора.
Быйылғы фестивалдең географияһы тағы ла киңәйә. Башҡорт дәүләт опера һәм балет театрының матбуғат хеҙмәте хәбәр итеүенсә, фестивалдә «Кремлёвский балет» һәм Ҙур театрҙың (Мәскәү), Михайлов театрының (Санкт-Петербург), Гранд-Опера (Париж) солистары ҡатнашасаҡ. Шулай уҡ  Словения, США, Швеция һәм Япония илдәренән, Екатеринбург, Краснодар, Силәбе ҡалаларынан балет труппаларының килеүе көтөлә.
Фестивалдең программаһы сағыу һәм уникаль. Өфөнөң балет сәхнәһендә Заһир Исмәғилев һәм Лев Степановтың “Сыңрау торна”  башҡорт балеты яңартылған сценографик версияла күрһәтеләсәк. Иҫкә алһаҡ, тап ошо спектакль 6 йәшлек малайҙың,буласаҡ балет йондоҙо Рудольф Нуриевтың йөрәгендә балет сәнғәтенә һөйөү яралтҡан. Яңы декорациялар һәм сәхнә костюмдары өҫтөндә Башҡортостандың халыҡ рәссамы, Башҡортостан Республикаһының  һәм Рәсәйҙең атҡаҙанған сәнғәт эшмәкәре, профессор Рифхат Арыҫланов эш алып бара.
Фестиваль сиктәрендә саҡырылған солистар ҡатнашлығында  Петр Чайковскийҙың «Лебединое озеро»  һәм Людвиг Минкустың «Баядерка» балеттары күрһәтелеүе ҡаралған.
Шулай уҡ тамашасылар «Ромео һәм  Джульетта» «Раймонда» «Эсмеральда» балеттарын ҡарай аласаҡ.
 Рудольф Нуриев исемендәге XXI Халыҡ-ара балет сәнғәте фестивале халыҡ-ара фестивален йомғаҡлап, төрлө илдәр һәм ҡалалаларҙан килгән балет сәнғәте йондоҙҙары тамашаһы Гала-концерт менән тамамланасаҡ.
 
Гүзәл Багаева
 
 
 ","
	Шишәмбе, 23 май 2017",Яңылыҡтар,Na
https://kulturarb.ru/ba/news/bashҡortostanda-berense-tarih-muzejy-asylasaҡ, Башҡортостанда беренсе тарих музейы асыласаҡ ,Na,"

Яңы объект Өфөлә Башҡортостан күргәҙмәләр комплексында барлыҡҡа килә. Ошо турала Республика башлығы Рөстәм Хәмитов белдерҙе. Бында Рәсәй тарихына бәйле экспозициялар урынлаштырыла. Улар 3Д форматта ҙур экрандарҙа ҡуйыла. Музей Рәсәй көнөндә, 12 июндә асыла.
Әлеге ваҡытта илдә 25 ҡалала ошондай объект өҫтөндә эш бара. Әммә бында музейҙар йыл аҙағында ғына ишектәрен аса. Әйткәндәй, сама менән ике йылдан Өфөлә ВДНХ-ла Заман сәнғәте музейы ла эшләй башлай.
 
 ","
	Шишәмбе, 23 май 2017",Яңылыҡтар,Na
https://kulturarb.ru/ba/news/radik-vәlmөhәmәtov-iң-moңlo-koncert-programmaһy-menәn-tyuғan-yaғyna-yullana, Радик Вәлмөхәмәтов иң моңло концерт программаһы менән тыуған яғына юллана ,Na,"

  Хөсәйен Әхмәтов исемендәге Башҡорт дәүләт филармонияһы хәбәр итеүенсә, билдәле йырсы, Башҡортостандың халыҡ артисы Радик Вәлмөхәмәтов иң моңло концерт программаһы менән тыуған яғына - Әбйәлил районына юллана.
Гастролдәр 27 майҙан 30-на тиклем дауам итәсәк. Йырлы-бейеүле, дәртле тамашаларҙа Башҡортостандың халыҡ артисы Әлфиә Юлсурина, Башҡортостандың атҡаҙанған артисы, билдәле ҡурайсы Рушан Биктимеров, халыҡ-ара һәм республика конкурстары лауреаты Айтуған Ғәйзуллин, нәфис һүҙ оҫтаһы Зөлфир Басыров һәм башҡа артистар ҡатнаша. Программала халыҡ йырҙары, башҡорт, татар композиторҙары әҫәрҙәре яңғыраясаҡ. 
   Радик Вәлмөхәмәтов исемендәге эстрада төркөнөнөң Әбйәлил районы буйлап тамашалар теҙмәһе:
27 май, 21.00 – Тупаҡ ауылы 
28 май 21.00 – Һамар ауылы
 29 май  21.00 – Хәмит ауылы 
30 май, 14.00 – Әбделмәмбәт 21.00 сәғәттә – Мәхмүт ауылдарында.
   Тамашаларға рәхим итегеҙ!
 
 ","
	Дүшәмбе, 22 май 2017",Яңылыҡтар,Na
https://kulturarb.ru/ba/news/stәrletamaҡta-moңғa-baj-garmun-bajramy-үtte, Стәрлетамаҡта моңға бай гармун байрамы үтте ,Na,"

Стәрлетамаҡ Ҡала мәҙәниәт һарайында үткәрелгән Фәтих Ихсанов исемендәге республика гармунсылар конкурсы шулай тип атала.  Стәрлетамаҡта республика бәйгеһенә һайлап алыу туры үтте. Сарала 14 гармун оҫтаһы ҡатнашты. Иң өлкән гармунсы Исмәғил Сәғиҙуллинға - 78 йәш. Исмәғил ағай гармунда 16 йәшенән уйнай башлаған. Тоғро дуҫы һәм юлдашына әйләнгән гармуны был юлы ла һынатманы, ағайыбыҙ икенсе урын алды. Ишембай районы Үрге Әрмет ауылы егете ул, Башҡортостандың атҡаҙанған төҙөүсеһе. Гран-приға Илһам Хәмитов лайыҡ булды. Бәйгелә ҡатнашҡан һәр кемгә мәҙәниәт бүлеге әҙерләгән диплом, гөлләмәләр тапшырылды.  Ә 25 -26 майҙа Яңауыл ҡалаһында республика кимәлендә уҙғарыласаҡ бәйгелә Стәрлетамаҡ ҡалаһынан өс гармунсы ҡатнашасаҡ.
 
 ","
	Дүшәмбе, 22 май 2017",Яңылыҡтар,Na
https://kulturarb.ru/ba/news/krasnokama-rajonynyң-nikolo-berezovka-auylynda-nikola-veshnij-folklor-bajramy-uҙҙy,  Краснокама районының Николо-Березовка ауылында «Никола Вешний» фольклор байрамы уҙҙы ,Na,"

Башинформ» мәғлүмәт агентлығы хәбәр итеүенсә, Башҡортостан Башлығы Рөстәм Хәмитов Краснокама районына эш сәфәре барышында Башҡортостанда Славян яҙмаһы һәм мәҙәниәте көндәре сиктәрендә Николо-Березовка ауылында «Никольский ғибәҙәтханаһы» тарихи-мәҙәни үҙәге майҙанында уҙған «Никола Вешний» республика фольклор байрамында булды.
«Никола Вешний» байрамы рәссамдарҙы, оҫталарҙы, һөнәрселәрҙе, музыканттарҙы, ижади һөнәр вәкилдәрен һәм тыуған төйәгенең тарихы һәм мәҙәниәте менән ҡыҙыҡһынған кешеләрҙе берләштерә. Ошо сараны уҙғарыу масштабы һәм географияһы йылдан-йыл киңәйә. Был юлы унда Башҡортостандың район-ҡалаларынан ғына түгел, шулай уҡ башҡа төбәктәрҙән дә – Удмуртиянан, Татарстандан, Ырымбур өлкәһенән, Пермь һәм Ставрополь крайҙарынан, Мәскәү, Владимир, Суздаль ҡалаларынан ижади коллективтар, оҫталар ҡатнашты.
Республика Башлығы төрлө халыҡ кәсептәрен тәҡдим итеүсе оҫталар аллеяһы буйлап үтте, ғәҙәттәгесә райондың ауыл биләмәләре рус, башҡорт, татар һәм мари стилендә биҙәлгән милли йорттарҙа булды, шулай уҡ үҙенсәлекле йолаларҙы һаҡлаусы символ булараҡ һаналған байрам йәрминкәһен ҡараны. Сөнки Николо-Березовка быуаттар буйына ошо яҡтарҙа берҙән-бер сауҙагәрлек үҙәге булған.
— Был ысынлап та халыҡ байрамы. Ул бөтәһенә лә: йәштәргә, өлкәндәргә, ололарға кәрәк, – тине Рөстәм Хәмитов. – Бөгөн кәсептәр рәтен ҡарап уҙҙыҡ. Бик күп балалар яҡшы, файҙалы эштәр менән шөғөлләнә. Йорт ихаталарын ҡараныҡ, улар ҙа иҫ китмәле. Ошо байрамдың йолалары беҙгә киләсәктә лә кәрәк. Славян яҙмаһы һәм мәҙәниәте көндәре – күп милләтле республикабыҙ өсөн мөһим ваҡиға.
Йола буйынса «Никола Вешний» байрамы аҙағында ҡыңғырау сыңланы. Республиканың һәм башҡа төбәктәрҙең иң яҡшы ҡыңғыраусылары «Никольский ғибәҙәтханаһы» тарихи-мәҙәни үҙәге ҡыңғырауҙарында туғыҙ композиция башҡарҙы.
 
 ","
	Дүшәмбе, 22 май 2017",Яңылыҡтар,Na
https://kulturarb.ru/ba/news/өfөlә-muzejҙar-tөnө-үtte,  Өфөлә «Музейҙар төнө» үтте ,Na,"

20 майҙа Өфөлә Башҡортостан Башлығы Рөстәм Хәмитов «Музейҙар төнө» халыҡ-ара акцияһына ҡушылған бер нисә республика музейында булды.
Республиканың Хәрби Дан музейында төбәк етәксеһе рәссам Игорь Тонконогийҙың «Баш эймәгәндәр», Рәсәй Хәрби-Диңгеҙ флотының 320 йыллығына арналған «Башҡортостан моряктары Ватанға хеҙмәт иткәндә», «Нацизмға ҡаршы көрәштә беҙ бергә булдыҡ» экспозициялары һәм «Башҡортостандың ағаста йырланған легендалары һәм риүәйәттәре» күргәҙмәһе менән танышты.
Был ваҡытта музейҙа Мурманск өлкәһе менән яҡынлашып килгән Полярник көнөнә бағышланған скайп-телекүпер бара ине. Рус география йәмғиәтенең төбәк бүлексәләре ойошторған сарала Өфө мәктәптәре уҡыусылары ҡатнашты. Республика Башлығы уҡыусылар менән аралашты һәм уларға уҡыуҙарында уңыштар теләне.
Килеүселәр өсөн «Күп милләтле Еңеү», «Тәбиғәтте һаҡлау – Тыуған илде һаҡлау ул», «Хәрби антураж менән палатка» квест-уйындары уҙғарылды.
Рөстәм Хәмитов шулай уҡ музейҙың үҙендә һәм Еңеү паркында ойошторолған интерактив майҙансыҡтарҙа булды.
М.В. Нестеров исемендәге Башҡорт дәүләт художество музейында Башҡортостан Башлығы 40 авторҙың 130-ҙан ашыу әҫәрен үҙ эсенә алған «Акварель яҙы» һәм музей йыйылмаһында көнсығыш илдәре коллекцияһының бер өлөшө булған  «Япония сәнғәте» күргәҙмәләрен ҡараны. Унда һынлы һәм биҙәү-ҡулланма сәнғәтенең төрлө өлгөләре: бәләкәй формалы скульптура, графика, художестволы бронза, фарфор, йыһаз, һалҡын ҡорал, туҡымалар һәм сигеү тәҡдим ителгән.
Төбәк башлығы «Хәтер адресы – Воскресенское» экспозицияһын юғары баһаланы. Ул тәүге тапҡыр музей йыйылмаһында Воскресенское картиналар галереяһының коллекцияһын тулыһынса сағылдыра. Уның нигеҙен Мәскәү рәссамдары, В.И. Суриков исемендәге Мәскәү дәүләт художество институты ҡарамағындағы Мәскәү урта сәнғәт мәктәбенең элекке уҡыусылары һәм уҡытыусыларының әҫәрҙәре тәшкил итте. Улар 1941–1943 йылдарҙа Мәләүез районының Воскресенское ауылына эвакуацияланған.
«Мираҫ» арт-галереяһында Рөстәм Хәмитов «Ҡыҙыл альбом» күргәҙмәһе менән танышты. Был – галереяның һәм йәш рәссам Лида Козлованың берлектәге проекты. Унда республиканың билдәле һәм йәш рәссамдарының эштәре ҡуйылған. Проект ижади лаборатория һәм рәссамдарҙың ҡыҙыл төҫтө үҙҙәренсә ҡабул итеүенең нескәлектәренә төшөнөү булып тора. Күргәҙмә махсус рәүештә «Музейҙар төнөндә» асылды һәм музыкаль-хореографик сығыш менән оҙатып барылды.
– Яҡшы тәьҫораттар алдым. Бөгөн музейҙарыбыҙҙың халыҡ менән тулы булыуына шатмын – балалар, битараф булмаған кешеләр килгән. «Музейҙар төнө» шуның өсөн үткәрелә лә инде, – тине Рөстәм Хәмитов. – Әлеге сарала халыҡ йылдан-йыл күберәк ҡатнаша.
Донъяла «Музейҙар төнө» акцияһы 1997 йылдан алып уҙғарыла һәм Халыҡ-ара музейҙар көнөнә арналған. 2002 йылдан – Рәсәйҙә, 2011 йылдан иһә Башҡортостанда ла ойошторола башланы. Акцияның масштабы йылдан-йыл арта: әгәр 2013 йылда «Музейҙар төнө»ндә Башҡортостан музейҙарына һәм галереяларына 30 меңдән ашыу кеше килһә, былтыр уларҙың һаны 65 меңдән күберәк ине.
Быйыл «Музейҙар төнө» акцияһында 114 музей һәм төрлө йүнәлештәге башҡа учреждениелар ҡатнаша. Саралар программаһын өс төп тема: 1917 йыл һәм Башҡортостан (1917 йылғы Революцияның 100 йыллығына), Экология һәм махсус һаҡланған тәбиғәт биләмәләре йылы, шулай уҡ 2020 йылғы Бөтә донъя Фольклориадаһына әҙерлек берләштерә.
Сығанаҡ: Башҡортостан Башлығының матбуғат хеҙмәте
 
 ","
	Дүшәмбе, 22 май 2017",Яңылыҡтар,Na
https://kulturarb.ru/ba/news/zhәlil-kejekbaevtyң-jort-muzejynda-muzejҙar-tөnө-saғyu-үtte, Жәлил Кейекбаевтың йорт-музейында «Музейҙар төнө» сағыу үтте  ,Na,"

Донъя музейҙары һәм галереялар йылдың бер төнөндә генә ишектәрен бикләмәй. Йола буйынса, улар тәүлектең был ваҡытында йоҡо урынына күргәҙмә залдары буйлап йөрөүҙе һәм тарихи экспонаттарҙы ҡарауҙы өҫтөн күргән кешеләр өсөн ишектәрен аса.
 «Музейҙар төнө» халыҡ-ара акцияһы Жәлил Кейекбаевтың йорт-музейында ла уҙғарылды. Тамашасылар, киске ваҡыттарын бүлеп, күңелгә ял алырға, бихисап хазина коллекцияларын ҡарарға, уникаль ҡомартҡыларға күҙ һалырға йыйылды. Әйтергә кәрәк, быйылғы «төн»дә проектта ҡатнашыусыларҙың һаны бермә-бер артты – иң олоһона 87 йәш булһа, иң кесеһе әле бер йәшен дә тултырмаған сабый ине.
 Бер төн эсендә музей акцияһында Ғафури районының Ҡаранйылға ауылы халҡы, башланғыс мәктәбе менән ауыл клубы коллективтары, Жәлил Кейекбаев исемендәге Сәйетбаба урта мәктәбе уҡыусылары һәм уҡытыусылары, Салауат, Ишембай һәм Өфө ҡалаларынан килгән ҡунаҡтар ҡатнашты.
 «Музейҙар төнө» мәҙәни акцияһы мәшһүр ғалим һәм яҙыусыбыҙҙың мираҫын пропагандалауға, музейыбыҙҙың абруйын күтәреүгә, музейға килеүселәрҙең тарихи, мәҙәни һәм рухи ҡиммәттәргә ҡыҙыҡһыныуҙарын арттырыуға булышлыҡ иткәндер, тигән һығымта яһарға була.
 
 ","
	Дүшәмбе, 22 май 2017",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatry-84-se-izhad-miҙgelen-tamamlaj, Салауат башҡорт дәүләт драма театры 84-се ижад миҙгелен тамамлай ,Na,"

Бөгөн, йәғни 19 майҙа Салауат башҡорт дәүләт драма театры үҙенең 84-се ижад миҙгелен ябасаҡ. Театр һөйөүселәргә Рэй Куниҙың ""№13"" спектаклен сәхнәләштереләсәк. Режиссеры - Эдуард Шахов, рәссамы– Нурия Ғәбиҙуллина, хореограф – Алина Мостаева.
 «Спектаклдең сюжеты ябай. Британ премьер-министрының ярҙамсыһы Ричард Уилли үҙенең Джейн исемле секретаре менән ҡала ҡунаҡханаһының 13-сө һанлы бүлмәһендә аулаҡҡа ҡалалар. Һөйәркәләр ҡапыл был бүлмәлә үлек ир кәүҙәһен табалар.Күрәһең, ул тәҙрәгә ҡыҫылып ҡалған бур була. Көтмәгәндә килеп сыҡҡан был бәлә уларҙы хурлыҡҡа килтерергә мөмкин. Шуға күрә Ричард үҙенең ярҙамсыһы Джордж Пигден менән төрлөсә мәйетте йәшерергә тырышалар. Ләкин һәр бер эшләнгән аҙым хәлде бутай ғына. Ҡунаҡхананың идарасыһы, һуңынан Ричард Уиллиның ҡатыны, секретарь Джейндың көнсөл ире килеп кереүҙәре бөтөнләй хәлде хөртәйтә. Ә инде мәйеттең ҡапыл...Әлегә был сер булып ҡалһын...»
Англия драматургы Рей Куниҙың ""№13"" әҫәре (оригинал исеме ""Out of Order"") 1991 йылда яҙылған. Был пьеса 1999 йылда британ критиктары менән ыңғай баһалана һәм Лоуренс Оливье премияһына лайыҡ була. 2000 йылда Европала иң шәп комедия тип таныла. 2001 йылда режиссер Владимир Машков ""№13"" әҫәрен А.П.Чехов исемендәге МХАТа сәхнәһендә ҡуя.
Шулай уҡ, ғәҙәттәгесә миҙгел тамаланыуға йомғаҡтар яһаласаҡ, 2016 йылдың ""Иң яҡшы актер""ы билдәләнеп үтәсәк. Был проект 24 йыл дауамында уңышлы йәшәп килә. Был премияны ойоштороусы - Салауат ҡалаһының шәхси эшҡыуары Салауат Гәрәбәй улы Исхаков. 
Ижад миҙгеленең ябылыу кисәһенә рәхим итегеҙ!
 
 ","
	Йома, 19 май 2017",Яңылыҡтар,Na
https://kulturarb.ru/ba/news/bashҡort-dәүlәt-drama-teatry-97-se-izhad-miҙgelen-tamamlany, Башҡорт дәүләт драма театры 97-се ижад миҙгелен тамамланы ,Na,"

Мәжит Ғафури исемендәге Башҡорт дәүләт драма театры хәбәр итеүенсә, 18 май көнө театр 97-се ижад миҙгелен тамамланы.
Йыл ваҡиғаларға ифрат бай булды. Ижад миҙгеленең премьералар афишаһын “Антигона”(Ж.Ануй, реж. Ф.Бикчәнтәев) спектакле башлап ебәрһә, унан һуң кескәйҙәргә Яңы йыл бүләге - «Диңгеҙ. Утрау. Хазина» (Д.Сәлимйәнов, реж.И.Ҡаҙаҡбаев) исемле әкиәт донъя күрҙе, ғинуар айында “Нәркәс” (И.Йомағолов реж. И.Ғиләжев, Х.Үтәшев) мелоромантик трагедияһы яңыртылып ҡайтты, күптән түгел “Һөйәһеңме-һөймәйһеңме” (Ф.Бүләков, реж.И.Ҡаҙаҡбаев) спектакленең премьераһы үтте.
Артистар Әхәт Хөсәйенов, Олег Ханов, Гөлли Мөбәрәкова, Илсөйәр Ғәзетдинова, Миңзәлә Хәйруллина, Шәүрә Дилмөхәмәтова, Илдар Сәйетовтың юбилей бенефистары уҙҙы.
Илсур Ҡаҙаҡбаевтың «Хыялға ҡаршы» спектакле Бүрәт Республикаһында «Алтан сэргэ» Халыҡ – ара театр фестивалендә ҡатнашып, ике махсус премия яуланы. Ошо спектакль менән артистарыбыҙ тотош республиканы урап сыҡты. Март айында Айрат Абушахмановтың «Джут» (О.Жанайдаров) спектакле ""Алтын битлек"" Бөтә Рәсәй милли театраль премия - Фестиваленең ""Маска Плюс"" программаһы сиктәрендә Мәскәү тамашасыһына күрһәтелде. Татарстан Республикаһының Беүә ҡалаһында уҙған халыҡ-ара фестивалдә «Әлифбанан бер себеш» спектакле ҡатнашты. Яңыраҡ Ҡазан ҡалаһында гастролдәр, Өфөлә «Театр яҙы-2017” Республика фестивале гөрләп уҙҙы.
97- се ижад миҙгеле менән хушлашыу тантанаһы «Сәмле ярыш – баттл» театрлаштырылған концерт күтәренке рухта ҡуйылып, тамашасылар өсөн ысын мәғәнәһендә байрам төҫөн алды. Миҙгел дауамында ижади уңыштарға ирешкән сәхнә оҫталарын һәм төрлө бүлек, цехтарҙың иң егәрле хеҙмәткәрҙәрен бүләкләү үҙе бер күркәм, күңелле тамашаға әйләнде. Ә еңеүселәр - түбәндәгеләр:
«Иң яҡшы ҡатын-ҡыҙ» роле номинацияһында - «Антигона» спектаклендәге Антигона роле өсөн актриса Лилиә Ғәлина,
«Иң яҡшы ир - егет роле» номинацияһында - «Мин һинең ҡәйнәң булам» комедияһындағы Ғәлиә Харисовна роле өсөн Фидан Ғафаров,
«Икенсе пландағы иң яҡшы ҡатын-ҡыҙ» роле номинацияһында - Антигона» спектаклендәге Һөт әсәһе роле өсөн актриса Алһыу Ғәлина-Ғафарова, ошо уҡ спектаклдәге Исмена роле өсөн Гөлмирә Исмәғилева,
«Икенсе пландағы иң яҡшы ир-егет роле өсөн» номинацияһында -
«Диңгеҙ. Утрау. Хазина» әкиәтендәге Кок роле өсөн Хәким Мортазин,
«Намыҫлы һәм лайыҡлы хеҙмәте өсөн» - Тәнзилә Хисамова,
«Иң - яҡшы эпизодик роль» номинацияһында - «Антигона»
спектаклендә Креондың хеҙмәтсеһе роле өсөн Айнур Ситдиҡов,
«Алтын ҡуллы оҫта» - Резеда Шәйғәрҙәнова.
Актриса Гөлнара Ҡаҙаҡбаева, Башҡортостандың халыҡ артисы Алмас Әмиров һәм башҡа театр эшсәндәре театрҙың Маҡтау ҡағыҙҙары, Рәхмәт хаттары менән бүләкләнде.
Шулай итеп, хуш миҙгел! Хуш киләһең, яңы театр миҙгеле!
 
 ","
	Йома, 19 май 2017",Яңылыҡтар,Na
https://kulturarb.ru/ba/news/bөgөn-bashҡortostan-һәm-ҡyrym-respublikaһy-izhadi-kollektivtarynyң-berlektәge-koncerty-үtә, Бөгөн Башҡортостан һәм Ҡырым Республикаһы ижади коллективтарының концерты үтә ,Na,"

Башҡортостан Хөкүмәтенең рәсми сайтынан хәбәр итеүҙәренсә, 18-19 майҙа Башҡортостанға эш сәфәре менән Ҡырым Республикаһының төбәк башлығы Сергей Аксёнов етәкселегендәге рәсми һәм эшлекле даирәләр делегацияһы килде. Уның составына республика хөкүмәте ағзалары һәм Ҡырымдың предприятиелары етәкселәре ингән.
 Сәфәрҙең программаһында Башҡортостан Башлығы Рөстәм Хәмитовтың һәм Ҡырым Республикаһы Башлығы Сергей Аксёновтың осрашыуы, эшлекле даирә вәкилдәренең һөйләшеүҙәре, ике республиканың экспорт һәм инвестиция ҡеүәттәре менән таныштырыу ҡаралған.
 Сәфәр барышында Башҡортостан Хөкүмәте менән Ҡырым Республикаһының Министрҙар Советы араһында 2017-2019 йылдарға иҫәпләнгән сауҙа-иҡтисади, фәнни-техник, социаль һәм мәҙәни хеҙмәттәшлек хаҡындағы килешеүҙе тормошҡа ашырыу буйынса саралар планына, шулай уҡ финанс, мәҙәни һәм инвестиция үҙ-ара эш итеү өлкәһендә ведомство-ара килешеүҙәргә ҡул ҡуйыу күҙаллана.
 Бынан тыш, программала сәнәғәт предприятиеларына, юғары уҡыу йорттарына, социаль һәм мәҙәни объекттарға барыу ҡаралған.
Делегацияның сәфәре Өфөнөң Конгресс-холл бинаһында ике төбәктең ижади коллективтарының берлектәге концерты менән тамамланасаҡ. 
 ","
	Йома, 19 май 2017",Яңылыҡтар,Na
https://kulturarb.ru/ba/news/ajgiz-bajmөhәmәtovtyң-әkiәtһeҙ-bala-saҡ-povesy-rus-telendә-donya-kүrҙe, Айгиз Баймөхәмәтовтың «Әкиәтһеҙ бала саҡ» повесы рус телендә донъя күрҙе ,Na,"

Инеш» нәшриәтендә йәш журналист, Рәсәй һәм Башҡортостан яҙыусылар союзы ағзаһы, Рәсәй һәм Башҡортостан журналистар союзы ағзаһы, Ш.Бабич исемендәге дәүләт премияһы лауреаты Айгиз Баймөхәмәтовтың  «Әкиәтһеҙ бала саҡ» тигән китабы донъя күрҙе. Әҫәрҙе рус теленә тәржемә итеүсе -Айгөл Ғәйнуллина. Китап ике мең дана тираж менән нәшер ителгән.
 «Әкиәтһеҙ бала саҡ» -“Ҡалдырма мине, әсәй!” повесының, М.Ғафури исемендәге Башҡорт дәүләт академия драма театрында сәхнәләштерелгән “Хыялға ҡаршы” спектакленең дауамы. Ҙур полулярлыҡ һәм билдәлелек яулап өлгөргән китап кеүек, спектакл дә публика һөйөүен тиҙ яуланы, шулай уҡ сит республика театрҙарында ла ҙур уңыш менән сәхнәләштерелә. “Әкиәтһеҙ бала-саҡ” – яңы тетрәткес хәл-ваҡиғалар менән тулы автобиографик әҫәр. Тәүге китапҡа инеп өлгөрмәгән төрлө ваҡиғалар, геройҙарҙың артабанғы яҙмышы, тетрәткес хәл-ваҡиғалар, һыҙланыуҙар...
 Әҫәрҙә балалар йорто тәрбиәләнеүсеһе Ильяс исемле етем малайҙың еңел булмаған тормошо һүрәтләнә. Урлашыу кеүек насар ғәҙәт менән дә дуҫлашырға тура килә әҫәр геройына. Уҡыусылар Ильястың ни өсөн был юлға барыуын тиҙҙән донъя күрәсәк китапты ҡулдарына алғас ҡына аңларҙар.
 Китапта Башҡортостандың халыҡ шағиры Ҡәҙим Аралбайҙың, Татарстандың халыҡ шағиры Роберт Миңнуллиндың, Сыуашстандыңхалыҡ шағиры Юрий Семендерҙың рецензиялары баҫылған.
 «Талантлы башҡорт прозаигы Айгиз Баймөхәмәтов үҙе һәм замандаштары хаҡында иҫ киткес шәп повесть яҙған! Был матур һәм ҡыйыу башланғыс! Киләсәге өмөтлө! Айгиз «Ҡалдырма, әсәй!» тип аталған тәүге китабынан уҡ уҡыусыларҙың һөйөүен яуланы, йәмғиәттең иғтибарын йәлеп итте, был иһә һирәк осраған ижади бәхет. Бындай уңышҡа һаҡсыл ҡарарға, ошо танылыуҙы ҡәҙерләргә кәрәк. Киләсәктә Айгиз төрлө яҙмышлы кешеләр тураһында яңы яҡшы әҫәрҙәр ижад итер тигән ышаныс күңелемде йылыта», — тигән һүҙҙәр яҙған Татарстандың халыҡ шағиры Роберт Миңнуллин.
 
 ","
	Йома, 19 май 2017",Яңылыҡтар,Na
https://kulturarb.ru/ba/news/bөgөn-oktyabrskijҙa-ғata-sөlәjmәnov-isemendәge-ҡuraj-bajramy-bashlandy, Бөгөн Октябрьскийҙа Ғата Сөләймәнов исемендәге Ҡурай байрамы башланды ,Na,"

19-20 май көндәре Октябрьский ҡалаһында Ғата Сөләймәнов исемендәге Ҡурай байрамы үтә. Сара танылған музыкант һәм уҡытыусының тыуыуына 105 йыл тулыуға арнала.
Байрамдың маҡсаты — һәләтле ҡурайсыларҙы асыҡлау, йәштәрҙе башҡорт инструменталь фольклорына йәлеп итеү, ҡурайҙа уйнау сәнғәтен пропагандалау һәм ҡурайҙың яңы мөмкинлектәрен асыу. Программала үҙешмәкәр һәм профессиональ ҡурайсылар араһында конкурс, башҡарыусылар һәм ҡурайсылар ансамблдәре өсөн семинар, ижади лаборатория, конкурс еңеүселәренең һәм байрам ҡунаҡтарының гала-концерты ҡаралған.
Бәйгелә профессиональ һәм үҙешмәкәр башҡарыусылар, ҡурайсылар ансамбле ҡатнаша. Төп шарт — музыкант положениела яҙылған 100 башҡорт халыҡ йырының тарихын һөйләй һәм уйнай белергә тейеш.
 
 ","
	Йома, 19 май 2017",Яңылыҡтар,Na
https://kulturarb.ru/ba/news/kүңeldәrҙe-asty-ҡoҙasa, Күңелдәрҙе асты «Ҡоҙаса» ,Na,"

Әбйәлилдәр сәнғәттең күп өлкәләре буйынса алдынғы урындарҙа бара. Шулай ҙа уның ауыртҡан бер нөктәһе бар. Ул да булһа — театр. Дөрөҫ, төрлө йылдарҙа Дәүләт, Байым, Ташбулат, Йәнгел, Амангилде, Ишкилде артистары ауыл сәхнәһе өсөн ярайһы уҡ ҡатмарлы әҫәрҙәргә тотоноп, һәйбәт спектаклдәр күрһәтә торғайны. Ә бына кеше күп йәшәгән, шунлыҡтан артистарҙы һайлап ҡына алыу мөмкин булған Асҡарҙа, ниңәлер, сәхнәгә һәр ваҡыт бер нисә генә ролдән торған еңел-елпе әҫәрҙәр ҡуйыла. Уларҙа күберәк ҡатын-ҡыҙҙар, хатта мәктәп балалары уйнай. Шуға район үҙәге халҡының бынан 10-12 йыл элек район мәҙәниәт йортона практикаға килгән Рәйлә Ишбирҙина исемле студент-режиссерҙың ДРСУ-ла эшләгән йәш егеттәр менән ҡуйған «Диләфрүзгә дүрт кейәү» исемле ғәжәйеп шәп спектакле оло бер ваҡиға булып иҫтә ҡалыуы бик тәбиғи. 
Һәм бына быйыл тағы райондың театраль тормошонда күңелдә оҙаҡ һаҡланырлыҡ тағы бер ваҡиға булды — Резеда Юлдашева етәкселегендә район мәҙәниәт йорто хеҙмәткәрҙәре Баязит Бикбайҙың «Ҡоҙаса» музыкаль комедияһын сәхнәләштерҙе. Алтмыш йыл самаһы элек яҙылған һәм тиҫтәләгән театрҙар тарафынан йөҙәрләгән тапҡыр уйналған әҫәрҙе тағы бер тапҡыр ҡуйыу еңелдән түгел. Сөнки классикаға әйләнгән әҫәрҙең сюжетын белмәгән, Заһир Исмәғилев ижад иткән үлемһеҙ йырҙарын тыңламаған кеше һирәк. Тамашасыны спектаклгә йәлеп итеү өсөн, әлбиттә, уны яңыса ҡуйырға, артистар бик оҫта уйнарға һәм, һис шикһеҙ, матур йырларға тейеш. Һәм РДК труппаһы ошо маҡсатҡа тулыһынса иреште. …Утыҙынсы йылдар. Колхозлашыу осоро. Ауылда бер төркөм йәштәр бәхетле коммунизм, яҡты һәм тулы хоҡуҡлы киләсәк төҙөйбөҙ, тип дыу килә. Әммә иҫке тормош күренештәре лә юҡҡа сығып бөтмәгән. Мәҫәлән, алтмышты уҙған Яппар (Вәхит Камалов) ҡатыны Мәхмүзәнән (Флүрә Рәхмәтуллина) йәшереп кенә яңы кәләш алырға йөрөй. Һай, татлыға үрелә ҡартлас — йәп-йәш, һылыу ҡоҙасаһы Назаға (Альбина Әхийәрова) өйләнмәксе. Ҡоҙа менән ҡоҙаса мөхәббәткә юл аса, тиген. Туҡта, асмай торһондар әле… Баҡтиһәң, Наза Яппарҙың улы Басирҙы (Заһит Ғәбитов) ярата икән. Ә ҡартлас ҡоҙаһы менән ҡыҙ Басирҙы көнләштереү өсөн генә шаяра. Бәй, дөрөҫ эшләй, егет булғас, ут булһын, Басирҙы әйтәм, өйләнеү эштәрен тиҙләтһен. Ә ул баҙнатһыҙы «ҡәйнеш — еңгәнеке» тип һанаған тол ҡатын Шәмсиә (Фәриҙә Уйылданова) ҡорған ауҙарҙан ысҡына алмай яфалана. Хәйер, Шәмсиәнең үҙен ҡармаҡларға тырышыусы ла бар: ул — йәш абыстайҙарын йыш ҡына айырып торған ике йөҙлө Мөхәмәтша мулла (Хәйҙәр Әхтәмов). Бына ошондай олоһоноң да, йәшенең дә, буйҙағының да, ғаиләлеһенең дә ярһыу ғишыҡ хистәре сырмалған йомғаҡты Ильяс исемле зирәк егет (Раян Нафиҡов) һүтә һәм Басир дуҫын һөйгәне менән ҡауыштырыу сараһын таба. Спектаклдәрҙә, ғәҙәттә, тамашасылар артистарҙы теге йәки был күренештән һуң алҡыштар менән оҙата. Был юлы көслө ҡул сабыуҙар, «Браво» тауыштары арҡаһында тамаша даими рәүештә бүленеп торҙо. Сөнки бик ҡыҙыҡ булды, артистар бар ихласлығын, һәләтен һалып уйнаны. Беҙ бығаса йә йырсы, йә бейеүсе генә тип белгән кешеләр яңы яҡтан асылды. Спектаклдең уңышына шулай уҡ шул осор тормошон хәтерләткән декорация ла (Гөлсөм Ҡунафина), музыкаль биҙәлеш тә (Ильяс Дәминдаров) булышлыҡ итте.  Сығанаҡ: http://oskon-gazeta.ru
 
 ","
	Кесе йома, 18 май 2017",Яңылыҡтар,Na
https://kulturarb.ru/ba/news/bashҡortostan-milli-muzejynda-jәjғor-syҡҡanda-kүrgәҙmәһe-үҙ-ishektәren-asty, Башҡортостан Милли музейында «Йәйғор сыҡҡанда» күргәҙмәһе үҙ ишектәрен асты ,Na,"

Кисә Башҡортостан Милли музейында «Йәйғор сыҡҡанда» тип аталған күргәҙмә асылды. Экспозиция авторҙары -  Өфө районының «Йәйғор» балалар ижады студияһы тәрбиәләнеүселәре. Күргәҙмәлә 12 йәштән 15 йәшкәсә малай-ҡыҙҙарҙың иллегә яҡын эштәре тәҡдим ителгән. Авторҙар- Өфө районының Нурлы ауылында йәшәүсе мәктәп уҡыусылары. Студия етәксеһе-Ғилметдинова Нәфисә.
Экология йылына арналған экспозицияла Башҡортостан тәбиғәте  сағылыш тапҡан. Музей етәкселеге айырыуса күргәҙмә авторҙарының кейеҙҙән яһаған эштәрен юғары баһалай. Ижад емештәре һәр береһе үҙенсәлекле. Уларҙа ихласлыҡ, халыҡсанлыҡ  ярылып ята. Күргәҙмәгә рәхим итегеҙ!
 
 ","
	Кесе йома, 18 май 2017",Яңылыҡтар,Na
https://kulturarb.ru/ba/news/muzej-tarihty-һaҡlausy-usaҡ, Музей – тарихты һаҡлаусы усаҡ ,Na,"

Музей – үткән менән бөгөнгөнө бәйләгән, киләсәккә юл һалған, тарихи ҡомартҡыларҙы һаҡлаған изге урын, рухи аҙыҡ биргән мәҙәни усаҡ ул. Унда тупланған экспонаттар, материалдар үткәндәрҙең иҫтәлеген һаҡлай. Музейҙың тәғәйенләнеше лә тап тарихты һәм халыҡтың йөҙөн, йәшәйешен сағылдырған ҡомартҡыларҙы йыйыу, һаҡлау һәм мираҫ итеп киләһе быуындарға тапшырыуҙан тора ла инде.  Ғафури район биләмәһендә өс  - Красноусолда тарихи-тыуған яҡты өйрәнеү музейы, Еҙем-Ҡаранда Мәжит Ғафуриҙың, Ҡаранйылғала Жәлил Кейекбаевтың Йорт-музейҙары эшләп килә. Бынан тыш,  ведомство һәм мәктәп музейҙары ла бар.  Яҙмабыҙ район мәҙәниәт һарайында урынлашҡан  тарихи-тыуған яҡты өйрәнеү музейы хаҡында. Бөгөнгө көндә музей менән Айгөл Кинйәбаева етәкселек итә. Музей райондың тарихын сағылдырған, тәбиғи, этнографик (ретро-мөйөш) ҡомартҡылар (экспонаттар), фотоһүрәттәр менән байытылған өс бүлектән тора. Төп фондта 4730 экспонат иҫәпләнә.  Ғилми-ярҙамсы фондта 427 предмет һәм 200 экспонат бар. Музей мөдире әйтеүенсә, улар араһында иң ҡиммәтлеһе – быяла заводы менән бәйле экспонаттар. Айырыуса мауыҡтырғыс булғандары – беҙҙең эраға тик-лем IV-VIII быуаттарҙа Ҡара Абыҙ яуынан һуң һәм Блюхер, Калмыков етәкселегендәге ғәскәрҙәрҙең беҙҙең ерлектә табылған һуғыш ҡоралдары, боронғо туҡыу станогы, кәрәсин лампаһы, киркә, ураҡ,  башҡа төрлө эш ҡоралдары һәм башҡалар – быларҙың барыһында ла тарих һаҡлана.  Музей бигүк ҙур булмаған бүлмәлә урынлашыуға ҡарамаҫтан, бында тематик күргәҙмәләр, саралар үткәрелеп тора. Мөдир шулай уҡ ҡомартҡыларҙы урынлаштырыу өсөн кәштәләр етешмәүен дә әйтеп үтте. Һәр йылдағыса бы-йыл да 19 майҙа район мәҙәниәт һарайында ""Музейҙар төнө” сараһы уҙғарыласағы һәм унда һәр кемдең ҡатнашыу теләген еткерҙе.  Барлыҡ музей хеҙмәткәрҙәрен Халыҡ-ара музейҙар көнө менән ҡотлап, ошо тарихи усаҡты һүрелтмәй, киләһе быуынға еткереүҙәрен, артабан да  ижади үрҙәр юлдаш булыуын теләйбеҙ. Экспонаттарығыҙ байып, музейға килеүселәр һаны артып торһон.
Сығанаҡ: http://tabin.ru/mezeniet_ezebiet/3707-muzey-tarihty-alausy-usa.html
 
 ","
	Кесе йома, 18 май 2017",Яңылыҡтар,Na
https://kulturarb.ru/ba/news/bөgөn-halyҡ-ara-muzejҙar-kөnө-2, Бөгөн-халыҡ-ара музейҙар көнө ,Na,"

Һәр йыл һайын 18 майҙа бөтә доньяла музей хеҙмәткәрҙәре үҙҙәренең һөнәри байрамын билдәләй. Был көндө булдырыу тураһында ҡарар совет делегацияһының мөрәжәғәте буйынса 1977 йылда Халыҡ-ара музейҙар советы ултырышында ҡабул ителә. Рәсми рәүештә ул доньяның 150-ән ашыу дәүләтендә байрам ителә.
 Башҡортостанда 90-ан артыҡ музей иҫәпләнә, уларҙың, яҡынса өстән бер өлөшө дәүләт ҡарамағында, ҡалғандары муниципаль милектә. Ошо шәмбе 20 май көнө Башҡортостанда музейҙар төнө уҙасаҡ.
Башҡортостанда музей эше 1864 йылда беренсе Өфө губерна музейы асылыуынан алып эре музей селтәренең булдырыуына тиклем үҫешә. 1919 йылда Өфө художество Октябрь революцияһы пролетар музейы асыла (хәҙерге М. В. Нестеров исемендәге Башҡорт дәүләт сәнғәт музейы), ә Стәрлетамаҡта — ҡала тарих-тыуған яҡты өйрәнеү музейы.
1940 йылда Өфө районында Ҡыҙыл Яр ауылында 25-се Чапаев дивизияһының музейы, ә Бәләбәй районының  Ыҫлаҡбаш ауылында — сыуаш яҙыусыһы Т. В. Ивановтың мемориаль музей-йорто асыла. В. И. Лениндың Йорт-музейы 1941 йылда, Мәжит Ғафуриҙың мемориаль йорт-музейы — 1948 йылда асыла.
ХХ быуаттың 70-се йылдар аҙағына тиклем Башҡорт АССР-да 5 дәүләт музейы, яҡынса 400 йәмғиәт һәм мәктәп музейҙары була. Дәүләт музейҙары БАССР-ҙың Мәҙәниәт министрлығы ҡарамағында була.
80-се йылдар Башҡорт АССР-да «музей бумы» йылдары була:1978 йылда С. Т. Аксаков музейы ойошторола, 1979 йылда 3 йәмғиәт музейы төҙөлә — Бәләбәй тарих-тыуған яҡты өйрәнеү музейы, Баймаҡ тарих-тыуған яҡты өйрәнеү музейы һәм Бишбүләк районы Дүсән ауылында К. Ә. Хәкимов музейы, 1980 йылда — Октябрьский һәм Учалы тарих-тыуған яҡты өйрәнеү музейҙары. 1981 йылда — М. Акмулла музейы ойошторола.
Башҡорт АССР-ның Министрҙар Советының 1984 йылдың 11 ноябрендәге 275-се һанлы ҡарарына ярашлы Республика тыуған яҡты өйрәнеү музейы һәм Стәрлетамаҡ ҡала тыуған яҡты өйрәнеү музейы базаларында Башҡорт дәүләт берләшкән музей ойошторола. Был музейға Өфөләге баш музей һәм уның республика буйынса 11 филиалы инә..
1989 йылда музейҙар һаны 18-гә барып етә, шул иҫәптән Дүртөйлө, Туймазы, Илеш, Мәләүез тарих-тыуған яҡты өйрәнеү музейҙары, Салауат районы Малаяҙ ауылындағы Салауат Юлаев музейы, Миәкә районы Өршәкбаш-Ҡарамалы ауылындағы Советтар Союзы Геройы М. Х. Ғөбәйҙуллин музейы, 1993 йылда — 36, шул иҫәптән Башҡортостан халыҡтарының этнография музейы һәм интернациональ дуҫлыҡ музейы, 1999 йылда — 57. 1994 йылда Әхмәтзәки вәлиди музейы асыла. Дүртөйлө, Туймазы, Илеш, Бишбүләк, Сибай, Хәйбулла тарих-тыуған яҡты өйрәнеү музейҙарында яңы экспозициялар асыла.
1997 йылда Башҡортостан Республикаһының Әҙәби музейы (Башҡортостан Республикаһының Милли әҙәби музейы) ойошторола. 1999 йылда Республика Хәрби дан музейы, 2002 йылда Музей асылды 112-се башҡорт кавалерия дивизияһы музейы асыла. 2002 йылда Башҡортостан Республикаһының парламенты тарихы музейы барлыҡҡа килә.
Йәмәғәтселек инициативаһы менән Күгәрсен районында — З. Биишеваның, Ауырғазы районында — Ғ. Ибраһимовтың, Бишбүләк районында — Фәтих Кәримдең, Булат Имашевтың әҙәби музейҙары, Балтас районында - Ғ. Ғалиевтың (Батырша),  Ҡалтасы, Күмертау, Стәрлебаш, Ғәфури, Иглин тарих-тыуған яҡты өйрәнеү муҙейҙары һ.б. асыла.
Хәҙерге ваҡытта Башҡортостанда 1076 музей эшләп килә, шул иҫәптән: 24 дәүләт, 103 муниципаль, 210 ведомство, 4 шәхси һәм 724 дөйөм белем биреү учреждениелары музейҙары.
Мәҙәниәт министрлығы 2013 йылдың 1 ғинуарына 94 музей менән идара итә, шул иҫәптән: 25 дәүләт һәм 69 муниципаль музейҙары. Был музейҙарҙа яҡынса 650 мең тарихи һәм мәҙәни ҡиммәткә эйә булған әйберҙәр тупланған.
Музей эше буйынса белгестәрҙе М. Аҡмулла исемендәге Башҡорт дәүләт педагогия университетында дөйөм тарих кафедраһы әҙерләй. Башҡортостандың Милли музейы республикала музей ғилеме буйынса фәнни-методик үҙәге булып тора.
 
 
 ","
	Кесе йома, 18 май 2017",Яңылыҡтар,Na
https://kulturarb.ru/ba/news/ҡөrәn-kәrim-sүrәlәrenә-shiғri-aңlatma-kitabyn-halyҡҡa-tanytyu-kisәһenә-rәhim-itegeҙ,     «Ҡөрьән Кәрим сүрәләренә шиғри аңлатма» китабын халыҡҡа танытыу кисәһенә рәхим итегеҙ ,Na,"

Мәжит Ғафури исемендәге Башҡорт дәүләт драма театры хәбәр итеүенсә, иртәгә, йәғни 19 май көнө  «Ҡөрьән Кәрим сүрәләренә шиғри аңлатма» китабын халыҡҡа танытыу кисәһе үтәсәк.
Башҡортостан мосолмандары өсөн шатлыҡлы ваҡиға - ошо көндәрҙә “Башҡорт энциклопедияһы” нәшриәтендә “Ҡөрьән Кәрим сүрәләренә шиғри аңлатма” китабы донъя күрҙе! Сүрәләрҙе шиғри юлдарға һалыусы - шағир, яҙыусы, журналист, сәсән, йыраусы, ҡурайсы, Башҡортостандың атҡаҙанған сәнғәт эшмәкәре, йәмәғәт эшмәкәре, Муса Мортазин исемендәге премия лауреаты Мәүлит Ямалетдинов. Был изге эш менән әҙип 23 йыл буйына шөғөлләнә.
Мәүлитбай Байгилде улы Илаһҡа һөйөү йөрөтөүсе, халҡына мөкиббән киткән шәхес. Ғалим, яҙыусы Рәшит Шәкүр авторға һәм уның хеҙмәтенә ҡарата былай ти: ««Ҡөрьән Кәрим сүрәләренә шиғри аңлтма» - уникаль баҫма. Был беҙҙең яңы дәүерҙәге тарихыбыҙҙа һәм рухиәтебеҙҙә баһалап бөткөһөҙ ҙур шатлыҡ һәм ҡыуаныс. Иманлы күңеле һәм илһамлы хеҙмәте менән халҡыбыҙға ошо шатлыҡты бүләк иткәне өсөн беҙ оло талант эйәһе Мәүлит Ямалетдинға сикһеҙ рәхмәтлебеҙ». 19 майҙа театрҙа уҙасаҡ кисә лә ҡабатланмаҫ, изге рухта буласаҡ. Унда төрлө быуын артистары ошо китаптан сүрәләр уҡый, мөнәжәт әйтә, йырҙар йырлаясаҡ. Театр оркестры, Нурия Ирсаева, Илсөйәр Ғәзетдинова, Рәүис Заһитов, Светлана Хәкимова, Сара Буранбаева, Илдар Ғүмәров, Сәғиҙулла Байегет, Алһыу Бәхтиева, Гүзәл Маликова, Миңзәлә Хәйруллина, Гөлнара Әмирова, Рәзифә Динмөхәмәтова, Артур Ҡунаҡбаев, Юнир Ҡоланбаев һәм башҡа йәш артистар ҡатнаша. Йәмәғәтселек вәкилдәре, ғалим, яҙыусылар, шағирҙар сығыш яһай. Быйыл Мәүлит Байгилде улы Ямалетдинов үҙенең оло юбилейын -70 йәшен билдәләй. Кисәлә юбилярҙы ҡотлауҙар ҙа буласаҡ. Кисәнең режиссеры – Хөрмәтулла Үтәшев. Инеү бушлай. 19.00 сәғәттә башлана.
 
 ","
	Кесе йома, 18 май 2017",Яңылыҡтар,Na
https://kulturarb.ru/ba/news/tiҙҙәn-һabantujҙar-gөrlәjәsәk, Тиҙҙән һабантуйҙар гөрләйәсәк ,Na,"

Башҡортостан ҡала-райондарында июнь айында һабантуйҙар үтәсәк. Республика етәксеһе Рөстәм Хәмитов ошо туралағы Указға ҡул ҡуйҙы. Төбәк башлығы һабан байрамын үткәреү графигын билдәләне һәм тейешле күрһәтмәләр бирҙе.
Һабантуйҙар ойоштороу һәм үткәреү өсөн муниципаль райондар һәм ҡала округтары хакимиәттәре менән берлектә республика хөкүмәте яуаплы була. Һаулыҡ һаҡлау министрлығына байрам уҙғарылған урындарҙа медицина персоналы дежурлығын ойоштороу, Эске эштәр министрлығына һәм Ғәҙәттән тыш хәлдәр идаралығына йәмәғәт тәртибен һаҡлау, юл хәрәкәте хәүефһеҙлеген тәьмин итеү, янғын именлеге буйынса саралар күреү йөкмәтелә.
Графиктан күренеүенсә, һабантуйҙар башлыса 3 һәм 10 июнгә тәғәйенләнгән. Өфөлә иһә баш ҡала һәм Рәсәй көндәренә тура килтереп, 12 июндә буласаҡ.
 
 ","
	Шаршамбы, 17 май 2017",Яңылыҡтар,Na
https://kulturarb.ru/ba/news/salauat-һәjkәle-yanynda-kiske-ujyndar, Салауат һәйкәле янында киске уйындар  ,Na,"

Башҡортостан йәштәрен 20 майҙа Салауат Юлаев һәйкәле янында «Киске уйын» сараһы көтә. Өфө студенттарының әүәлдән яратып йыйылған урыны – Салауат һәйкәле – йәнә ҡурай һәм гармун моңдарынан гөрләп торасаҡ.
 Йәштәрҙе яҙғы кистә «Юлдаш» радиоһының алып барыусылары әҙерләгән мауыҡтырғыс уйын-конкурстар, мәҙәк-көләмәстәр көтә. Республиканың Яҡташтар ассоциацияһы Экология һәм айырыуса һаҡланған тәбиғәт биләмәләре йылына арналған эко-квест үткәрергә йыйына. Башҡорт эстрадаһы йондоҙҙары мотлаҡ үҙҙәренең дәртле йыр-моңо менән ҡыуандырасаҡ.
 Күркәм тамаша киске 6-ла башлана.
Сараның төп маҡсаты – Башҡортостан йәштәрен таныштырыу, дуҫлаштырыу, әүҙем йәштәр ойошмаларын асыҡлау, ҡала һәм республиканың мәҙәни йолаларын байытыу.
Ойоштороусылары – «Юлдаш» радиоһы, Бөтә донъя башҡорттары ҡоролтайы, Өфө ҡала хакимиәте һәм хакимиәттең йәштәр эштәре буйынса комитеты, Өфө ҡалаһының Киров районы хакимиәте, Яҡташтар ассоциацияһы.
Киске уйынды октябргә тиклем айына ике тапҡыр үткәреү планлаштырыла.
 
 ","
	Шаршамбы, 17 май 2017",Яңылыҡтар,Na
https://kulturarb.ru/ba/news/bashҡort-drama-teatrynda-һaumy-һaumy-әkiәt-bәjgeһeneң-gala-koncerty-үtte,"  Башҡорт драма театрында «Һаумы, һаумы әкиәт!» бәйгеһенең Гала-концерты үтте   ",Na,"

Кисә Мәжит Ғафури исемендәге Башҡорт дәүләт академия драма театрында 8-се тапҡыр үткәрелгән ҡала конкурсының Гала-концерты үтте. Халыҡ ижадын һөйөүсе ҡыҙҙар-малайҙар тәүҙә бәйгенең район этаптарында көс һынашһа, артабан ҡала конкурсында һынау тотто. Донъя халыҡтары әкиәттәрен башҡорт телендә тасури һөйләүҙә  оҫталыҡ күрһәткән кескәйҙәргә Гала-концертта сығыш яһау бәхете эләкте.
Кескәйҙәр күҙҙәрендә осҡон , күңелдәрендә дәрт. Улар ҡала конкурсының Гала-концертында ҡатнашыуҙарына сикһеҙ шат. Башҡорт йәкшәмбе мәктәбенең фольклор коллективы «Бай һәм ҡазый» үзбәк халыҡ әкиәтен сәхнәләштерҙе. Әйтергә кәрәк, балалар ролдәрен килештереп уйнаны. «Һаумы, һаумы әкиәт!»  конкурсында  ҡатнашҡан әкиәт һөйләүсе малай-ҡыҙҙарҙы тәрбиәләгән ғаиләләрҙең күп булыуы ҡыуандырҙы. Сөнки тыуған телгә, илгә,  халҡыбыҙҙың ғөрөф-ғәҙәттәренә һөйөү һәм ихтирамды балаға ғаиләлә, ата-әсә тәрбиәһе аша ғына биреп була. Шуға сараның тап бөгөн - Ғаилә көнөндә үтеүе лә осраҡлы түгел.  Сығыш яһағанда үҙен батыр тотҡан, актерҙарса оҫталыҡ менән сығыш яһаған кескәйҙәр сәхнә артында бер аҙ юғалып ҡала. Бер көн эсендә әллә күмпе иғтибар тойған бәләкәстәр арып та китәлер. күрәһең. Шулай ҙа уларҙың киләһе йыл конкурста тағы ла ҡатнашырға теләктәре бар. Кескәйҙәрҙең әкиәтте тасури һәйләү оҫталығы, үҙҙәрен сәхнәлә дөрөҫ тота белеүҙәре һәм бигерәк тә башҡорт телендә саф һәм таҙа һөйләшеүҙҙәре сараның бер ғорурлығы булып тора. Йыр-моңға үрелеп барған байрам балаларға ғына түгел ,өлкәндәр өсөн дә мажараларға бай булды. Гала концертта ҡатнашыусылар уйын-көлкө донъяһына ла сәйәхәт ҡылды. Әкиәт иле менән таныштырыусы йәш артистар сара аҙағында маҡтау ҡағыҙҙары һәм ҡиммәтле бүләктәр менән бүләкләнде.
Сығанаҡ: http://tv-rb.ru/bash/novosti/m-ni-t/aumy-aumy-ki-t-/
 
 
 
 ","
	Шаршамбы, 17 май 2017",Яңылыҡтар,Na
https://kulturarb.ru/ba/news/iglin-rajonynyң-balalar-muzyka-mәktәbe-50-jyllyғyn-bildәlәne,                     Иглин районының балалар музыка мәктәбе 50 йыллығын билдәләне ,Na,"

Башҡортостан юлдаш телевидениеһы хәбәр итеүенсә, күптән түгел Иглин районының балалар музыка мәктәбенә 50 йыл тулған.  Йәш сәхнә оҫталары күркәм датаны бай йөкмәткеле  тамаша менән билдәләне.
Иглин музыка мәктәбе  ата-әсәләрҙең һорауы буйынса 1966 йылда асылған.  Тәүҙә уҡытыусылар ҙа, түңәрәктәр ҙә аҙ була, әммә йылдар үтеү менән музыка мәктәбе  йәш һәләттәр әҙерләүсе төп мәркәзгә әүерелә.
Бында шөғөлләнергә теләүселәр  артыуын иҫәпкә алып тәүҙә Урман, Оло Тәләк  тә, һуңғараҡ Балтика,  Таутимән, Күҙәй ауылдарында филиалдар асыла.  10 йыл элек музыка мәктәбенә РСФСР-ҙың һәм БАССР-ҙың халыҡ артисы, Салауат Юлаев исемендәге дәүләт премияһы лауреаты Мәғәфүр Хисмәтуллиндың исеме бирелә.  Иглин мәктәбе бөгөн республиканың мәҙәни донъяһында лайыҡлы урын биләй, күп сығарылыш уҡыусылары киләсәген сәнғәт менән бәйләй, ә түңрәктәрҙә шөғөлләнеүселәр Башҡортостан данын яҡлай. 
50  йыллыҡ юбилейға арналған байрам концерты педагогтарҙың һәм уҡыусыларҙың сығыштары менән үрелеп барҙы. Ата-әсәләр фекеренсә, музыка мәктәбе күптән балаларҙың икенсе тыуған йортона әйләнгән. Был берҙән, буш ваҡытты файҙалы үткәреү мөмкинлеге бирһә, икенсенән, уҡыусылар  йыр-моң донъяһында  матурлыҡты тойорға өйрәнә. Музыка мәктәбендә шөғөлләнеүселәр район, республика кимәлендә үткәрелгән сараларҙың уртаһында ла ҡайнай.   
 ","
	Шаршамбы, 17 май 2017",Яңылыҡтар,Na
https://kulturarb.ru/ba/news/stәrletamaҡ-dәүlәt-koncert-teatr-berlәshmәһe-sirattaғy-izhad-miҙgelen-yapty, Стәрлетамаҡ дәүләт концерт-театр берләшмәһе сираттағы ижад миҙгелен япты ,Na,"

Стәрлетамаҡ дәүләт концерт-театр берләшмәһе Мөнир Ҡунафиндың «Люксембургҡа барып ҡайтҡансы…» исемле спектакле менән ижад миҙгелен йомғаҡланы. Миҙгел ижади коллектив өсөн репертуар яңырыуы менән генә түгел, күп төрлө еңеүҙәр, юбилей кисәләре менән дә иҫтәлекле булды.
Театр коллективы республика район-ҡалалары, Төмән, Һамар һәм Силәбе өлкәләрендә гастролдәрҙә булып ҡайтты. Театр үҙ сәхнәһендә шаршауын япһа ла, актерҙар әле генә ялға китмәйәсәк. Әле үк яңы миҙгелгә әҫәрҙәр ҡарала, стәрлетамаҡтар Рәсәй төбәктәрендә ойоштороласаҡ һабантуйҙарҙа ҡатнашырға, гастролдәргә юлланырға йыйына.
 
 ","
	Шаршамбы, 17 май 2017",Яңылыҡтар,Na
https://kulturarb.ru/ba/news/bөgөn-өfөnөң-mәҙәniәt-usaҡtary-nindәj-tamashalar-tәҡdim-itә, Бөгөн Өфөнөң мәҙәниәт усаҡтары ниндәй тамашалар тәҡдим итә? ,Na,"

Башҡорт дәүләт опера һәм балет театрында Ариф Меликовтың “Мөхәббәт хаҡында легенда” балеты тәҡдим ителә. Балетты сәхнәгә ҡуйыусы - СССР-ҙың халыҡ артисы, СССР-ҙың Дәүләт һәм Ленин премиялары лауреаты, Социалистик хеҙмәт геройы - Юрий Григорович. Билдәле хореографтың ассистенттары – РФ атҡаҙанған артистары Олег Рачковский һәм Ольга Васюченко.
56 йыл элек , 1961 йылдың 23 мартында С.М.Киров исемендәге Ленинград опера һәм балет театрында (элекке Мариинский театры) сәхнәләштерелә был балет. Ул ваҡытта “Мөхәббәт тураһында легенда” балетының ҡуйылышында билдәле рәссам Симон Вирсаладзе ҡатнаша . Көнсығыш легенда мотивы буйынса либретто авторҙары төрөк шағиры, яҙыусы, драматург һәм йәмәғәт эшмәкәре, “Ширин һәм Фәрхәд” пьесаһы авторы- Назым Хикмәт һәм Юрий Григорович. Матур көнсығыш тарихы һүрәтләнгән был балет Рәсәйҙә генә түгел, сит илдәрҙә лә бер-нисә тапҡыр күрһәтелә. Өфө сәхнәһендә Ариф Меликовтың “Мөхәббәт тураһында легенда” балеты иҫәп буйынса ун икенсеһе.
“Мөхәббәт тураһында легенда” –Юрий Григорович етәкселегендәге етенсе ҡуйылыш. Сюжеттың нигеҙендә боронғо көнсығыш легендаһы ята. Апалы-һеңлеле Мәхмүнә Баныу һәм Ширин Фәрхәд исемле рәссамгә ғашиҡ булалар. .. Егеттең күңелен Ширин шундуҡ яулап ала. Мәхмүнә Баныу һеңлеһен ҡотҡарыу, халҡы өсөн Фәрхәдтең ниндәй аҙымдарға барыуын белгегегеҙ килһә - Башҡорт дәүләт һәм опера театрына рәхим итегеҙ! Спектаклденең ҡуйыусы режиссеры Башҡортостан Республикаһының атҡаҙанған сәнғәт эшмәкәре Герман Ким. Балет труппаһының художество етәксеһе - РФ һәм БР халыҡ артисы, С.Юлаев исемендәге дәүләт премияһы лауреаты Леонора Ҡыуатова. Башҡарыусылар составында – БР халык артисы, С.Юлаев исемендәге дәүләт премияһы лауреаты Гөлсинә Мәүлекәсова, БР халык артисы, С.Юлаев исемендәге дәүләт премияһы лауреаты Илдар Маняпов, БР атҡаҙанған артисы Рөстәм Исхаҡов, БР атҡаҙанған артисы Олег Шәйбәков, Сергей Бикбулатов, Лилиә Зәйнәғәбдинова, Софья Гаврюшина, Белла Оздоева, Данила Алексеев.
Мәжит Ғафури исемендәге Башҡорт дәүләт академия драма театры коллективы 97-се ижад миҙгелен тамамларға әҙерләнә. Бөгөн сәхнәлә А. Баймөхәмәтовтың “Хыялға ҡаршы” героик булмаған повесы. Иртәгә И. Йомағоловтың “Нәркәс” трагедияһы. 18 май иһә, театрҙың был миҙгелдәге һуңғы тамашаһы-“Сәмле ярыш – Баттл” заманса театрлаштырылған концерты.
Рус дәүләт академия драма театрында Ф. Достоевскийҙың “Енәйәт һәм яза” әҫәренең сәхнә варианты.
 Өфө дәүләт “Нур” татар театры Хәй Вәхиттең “Туй алдынан” драмаһын күрһәтә.
М. Кәрим исемендәге Милли йәштәр театрында Т. Миңнуллиндың “Йәнкиҫәккәйем” комедияһы көтөлә.
Тамашаларға рәхим итегеҙ!
 
 ","
	Шишәмбе, 16 май 2017",Яңылыҡтар,Na
https://kulturarb.ru/ba/news/kөjөrgәҙelә-yaҡut-bajyғy-2017-bejeү-bәjgeһe-үtte, Көйөргәҙелә «Яҡут байығы – 2017» бейеү бәйгеһе үтте ,Na,"

Ошо көндәрҙә Көйөргәҙе районының Яҡут ауылы Мәҙәниәт йорто хеҙмәткәрҙәре Бөтә донъя бейеү көнөнә бағышлап «Яҡут байығы – 2017» исеме аҫтында бейеү бәйгеһе үтте.
Бәйге йәш буйынса 3 категорияла ойошторолдо. Иң тәүҙә 2 йәштән 10 йәшкә тиклемге бейеүселәр көс һынашты. Залда ултырған хеҙмәт һәм тыл ветерандарын байрам менән ҡотлап Яҡут балалар баҡсаһының 4-5 йәшлек малайҙары «Һалдаттар бейеүе»н башҡарҙы. Сәхнәгә сыҡҡан һәр бер баланы, һәр коллективты зал алҡыштарға күмеп ҡаршы алды, оҙатып ҡалды. Сәхнәгә беренсе тапҡыр бейергә сыҡҡан 2 йәшлек Лиана Мәзитова, зал тулы халыҡты күреп, бер аҙ юғалып ҡалды, ләкин өләсәһе ярҙамға сыҡҡас, әйләнеп-тулғанып бейеп алды.
Сәхнә тултырып «Башҡорт бейеүенә дан» исеме аҫтында «Ынйылар» өлгөлө бейеү ансамбленең ҡыҙҙары сәхнәгә сыҡты. Уларҙың рухлы бейеүҙәре тамашасыларға бик тә оҡшаны һәм алҡыштарға күмелде. Яҡут сәхнәһен дер һелкетеп, һөнәри кимәлдә тиерлек «Форт Перовский» бейеүен башҡарған Ғаяз Әбйәлилов та тамашасылар күңеленә хуш килде. Әйтеп үтергә кәрәк, Ғаяз үҙенең киләсәген бейеүгә бағышларға ниәтләй. «Ынйылар» өлгөлө бейеү ансамбленең үҫеп килгән егеттәре башҡарған «Кинйә маршы» бейеүе лә бик оҡшаны. Ғөмүмән әйткәндә, ошо төркөм башҡарған коллектив бейеүме, әллә инде парлы, йәки яңғыҙ башҡарылған бейеү булһынмы, улар бөтәһе лә тамашасылар тарафынан бик йылы ҡаршы алынды һәм оҙаҡ–оҙаҡ алҡыштар менән сәхнә артына оҙатылды.
Әммә тамашасыларға өсөнсө төркөмдәге бәйгеселәр «Сюрприз» булды. Был төркөмдә 18 йәштән 65 йәшкә тиклемге бейеүселәр көс һынашты.
Беҙҙең былай бейеүҙәргә бөтә халыҡ һөйөнә», – тип бәйгене «Ынйылар» өлгөлө бейеү ансамбленең иң беренсе «ҡарлуғастары», хәҙер инде үҙҙәре әсәй, өләсәй булған 35-40 йәшлек «Умырзая» коллективы дауам итте. Тамашасылар уларҙы сәхнәнән сығармай дәррәү алҡыштарға күмде. Был күркәм байрамдан Яҡут ауылы ағинәйҙәре лә ситтә ҡалмаған. 50–65 йәшлек 12 ағинәй сәхнә тултырып «Шәл бәйләнем» бейеүен бик оҫта итеп башҡарҙы. Афарин ағинәйҙәр! Бәйгелә ҡатнашҡан Яңы Мораптал ауылының «Алһыу» балалар баҡсаһы тәрбиәселәре башҡарған «Шаян ҡыҙҙар» бейеүе лә бик үҙенсәлекле булды. 55 йәшлек Фәнис Рахманғоловтоң һалмаҡ ҡына итеп, һеңдерә баҫып бейегән «Ҡарт Байыҡ» бейеүе лә бик күптәрҙең йөрәгенә дәрт өҫтәгәндер, моғайын. Ейәнсура яҡтарында тыуып үҫеп, Яҡут ауылына килен булып төшкөн Шәүрә Әлибаева башҡарған «Үҫәргән Байығы» бейеүе үҙенә генә хас тыпырҙауы, тилбер генә итеп йөрөүе, аяҡ-ҡул хәрәкәттәренең үҙенсәлеклеге менән арбаны тамашасыны.
Шулай итеп, был бәйгелә 30-ға яҡын бейеү башҡарылды, 70-кә яҡын бәйгесе ҡатнашты. Был бәйгегә ҡунаҡ итеп Республика «Байыҡ» бәйгеһе еңеүсеһе Булат Урманбәтов та саҡырылғайны. Ул тамашасыларға үҙенең яратып бейегән «Үҫәргән Байығы»н бүләк итте.
Бәйгене абруйлы жюри баһаланы. Бәйгенең өс төркөмө араһында ла «Гран-при», 1-се, 2-се, 3-сө урындар, иң оло бейеүсе, иң кесе бейеүсе һәм төрлө номинацияларҙа билдәләнде.
Иң оло бейеүсе номинацияһында Фәнис Рахманғолов Көйөргәҙе районы башҡорттары ҡоролтайы башҡарма комитеты дипломы менән бүләкләнде. Уны ҡоролтай ағзаһы Ләйсән Аҙнабаева тапшырҙы. Ә иң кесе бейеүсе итеп 2 йәшлек Лиана Мәзитова билгеләнде һәм Көйөргәҙе районы ағинәйҙәр ойошмаһы етәксеһе Тамара Малбаеванан бүләк алды. Бәйгелә ҡатнашҡан бер бейеүсе лә бүләкһеҙ, дипломһыҙ ҡалманы.
Үҙ нәүбәтендә Рәмзиә Әбйәлилова байрамды ойошторорға ярҙам күрһәткән бағымсыларға, сараны әҙерләүҙә ярҙам күрһәткәндәргә һәм бәйгелә ҡатнашҡан һәр бейеүсегә оло рәхмәтен еткерҙе.
Сығанаҡ: http://yshatir.ru/mezeniet/5034-bayy-yautta.html
 
 ","
	Шишәмбе, 16 май 2017",Яңылыҡтар,Na
https://kulturarb.ru/ba/news/sәhibyamal-ғizzәtullina-volzhskayanyң-tyuyuyna-125-jyl, Сәхибъямал Ғиззәтуллина-Волжскаяның тыуыуына 125 йыл ,Na,"

ТАССР‑ҙың атҡаҙанған артисы Сәхибъямал  Ғиззәтуллина-Волжская-1907 йылдан алып И. Ашҡаҙарскийҙың «Фажиғә вә мөсәккин исламия» (Мосолман драмаһы һәм мелодрамаһы; «Сәйяр») труппаһы актрисаһы.
1912 йылдан Өфөлә профессиональ «Нур» театр труппаһын ойоштора. Граждандар һуғышы йылдарында Көнсығыш фронттың 2‑се армияһы эргәһендәге 6‑сы фронт труппаһына етәкселек итә. 1920 йылдарҙа Ижевскиҙа, Ҡазанда драма театрҙарында эшләй. Реалистик йүнәлештә эшләгән күренекле актриса. Милли сәхнәлә тәү башлап сит ил классикаһы әҫәрҙәре б‑са ҡуйылған спектаклдәрҙә ролдәр башҡара.
1923 йылдан Башҡорт драма театры сәхнәһендә сығыш яһай һәм сағыу Зөләйха («Йософ һәм Зөләйха», К. Ғ. Тинсурин) менән Сәрби («Йәш йөрәктәр», Ф. Бурнаш) образдарын кәүҙәләндерә. Режиссёр булараҡ героик-романтик һәм трагик сюжеттарҙы, ҙур, көслө тойғоларҙы сағылдырыуға ынтыла: Ф. Әмирхан «Йәштәр», «Тигеҙһеҙҙәр», Ғ. Исхаҡи «Зөләйха» һ. б. Н. Иҫәнбәттең «Гөльямал» пьесаһы Ғ.‑В. тормошона һәм ижадына арналған.
Сәхнәлә уйнаған ролдәре: Луиза («Мәкер һәм мөхәббәт» — «Коварство и любовь», Ф. Шиллер), Трильби (Дж. Дюморьеның «Трильби» романы б‑са Г. Г. Ге яҙған ш. уҡ исемдәге пьеса), Мариана («Һаран» — «Скупой», Ж.‑Б. Мольер), Шафиҡа («Ҡыҙғаныс бала», Н. Кемал; дебют, 1907, Сәрби («Уйнаш», Ғ. Камал), Биби («Бисара Бибийыһан», З. Сәйетзада), Катерина («Йәшен» — «Гроза», А. Н. Островский), Зөбәйҙә («Йәшә, Зөбәйҙә, мин дә йәшәрмен», С. Л. Рәмиев), Ғәлиә («Алдым-бирҙем»), Фатима («Мөғәллимә»; икеһе лә — Ғ. Исхаҡи).
 
 
 ","
	Шишәмбе, 16 май 2017",Яңылыҡтар,Na
https://kulturarb.ru/ba/news/bashҡor-drama-teatry-97-se-izhad-miҙgelen-yabyu-tantanaһyna-saҡyra,    Башҡор драма театры 97- се ижад миҙгелен ябыу тантанаһына саҡыра ,Na,"

Театрҙың сираттағы миҙгел ябыу танатанаһы 18 майға билдәләнгән. Был көндө кисен 18.00 сәғәттә коллектив өсөн күркәм йолаға әйләнгән ваҡиға - Башҡортостандың халыҡ шағиры Мәжит Ғафури, шағир, драматург Башҡортостандың халыҡ шағиры Мостай Кәрим һәм СССР-ҙың халыҡ артисы Арыҫлан Мөбәрәков һәйкәлдәренә сәскәләр һалынасаҡ.
 19.00 сәғәттә тамашасылар өсөн барлыҡ коллектив ҡатнашығында ҙур театрлаштырылған тамаша - «Сәмле ярыш-баттл» концерты тәҡдим ителәсәк. Ә тамаша һуңында, ғәҙәттәгесә, уҙған миҙгелдәге иң яҡшы ижади эштәр билдәләнеүе көтөлә, төрлө цехтарҙың иң уңған хеҙмәткәрҙәре бүләкләнәсәк.
 
 ","
	Шишәмбе, 16 май 2017",Яңылыҡтар,Na
https://kulturarb.ru/ba/news/syңrau-torna-milli-balety-r-nuriev-isemendәge-xxi-halyҡ-ara-balet-sәnғәte-festivalen-asa, «Сыңрау торна» милли балеты- Р. Нуриев исемендәге XXI Халыҡ-ара балет сәнғәте фестивален аса ,Na,"

Башинформ» мәғлүмәт агентлығы хәбәр итеүенсә, Өфөлә Р. Нуриев исемендәге XXI Халыҡ-ара балет сәнғәте фестивале Лев Степановтың һәм Заһир Исмәғилевтың «Сыңрау торна» милли балеты менән асыла.
23 майҙа фестиваль барышында Башҡортостан Башлығы грантына тормошҡа ашырылған яңыртылған балеттың премьераһы көтөлә.
«Сыңрау торна» милли балетының авторы — театрҙың баш рәссамы һәм республиканың төп рәссамдарының береһе, Рәсәйҙең һәм Башҡортостандың атҡаҙанған сәнғәт эшмәкәре, Башҡортостандың халыҡ рәссамы, М.В. Нестеров исемендәге премия лауреаты, профессор Рифҡәт Арыҫланов.
Спектаклдә Башҡорт дәүләт опера һәм балет театрының төп солистары — Башҡортостандың халыҡ артистары, С. Юлаев исемендәге дәүләт премияһы лауреаттары Гөлсинә Мәүлекәсова (Зәйтүнгөл), Илдар Маняпов (Йомағол), Сергей Бикбулатов (Арыҫланбай) һәм башҡа артистар сығыш яһай.
«Сыңрау торна» балеты уҙған быуаттың 40-сы йылдарында Лев Степанов менән БАССР-ҙың Сәнғәт эштәре буйынса идаралығы араһындағы килешеү буйынса ижад ителгән. Йәш Заһир Исмәғилев композиторҙың башҡорт фольклоры һорауҙары буйынса консультанты була. Башҡорт легендаларына нигеҙләнгән либретто авторы булып билдәле бейеүсе Фәйзи Ғәскәров сығыш яһай; үҙенең хеҙмәтен ул Зәйтүнгөл партияһын тәүге башҡарыусы Зәйтүнә Насретдиноваға арнаған.
Балетты ҡуйыу өсөн Киров исемендәге Ленинград академия опера һәм балет театры (хәҙер — Мария театры) балетмейстеры Нина Анисимова саҡырылған. Уға милли һыҙаттарҙы асырға Фәйзи Ғәскәров менән бергә Йомағол партияһын беренселәрҙән булып башҡарған Хәләф Сафиуллин ярҙам иткән. Премьера БАССР-ҙың 25 йыллыҡ юбилейына бағышланған һәм кисәләр серияһы рәүешендә тормошҡа ашырылған: 1944 йылда театрҙа бер нисә ай буйына балеттың яңы өҙөктәре күрһәтелгән.
«Сыңрау торна» балеты Өфө театрының репертуарынан төшкәне юҡ. Балет Мәскәүҙә Башҡорт әҙәбиәте һәм сәнғәте декадаһында (1955), Башҡортостан Республикаһы мәҙәниәте көндәрендә (1997) ҙур уңыш ҡаҙанды. Уның өҙөктәре Бөйөк Британияла, Болгарияла, Польшала, Ҡытайҙа һәм башҡа илдәрҙә күрһәтелде. 1960 йылда Свердловск киностудияһында спектакль буйынса фильм-балет төшөрөлдө.
Мәғлүмәт өсөн: Сыңрау торна — башҡорт халыҡ көйө. Көйҙөң, халыҡ хәтерендә быуаттар төпкөлөнән килгән риүәйәте лә бар. Ошо халыҡ көйөнә башҡорт шағиры, Башҡортостандың халыҡ шағиры, Салауат Юлаев исемендәге премия лауреаты, СССР Яҙыусылар союзы ағзаһы Рәми Ғарипов шиғыр яҙған. Бөгөнгө көндәрҙә был ҡурайсылыр яратып башҡанған, йырсылар өҙөлөп йырланған, халыҡта илһөйәрлек хистәрен тирбәткән йырҙарҙың береһе.
Борон Урал арты башҡорттары илендә бик көслө батыр йәшәгән. Уның етәм тигән еренә еткерә ала торған күк толпары булған. Был ҡаһармандың көсөнә тиң булыр батыр, зирәклегенә, аҡыллылығына оҡшаш кеше булмаған, ти. Иленә килгән яуҙарҙы аяуһыҙ ҡырған, үҙ халҡын, ерен-һыуын дошманға бирмәгән. Тыуған иле өсөн йәнен ҡорбан итергә лә әҙер торған, ти, ул. Шундай бәһлеүән булыуы өҫтөнә ул шәп ҡурайсы ла, йырсы ла булған, ти. Ирәндеккә менеп ҡурай уйнаһа, тауышы тау буйлап ултырған ауылдарға гөрләп ишетелеп торған.
Был батыр әйләнеп оҙаҡ ғүмер иткәс, ҡатыны ҡурғаш кеүек ауыр кәүҙәле ул таба. Бала ай үҫәһен көн үҫә, йыл үҫәһен ай үҫә. «Атаһынан да батыр булыр был»,— тип һоҡланыр булғандар быға.
Егет ҡорона еткәндә ул, ысынлап та, атаһына ҡарағанда ла көслөрәк, мәргәнерәк була. Атанан күргән уҡ юна, тигәндәй, шәп ҡурайсы булып та даны тарала.
Һау сағымда башлы-күҙле итеп ҡалайым, тип атаһы уға кәләш тә әйттерә. Күк толпарҙан тыуған күк дүнәнде бирә. Яҙҙың матур бер көнөндә йәш батыр ҡайны йортона китә. Ыҙмаға етер алдынан толпарын туғайға ебәрә был. Таң менән атын алырға тип барһа, ғәжәп моңло тауыш ишетеп, аптырап ҡала. Түҙмәй, йүгерә-атлай тауыш килгән яҡҡа китә. Яҡынлашып, күренмәй генә күҙәтә башлай. Ни күрһен, бер төркөм ваҡ ҡына күк торналар аҡлан уртаһына түңәрәкләнеп теҙелгәндәр ҙә уйнайҙар. Урталарында яңғыҙ торна баҫып тора. Ул, ҡанаттарын ҡағып, моңло тауыш сығарып ҡысҡырыу менән, ҡалғандары, уға ҡушылып ҡыскырып, ҡанат ҡағып түңәрәк буйлап әйләнәләр. Егет торналарҙың сыңлап сыҡҡан моңло тауыштарын йотлоғоп тыңлай, йөрәгенә һеңгәнсе, отоп алғансы тыңлай. Шунан, онотолоп ҡуймаһын тип, ҡабатлай-ҡабатлай, тиҙ генә күк толпарын менә, уҡтай атылып, ҡайны йортона ҡайта. Аттан һикереп төшөү менән, ҡурайын алып, инде көй булып етешкән торна сыңрауын уйнап та ебәрә.
Халыҡ йыйыла. Олоһо ла, йәше лә, бала-саға ла ҡалмай. Бер аҡ һаҡаллы ҡарт:
— Бындай ғәжәп моңло көйҙө ҡайҙан өйрәндең, әллә үҙең сығарҙыңмы? — тип һорай.
— Юҡ, олатай,— ти егет, ишеткән-күргәндәрен һөйләп бирә. Халыҡ үҙ-ара геүләшеп китә, күңелдәренә шик-шөбһә төшөп, йорт-илгә бәлә-ҡаза килмәһә ярар ине, тип борсола башлайҙар.
— Был бит сыңрау торналар тауышы. Улар уйнаған ерҙә яу булыр, халыҡ ҡырылыр, тигән ата-олатайҙар,— ти аҡ һаҡаллы ҡарт.
Был һүҙҙәрҙе ишеткәс, батыр ашығыс рәүештә атаһы янына ҡайтып китә. Атаһына ҡайны йортонда күргән хәлдәрҙе түкмәй-сәсмәй һөйләп бирә.
— Дөрөҫ, улым, сыңрау торна уйнаған ерҙә яу булыр, илгә бөлгөнлөк килер, тигән боронғолар. Бындай яуҙарҙы атайың да күп күрҙе,— ти ҡарт батыр.— Хәҙер мин ҡартайҙым, көсөм дә ҡайтты, ҡоралдарымды һиңә тапшырам. Батыр бул, тоҡомға тап төшөрмә, илгә килгән дошманды аяуһыҙ ҡыр, илеңә, ырыуыңа тоғро бул, шунда ғына бәхетле булырһың. Васыят был. Хәҙер үк иң ышаныслы кешеләрҙән ғәскәр тупла…
Йәш батыр, тирә-яҡҡа оран һалып, ғәскәр туплаған, яуға әҙерләнгән, ти. Ысынлап та, күп тә үтмәй, илде яу баҫа. Батыр егет уҡсылары менән уға ҡаршы сыҡҡан, дошмандарҙы, күҙ күреме ерҙән уҡ менән атып, аяуһыҙ ҡырған.
Яуҙы баҫтырғас, бер нисә көн буйы байрам булған. Егетте ил батыры итеп данлағандар. Шунан бирле сыңрау торналарҙың моңо, ҡурайға һалынып, «Сыңрау торна» исеме менән йөрөтөлә. Ә яғаһында һуғыш барған күл Яугүл булып ҡалған. Ул Баймаҡ районында, Сибайҙан 10—15 саҡрымда көньяҡта ята.
 
 ","
	Шишәмбе, 16 май 2017",Яңылыҡтар,Na
https://kulturarb.ru/ba/news/dalan-estrada-tөrkөmө-jәnә-muzykal-sәfәrҙә, «Далан» эстрада төркөмө йәнә “музыкаль сәфәрҙә” ,Na,"

     Хөсәйен Әхмәтов исемендәге Башҡорт дәүләт филармонияһы хәбәр итеүенсә, яңы ғына Силәбе өлкәһендә ҙур уңыш менән сығыш яһап ҡайтҡан «Далан» эстрада төркөмө йәнә «музыкаль сәфәрҙә”.
 Был юлы  Башҡортостандың халыҡ артисы Артур Туҡтағолов етәкләгән ижади төркөм Ырымбур, Силәбе өлкәләре һәм республикабыҙҙың башҡа ҡала-райондарында сығыш яһаясаҡ. Йырлы-моңло сәфәр 12 май Силәбе өлкәһенең Миәсс ҡалаһынан башланды.
 13 май «Йондоҙло юбилей» Баймаҡ районы Темәс ауылында гөрләне. Артабан башҡорт эстрадаһының иң рухлы йырсыларының береһе Артур Туҡтағолов тыуған яҡтарына юллана.
Беренсе концерты уның бөгөн-14 май Медногорск ҡалаһында үтәсәк. 15-е –Ҡыуандыҡта, 16-һы - Ейәнсура районы менән сиктәш булған Ҡороюл ауылында, 17 май – Новосергеевка, 18-ҙе – Плешаново, 19 май – Александровка, 20-һе – Пушкино, 21-е - Пролетарка ауылдарында буласаҡ. Гастролдәр 23 май Салауат ҡалаһында тамамлана.
     Артур Туҡтағоловтың йондоҙло юбилейында Нәзифә Ҡадырова, Ғәли Алтынбаев (баян), Миңзифа Исҡужина, Искәндәр Ғәзизов, Илнур Рамаҙанов, Филүс Ҡалмурзин, Илнур Һибәтуллин (ҡурай) һәм башҡалар ҡатнаша.  
 
 ","
	Йәкшәмбе, 14 май 2017",Яңылыҡтар,Na
https://kulturarb.ru/ba/news/min-yaratam-һine-tormosh," Мин яратам һине, тормош! ",Na,"

Хәйбулла районында күркәм сара - өлкән быуын вәкилдәренең ""Мин яратам һине, тормош"" республика бәйгеһенең төбәк этабы уҙҙы.
 Фестивалдә Баймаҡ, Белорет, Йылайыр, Ейәнсура, Учалы, Хәйбулла, Әбйәлил райондары һәм Сибай ҡалаһынан бөтәһе 300-ҙән ашыу үҙешмәкәр артистар, коллективтар ҡатнашты.
  Ижади төркөмдәр ныҡлы әҙерлек менән килгән, конкурс юғары кимәлдә үтте, ти ойоштороусылар.
 Фестивалдең барлыҡ төбәк еңеүселәре билдәләнгәс, улар Өфөлә октябрь башында Ололар көнөндә Гала-концерт менән сығыш яһаясаҡ.

 ","
	Йәкшәмбе, 14 май 2017",Яңылыҡтар,Na
https://kulturarb.ru/ba/news/өfөnөң-ural-sәnғәt-galereyaһynda-albina-ishaҡovanyң-ҡul-eshtәre-kүrgәҙmәһe-asyldy, Өфөнөң «Урал» сәнғәт галереяһында Альбина Исхаҡованың ҡул эштәре күргәҙмәһе асылды ,Na,"

Экспозиция  Еңеү көнө,  тыныслыҡ, бәхет һәм  быуындарҙың рухи бәйләнешен һаҡлауға арналған. Байрам хужабикәһенә төбәп йырланған йыр-таҡмаҡтар күргәҙмәгә килеүселәрҙе лә бейетте. Был аңлашыла, сөнки Альбина Исхаҡова республикала күренекле йәмәғәт эшмәкәре булараҡ танылыу алған. Ә бөгөн ул сәнғәт һөйөүселәрҙе тәүге тапҡыр үҙенең ижад емештәре менән таныштырҙы. Күргәҙмә асылыу тантанаһына халыҡ күпләп килде.
Һаҡал, ҡашмау, түшелдерек. Күргәҙмәгә ҡуйылған милли биҙәүестәрҙең бында ниндәйе генә юҡ. Ҡул эштәре менән алты-ете йыл ныҡлап шөғөлләнеү осоронда уның коллекцияһы иллегә яҡын экспозиция менән тулыланған. Республикала уҙғарылып килгән һәр бер конкурс, фестивалдәрҙә әүҙем ҡатнашҡан Альбина Хашим ҡыҙы селтәрҙәрҙе көндәлек тормошта ла ҡуллана. Ижадсы әйтеүенсә, милли биҙәүестәр тағып йөрөү кешенең холҡона тәьҫир итә. Ул юғары зауыҡ, ғорурлыҡ, нәзәкәтлелек кеүек сифаттар тәрбиәләй. Бөгөнгө күргәҙмә асыу тантанаһына килеүсе ҡатын-ҡыҙҙарҙың күбеһе күҙҙе ҡамаштырырлыҡ милли биҙәүестәр тағып килеүе һабантуй майҙанын хәтерләтте. Күргәҙмәгә килеүселәр йыр-бейеүгә кинәнеп, ҡул эштәре менән яҡындан танышыу мөмкинлеген алды. Артабан сәнғәт һөйөүселәрҙе үҙенең музыкаль сығышы менән Альбина Хашим ҡыҙының ейәне Искәндәр Ханнанов һөйөндөрҙө. Йәш музыкант әйтеүенсә, өләсәһе унда бәләкәй саҡтан уҡ сәнғәткә һәм ижадҡа һөйөү тәрбиәләй.  Галереяның ике залын биҙәгән ҡул эштәренең һәр береһе үҙенсәлекле. Был Альбина Хашим ҡыҙының рухи яҡтан бай, тынғыһыҙ кеше булыуын күрһәтә. Әйткәндәй, Исхаҡовтар ғаиләһе спорт менән дә дуҫ 79 йәшендә улар ГТО нормаларын үтәгән.   «Мин яратам...» был һүҙҙәр Альбина Хашим ҡыҙының тормошто ысын күңелдән яратыуын белдерә, был тойғо уның һәр бер эшендә асыҡ сағылған. 80 йәше менән барған «халыҡ өләсәйе»нең шәхси күргәҙмәһе менән сәнғәт һөйөүселәр май аҙағына тиклем таныша ала. 
Сығанаҡ: http://tv-rb.ru/bash/novosti/m-ni-t/
 
 ","
	Йәкшәмбе, 14 май 2017",Яңылыҡтар,Na
https://kulturarb.ru/ba/news/nesterov-muzejynda-bushlaj-oҫtalyҡ-dәrestәre-үtәsәk, Нестеров музейында бушлай оҫталыҡ дәрестәре үтәсәк ,Na,"

17 һәм 18 май көндәре Өфөләге М.В. Нестеров исемендәге художество музейында республика рәссамдары бушлай оҫталыҡ дәрестәре үткәрә, тип хәбәр итә сараны ойоштороусылар.
17 майҙа көндөҙгө сәғәт 3-тә Рәсәйҙең Рәссамдар союзы ағзаһы, Башҡортостандың атҡаҙанған мәҙәниәт хеҙмәткәре, «Художка» мәктәбе директоры Глеб Голубев уҡыусылар һәм өлкәндәр өсөн «еүеш акварель» техникаһы буйынса оҫталыҡ дәресе бирә. Дәрестәр Лаптев йортоноң етенсе залында уҙа.
18 майҙа көндөҙгө сәғәт 3-тә ошо уҡ залда Рәсәйҙең атҡаҙанған рәссамы, Рәсәйҙең Рәссамдар союзы ағзаһы Виктор Суздальцев мәктәп йәшендәге балалар һәм өлкәндәр өсөн «еүеш акварель» техникаһы буйынса оҫталыҡ дәресе үткәрә.
Оҫталыҡ дәрестәрендә ҡатнашыуға (347) 272-13-85 телефоны буйынса яҙыла алаһығыҙ. Үҙең менән ике бит акварель ҡағыҙы, акварель буяуҙар, йомшаҡ бумала, һыу өсөн стакан һәм губка алып килергә кәрәк.

 
 
 ","
	Шәмбе, 13 май 2017",Яңылыҡтар,Na
https://kulturarb.ru/ba/news/үtkәnebeҙҙe-yuғaltyu-hәүefe-yanamaj, Үткәнебеҙҙе юғалтыу хәүефе янамай ,Na,"

Үткәнен белмәгән халыҡтың киләсәге юҡ, тигән бер аҡыл эйәһе.
Эйе, беҙҙең был йәһәттән ғорурланырға хаҡыбыҙ бар кеүек.Ә шулай ҙа тарихыбыҙҙы сағылдырған ҡомартҡыларыбыҙға бөгөн юғалыу хәүефе янамаймы? Уларҙы киләсәк быуынға еткереү өсөн ниндәй аҙымдар яһала?
Ҡануниәтебеҙҙә был йәһәттән ниндәй саралар ҡаралған? Башҡортостан Республикаһының Мәҙәни мираҫ объекттарын дәүләт һаҡлауы буйынса идаралыҡ етәксеһе,тарих фәндәре кандидаты Илһам Фәтҡуллин ошо һәм башҡа һорауҙарға яуап бирә. Тулыһынса уҡырға:http://bashgazet.ru/kultura-i-literatura/26239-tknebee-yualtyu-hefe-yanamay.html

 



 ","
	Йома, 12 май 2017",Яңылыҡтар,Na
https://kulturarb.ru/ba/news/yanybaj-hammatov-isemendәge-beloret-rajonynyң-sermәn-model-kitaphanaһynda-albina-hәjretdinovanyң-izhad-kisәһe-үtte, Яныбай Хамматов исемендәге Белорет районының Сермән модель китапханаһында Альбина  Хәйретдинованың ижад кисәһе үтте ,Na,"

Яныбай Хамматов исемендәге Сермән модель китапханаһында “Хәтирә” фольклор ансамбле ағзаһы, матур шиғыры, йырҙары менән күңелдәрҙе арбаған Альбина Алтынбай ҡыҙы Хәйретдинованың ижад кисәһе уҙҙы. Уны китапхана хеҙмәткәрҙәре Зилә Фәхрисламова менән Гөлнур Мусина әҙерләп алыпбарҙы.
 Матур сараға “Иҙел башы” яҙыусылар ойошмаһы етәксеһе, Башҡортостан Яҙыусылар союзы ағзаһы Мансур Һиҙиәтов, “Урал” гәзите мөхәррире Сатура Минһажитдинова, шағир һәм һәүәҫкәр композитор Сәйфулла Ғайсин, Сермән ауыл хакимиәте башлығы Лилиә Сибәғәтова, ветеран-уҡытыусылар Тәскирә Харисова, Клара Миһранова, Әнүзә Ғәлимова, Йәзилә Исламова, Рәзилә Сәфәрғәлиева, балаларға башҡорт теленән белем биргән йәш уҡытыусы Ғәлиә Ялмырҙина, туғандары Кималовтар һәм Абдрахмановтар, күршеләре килгәйне.
Уларҙың һәр береһе Альбина Алтынбай ҡыҙының талантлы ғына түгел, изге, матур күңелле, уңған хужабикә булыуын билдәләне. Әҙәбиәткә, сәнғәткә ғашиҡ ханымдың йорто ла, ихатаһы ла иртә яҙҙан алып ҡар ятҡансы гөл-сәскәләргә күмелеп ултыра. Нәзәкәтле, зауыҡлы, һәр яҡлап та камиллыҡҡа ынтылған ҡатынға һоҡланмаған кеше юҡ. Ул донъяның, тормоштоң бөтә матурлығын ҡағыҙ битенә төшөрөп ҡалырға тырыша. Һәр сығыш яһаусы уны ҡотлап, изге теләктәрен еткерҙе һәм бүләк тапшырҙы.
Кисәне Сафура Абдрахманованың йыры, Гүзәл Ағзамованың бейеүе, Альбина Алтынбай ҡыҙының ейәне Вадим Хәйретдиновтың ҡурай моңо биҙәне. Альбина Хәйретдинова мәктәп йылдарынан нәфис һүҙгә ғашиҡ булһа ла, хаҡлы ялға сыҡҡас ҡына шиғырҙар яҙа башлай.
Йырларға яратҡан ханым “Хәтирә” фольклор ансамблендә сығыш яһай. “Иҙел башы” ойошмаһы ағзаһы булған ҡәләмдәшебеҙгә уңыштар теләйек. 
 
Сығанаҡ: http://ural-rb.ru/2073-kelend-gl-ssk.html
 
 ","
	Йома, 12 май 2017",Яңылыҡтар,Na
https://kulturarb.ru/ba/news/slavyan-yaҙmaһy-һәm-mәҙәniәte-kөndәre-siktәrendә-bashҡortostanda-polyak-mәҙәniәte-kөndәre-bara,  Башҡортостанда поляк мәҙәниәте көндәре бара ,Na,"

«Башинформ» мәғлүмәт агентлығы хәбәр итеүенсә, кисә 11 май көнө Башҡортостанда Поляк мәҙәниәте көндәре башланды. Байрам саралары Славян яҙмаһы һәм мәҙәниәте көндәре барышында уҙғарыла һәм аҙна аҙағына тиклем дауам итә. Быйыл сара республиканың Поляк мәҙәниәте һәм мәғарифы үҙәге ойошторолоуҙың 20 йыллығына бағышланған.
Тантаналар Өфөләге А. Пенькевич исемендәге Поляк йәкшәмбе мәктәбе уҡыусыларының концерты менән асыла. Шулай уҡ бөгөн Мишкә районының Сурай ауылында дворяндар нәҫеле Песляктар усадьбаһының элекке урынына баралар.  
12 майҙа Өфөләге 17-се китапханала поляк халыҡ костюмдары һәм биҙәү-ҡулланма сәнғәте күргәҙмәләре эшләй башлай. Ошонда уҡ биҙәү-ҡулланма сәнғәте буйынса оҫталыҡ дәресе ойошторола.
Йома Башҡорт дәүләт педагогия университетында Януш Корчактың һәм уның тәрбиәләнеүселәренең героик үлеменә 75 йыл тулыуға арналған әҙәби-музыкаль кисә була.
Шул уҡ көндө тантанала ҡатнашыусылар профессор, Башҡортостан Фәндәр академияһының почетлы академигы, төбәктә славистика һәм полонистика фәндәренә нигеҙ һалған Леонид Васильевтың (1926-2015) мемориаль кабинетын ҡараясаҡ.
13 майҙа Өфө районының Октябрьский ҡасабаһы мәктәбендә композитор, бард, яҙыусы, тыуған яҡты өйрәнеүсе Сергей Крулдең концерты була.
14 майҙа Өфөләге Поляк йәкшәмбе мәктәбендә оҫталыҡ дәресе һәм поляк аш-һыуын тәмләп ҡарау ойошторола.
Башҡортостандың Поляк мәҙәниәте һәм мәғарифы үҙәгендә хәбәр итеүҙәренсә, тантаналарға баш ҡалабыҙға Польша Республикаһының Рәсәйҙәге вәкиллегендәге Мәскәү консул округының консул бүлеге етәксеһе Марек Зелинский килә. Сараларҙа Екатеринбург, Краснодар, Ижевск ҡалаларынан, Силәбе өлкәһенән ҡунаҡтар ҡатнаша.
 
 ","
	Йома, 12 май 2017",Яңылыҡтар,Na
https://kulturarb.ru/ba/news/salauat-yulaev-һәjkәle-aldyndaғy-majҙanda-ritajym, Салауат Юлаев һәйкәле алдындағы майҙанда - “Ритайым” ,Na,"

Бөтә донъя Башҡорттар ҡоролтайы Башҡарма комитетының матбуғат хеҙмәтенән хәбәр итеүҙәренсә, Өфөлә Салауат Юлаев һәйкәле алдындағы майҙанда студенттарҙың “Киске уйын” тип аталған осрашыу марафоны ойошторола. Башҡортостан йәштәре тәүге осрашыуға 20 майҙа йыйыласаҡ.
“Юлдаш” радиоһы алып барыусылары байрамда ҡатнашыусылар өсөн төрлө уйын-конкурстар әҙерләй.
Башҡорт эстрадаһы йондоҙҙары ҡатнашлығында концерт көтөлә. Республиканың Йәш яҡташтар ассоциацияһы Башҡортостанда Экология һәм айырым һаҡланған тәбиғәт биләмәләре йылына арналған эко-квест үткәрә.
Сара киске сәғәт 6-ла башлана. Артабан “Киске уйын”ды октябрь аҙағына тиклем айына ике тапҡыр уҙғарыу күҙаллана.
 
 ","
	Йома, 12 май 2017",Яңылыҡтар,Na
https://kulturarb.ru/ba/news/evraziya-jөrәge-halyҡ-ara-sәnғәt-festivalenә-әҙerlek-bara," ""Евразия йөрәге"" халыҡ-ара сәнғәт фестиваленә әҙерлек бара ",Na,"

 Быйыл да баш ҡалабыҙҙа  “Евразия йөрәге” халыҡ-ара сәнғәт фестивале үтәсәк. Былтыр музыкаль форумда 100 меңдән ашыу кеше ҡатнашҡайны.
Быйылғы фестиваль 12 июндән 16-һына тиклем Өфө амфитеатры – “Ватан” этнопаркында уҙғарыла. Ижади форум “Берҙәмлек” халыҡ-ара милли мәҙәниәттәр фестивале гала-концерты менән асыла.
13 июндә “Симфония төнө” була, артабан программала “Мираҫ” йыр һәм бейеү фольклор ансамбле сығышы, шулай уҡ “Ҡурай фест” һәм йәштәр ҡатнашлығында симфоник концерт ойошторола.
“Евразия йөрәге” 16 июндә тантаналы шарттарҙа Гала-концерт менән тамамланасаҡ. Уның барышында “Тальян байрамы” һәм “Этно-төн” концерты үткәрелеүе көтөлә. Шулай уҡ сит илдәрҙән дә рок һәм этно-төркөмдәре сығыш яһаясаҡ.
 
 
 ","
	Йома, 12 май 2017",Яңылыҡтар,Na
https://kulturarb.ru/ba/news/danly-diviziyanyң-elektron-adresy-buldyryla, Данлы дивизияның электрон адресы булдырыла ,Na,"

112-се Башҡорт кавалерия дивизияһы музейы – БР Мәҙәниәт министрлығының Республика Хәрби Дан музейы дәүләт бюджет мәҙәниәт учреждениеһы  филиалы “112-се Башҡорт кавалреия дивизияһының Электрон Архивы”н төҙөң буйынса проект ғәмәлгә ашырыла башлауы хаҡында иғлан итә.
Проекттың төп маҡсаты – 112-се башҡорт кавалреия дивизияһы  яугирҙәре тураһындағы  мәғлүмәттәрҙе бер урынға туплау. Проекттың тәүге этабы 2017 йылдың 23 апреләнән 30 нояберән тиклем ғәмәлгә ашырыла. Икенсе этабы сиктәрендә Музей базаһында 2017 йылдың декабрь – 2018 йылдың февраль айҙарында “112-се Башҡорт кавалерия дивизияһы халыҡ хәтерендә” тигән экспозиция бүлеге төҙөләсәк.
Мәғлүмәттәрҙе электрон архивҡа индереү өсөн түбәндәге электрон адресҡа ебәрергә: Этот адрес электронной почты защищён от спам-ботов. У вас должен быть включен JavaScript для просмотра. йәки “Бәйләнештә” селтәрендәге төркөмгә -  https// vk.com/ musei112d.
 
 ","
	Кесе йома, 11 май 2017",Яңылыҡтар,Na
https://kulturarb.ru/ba/news/byjyl-muzejҙar-tөnө-akciyaһy-20-majғa-tәғәjenlәngәn," Быйыл ""Музейҙар төнө"" акцияһы 20 майға тәғәйенләнгән ",Na,"

""Музейҙар төнө""ндә 40 меңләп кеше ҡатнашыуы көтөлә. ""Музейҙар төнө"" акцияһы быйыл 20 майҙа үтәсәк.
Башҡортостан музейҙары ла етенсе йыл рәттән ил күләмендәге акцияла ҡатнашып килә. Быйыл өс төп тема билдәләнгән. Беренсеһе - 1917 йылғы революцияға 100 йыл тулыуға арнала. Шулай уҡ ""Экология йылы"" һәм ""Бөтә донъя фольклориадаһы"" темалары бар.
2020 йылда күләмле халыҡ-ара фестивалде Башҡортостан ҡабул итә. ""Музейҙар төнө"" акцияһында республиканың 100-ҙән ашыу музейы ҡатнашасаҡ.
 
 ","
	Кесе йома, 11 май 2017",Яңылыҡтар,Na
https://kulturarb.ru/ba/news/ola-saraғa-әҙerlek-bara, Ола сараға әҙерлек бара ,Na,"

Көйөргәҙе районының “Юшатыр” гәзите хәбәр итеүенсә, күптән түгел Мәләүез ҡалаһында 2020 йылда республикабыҙҙа Бөтә донъя фольклориадаһын үткәреүгә әҙерлек маҡсатында семинар үтте.
 Унда Көйөргәҙе, Күгәрсен, Ишембай, Ейәнсура, Хәйбулла, Стәрлебаш һәм Мәләүез райондарынан 70-тән артыҡ кеше ҡатнашты. Беҙҙең райондан Аҡһарынан Луиза Собханғолова, Ғәлиә Мифтахова, Ялсыҡайҙан Хәлимә Аҡсурина, Илкәнәйҙән Рина Әхтәмова, Яҡшымбәттән Гөлфиә Исхаҡова, Яңы Таймаҫтан Альбина Килмәтова һәм район музейы директоры Гөлнур Ғөбәйҙуллиналар барҙы.
Кәңәшмә программаһында этномузыка, халыҡ костюмдары менән таныштырыу, уҡ-һаҙаҡтан атыу кеүек мастер кластар күрһәтелде.
Кәңәшмәне асып “РФ-ла башҡорт халыҡ костюмдары” проекты, “Селтәр” башҡорт халыҡ костюмдары студияһы етәксеһе Гөлгөнә Баймырҙина башҡорт халыҡ костюмдары хаҡында һөйләне. Милли кейемдәрҙе тегеү буйынса белгес Гүзәл Мостафина менән улар ҡатын-ҡыҙҙарҙың һәм ир-егеттәрҙең милли кеймдәрен әҙерләү буйынса практик эш күрһәтте, тарихы менән дә таныштырҙылар.
Республканың халыҡ ижады үҙәгенең йола уйындары буйынса белгесе Юлай Ғәлиуллин, башҡорттарҙың һуғышта ҡатнашҡан тарихы тураһында бик ҡыҙыҡлы итеп һөйләгәндән һуң, уҡ-һаҙаҡтан атыу ҡағиҙәләрен дә күрһәтте.
Этно-музыка буйынса БР-ҙың атҡаҙанған сәнғәт хеҙмәткәре Юлай Үҙәнбаев менән Өфө сәнғәт училищеһы уҡытыусыһы Гүзәл Үмәрғәлинаның мастер кластары ла ҡыҙыҡлы үтте.
 
 
 ","
	Кесе йома, 11 май 2017",Яңылыҡтар,Na
https://kulturarb.ru/ba/news/bashҡort-drama-teatry-hozur-maj-kisendә-miҙgel-yabyu-tantanaһyna-saҡyra, Башҡорт драма театры хозур май кисендә миҙгел ябыу тантанаһына саҡыра ,Na,"

18 майҙа Мәжит Ғафури исемендәге Башҡор дәүләт академия драма театры  97-се ижад миҙгелен тамамлай. Был көндө тамашасыға коллектив бығаса күрелмәгән сағыу, күңелле заманса театрлаштырылған концерт - «Сәмле ярыш - Баттл» тәҡдим итә.
Тамаша шунан ғибәрәт - театрҙың йәштәре менән өлкән быуын артистары бер-береһен ижади майҙанға саҡыра - кем етеҙерәк, оҫтараҡ һәм сәмлерәк!? Ҡыҫҡаһы, «Сәмле ярыш - Баттл» яңыраҡ ут күршебеҙ Татарстанда гастролдәр ваҡытында ғәйәт етди һынау үтте, залда алма төшөр урын булманы. Ә һуңынан тамашасының алҡыштары тиһегеҙме - һаман ҡолаҡта яңғырай төҫлө. Был тамашаны күрмәй ҡалған Ҡазан дуҫтарыбыҙҙан әлегәсә үкенесле хаттар тынмай... Хәйер, Өфөлә, бындай хәл булмаҫ. Туған театрыбыҙҙың йыл буйы һәр премьераһын ҡарай, сәхнә яңылыҡтары менән таныша килгән тамашасылар 97- се театр миҙгелен оҙатыу тантанаһына килмәй ҡалмаҫ!
Был миҙгелде оҙатыу айырыуса тулҡынландырғыс, сөнки театр тарихындағы бөйөк ваҡиға - 100 йыллыҡҡа бары ике йыл ҡала һәм миҙгелде яратҡан, театрға тоғро, ҡәҙерле тамашасыларыбыҙ менән бергәләп күңелле, сағыу, бай концерт программаһы менән ябырға ниәтләй.
 
 
 ","
	Кесе йома, 11 май 2017",Яңылыҡтар,Na
https://kulturarb.ru/ba/news/radik-vәlmөhәmәtov-etәkselegendәge-estrada-tөrkөmөnөң-gastroldәre-respublika-rajondary-bujlap-dauam-itә,  Радик Вәлмөхәмәтов етәкселегендәге эстрада төркөмөнөң гастролдәре республика райондары буйлап дауам итә ,Na,"

Башҡортостандың халыҡ артисы, билдәле йырсы Радик Вәлмөхәмәтов етәкселегендәге эстрада төркөмөнөң гастролдәре республика райондары буйлап дауам итә. 12 майҙан алып 17-нә тиклем йыр-моңға бай концерт программаһын Хәйбулла районы халҡы күрәсәк. 
Тамашаларҙа Башҡортостандың халыҡ артисы Әлфиә Юлсурина, Башҡортостандың атҡаҙанған артисы Рушан Биктимеров (ҡурай), халыҡ-ара һәм республика конкурстары Айтуған Ғәйзуллин, Зөлфир Басыров (нәфис һүҙ оҫтаһы) һәм башҡа йәш, дәртле артистар ҡатнаша.
12 май, 20 сәғ. – Яңы Ергән
13 май, 16 сәғ. – Һаҡмар-Наҙарғол
13 май, 20 сәғ. – Ғәлиәхмәт
14 май, 16 сәғ. – Иләҫ
14 май, 19 сәғ. – Бурибай
15 май, 16 сәғ. - Сәғит
15 май, 20 сәғ. – Маҡан
16 май, 16 сәғ. – Иҫәнгилде
16 май, 20 сәғ. – Вәлит
17 май, 20 сәғ. – Аҡъяр            
Тамашаларға рәхим итегеҙ!
 
 ","
	Кесе йома, 11 май 2017",Яңылыҡтар,Na
https://kulturarb.ru/ba/news/respublika-muzejҙarynda-bashҡort-attary-turaһynda-kүrgәҙmәlәr-bara, Республика музейҙарында башҡорт аттары тураһында  күргәҙмәләр бара ,Na,"

Башҡортостан Республикаһының Милли , Хәрби дан , 112-се башҡорт кавалерияһы дивизияһы музейҙарында  батыр яугирҙәребеҙ, уларҙың төп наградалары, яу юлдаштары-башҡорт аттары тураһында ҡыҙыҡлы күргәҙмәләр бара.
Башҡорт аты — Көньяҡ Урал өсөн эндемик аттар тоҡомо. Ҡырҡа континенталь климат  шарттарында йыл әйләнәһенә тибенлектә йөрөргә өйрәнгән урындағы дала һәм урман тоҡомдарынан килеп сыҡҡан. Башы ҙур, тура ҡабырғалы, киң маңлайлы. Ҡыҫҡа ҡалын муйынлы, түбән мундалы, киң тура арҡалы, түбән осалы. Айғырҙың үлсәмдәре: мунда бейеклеге 142—145, кәүҙәнең ҡыйыш оҙонлоғо 147—150, түш ҡоласы 170—175, енсек ҡоласы 18,5—19,5, тере ауырлығы 450—470 кг, ошондай уҡ бейә үсәмдәре: 138—142, 143—147, 167—172, 18—19, 400—420.
Башҡорт аты XVII—XVIII быуаттарҙа киң таралған булған. Өфө һәм Ырымбур губерналарында үрсетелгән, Пермь, Ҡазан һәм Һамар губерналарында һәм Көнбайыш Себерҙең почта юлдарында осраған. 8 сәғәт эсендә ял итергә туҡтамай һәм ашатмай 120—140 км юлды үтеп булған башҡорт өслөләре (тройка) киң билдәле булған.
Башҡорт аты ултыраҡ тормошта йәшәгән, әгәр күсенһә лә алыҫ араға күсмәй торған, халыҡ аты. Шуға ла аттар, һыбай йөрөүгә ҡарағанда, ауыл хужалығы эшенә яраҡлашҡан. Ул артыҡ сандыр (ҡоро һөйәкле, ябыҡ) түгел, үҫешкән һөлдәһе бар, осаһы (арт яғы) ныҡ иңкеү түгел, ләкин аяҡтары мыҡты һәм көслө, шулай уҡ тояҡтары бик ныҡ. Бик сыҙамлы, тыныс тәбиғәтле. Элек башҡорт аттарының һаны 600 меңгә тиклем еткән.
Рычков Пётр Иванович «Ырымбур топографияһы» тигән китабында  былай тип яҙған:
Башҡорт аттары электән үк Рәсәйҙә сыҙамлылығы менән һанланған. Шулай уҡ ул ҡапыл борола алыуын, етеҙлеген, тилберлеген дә билдәләп киткән. Уларҙың хаҡы 30—50 һум торған. Уның һүҙҙәренә ҡарағанда башҡорттарҙың байтағы 300—400 йылҡы малы тотҡан.
Рычковтың яҙыуынса, башҡорттар аттарын йәйен дә, ҡышын да тибендә далала йөрөткән.Ҡар нисек кенә ҡалын булмаһын, башҡорт аттары тояҡтары менән сапсып тибенеп, ҡар аҫтынан үҙҙәрен туйындырырлыҡ туң үлән тапҡан. Ҡышын егеүгә файҙаланған аттар өсөн бесән әҙерләнгән.
Этнограф С.И.Руденко «Башкиры» тип аталған китабында: «Иң бай башҡорт 3—4 мең баш йылҡы тотһа, иң ярлыһы 20—30 баш йылҡыға хужа», — тип яҙған.
Сергей Минцлов: «Мин башҡорт аттарына һоҡланам! Кем был яҡтарҙы күрмәгән, шуға 25—30 саҡрымға ярыштар булмаҫтай хәл кеүек тойола… Ашатмайынса 60-ар, 90-шар саҡрым юл үтәләр. Ныҡлы әйтә алам, Стәрлетамаҡтың төрмә начальнигын йөрөтөүсе башҡорт 160 саҡрым юлды һелтәгән. Башҡорттар гелән һыбай килеш 90-шарҙы үтә, улар өсөн был — ғәҙәти хәл…»
Маршал Семен Буденный: «Башҡорттарҙа йылҡысылыҡ тармағы тарихта монголдар барлыҡҡа килгәнгә тиклем үк үҫешкән булған. Шуға күрә башҡорт атының монгол тамырҙарын эҙләү (ҡайһы бер хеҙмәттәрҙәге кеүек) нигеҙһеҙ»…
Башҡорт аты 1812 йылғы Ватан һуғышында һәм Бөйөк Ватан һуғышында башҡорт хәскәрҙәре сафында хеҙмәт итә.
Башҡорт аты ҡыйыу, тәүәкәл, тырыш, түҙемле, тыңлаусан, хужаһына ышаныусан. Өйрәтеүгә тиҙ күнегә. Был сифаттары аша ул юғары баһалана. Оҙаҡ ваҡыт шәп сабып йәки йылдам юрғалап барыу һәләте 1812 йылғы Ватан һуғышы ваҡытында яҡшы билдәләнелә. Был һыбайлыға уҡтан мәргән атырға һәм ҡылыс менән оҫта эш итергә мөмкинлек биргән. Төрлө күнегеүҙәр аша башҡорттар аттарын һуғыш йөрөштәренә махсус тәрбиәләгәндәр.
112-се Башҡорт атлы дивизияһы башлыса башҡорт аттары менән тулыландырыла.
Башҡорт халҡының ауыҙ-тел ижадында атарға бик күп һәм мөһим иғтибар бүленгән. Башҡорт мифологияһында Толпар — һыуҙан йәки океандар башланған ерҙән сыҡҡан әкиәттәге тылсымлы, ҡанатлы ат. Был исемгә дәрт, атлығыу, уҡталыу, өйөрмә, ҡойон, илһамланыу, ҡанатланыу, күтәрелеү кеүек мәғәнәләр һалынған. Аҡбуҙат, күк ҡанатлы аты, башҡорт халыҡ эпосы «Урал-батырҙа» мөһим роль уйнай.
 
 ","
	Шаршамбы, 10 май 2017",Яңылыҡтар,Na
https://kulturarb.ru/ba/news/aҡ-tirmә-shajmoratovsylarғa-arnalғan-һәjkәlde-rekonstrukciyalauҙa-ҡatnashyrғa-saҡyra, «Аҡ тирмә» шайморатовсыларға арналған һәйкәлде реконструкциялауҙа ҡатнашырға саҡыра ,Na,"

 11 майҙа Башҡортостан Республикаһының Мәскәүҙәге вәкиллеге ярҙамында “Аҡ тирмә” башҡорт милли-мәҙәни үҙәге “Бер кем дә онтолмаған! Бер нәмә лә онотолмаған!” акцияһы менән Липецк өлкәһенең Тербун районына сыға. Был ерҙәр өсөн 112-се Башҡорт кавалерия дивизияһы 1942 йылдың йәй аҙағында ҡаты һуғыштар алып барған, бик күп яугирын юғалтҡан.
Сәфәрҙең маҡсаты – был райондағы яу үткән ерҙәрендә бығаса булмаған профессиональ эҙәрмәнлек-разведка эшмәкәрлеге алып барыу һәм 1961 йылда төҙөлгән һәйкәлде һәм яңы обелискыны реконструкциялауға инвесторҙар йәлеп итеү өсөн туғандар ҡәберлеге эргәһендә акция-митинг үткәреү, һуңынан урындағы властар, Бөйөк Ватан һуғышы шаһиттары менән осрашыу, уларҙан шайморатовсылар тураһындағы иҫтәлектәрҙе яҙып һәм видеоға төшөрөп алыу, “Аҡ тирмә” концертын ҡуйыу.
Акцияла БР Яҡташтар төбәк йәмәғәт ойошмаһы етәксеһе, РФ Федерация Советы ағзаһы, сенатор Р. Н. Зинуров, ошо уҡ ойошманың Офицерҙар клубы етәксеһе, Рәсәй Геройы Р. Р. Ихсанов, эҙәрмәндәр отряды етәксеһе, “Военная археология” журналы мөхәррире А. Торгашев ҡатнаша. Беҙ, “Аҡ тирмә” Башҡорт милли-мәҙәни үҙәге былтыр ике тапҡыр 112-се Башкавдивизия эҙҙәре буйлап Липецк районының Икенсе Тербун, Озерки, Борки ауылдарында булдыҡ. Икенсе Тербун ауылында нигеҙҙә кавалерия дивизияһы яугирҙары ерләнгән туғандар ҡәберлегенә ҡуйылған һәйкәл реставрация талап итә. Тербун район хакимиәте башлығы Сергей Николаевич Барабанщиков яҡын арала һәйкәлде реставрациялау һәм ошо ерҙәр өсөн ҡаты алышта һәләк булған кавалеристарҙың элекке һәм яңы асыҡланған (З. Вахитов тарафынан архивтарҙан табылған һәм әлегә бер генә обелискыла ла яҙылмаған хәбәрһеҙ юғалған 131 яугирҙың исеме) исемлек менән яңы обелиск ҡуйыу өсөн мөмкин булғандың барыһын да эшләргә риза. Әммә был сара ҙур сығымдар талап итә. Шуға күрә шайморатовсыларҙың яҡты иҫтәлеген хәтерҙәрендә һаҡлаған һәм битараф булмағандарҙың барыһына ла, шулай уҡ БР Дәүләт Йыйылышы-Ҡоролтай, РФ Дәүләт Думаһы депутаттарына ошо изге һәм сауаплы эшкә үҙ өлөштәрен идререүҙәрен һорап мөрәжәғәт итергә мәжбүрбеҙ. Беҙҙең бөгөнгө тормошобоҙ, ерҙә тыныслыҡ урынлаштырыу хаҡына миллиондарса ғүмер менән түләнгән һуғыш, Еңеү яулаған ҡаһармандар хаҡында оноторға тейеш түгелбеҙ. Тыуған ил өсөн йәнен фиҙа ҡылған һәр һалдатты иҫтә тотайыҡ! Башҡортостан Республикаһының үҙен ихтирам иткән һәр гражданы, республикала тыуып, бөгөн ситтә йәшәгән һәр кеше 112-се Башҡорт кавалерия дивизияһының ҡаһарманлығын оноторға тейеш түгел!
Сығанаҡ: http://kurultay-ufa.ru
 
 ","
	Шаршамбы, 10 май 2017",Яңылыҡтар,Na
https://kulturarb.ru/ba/news/kүrenekle-yaҙyusy-gөlnur-yaҡupovanyң-jyrtҡys-ҡany-povesy-donya-kүrҙe, Күренекле яҙыусы Гөлнур Яҡупованың  «Йыртҡыс ҡаны» повесы донъя күрҙе  ,Na,"

    Зәйнәб Биишева исемендәге  «Китап» нәшриәтендә күптәр яратып уҡыған әҫәрҙәрҙең береһе «Йыртҡыс ҡаны» повесы донъя күрҙе.
    Күренекле яҙыусы Гөлнур Яҡупованың был повесында кеше һәм тәбиғәт араһындағы мәңгелек бәйләнеш, бәғзе әҙәми заттарҙың йыртҡыслығы, ҡырағай януарҙарҙың миһырбанлығы хикәйәләнә.
    «Йыртҡыс ҡаны» хаҡында күренекле яҙыусы, БР-ҙың атҡаҙанған мәҙәниәт хеҙмәткәре Әмир Әминев бына нимә ти:
– Һәр әҙәби әҫәргә ҡуйылған төп талаптарҙың береһе – уҡымлылыҡ. Әҫәр уҡымлы, ул үҙ эсенә тартып индерә, мауыҡтыра.
    Икенсе мөһим нәмә – тел. Гөлнур Яҡупова үҙенең телде, тәбиғәтте, фольклорҙы, әйтем-мәҡәлдәрҙе, юрауҙарҙы яҡшы белеүен күрһәтә һәм быны киң ҡуллана. Урынлы ,шул уҡ ваҡытта самалап, тәмен белеп ҡуллана.
    Повестың өсөнсө ылыҡтырғыс яғы – интеллект юғарылығы. Тасуирлауҙы автор бер ҡасан да «ергә» үк төшөрмәй, үтә ябайлаштырмай, әҫәрҙең башынан аҙағынаса юғары кимәлдә тота.
    «Йыртҡыс ҡаны» – ҡанлы, фажиғәле повесть, ләкин уның яңғырашы трагик түгел. Әлбиттә, Һәҙиәнең күргән-кисергәндәре бер нисә кешегә етерлек, ләкин автор әҫәр туҡымаһын гел генә ҡара буяуға манмай, бындай ауырлыҡтар һәр кемдең башына төшөүе ихтимал, тип фекер йөрөтә, герой донъяһына фәлсәфәүи ҡарай. Шуныһы мөһим: яҙыусы натурализмға бирелмәй, күп осраҡта теге йәки был ситуацияға ишара ғына яһай. Һөҙөмтәлә, тасуирлау бер епкә теҙелеп, береһенән-береһе үҫеп сығып, береһен-береһе тултыра бара. Быны әҙәбиәтте нескә аңлаған, ижади потенциалы юғары булған автор ғына эшләй ала.
    Тәбиғәт менән әҙәм балаһының бер бөтөн булыуын нәфис әҙәбиәттә күрһәтеү, быға акцент яһау, кешеләрҙең күпселегендә тирә-яҡ мөхиткә вәхшиҙәрсә ҡараш булған бөгөнгө заманда бигерәк тә мөһим.
 
 
 ","
	Шаршамбы, 10 май 2017",Яңылыҡтар,Na
https://kulturarb.ru/ba/news/mәshhүr-bashҡort-bejeүsehe-rәshiҙә-tujsinaғa-75-jәsh, Мәшhүр башҡорт бейеүсеhе Рәшиҙә Туйсинаға 75 йәш ,Na,"

Бөгөн танылған башҡорт бейеүсеһе, РСФСР-ҙың атҡаҙанған  һәм БАССР-ҙың халыҡ артисы, Башҡортостандың Фәйзи Ғәскәров исемендәге дәүләт халыҡ бейеүҙәре ансамбленең элекке солисы, Салауат Юлаев исемендәге дәүләт премияһы лауреаты, Салауат Юлаев ордены кавалеры Рәшиҙә Туйсина 75 йәш!
Бейеү сәнғәтендә ижад итеүсе ҡатын-ҡыҙҙарҙың бөтәhен дә Башҡортостандың халыҡ артисткаһы, Салауат Юлаев исемендәге дәүләт премияһы лауреаты, мәшhүр башҡорт бейеүсеhе, hәр ваҡытта йәш hәм матур Рәшиҙә Туйсина менән сағыштырып өйрәнелгән. Ул үҙенең бейеүгә, сәхнәгә ғашиҡ булыуы менән ижадҡа тоғролоғон ғына түгел, ә техниканан тыш, рухың, йәнең башҡорт булыу кәрәклеген дә иҫбатланы. 
Ҡатын-ҡыҙҙың күңелендә hәр саҡ ете хис яна, тиҙәр: ул әле бер төрлө, әле икенсе төрлө, әйләнеп ҡараhаң, йәнә лә танымайhың. Fүмер юлын үткәндә, бәндә hынауҙарға дусар була. Шулай булыуға ҡарамаҫтан, Рәшиҙә апай ниндәй генә ҡаршылыҡтар аша үтhә лә, беҙҙе башҡорт ҡатын-ҡыҙының бер сырайына өйрәтте. Ул ҡатын-ҡыҙ hәр ваҡыт асыҡ йөҙлө, hәр ваҡыт алсаҡ, hәр ваҡыт матур, hәр ваҡыт тәбиғи hәм нәзәкәтле.  Рәшиҙә Туйсина — 1942 йылдың 10 майында Башҡортостандың Баймаҡ районы Сыңғыҙ ауылында тыуған.  Рәшиҙә 1960 йылда Баймаҡта пионервожатый булып эшләгән сағында Башҡорт дәүләт халыҡ бейеүҙәре ансамбленә бейеүселәр йыйыу тураһында иғлан ишетә. Конкурста үҙә яратып бейегән «Заһиҙа»ны башҡара. Ансамблдең етәксеһе Фәйзи Ғәскәров тал сыбығындай нәҙек, һомғол буйлы йәш ҡыҙҙың киләсәктә башҡорт бейеү сәнғәтенең ынйыһы буласағын тоҫморлап ҡала һәм ансамблгә саҡыра.  Бейеүсенең репертуарында «Заһиҙа», «Гөлнәзирә», «Ете ҡыҙ», «Шаян ҡыҙҙар» һ.б. бейеүҙәр бар.  1968 йылда Рәшиҙә Туйсина ире Әнүәр Ишбирҙин һәм Салаут Дәүләтбаев менән Софияла Йәштәр һәм студенттарҙың IX Бөтә донъя фестивалендә ҡатнаша. Фестивалдән Рәшиҙә Туйсина алтын миҙал алып ҡайта. Шул уҡ йылда Ғәлимов Сәләм исемендәге премия бирелә.  Мәскәүҙең Кремль һарайы, Франция, Һиндостан, Испания, Германия, Швеция, Пакистан, Финляндия һ.б. илдәр тамашасылары алҡышлай.  Башҡорт бейеү сәнғәтен юғары кимәлгә күтәргәне өсөн Рәшиҙә Туйсинаға Башкортостандың Салауат Юлаев исемендеге премияһы бирелә. 
 
 ","
	Шаршамбы, 10 май 2017",Яңылыҡтар,Na
https://kulturarb.ru/ba/news/eңeү-bajramy-menәn,  Еңеү байрамы менән! ,Na,"

Ҡәҙерле Бөйөк Ватан һуғышы ветерандары, тыл хеҙмәткәрҙәре! Һеҙҙе ысын йөрәктән илебеҙҙең төп байрамы - Бөйөк Еңеү көнө менән ҡотлайбыҙ!
 Ошо байрам көнөндә беҙгә Еңеү бүләк иткән, ҡыйынлыҡтар алдында баш эймәгән ветерандар һәм тыл хеҙмәткәрҙәре алдында баш эйәбеҙ, яу яландарында ятып ҡалған яҡташтарыбыҙҙы иҫкә алабыҙ. Тарихи хәтерҙе киләсәк быуындарға еткереү-беҙҙең бурыс. Бөйөк Еңеү көнө һәр ваҡыт берҙәм һәм еңелеү белмәҫ Рәсәйҙең символы булып ҡаласаҡ. 
 Беҙҙе кешелек тарихындағы иң дәһшәтле, ҡанлы һуғыштан 72 йыл айыра. Йылдар үткән һайын Совет халҡының батырлығының әһәмиәте ни тиклем мөһим булыуын аңлайбыҙ. Бөйөк Еңеү ялҡыны бөгөн дә беҙҙе яңы бейеклектәргә әйҙәй, рухыбыҙҙы нығыта, ауырлыҡтарҙы еңеп алға барырға саҡыра. Ватаныбыҙ һаҡсыларының, тыл хеҙмәткәрҙәренең ҡаһарманлығы бар быуын өсөн юғары әхлаҡи йүнәлеш биреүсе ҙур көс булып һанала. Ҡыҙғанысҡа ҡаршы, фронтовиктарыбыҙҙың, тыл хеҙмәткәрҙәребеҙҙең сафы йылдан-йыл һирәгәйә. Бөгөн Бөйөк Еңеү байрамы уңайынан уларға рәхмәт һүҙҙәрен еткерәбеҙ. Бөйөк Ватан һуғышы барыбыҙға ла ҙур һабаҡ булды. Иң мөһиме - уртаҡ маҡсаты булған ил бер ҡасан да еңелмәйәсәк!
Еңеү көнө менән!
 
 
 ","
	Йома, 05 май 2017",Яңылыҡтар,Na
https://kulturarb.ru/ba/news/danly-yurmaty-yryuy-ҡor-jyya, Данлы Юрматы ырыуы ҡор йыя ,Na,"

Ораны –“Аҡтайлаҡ!”, тамғаһы – һәнәк, батыры – Ҡараһаҡал, ғалимы – Әхмәтзәки Вәлиди, ағасы – аҡ өйәңке, ҡошо иһә әтәлге булған Юрматы ырыуы ҡор йыя.
Ойоштороу комитеты хәбәр итеүенсә, 20 майҙа Ишембай районында юрматылар йыйын ҡора, Торатау буйына аҡ тирмәләр теҙеп, ырыуҙаштарҙы ла, башҡа ырыу вәкилдәрен дә, сит-ят тарафтарҙан килгән ҡунаҡтарҙы ла бер майҙанға туплай. 
 Ишембай, Стәрлебаш, Стәрлетамаҡ, Федоровка, Мәләүез, Ауырғазы, Ғафури, Баҡалы райондарында, Ишембай, Стәрлетамаҡ, Салауат, Мәләүез ҡалаларында, Ырымбур өлкәһендә, Татарстанда, Венгрияла йәшәүсе ырыуҙаштар йыйынының тәүге өлөшө Ишембай ҡалаһының Мәҙәниәт йортонда (Ленин урамы, 23) иртәнге сәғәт 9-ҙа башлана. Унда ошо көндәрҙә райондарҙа булып үткән йыйындарҙа һайланған делегаттар ҡатнашасаҡ.  Ә сәғәт 2-лә иһә ырыуҙаштарҙы һәм ҡунаҡтарҙы изге Торатау буйында көтәбеҙ. Торатау буйындағы байрам программаһына 1812 йылғы Ватан һуғышы геройы Ҡаһым Мырҙашев исеменә – милли көрәш, Юрматы ере батыры, 1735-1740 йылдарҙағы башҡорт ихтилалы етәксеһе, Ҡырым ханлығында һәм Осман империяһында башҡорт илселеге ағзаһы булған Килмәк абыҙ Нөрөшев кубогына традицион уҡтан атыу буйынса “Мәргән уҡсы” турниры индерелгән (ярыштарҙа ҡатнашыу өсөн заявкалар ҡабул итеү бара). 
 Байрамды юғарыла барланған райондарҙың тирмәләре, шәжәрәләр, халыҡ һөнәрмәндәре эштәре һәм милли ризыҡтар күргәҙмәләре биҙәйәсәк. Һәм, әлбиттә, танылған сәнғәт әһелдәре һәм райондарҙың үҙешмәкәр коллективтары тарафынан ойошторолған ҙур концерт программаһы ла әҙерләнә.
 Күркәм байрам сараһына башҡа ырыу башҡорттары ла саҡырыла. Яҡты уйҙар, матур теләктәр, асыҡ һәм ихлас күңел менән изге тауыбыҙ эргәһендәге йыйынға рәхим итегеҙ!   
 ","
	Йома, 05 май 2017",Яңылыҡтар,Na
https://kulturarb.ru/ba/news/bildәle-shaғirә-bajtaҡ-jyr-һүҙҙәreneң-avtory-kәүsәriә-shafiҡova-arabyҙҙan-kitte," Билдәле шағирә, байтаҡ йыр һүҙҙәренең авторы Кәүсәриә Шафиҡова арабыҙҙан китте ",Na,"

Кисә 69-сы йәшендә билдәле шағирә, байтаҡ йыр һүҙҙәренең авторы Кәүсәриә Шафиҡова яҡты донъя менән хушлашты.
Шафиҡова Кәүсәриә Фиҙай ҡыҙы 1949 йылдың 3 ғинуарында  Яңауыл районының Иҫәнбай ауылында тыуған. Яман сир һөҙөмтәһендә ете йәшендә хәрәкәтһеҙ ҡала. Ижадҡа тотоноуы уҙған быуаттың алтмышынсы йылдары аҙағына тура килә: тейешле белем алыуҙан мәхрүм булһа ла, үҙ аллы шөғөлләнеүе, күп уҡыуы, тормошҡа ышаныс һәм өмөт менән ҡарауы уның йөрәгендә илһам сатҡылары уята. Хис-тойғоларын тәүге тапҡыр шиғри юлдарға һалғанда уға ун ете йәш була. Уның тәүге әҫәре 1970 йылда Яңауыл районы гәзитендә донъя күрә, ә бер шәлкем шиғырҙары 1977 йылда Ҡазанда нәшер ителгән «Ҡыҙҙар тауышы» исемле йыйынтыҡҡа индерелә. Өфөлә «Йәш көстәр» альманахында 1984 йылда бер нисә шиғыры, тағы ла бер йылдан йәш шағирҙарҙың татар телендәге «Осҡондар» тупланмаһында «Был йыр һинең хаҡта» йыйынтығы уҡыусы хөкөменә тәҡдим ителә. Шунан һуңғы тиҫтә ярым йылдан артығыраҡ осорҙа Кәүсәриә Шафиҡованың Өфөлә ете, Ҡазанда өс, Нефтекама һәм Яңауылда ике йыйынтығы баҫыла. Һуңғы баҫмаларға әҙибәнең шиғырҙары һәм композиторҙар көй яҙған йыр текстары менән бер рәттән уның хикәйәләре һәм новеллалары ла ингән. 1995 йылда Өфөлә донъя күргән «Пар аҡ ҡош» һәм 2000 йылда Яңауылда сыҡҡан «Бөрөләр асылғанда» китаптары — Кәүсәриә Шафиҡованың тормош юлдашы, үҙенә оҡшаш яҙмышлы шағир Рәфис Мөхәмәтдинов (1960—2015) менән берлектәге ижад емештәре.
Шағир Татарстандың Яр Саллы ҡалаһында нәшер ителгән «Арғымаҡ» журналының Сажиҙә Сөләймәнова исемендәге конкурсының тәүге лауреаты, төрлө йылдар йомғаҡтары буйынса шундай уҡ исемде уға республикабыҙҙың күп кенә гәзит-журналдары, шул иҫәптән «Башҡортостан ҡыҙы» редакцияһы ла биргән. Ул шулай уҡ Яңауыл районы хакимиәтенең Ғәли Соҡорой исемендәге премияһы лауреаты, ҡала һәм райондың почетлы гражданы.
Кәүсәриә Шафиҡова һүҙҙәренә Башҡортостан һәм Татарстан композиторҙары ике йөҙгә яҡын йыр яҙған. Шағирәне оло сәхнәгә алып сығыусы, уның шиғырҙарын көйгә һалып, халыҡҡа еткереүсе — билдәле композитор һәм йырсы, Башҡортостандың атҡаҙанған артисы Наил Шәймәрҙәнов. Алтмыштан артыҡ йыр — ике авторҙың моң даръяһындағы сирек быуатҡа яҡын дауамындағы ижади дуҫлыҡ һөҙөмтәһе. Был хеҙмәттәшлек, 1991 йылда яҙылған «Ҡайталар инде ҡыр ҡаҙҙары»нан башланып китеп, «Башҡортостан гөлө беҙ», «Их, алмаһы», «Ҡоштар китә», «Ике малай», «Балан тәлгәштәре», «Иҫән саҡта күрешәйек» һәм башҡа киң танылыу алған йырҙар менән дауам итә. «Дәрмән» төркөмө башҡарыуында йыш яңғыраған «Был минең ғорурлығым»ды айырым билдәләргә кәрәк.
Шағирә тураһында яҡты иҫтәлектәр халыҡ күңелендә мәңге һаҡланыр. 
 
 ","
	Йома, 05 май 2017",Яңылыҡтар,Na
https://kulturarb.ru/ba/news/uchalyla-ҡaras-sәsәn-isemenә-baғyshlanғan-uҡsylar-bәjgeһe-uҙғaryldy, Учалыла Ҡарас сәсән исеменә бағышланған уҡсылар бәйгеһе уҙғарылды ,Na,"

Учалыла башҡорт халҡының аҫыл улы, сығышы менән ошо төбәктән булған Ҡарас сәсән исеменә бағышланған уҡсылар бәйгеһе үтте. (http://tv-rb.ru/bash/novosti/m-ni-t/)
Турнирға республика район-ҡалаларынан һәм сит өлкәләрҙән ҡырҡҡа яҡын ҡатнашыусы килде. Байрам сиктәрендә Ҡарас сәсәнгә таҡтаташ асылды. «Ауыл көтә улдарын» сараһы сиктәрендә үткәрелгән байрам ҡунаҡтарын Учалылар йыр-бейеү менән ҡаршы алды. Ауыл мәҙәниәт йортонда үткән сараның беренсе өлөшөндә урындағы хакимиәт башлығы «Наурыҙ ауылының арҙаҡлы улы» тигән маҡтаулы исемдәрҙе тапшырҙы. Уға Хәйҙәр Ғарипов һәм Рәис Низаметдинов лайыҡ булды.
18 быуаттың билдәле башҡорт сәсәне һәм батыры Ҡарас сәсәнгә таҡтаташ асыу тантанаһы олоһон да, кесеһен дә тарихи ваҡиғаларға алып ҡайтты. Обелискты асыу хоҡуғы Наурыҙ аҡһаҡалдары, йыл кешеһе исемен йөрөткән иң йәш батыр Айнур Мәннәновҡа бирелде.  Ысынлап та, Ҡарас сәсәндең ҡәбере табылып, бөгөн ул тәртипкә килтерелеп, кәртәләп ҡуйылған. Ауылдаштар батырҙың яҡты рухына аяттар бағышланы. Артабан байрам  программаһы буйынса урындағы халыҡ дәррәү өмәләрҙә ҡатнашты. Ауыл хакимиәте бинаһы алдында Ҡарас сәсән паркы булдырылып, унда ағас үҫентеләре ултыртылды.  Сараның иң тулҡынландырғыс һәм мауыҡтырғыс өлөшө уҡтан атыу турниры булды. 33 уҡсы, улар араһынан 8 гүзәл зат вәкиле кемуҙарҙан тиҙ атыш, һунар һәм кереш тип аталған үҙенсәлекле һынауҙарҙа көс һынашты.  Икенсе көндә ҡатнашыусылар өсөн атта сабып барған килеш уҡтан атыу буйынса оҫталыҡ дәрестәре үткәрелде. Был йәйгеһен районда уҙасаҡ турнирға әҙерлек тә булып тора. Наурыҙ ауылындағы байрам йыр-моң,  онотола барған  йолалар, уйындар менән шаулап-гөрләп үтте. 
 
 ","
	Йома, 05 май 2017",Яңылыҡтар,Na
https://kulturarb.ru/ba/news/tiҙҙәn-salauat-bashҡort-drama-teatryna-nigeҙ-һalғan-tolbazy-kolhoz-sovhoz-teatry-tarihy-turaһynda-dokumental-film-kүrһәtelәsәk, Тиҙҙән Салауат башҡорт драма театрына нигеҙ һалған Толбазы колхоз-совхоз театры тарихы тураһында документаль фильм күрһәтеләсәк ,Na,"

Башҡортостан юлдаш телевидениеһы хәбәр итеүенсә, Төркиәлә йәшәүсе яҡташыбыҙ, «Аҡ ҡош» ижади берлеге продюсеры, режиссер Кирстен Гайнет Салауат башҡорт драма театрына нигеҙ һалған Толбазы колхоз-совхоз театры тарихы тураһында документаль фильмын тамамлаған.
Кинотаҫмала Бөйөк ватан һуғышы осоро сағылдырыла. 1941 йылда Толбазы колхоз театрында эшләгән ир-егеттәр барыһы ла фронтҡа алына. Актрисалар бер нәмәгә ҡарамай театрҙы һаҡларға, халыҡтың рухын күтәреп ижад итергә һүҙ бирә. Һуғыш оҙаҡҡа һуҙылыуға, аслыҡ-яланғаслыҡ булыуға ҡарамаҫтан, улар вәғәҙәләренә тоғро ҡала.
Ижади эш өс йыл дауам итә. «Ете ҡыҙ театры» документаль фильмын төшөрөр алдынан Кирстен Гайнет Башҡортостан, Красногорск архивтарында эшләй. Сценарий авторҙашы һәм төп кәңәшсеһе Башҡортостандың атҡаҙанған сәнғәт эшмәкәре Наилә Сәфәрғолова.Фильм Ғафури, Ауырғазы райондарында, Салауат ҡалаһы, Үзбәкстанда төшөрөлә.  Толбазы колхоз-совхоз театры тамашасылары -  һуғыш балалары үҙ хәтирәләре менән уртаҡлаша.  Бөйөк ватан һуғышына тиклем Башҡортостанда 36 театр эшләп килһә, ҡәһәрле йылдар тамамланыуға ни бары дүртәүһе генә ҡала. Шуларҙың береһе «Ете ҡыҙ театры». Вәғәҙәләренә тоғро ҡалған ошо актрисалар Салауат   башҡорт   драма театрына нигеҙ һала.
 
 ","
	Йома, 05 май 2017",Яңылыҡтар,Na
https://kulturarb.ru/ba/news/bөgөn-өfө-mәҙәniәt-usaҡtary-nindәj-tamashalar-tәҡdim-itә, Бөгөн Өфө мәҙәниәт усаҡтары ниндәй тамашалар тәҡдим итә? ,Na,"

Мәҙәниәт усаҡтарының 4 майға тәғәйeнләнгән тамашалар теҙмәһе:
Мәжит Ғафури исемендәге БДАД театрында Ҡол Ғәлиҙең “Йософ менән Зөләйха” спектакле тәҡдим ителә.  
...Йософ, белеүебеҙсә, ислам пәйғәмбәре. Йософҡа Ҡөръәндең 12-нсе сүрәһе бағышланған. Ҡөръәндәге Йософ сүрәһенә нигеҙләнгән «Ҡисса-и Йософ» (Йософ китабы) Ҡол Ғәли тарафынан XIII быуаттың беренсе яртыһында ижад ителгән. Төп герой Йософ - ир-егет матурлығы кәүҙәләнеше. Аҡыл, тоғролоҡ, кешене ярлыҡау һәм ғәфү итә белеү – уның төп матур һыҙаттары. Йософ үҙенең яҙмышын, даны алыҫҡа тараласаҡ хаким булырын төшөндә күрә. Был төш тураһында белеп ҡалған көнсөл ағалары Йософто ҡоҙоҡҡа ырғыта... Ләкин Йософ үлемдән дә, ҡоллоҡҡа һатылған еренән дә ҡотола, үҙенең зирәклеге арҡаһында Мысыр батшаһы булып китә. «Йософ һәм Зөләйха»ла мөхәббәт мажаралы ваҡиғалар аша асыла: Көнсығыш илдәренең береһендә батша ҡыҙы Зөләйха төшөндө үҙен Мысыр батшаһы тип танытҡан Йософҡа ғашиҡ була. Атаһы Зөләйханы Мысырҙың әлеге батшаһына кейәүгә бирергә теләүен әйтә. Буласаҡ иренең иленә килгән Зөләйха был батшаның төшөндә күргән егет түгеллеген аңлай, шулай ҙа уға кейәүгә сыға, әммә Йософҡа тоғролоҡ һаҡлай. Күпмелер ваҡыт уҙғас Зөләйханың ире Йософто ҡол итеп һатып ала...
Рус дәүләт академия драма театры А. Володиндың “Фабрика ҡыҙы” һәм Я. Пулиновичтың “Бөтмәҫ-тәкәнмәҫ апрель” спектаклен ҡарарға саҡыра.
 М. Кәрим исемендәге Милли йәштәр театры “Өҙөлгән туй” әҫәре буйынса “Заһир һәм Гөлшат. Яуҙы еңгән мөхәббәт” тигән спектаклен тәҡдим итә.
Өфө дәүләт “Нур” татар театры Р. Нурлығаяновтың “Инәйемдең аҡ күлдәге” пьесаһын күрһәтәсәк.  Спектаклдәр киске етелә башлана.
Тамашаларға рәхим итегеҙ!
 
 ","
	Кесе йома, 04 май 2017",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatry-84-se-izhad-miҙgelen-alһyu-kis-isemle-tamasha-menәn-tamamlaj," Салауат башҡорт дәүләт драма театры 84-се ижад миҙгелен ""Алһыу кис"" исемле тамаша менән тамамлай ",Na,"

19 майҙа Салауат башҡорт дәүләт драма театрында 84-се ижад миҙгелен ябыу кисәһе уҙғарыласаҡ. Салауатлылар һәм ҡала ҡунаҡтары өсөн ""Алһыу кис"" исемле тамаша тәҡдим ителә. Был кисә З.Исмәғилов исемендәге Өфө сәнғәт институтын 10 йыл элек тамамлап, театр өсөн махсус курс булып, эшкә килгән артистарға бағышланасаҡ.
 2006 йылда Салауат башҡорт дәүләт драма театры театр йәш артистар Айһылыу Хәсәнова-Лоҡманова,Мираҫ Йомағужин, Рафаэль Ғәйнуллин, Револь Ғималов, Риф Мусин, Әмир Үтәбаев, Нәркәс Сынғыҙова-Йомағужина өсөн үҙ ишектәрен аса. Салауат театры өсөн был махсус курстың етәксеһе Рәсәйҙең атҡаҙанған, Башҡортостандың халыҡ артисы Әбүшахманов Әхтәм Әхәт улы була. Уларҙың диплом эше - М.Кәримдең ""Ай тотолған төндә"" спектакле. Был әҫәр театрҙың репертуарына инеп бик күп йылдар уңышлы уйнала. 
Ваҡыт аға бара, ун йыл һиҙелмәй үтеп тә киткән. Ошо арауыҡ эсендә йәш артистар  ижади яҡтан үҫте, бик күп ролдәр башҡарылды, төрлө уңыштарға ирешелде, ғаиләле булдылар. 10 һанын алһыу кисәгә тиңләп, 19 май көнө улар курсташтарын, уҡытыусыларын, дуҫтарын һәм барлыҡ театр һөйөүселәрен йыйып матур кисә ойошторорға йыйыналар. Тамаша режиссеры - Рафаэль Ғәйнуллин. Әлегә ул ""Алһыу кисә""нең серҙәрен асып бөтмәй,шулай ҙа байрамдың ҡыҙыҡлы, күңелле, сағыу буласағын вәғәҙә итә. Театр йолаһы буйынса, үткән йылға йомғаҡтар яһап, ""Иң яҡшы актер"" театр премияһы тапшырыласаҡ.   
 
 ","
	Кесе йома, 04 май 2017",Яңылыҡтар,Na
https://kulturarb.ru/ba/news/stәrletamaҡ-dәүlәt-koncert-teatr-koncert-berlәshmәһe-lyuksemburgҡa-baryp-ҡajtҡansy-fantasmagoriyaһy-menәn-izhad-miҙgelen-jomғaҡlarғa-jyjyna, Стәрлетамаҡ дәүләт концерт театр-концерт берләшмәһе “Люксембургҡа барып ҡайтҡансы...” фантасмагорияһы менән ижад миҙгелен йомғаҡларға йыйына  ,Na,"

Күптән түгел Стәрлетамаҡ дәүләт концерт-театр берләшмәһе Мөнир Ҡунафиндың «Люксембургҡа барып ҡайтҡансы...» тип исемләнгән сәхнә әҫәренең премьераһын тәҡдим итте.
11 май көнө концерт-театр берләшмәһе тап ошо тамаша менән ижад миҙгелен йомғаҡларға йыйына.
Әҫәрҙең исеме ҡыҙыҡ, ә нишләп Люксембург? Был пьеса нимә тураһында һуң? Ҡыҙ бала имәнгә, эйе ағасҡа кейәүгә сығырға йыйына, берәү Аллаһтың үҙен төшөндә күрә лә, ауылға йома көнө Хоҙай килә тип тилерә, өсөнсөһө етмеш йыл иренең һаман да һуғыштан ҡайтыуын көтә, урындағы рәйес ҡытай байына ер һатып байымаҡсы, сибәр ҡатын иренән ҡасып мулла ҡосағына инә, ябай көтөүсе шағир булып сыға... Ҡәҙимге ауылдың сәйер кешеләренең башҡа һыймаҫ ҡылыҡтары. Ә Люксембург?
Ҡуйыусы режиссеры - Айҙар Зарипов, спектаклде сәхнәгә  ҡуйыусы рәссам – Лилиә Сөләймәнова, костюмдар буйынса рәссам – БР атҡаҙанған мәҙәниәт хеҙмәткәре Наталья Степанова, вокал буйынса педагог – БР атҡаҙанған сәнғәт эшмәкәре Әфәрим Аҡсурин, хореограф – БР атҡаҙанаған артисы Сулпан Асҡарова.
Драма артистары тамашасы иғтибарына спектаклде бөтөнләй икенсе йүнәлештә тәҡдим итте. Ул театр сәнғәтенең үҙенсәлекле фантасмогория жанрында ижад ителгән. Әйткәндәй, Стәрлетамаҡ артистары яҙыусы-драматург Мөнир Ҡунафин менән күптән хеҙмәттәшлек итә. Бынан ике йыл элек коллектив  ижадсының «Тыңлайыҡ ваҡыт аҡҡанын» тип исемләнгән әҫәрен ҡуйғайны.
 
 ","
	Кесе йома, 04 май 2017",Яңылыҡтар,Na
https://kulturarb.ru/ba/news/tәbiғәtteң-meң-tөҫө, Тәбиғәттең мең төҫө ,Na,"

24 апрелдә Ғафури  районының Мәҙәниәт һарайында билдәле фоторәссам Илфир Исламғазиндың ""Фотокамера объективы аша донъяға баға” тип аталған фотокүргәҙмәһе асылды. И.Исламғазин 1946 йылда Саҡмағош районының Ҡалмашбаш ауылында тыуа. Өфө ҡалаһында ташсы һөнәрен үҙләштергәндән һуң, армияла хеҙмәт итә. Тимер юл транспорты инженерҙары әҙерләгән Бөтә Рәсәй институтында ситтән тороп белем алып, инженер-төҙөүсе булып китә. Баш ҡаланың төҙөлөш һәм проектлау ойошмаларында төрлө вазифаларҙа эшләй. 1970 йылда «Маҡтаулы хеҙмәт өсөн» миҙалы менән бүләкләнә. Тормош иптәше, яҡташыбыҙ, Ҡауарҙы ауылынан Миңнира Йәүҙәт ҡыҙы менән ул һәм ҡыҙ үҫтергәндәр. И.Исламғазин иң тәүге «Смена» фотоаппаратын 1963 йылда беренсе эш хаҡына һатып ала. Һуңынан «Зоркий-4», «Киев-19», электрон фототехника барлыҡҡа килгәс, ""Олимпус”, ""Пентакс Д200”, ""Никон Д7000” фотоаппараттары менән төшөрә. И.Исламғазин Рус география йәмғиәте ағзаһы, «Башҡортостандың йәнле тәбиғәте» республика фотоконкурстары призеры. Илфир Исламғазиндың башлыса тәбиғәт күренештәрен, бигерәк тә Ғафури районының хозур тәбиғәтен сағылдырған күргәҙмәһе Экология йылына арнала. Унда Таш-Аҫтының панорамаһы, 50x70 см ҙурлығында – 32, 50x40 см ҙурлығында 21 фотоһүрәт ҡуйылған. Бай йөкмәткеле күргәҙмә тыуған яғының тәбиғәтенә, ижадҡа, фото сәнғәтенә битараф булмағандар өсөн бик ҡыҙыҡлы. 
 Сығанаҡ: ""Табын"" гәзите
 ","
	Кесе йома, 04 май 2017",Яңылыҡтар,Na
https://kulturarb.ru/ba/news/satira-һәm-yumor-oҫtaһy-rәdif-timershin-yaҡty-donyanan-kitte,                     Сатира һәм юмор  оҫтаһы Рәдиф Тимершин яҡты донъянан китте ,Na,"

Кисә билдәле яҙыусы-сатирик  Рәдиф Тимершиндың йөрәге тибеүҙән туҡтаны.  Тимершин Рәдиф Мәхмүт улы — шағир, сатирик һәм юморист ҡына түгел, ә тәржемәсе лә ине. Ул сатира һәм юмор  һөйөүселәргә әсе телле фельетондары, сатирик хикәйәләре аша таныш булды.
Рәдиф Тимершин 1947 йылдың 1 ғинуарында Яңауыл  районының Мәсәғүт ауылында Бөйөк Ватан һуғышы ветераны һәм колхозсы ғаиләһендә тыуған. Үҙ ауылында һигеҙ йыллыҡ, күрше Ямаҙыла урта мәктәпте тамамлай. 1965—1970 йылдарҙа Башҡорт дәүләт университетының филология факультетында уҡый, 1970—1971 йылдарҙа Совет Армияһы сафында хәрби хеҙмәттә була. Запасҡа ҡайтарылғандан һуң, «Һәнәк» журналында әҙәби хеҙмәткәр булып эш башлай. Республиканың төп сатира һәм юмор баҫмаһына үҙенең тиҫтә ярым йыл ғүмерен биреп, бер ни тиклем ваҡыт редакцияның әҙәбиәт, артабан хаттар бүлектәрен етәкләй. 1986—1988 йылдарҙа Башҡортостан Яҙыусылар союзының нәфис әҙәбиәтте пропагандалау бюроһында эшләп алғандан һуң, яңынан ""Һәнәк""кә ҡайта һәм күңеленә ныҡ яҡын булған хеҙмәтен дауам итә. 1995 йылдан «Башҡортостан» дәүләт телерадиокомпанияһында радио һәм телевидение журналисы йөгөн тарта, 1998 йылдан «Өмөт» гәзитендә бүлек мөдире була, 2004 йылдан хаҡлы ялға сыҡҡансы (2007 йыл) хеҙмәт эшмәкәрлеген «Ҡыҙыл таң» гәзитендә дауам итә.
Әҙәбиәткә Рәдиф Тимершин ХХ быуаттың алтмышынсы йылдарына аяҡ баҫа: уның тәүге шиғыры матбуғатта 1963 йылда донъя күрә. Шулай ҙа әҙәби ижадҡа ныҡлап тотоноу осоро башлыса «Һәнәк» журналында эшләй башлауы менән тап килә. Аҙаҡтан әҙиптең асылын тулыһынса билдәләгән сатирик һәм юмористик әҫәрҙәр нәҡ ошо баҫмала хеҙмәт итеү арҡаһында донъяға килә лә инде. Уларҙың һаны бер нисә йөҙҙән ашып киткән. Рәдиф Тимершин йөҙләп сатирки хикәйә, өс йөҙләп фельетон һәм скетч авторы. Уҡыусылар тарафынан бик йылы ҡабул ителгән был әҫәрҙәренең байтағы урыҫ, белорус, казах, сыуаш, украин, үзбәк һәм башҡа ҡайһы бер телдәргә тәржемә ителгән. Әҙип үҙе лә тәржемә өлкәһендә әүҙем һәм емешле эшләй: илебеҙҙең төрлө милләт яҙыусыларының, атап әйткәндә М. Воловик, П. Ребро, П. Шабатин һәм башҡа әҙиптәрҙең сатирик һәм юмористик әҫәрҙәрен башҡорт уҡыусыһына тәүгеләрҙән булып ул еткерҙе.
Шағир ижади эшмәкәрлегенең башланғыс осоронан уҡ балалар поэзияһын үҙ итте һәм артабан да был йүнәлештә уңышлы ижад итеүен дауам итте. Уның 1974 йылда донъя күргән «Беренсе ҡар» исемле шиғырҙар китабы кескәй уҡыусылар өсөн матур бүләк булды һәм улар тарафынан бик йылы ҡабул ителде. Шуға ла был йыйынтыҡ ике йылдан урыҫ телендә лә нәшер ителде. Әҙиптең «Йомарт терпе» исемле балалар өсөн яҙылған пьесаһы Милли йәштәр театрында ҙур уңыш менән ҡуйылды.
Дөйөм алғанда, әҙип фельетондар, скетчтар, мәҫәлдәр, пьесалар, пародиялар, эпиграммалар, лирик шиғырҙар, балладалар һәм поэмалар менән бергә хикәйәләр һәм публицистик әҫәрҙәр ҙә әүҙем ижад итә. Уның «Йыһын һәм Кеше» поэмаһы үҙенсәлекле фәлсәфәүи уйланыуҙарға нигеҙләнеүе менән айырылып торһа, «Муса» исемле икенсе поэмаһында герой-шағир Муса Йәлил һәм уның көрәштәштәренең фашист концлагерындағы тотҡонлоҡ шарттарында күрһәткән тиңһеҙ батырлығына дан йырлай. «Тынма һин, тальян!» исемле поэмала иһә автор үҙенә генә хас алымдар менән һуғыш һәм хеҙмәт ветеранының ауыр яҙмышын уҡыусы күңелен ярып үтерлек итеп һүрәтләй.
Үҙенең барлыҡ әҫәрҙәрендә Рәдиф Тимершин заман яҙмышы, ваҡыт һәм дәүер үҙенсәлектәре, замандаштарының төрлө яҡлы тормошо тураһында уйлана, көндәлек ысынбарлыҡ менән шәхес намыҫы араһындағы ҡапма-ҡаршылыҡтар тыуҙырған һорауҙарға яуап эҙләне. Мәҫәлән, «Алданған» сатирик поэмаһында ул йәмғиәт һәм шәхес, түрәләр һәм ябай кешеләрҙең бик тә ҡатмарлы булған мөнәсәбәттәрен һүрәтләү аша беҙҙең һәр беребеҙҙе ғүмер буйы тиерлек боросоған мәсьәләләргә иғтибарҙы йүнәлтте.
Юмор һәм сатира оҫтаһы Рәдиф Тимершин тураһында яҡты иҫтәлектәр халыҡ хәтерендә мәңге һаҡланыр.
 
 ","
	Шаршамбы, 03 май 2017",Яңылыҡтар,Na
https://kulturarb.ru/ba/news/ural-һanduғasy-nazhiә-allayarova-kүrkәm-yubilejyn-bildәlәne,                       Урал һандуғасы Нажиә Аллаярова күркәм юбилейын билдәләне ,Na,"

 
Куптән түгел Башҡортостан Республиканың халыҡ, Рәсәйҙең атҡаҙанған артисы Нажиә Аллаярова күркәм  юбилейын билдәләне. Башҡорт дәүләт опера һәм балет театрына моң алиһәһен  ҡотларға билдәле опера солистары, йырсылар, йәмәғәт эшмәкәрҙәре килде.
Нажиә Һибәт ҡыҙы ғүмерлеккә сәнғәткә ғашиҡ, сәхнә уның тормошоноң алыштырғыһыҙ бер өлөшө. Урал һандуғасы, Учалы районы ҡыҙы Нажиә Аллаярова бала сағынан сәнғәт донъяһына ғашиҡ. Мәктәптә уҡыған сағында уҡ үҙешмәкәр бейеү коллективына йөрөй, хатта, билдәле балетмейстер Фәйзи Ғәскәров та уның киләсәге - ансамблдә тип күрә. Әммә моңло тауышлы ҡыҙ күңеле менән оҙон көйлө халыҡ йырҙарына тартыла. Сығарылыш синыфында белем алғанда уға Мәскәү сәхнәһендә сығыш яһау бәхете тейә. Башҡорт сәнғәте декадаһы - Нажиә Һибәт ҡыҙын «йондоҙ»ҙар менән таныштырып, яңы маҡсаттар ҡуйыуға этәрә.  Нажиә Аллаярова Өфө сәнғәт училищеһын тамамлағандан һуң, Мәскәүҙә белемен камиллаштыра. Тыуған яғына ҡайтып, Башҡорт дәүләт филармонияһында бер аҙ  эшләй, артабан сирек быуат ғүмерен Башҡорт дәүләт опера һәм балет театрына арнай. Тиҫтәләрсә образдар аша ул халыҡҡа тағы ла яҡыная. Романстар һәм башҡорт халыҡ йырҙарын башҡарыуҙа уға тиңдәр булмай. Моңло тауышын сылтырап аҡҡан шишмә тип сағыштыралар. Талант эйәһенең ижад кисәһендә Башҡортостандың халыҡ, Рәсәйҙең атҡаҙанған артисы Раил Кучуков та йәш саҡ хәтирәләре менән уртаҡлашты. Сәнғәт кешеһенең тормошо тынғыһыҙ, гастроль артынан гастролдәр - Нажиә Һибәт ҡыҙының арыу-талыу белмәүе, тырышлығы маҡтауға лайыҡ, тине ул.  Башҡортостандың халыҡ, Рәсәйҙең атҡаҙанған артисы Нажиә Аллаярова үҙен бар яҡлап та бәхетле тип иҫәпләй. Был алтын һүҙҙәрҙе ул ижад кисәһендә бер нисә ҡат ҡабатланы. «Тамашасы һөйөүе - иң ҙур баһаларҙың береһе»,-тине ул. Байрамда ҡатнашыусылар талант эйәһенең йәш саҡ хәтирәләрен тыңлап кинәнде, экранда күрһәтелгән музыкаль клиптар ҙа сараға йәм өҫтәне.  Нажиә Һибәт ҡыҙының сәнғәткә булған оло һөйөүе - балаларына ла күсә. Ейәнсәрҙәре бөгөн республика, халыҡ-ара конкурстар лауреаты, Рәсәйҙең абруйлы концерт майҙансыҡтарында сығыш яһайҙар.  Сәнғәт әһеле Нажиә Аллаярованың Башҡортостан сәнғәтен үҫтереүгә индергән өлөшө баһалап бөткөһөҙ. Ҡайнар алҡыштар, ҡотлау һүҙҙәре - барыһы ла ысын күңелдән, оло йөрәктән килә. Һандуғастай моңло тауышлы артист менән осрашыу һәр ваҡыттағыса онтолмаҫ тәьҫораттар ҡалдырҙы. 
Сығанаҡ: http://tv-rb.ru/bash/novosti/m-ni-t/f-l-bash-ortostan-andu-asy-nazhi-allayarovany-izhad-kis-e-tte/
 
 ","
	Шаршамбы, 03 май 2017",Яңылыҡтар,Na
https://kulturarb.ru/ba/news/milli-simfonik-orkestrҙyң-25-jyllyғyna-arnalғan-halyҡ-ara-muzyka-festivale-ahyryna-yaҡynlasha,               Милли симфоник оркестрҙың 25 йыллығына арналған халыҡ-ара музыка фестивале ахырына яҡынлаша ,Na,"

Мәғлүм булыуынса 12 апрель көнө, «Башҡортостан» дәүләт концерт залында республиканың Милли симфоник оркестрының 25 йыллығына арналған Халыҡ-ара музыка фестивале асылғайны. Тиҙҙән 11 майҙа фестивалде ябыу тантанаһы уҙасаҡ һәм сәхнә түренән Карл Орфтың «Кармина Бурана» кантатаһы башҡарыласаҡ, тип хәбәр итә фестивалде ойоштороусылар.
Фестивалде ябыу тантанаһында Башҡортостан  Республикаһының Дәүләт академия хор капеллаһы, Өфө дәүләт сәнғәт институты хоры, Башҡорт дәүләт филармонияһы ҡарамағындағы Малайҙар капеллаһы ҡатнашыуы көтөлә.
Башҡортостан Республикаһының Милли симфоник оркестры 1992 йылда барлыҡҡа килгән. Тәүге художество етәксеһе һәм баш дирижёры, оркестрҙы ойоштороуҙа ҙур көс һалыусы Таһир Таузах улы Камалов. 2015 йылдан алып бөгөнгәсә  коллектив «Башҡортостан» дәүләт концерт залында эшләй.
Оркестрҙа барлығы 115 кеше иҫәпләнә, шуларҙың 89 музыкант. Заһир Исмәғилев исемендәге Өфө дәүләт сәнғәт институтын, Н.А. Римский-Корсаков исемендәге Санкт-Петербург дәүләт консерваторияһын, П.И. Чайковский исемендәге Мәскәү дәүләт консерваторияһын тамамлаған өс дирижёр эшләй. Әлеге ваҡытта республикабыҙҙың Милли симфоник оркестрының баш дирижёр вазифаһын Раушан Яҡупов башҡара.
Мәҙәни проекттарҙы тормошҡа ашырыу өсөн бирелгән Башҡортостан Башлығы гранты ярҙамында ойошторолған Халыҡ-ара музыка фестивале 11 майҙа киске сәғәт 7-лә башлана.
 
Гүзәл Багаева
 
 ","
	Шаршамбы, 03 май 2017",Яңылыҡтар,Na
https://kulturarb.ru/ba/news/ajgiz-bajmөhәmәtovtyң-hyyalғa-ҡarshy-spektakle-kolyada-plays-2017-festivalenә-jyjyna, Айгиз Баймөхәмәтовтың Хыялға ҡаршы» спектакле «Коляда-Plays-2017» фестиваленә йыйына ,Na,"

“Ҡалдырма, әсәй!” повесы  М.Ғафури исемендәге Башҡорт дәүләт академия драма театрында “Хыялға ҡаршы” спектакле исеме аҫтында сәхнәләштерелә. Ҙур полулярлыҡ һәм билдәлелек яулап өлгөргән китап кеүек, спектакл дә публика һөйөүен тиҙ яуланы, шулай уҡ сит республика театрҙарында ла  ҙур уңыш менән ҡуйыла.
Екатеринбург ҡалаһында йыл һайын уҙғарылып килгән «Коляда-Plays-2017» фестивалендә М.Ғафури исемендәге Башҡорт академия драма театры ла ҡатнашырға теләк белдергән. Театр актерҙары Айгиз Баймөхәмтәовтың «Хыялға ҡаршы» спектакле менән ҡатнашырға йыйына. Фестиваль Екатеринбург ҡалаһында үтә, «Щелкунчик» балет театры сәхнәһендә 26 июнь көнө  Башҡорт академия драма театры артистары был әҫәрҙе тамашасы хөкүменә тәҡдим итәсәк.
Фестиваль 20 июндән алып 29-на тиклем дауам итә. «Донъяның 34 театрҙарынан 36 спектакль күрһәтеләсәк. Быйылғы фестивалдә Румыния, Сербия һәм Македониянан ижади коллективтар килеүе көтөлә», - тип белдерә фестивалдең директоры Николай Коляда.
 «Коляда-Plays-2017» фестиваль программаһына М.Ғафури исемендәге Башҡорт академия драма театры артистары ҡатнашлығындағы «Троя хаҡында йыр»  проекты ла ҡатнаша,  27 июнь көнө «Щелкунчик» балет театры сәхнәһендә күрһәтеләсәк.
 
 ","
	Шаршамбы, 03 май 2017",Яңылыҡтар,Na
https://kulturarb.ru/ba/news/mөnir-ҡunafindyң-jөҙөp-barғan-ti-attar-diңgeҙҙә-kitaby-donya-kүrҙe," Мөнир Ҡунафиндың «Йөҙөп барған, ти, аттар диңгеҙҙә…» китабы донъя күрҙе ",Na,"

Күптән түгел Зәйнәб Биишева исемендәге Китап» нәшриәтендә журналист, шағир һәм  яҙыусы Мөнир Ҡунафиндың «Йөҙөп барған, ти, аттар диңгеҙҙә…» китабы донъя күрҙе.
Авторҙың был китабына 2015 йылда Башҡортостан Башлығы грантына «Китап» нәшриәте үткәргән «Яңы офоҡтар» конкурсында еңеп сыҡҡан повесы һәм халыҡ яратып уҡыған хикәйәләре индерелде.
Мөнир Сәхиулла улы Ҡунафин –билдәле журналист һәм  шағир, Рәсәйҙең һәм Башҡортостандың Журналистар һәм Яҙыусылар союздары ағзаһы, Башҡортостан Республикаһының атҡаҙанған мәҙәниәт хеҙмәткәре.
Мөнир Сәхиулла улы Ҡунафин 1971 йылдың 17 мартында Ғафури районының Сәйетбаба ауылында тыуған. 1988 йылда Рәми Ғарипов исемендәге 1-се Башҡорт республика гимназия-интернатын, 1993 йылда Башҡорт дәүләт университетының башҡорт филологияһы һәм журналистика факультетын тамамлай.
Уның хеҙмәт эшмәкәрлеге журналистика менән бәйле. «Йәшлек» республика йәштәре гәзитендә бүлек мөдире, яуаплы сәркәтип, баш мөхәррир урынбаҫары була, артабан «Ватандаш» журналында бүлек мөдире булып эшләй. 2012 йылдан «Шоңҡар» йәштәр журналының баш мөхәррир вазифаһын башҡара.
Шиғриәт, проза менән бер рәттән Мөнир Ҡунафин драматургияла ла яңынан-яңы үрҙәр яулай. Уның Стәрлетамаҡ башҡорт драма театры сәхнәләштереүендә «Тыңлайыҡ ваҡыт аҡҡанын…» философик спектакле] тамашасы тарафынан йылы ҡабул ителде. Драматургиялағы дебюты 2005 йыл: Ғафури районының Сәйетбаба ауылы халыҡ театры уның «Бер ус бойҙай» пьесаһын ҡуя.
Мөнир Ҡунафин “Шундай мәлем”, “Ғүмер тигәндәре…”, “Тәңре өрөк ҡапҡанда” исемле китаптар авторы.
 
Гүзәл Багаева
 
 ","
	Шаршамбы, 03 май 2017",Яңылыҡтар,Na
https://kulturarb.ru/ba/news/һuҡyrҙar-өsөn-respublika-mahsus-kitaphanaһynda-өfө-biblioeңerҙәre-2017-үtte,             Һуҡырҙар өсөн республика махсус китапханаһында “Өфө библиоэңерҙәре 2017” үтте ,Na,"

Һуҡырҙар өсөн Башҡортостан республика махсус китапханаһында “Өфө библиоэңерҙәре 2017” шаулап-гөрләп үтеп тә китте. Быйылғы йылдың “Яңы уҡыу” темаһы Экология йылына бағышланды.
 Килгән ҡунаҡтарҙы “Экологик аҡланда” тактиль китаптар күргәҙмәһе ҡаршыланы. Вируталь күргәҙмә “Был нескә планета” экологик темаға бағышланған баҫмалар менән таныштырҙы. Башҡортостан республикаһы Милли музей экспозициялары региондың флораһын һәм фаунаһын тәҡдим итте. Акцияла ҡатнашыу иҫтәлеге итеп, ҡунаҡтарға экопакеттар таратылды.
Акцияны, махсус китапхана директоры вазифаһын ваҡытлыса башҡарыусы Ирина Күсәрбаева асып ебәрҙе. Ошонда уҡ, фойела, ҡунаҡтар Башҡортостандың атҡаҙанған рәссамы Мөнир Зөбәйеров менән дә осрашты. Рәиф Бадыҡовтың “Кадр эсенә сумыу” күргәҙмәһе лә ситтә тороп ҡалманы.
Бәләкәй балалар өсөн майҙанда, БДУ доценты Рәйсә Ғайсина, кескәйҙәрҙе үҙенең “Нефть тамсыһы” китабы менән таныштырҙы. Китап ябай ғына телдә нефттең барлыҡҡа килеүе, уның тәбиғәттәге һәм кеше тормошондағы роле тураһында һөйләй. “Тотоп ҡарай торған зоопарк” майҙанында, ҡатнашыусылар, күҙҙе бәйләп, бармаҡтар менән генә контур буйлап хайуандарҙы танынылар. Наталья Макарованың бисер үреү мастер-классы, күреү һәләтенән яҙып та, ошондай матур эштәр башҡарып булғанлығын иҫбатланы. Ҡыҙыл китап биттәре буйынса уҙғарылған “Экологик башватҡыс” конкурсы ла үҙ еңеүселәрен билдәләне. Теләүселәр “Район һәм ҡалалар буйлап сәйәхәт” конкурсында ла ҡатнаштылар. Рельефлы графика ярҙамында, республикабыҙ райондарының гербтарын билдәләнеләр. Тауыш яҙҙырыу студияһында тәбиғәт тураһында башҡортса һәм русса лирик шиғырҙар яҙҙырҙылар. Иң күңелле “Көйҙө билдәлә” конкурсы үтте. Унда бөтәһе лә көслө теләк менән ҡатнашты. “Өфө библиоэңерҙәре”н Роман Пожидаевтың “Урман һуҡмағы” кинофильмы тамамлап ҡуйҙы. Акция аҙағында еңеүселәргә бүләктәр тапшырылды.
 ","
	Шишәмбе, 02 май 2017",Яңылыҡтар,Na
https://kulturarb.ru/ba/news/dalan-estrada-tөrkөmө-gastroldәr-menәn-silәbelә, «Далан» эстрада төркөмө гастролдәр менән Силәбелә ,Na,"

Хөсәйен Әхмәтов исемендәге Башҡорт дәүләт филармонияһы хәбәр итеүенсә,  Башҡортостандың халыҡ артисы Артур Туҡтағолов етәкселегендәге легендар «Далан» эстрада төркөмөнөң милләттәштәрәбеҙ күпләп йәшәгән төбәктәрҙә гастролдәре дауам итә. 
Был юлы ижади төркөм Силәбе өлкәһенең Арғаяш, Ҡонашаҡ, Сосновка, Красноармейск райондары, Миәс ҡалалаһында сығыш яһаған.  Төбәк тамашасыһына «Далан» эстрада төркөмө ижады яҡшы таныш. Уларҙың концерттарын был яҡтарҙа һәр саҡ көтөп алалар. Силәбе ҡалаһында ҙур уңыш менән тамаланған гастролдәр быға асыҡ дәлил.  
«Далан» төркөмөнөң сығыштарын һәр ерҙә ихлас ҡабул иттеләр. Башҡортостан артистарына ябай тамашасылар ҙа, коллективтың ижад кимәлен юғары баһалаған профессионалдар ҙа һәм музыка тәнҡитселәре лә үрә баҫып алҡышланы.
Урал Федераль округы буйынса Башҡортостан Республикаһы вәкиле  Амур Хабибуллин, был гастролдәр башҡорт йыр-моңон үҙ итеүселәрҙә ҙур ҡыҙыҡһыныу уятып ҡына ҡалманы, ә матур хәтирәләр ҡалдырып, киләсәк быуанда милли рух тәрбиәләүгә, телебеҙҙе һаҡлауға үҙ өлөшөн индерҙе, тип билдәләп үтте. 
 
 ","
	Шишәмбе, 02 май 2017",Яңылыҡтар,Na
https://kulturarb.ru/ba/news/bashҡortostandyң-halyҡ-shaғiry-nazar-nәzhmi-yubilejyna-әҙerlek-bashlandy, Башҡортостандың халыҡ шағиры Назар Нәжми юбилейына әҙерлек башланды  ,Na,"

Республика Башлығы Рөстәм Хәмитов Башҡортостандың халыҡ шағиры Назар Нәжмиҙең тыуыуына 100 йыл тулыуҙы билдәләү тураһында Указға ҡул ҡуйҙы. Документҡа ярашлы, Республика Хөкүмәтендә сараны ойоштороу комитеты булдырылған. Уны вице-премьер Салауат Сәғитов етәкләй. Назар Нәжмиҙең 100 йыллыҡ юбилейы 2018 йылда билдәләнәсәк. Билдәле дата ҙур сара булараҡ уҙғарыласаҡ. Республика Башлығының ҡарар проекты менән БР Мәҙәниәт министрлығының рәсми сайтында танышырға мөмкин.
Шулай уҡ шағирҙың 100 йыллығына һәм иҫтәлегенә Өфө ҡалаһында һәм Дүртөйлө районында төрлө саралар уҙғарылыуы көтөлә.
Мәғлүмәт өсөн: Назар Нәжми (Назар Нәжметдин улы Нәжметдинов) 1918 йылдың 5 февралендә Башҡортостандың Дүртөйлө районы Миңеште ауылында тыуа. Ауылында ете йыллыҡ мәктәпте тамамлағас, Өфө металлургия рабфагында уҡый. 1938 йылда Башҡорт дәүләт педагогия институтына уҡырға инә. Институттың өсөнсө курсынан, 1941 йылда, Бөйөк Ватан һуғышына китә, унан 1946 йылда ғына ҡайта, һуғыш фронттарында күрһәткән батырлыҡтары өсөн ике тапкыр II дәрәжә Ватан һуғышы, Ҡыҙыл Йондоҙ ордендары һәм миҙалдар менән наградлана.Ҡайтҡас, уҡыуын дауам итә: 1947 йылда институттың тел һәм әҙәбиәт факультетын тамамлай.Назар Нәжми 1947 — 1949 йылдарҙа “Совет Башҡортостаны” гәзите, “Әҙәби Башҡортостан” журналы редакцияларында эшләй. 1955 — 1959 йылдарҙа ул — “Һәнәк” журналының баш мөхәррире, 1962 — 1969 йылдарҙа — Башҡортостан Яҙыусылар союзы идараһы рәйесе. Башҡорт әҙәбиәтен үҫтереүҙә күрһәткән хеҙмәттәре өсөн Октябрь Революцияһы ордены, ике тапкыр Хеҙмәт Ҡыҙыл Байрак ордены менән наградлана. Башҡорт АССР-ы Юғары Советы депутаты итеп һайлана. РСФСР дәүләт премияһы һәм республиканың Салауат Юлаев исемендәге дәүләт премияһы лауреаты. Уға 1993 йылда Башҡортостандың халыҡ шағиры исеме бирелде. Назар Нәжми утыҙынсы йылдарҙың аҙағында яҙа башлай. Уның тәүге шиғырҙары 1937 йылда республика гәзиттәрендә баҫыла; шиғыр һәм хикәйәләре “Беренсе йыр” (1938), “Икенсе йыр” (1939) тигән альманахтарҙа урын ала. 1940 йылда “Октябрь” журналында “Ауыл эскиздары” исемле шиғырҙар циклы сыға.1950 йылда Назар Нәжмиҙең “Тамсылар” исемле беренсе шиғырҙар йыйынтығы донъя күрә. Артабан сыҡҡан “Тулҡындар”, “Көтөлмәгән ямғыр”, “Ер һәм йыр”, “Шиғырҙар һәм поэмалар” тигән поэтик китаптары шағир талантының яңынан-яңы һыҙаттар менән байый һәм үҫә барыуы хаҡында һөйләй. Шағирҙың “Әсә”, “Ҡайындар”, “Ҡапҡалар”, “Йыр тураһында баллада” тигән поэмалары киң билдәлелек алды. 60 — 70-се йылдарҙа яҙылған “Дуҫ тураһында ун бер йыр”, “Күлдәк”, “Иблес”, “Урал” исемле поэмалары уның эпик әҫәрҙәренең тәрән драматизм менән һуғарылыуы хаҡында һөйләй.Назар Нәжмиҙең байтаҡ китаптары Мәскәүҙә һәм Өфөлә рус теленә тәржемә ителде.Ул драматургия өлкәһендә лә әүҙем эшләне: “Яҙғы йыр”, “Хуш, Хәйрүш”, “Саҡырылмаған ҡунаҡ”, “Егет егетлеген итә”, “Гармунсы дуҫ”, “Күршеләргә ҡунаҡ килгән”, “Ҡыңғыраулы дуға”, “Әтәмбәй” тигән пьесалары Башҡорт дәүләт академия драма театрында ҡуйылды.
 
 ","
	Шишәмбе, 02 май 2017",Яңылыҡтар,Na
https://kulturarb.ru/ba/news/berҙәmlek-halyҡ-ara-milli-mәҙәniәttәr-festivale-hәҙer-social-seltәrҙәrҙ, «Берҙәмлек» Халыҡ-ара Милли мәҙәниәт фестивале социаль селтәрҙәрҙә ,Na,"

Республика халыҡ ижады хәбәр итеүенсә,  Вконтакте  һәм Facebook социаль селтәрҙәрҙә «Берҙәмлек » Халыҡ-ара Милли мәҙәниәт фестиваленең төркөмдәре асылған. 
Төркөмдә ағымдағы йылдың 7-12 июнь көндәрендә баш ҡалала уҙасаҡ фестивалдең иң актуаль һәм ҡыҙыҡлы мәғлүмәттәре генә тупланасаҡ. Шулай уҡ ҡатнашыусы коллектив һәм төркөмдәрҙең фото һәм видеоларын ҡарау мөмкинлеге буласаҡ.
Быйыл Халыҡ-ара Милли мәҙәниәт «Берҙәмлек» фестивале республикабыҙҙың Дыуан, Ҡыйғы, Мәсетле, Салауат, Балаҡатай райондарында һәм Өфө ҡалаһында үтәсәк.
Фестиваль программаһы һәр йылдағыса бик бай һәм мауыҡтырғыс. Байрам сиктәрендә тамашасылар Ҡытай, Индия, Эстония, Корея, Сербия, ЮАР, Шри-Ланка, Колумбия, Мексика, Иран илдәренең мәҙәниәте, милли ғөрөф-ғәҙәттәре һәм традициялары менән таныша аласаҡ. 
Фестиваль «Рәсәй мәҙәниәте» (2012-2018 йй.) федераль маҡсатлы программа сиктәрендә ойошторола һәм 2020 йылда уҙасаҡ Бөтә донъя Фольклориадаға әҙерлек сараһы ла.
Фестивалде ойоштороусылар: . В.Д.Поленов исемендәге Рәсәй Халыҡ ижады йорто, Рәсәй Федерацияһының Мәҙәниәт министлығы, Башҡортостан Республикаһының Мәҙәниәт министрлығы, Республика халыҡ ижады йорто, Өфө ҡалаһы Хакимиәте, Дыуан, Ҡыйғы, Мәсетле, Салауат һәм Балаҡатай райондары.

Гүзәл Багаева


 ","
	Шишәмбе, 02 май 2017",Яңылыҡтар,Na
https://kulturarb.ru/ba/news/shәjehzada-babich-isemendәge-jәshtәr-premiyaһyna-eshtәr-ҡabul-itel, Шәйехзада Бабич исемендәге  йәштәр премияһына эштәр ҡабул ителә  ,Na,"

Йәштәр сәйәсәте һәм спорт министрлығынан хәбәр итеүенсә, Башҡортостанда Шәйехзада Бабич исемендәге дәүләт республика йәштәр премияһына эштәр ҡабул ителә башланы.
Премия әҙәбиәт, сәнғәт һәм архитектура өлкәһендәге иң яҡшы эштәр өсөн тапшырыла. Наградаға айырым шәхестәр, шулай уҡ коллективтар дәғүә итә ала. Конкурс шарттары буйынса, кандидаттар 35 йәштән өлкән булмаҫҡа тейеш. Еңеүселәргә 150 мең һум күләмендә премия тапшырыла. Эштәр 1 июлгә тиклем Йәштәр сәйәсәте һәм спорт министрлығында ҡабул ителә.
 Мәғлүмәт өсөн: Башҡортостан Республикаһының Шәйехзада Бабич исемендәге йәштәр дәүләт премияһы 1995 йылда әҙиптең 100 йыллыҡ юбилейы айҡанлы һәм уның исемен мәңгеләштереү маҡсатында Башҡортостан Республикаһы Хөкүмәте тарафынан өмөтлө йәш ижадсыларҙы дәртләндереү өсөн булдырылған. Әҙәбиәт, сәнғәт һәм архитектура өлкәһендә эшләүселәргә юғары ижади ҡаҙаныштары өсөн бирелә.
Күренекле башҡорт шағиры Шәйехзада Бабич исеме менән аталған был премия, дөйөм алғанда, Башҡортостан комсомолының 1967 йылдан 1990 йылғаса тапшырылып килгән Ғәлимов Сәләм исемендәге премияһын алмаштырҙы.
Премияның төп маҡсаты: Башҡортостан Республикаһының төрлө яҡлы үҫешенә мөһим өлөш индергән йәш яҙыусыларҙы, рәссамдарҙы һәм архитекторҙарҙы, артистарҙы, музыканттарҙы һәм режиссёрҙарҙы дәртләндереү. 1995 йылда булдырылғандан һуң премия йыл һайын тапшырылып килһә, 2011 йылдан уның лауреаттары ике йылға бер билдәләнә башланы.
Шәйехзада Бабич исемендәге республика йәштәр премияһы бер үк ваҡытта өс өлкәлә - әҙәбиәттә, сәнғәттә һәм архитектурала ҙур ҡаҙаныштарға өлгәшкән өсөн бирелә. Премия ҡағиҙәһенә ярашлы, был күрһәткестәргә түбәндәгеләр инә:
нәфис әҙәбиәт өлкәһендә— барлыҡ төрҙәге һәм жанрҙағы (проза, шиғриәт, драматургия, балалар әҙәбиәте, әҙәбиәт белеме һәм тәнҡит, әҙәби тәржемә) әҙәби әҫәрҙәр һәм ижад материалдары өсөн;
һынлы сәнғәт өлкәһендә— рәсем һәм һынлы сәнғәт, скульптура, графика һәм биҙәү-ғәмәли сәнғәт әҫәрҙәре өсөн;
театр, музыка, эстрада, цирк сәнғәте һәм хореография өлкәһендә — йәш композитор, режисссёр, дирижёр, балетмейстер, хормейстер, артист һәм рәссамдарҙың, сәхнәселәрҙең музыкаль-драматик постановкаларҙағы, үҙенсәлекле композицияларҙағы, балалар өсөн постановкаларҙағы, эстрада, цирк һәм дөйөм тамашаларҙағы эштәре, шулай уҡ театр, музыка, страда, цирк сәнғәте һәм хореография буйынса тикшеренеүҙәре өсөн;
кинематография өлкәһендә — сценарий авторҙарының, режиссёр, рәссам, оператор һәм артистарҙың нәфис, документаль һәм анимацион фильмдарҙағы эштәре, шулай уҡ кино сәнғәтен өйрәнеп-тикшереү өсөн;
архитектура өлкәһендә— айырыуса һәләтле, яңылыҡ һәм үҙенсәлек менән айырылып тороп, йәмәғәт танылыуы алған һәм Башҡортостан Республикаһы мәҙәниәтен үҫтереүгә һиҙелерлек өлөш индергән архитектура әҫәрҙәре өсөн.
Эштәр 1 июлгә тиклем түбәндәге адрес буйынса ҡабул ителә: 450000, Өфө ҡалаһы, Ленин урамы, 10, 24-се бүлмә — талантлы йәштәргә һәм йәштәрҙең башланғыстарына булышлыҡ итеү бүлеге. Белешмәләр өсөн телефон: (347) 218-03-08. Электрон почта: Этот адрес электронной почты защищён от спам-ботов. У вас должен быть включен JavaScript для просмотра..
 ","
	Шишәмбе, 02 май 2017",Яңылыҡтар,Na
https://kulturarb.ru/ba/news/өfөlә-barlyҡ-teatrҙarҙy-berlәshtergәn-teatr-yaҙy-respublika-festivale-tamamlandy, Өфөлә барлыҡ театрҙарҙы берләштергән «Театр яҙы» республика фестивале тамамланды ,Na,"

Мәжит Ғафури исемендәге Башҡорт дәүләт драма театры хәбәр итеүенсә (http://bash.bashdram.ru) , күптән түгел Өфөлә барлыҡ театрҙарҙы берләштергән «Театр яҙы» республика фестивале тамамланды. Фестиваль үҙ маҡсатына иреште – театрҙың ижтимағи һәм мәҙәни тормоштағы роле баһалап бөткөһөҙ, республика театрҙары донъя һәм Рәсәй коллективтары менән бер рухта лайыҡлы ижад итә, идеяһы, замандаштарына, ватандаштарыбыҙға әйтер һүҙе бар, республикабыҙҙың һәр театр коллективы уникаль - был хаҡта фестивалдә ҡатнашыусы барлыҡ театр һәм йәмәғәтселек вәкилдәре, тамашасылар, юғары ҡунаҡтар, театр тәнҡитселәре билдәләне. 
Еңеүселәр 9 номинацияла билдәләнде, шуға өҫтәп фестивалдең махсус приздары һәм дипломдары тапшырылды. Фестивалдә сығыш яһаусы барлыҡ коллективтарға ла «Фестивалдә ҡатнашҡан өсөн» дипломы бирелде. Ә еңеүселәргә приздар түбәндәгесә бүленде: “ Иң яҡшы спектакль” - “Ерҙәштәр” (М.Кәрим, реж. А.Федоров) -Салауат Башҡорт дәүләт драма театры спектакле. 
“Иң яҡшы режиссерлыҡ эше ” - Илсур Ҡаҙаҡбаев - “Хыялға ҡаршы” спектакле өсөн (А.Баймөхәмәтов, А.Ишбулдина). 
Интернет- тауыш биреүҙәр һөҙөмтәһендә тамашасы һөйөүе Призы -“Урал-батыр”спектакленә бирелде (В.Аношкин, реж.-И.Әлмөхәмәтов) Башҡорт дәүләт ҡурсаҡ театры. Башҡортостандың Рәсәй мәҙәниәт хеҙмәткәрҙәре профсоюзы Республика ойошмаһының махсус призын А.Кузьменко ""Хыялға ҡаршы "" спектаклендәге Саша роле өсөн Ринат Баймырҙинға тапшырҙы. 
“Иң яҡшы сценография” - Рифҡәт Арыҫланов «Урмандарға керһәң» (Ә.Ғаязов), “Салауат Юлаев” (З.Исмәғилев) спектаклдәре өсөн. 
“ Иң яҡшы музыкаль биҙәлеш” - Илшат Яхин “Хыялға ҡаршы” (А.Баймөхәмәтов, А.Ишбулдина) спектакле өсөн.
“Иң яҡшы ир-егет роле” - Айрат Фәтихов “Башмағым” (Х.Ибраһимов) спектаклендәге Кәрим бай роле өсөн - Өфө «Нур» Татар дәүләт театры.
“ Иң яҡшы ҡатын-ҡыҙ роле” - Залина Сөләймәнова «Йәнкиҫәк» (Т.Килмөхәмәтов, реж.И.Ҡаҙаҡбаев) спектаклендәге Миңйыһан роле өсөн - А.Мөбәрәков ис. Сибай Башҡорт дәүләт драма театры.
“Икенсе пландағы иң яҡшы ир-егет роле” - Радик Ғәлиуллин - “Ерҙәштәр” (М.Кәрим) спектаклендәге Ҡорбанғәли роле өсөн. 
“ Икенсе пландағы иң-яҡшы ҡатын-ҡыҙ роле” - Зиләрә Юлтаева “Люксембургкҡа барып ҡайтҡансы …” (М.Ҡунафин) спектаклендә Гөлнәзирә роле өсөн- Стәрлетамаҡ ТКБ.
Тәнҡитселәр коллегияһының махсус призы - “Башмағым” (Х.Ибраһимов, реж. Б.Ибраһимов) спектакленә - Өфө «Нур» Татар дәүләт театры.
Махсус призға лайыҡ булыусылар: 
Башҡорт дәүләт опера һәм балет театры – “ Милли музыка традицияларын һаҡлағаны өсөн, Башҡорт дәүләт Ҡурсаҡ театры - ""Урал-Батыр"" эпосын юғары художестволы кимәлдә кәүҙәләндергәне өсөн (В.Аношкин, реж.И.Әлмөхәмәтов), “ Ай тотолған төндә» (М.Кәрим, реж. М.Күлбаев) - Стәрлетамаҡ рус дәүләт драма театры - Башҡортостан тетр эшмәкәрҙәре союзының махсус призына лайыҡ булды. Фестиваль Дипломы менән - БР-ҙың Республика рус академия драма театры спектакле - “Акбузат. Белый конь. Златая птица” спектакленең балет труппаһы бүләкләнде.
Приздарҙы һәм бүләктәрҙе Фестиваль директоры, БДАДТ-ның художество етәксеһе Олег Ханов, Профсоюздарҙың Республика комитеты рәйесе Александр Кузьменко, Башҡортостан театр эшмәкәрҙәре союзы рәйесе вазифаһын башҡарыусы Хөрмәтулла Үтәшев, тәнҡитселәр коллегияһы рәйесе Валентина Федорова (Мәскәү), коллегия ағзалары: Евгения Розанова (Мәскәү), Айһылыу Сәғитова, Динә Дәүләтшина, Рида Буранова , шулай уҡ республикабыҙҙың киң билдәле ижадсылары: композитор Рим Хәсәнов, кинорежиссер Айнур Асҡаров, артистар - Эльвира Юнысова, Рушана Бабич, рәссам Игорь Тонконогий тапшырҙы.
Фестивалде ябыу тантанаһы башҡорт һабантуйы формаһында ҡуйылғайны һәм унда төрлө «йәйләүҙәрҙән ырыуҙаштар» - театрҙар саҡырылды.
Бүләкләүҙәр М.Ғафури исемендәге Башҡорт академия драма театры артистары башҡарыуында төрлө театраль сәхнәләр һәм Өфө театрҙарының музыкаль номерҙары менән үрелеп барҙы. Өфө «Нур» татар дәүләт театры « Башмағым»дан өҙөк уйнаһа, Башҡорт дәүләт ҡурсаҡ театры сағыу «Аулаҡ өй» бейеүен бүләк итте. Башҡорт дәүләт опера һәм балет театры солистары Алиса Алексеева һәм Данир Тимербулатов, Республика рус дәүләт драма театры артистары Михаил Павлов менән Нурзидә Абизова «Акбузат. БЕЛЫЙ КОНЬ. ЗЛАТАЯ ПТИЦА» спектакленән Һәүбән һәм Нәркәс йырын башҡарҙы. Тантана һуңында «Театр яҙы - 2017» Республика фестиваленең гимны (З.Баймырҙина һүҙҙәре, У.Иҙелбаев музыкаһы) яңғыраны.

 ","
	Шишәмбе, 02 май 2017",Яңылыҡтар,Na
https://kulturarb.ru/ba/news/kumertau-ҡalaһynda-kinjә-aryҫlanov-isemendәge-bashҡort-folklor-ansambleneң-jomғaҡlau-koncerty-үtte,  Кумертау ҡалаһында Кинйә Арыҫланов исемендәге башҡорт фольклор ансамбленең йомғаҡлау концерты үтте ,Na,"

“Юшатыр” гәзите хәбәр итеүенсә, күптән түгел  Күмертауҙың «Рассвет» мәҙәниәт йортонда Кинйә Арыҫланов исемендәге башҡорт фольклор ансамбленең йомғаҡлау концерты үткән. Етәксеһе Ринат Хәйбуллин халҡыбыҙ йырҙары, ҡурай моңдары, дәртле бейеүҙәр, йолаларҙан торған концерт программаһын әҙерләгән.
Фольклор ансамбленең тәүге ҡумыҙсылары етәксеһе, ветераны, Почет билдәһе ордены, Еңеүҙең 40 йыллығына Бөтә Союз фестивале лауреаты миҙалы менән бүләкләнде, Башҡортостан Республикаһының атҡаҙанған уҡытыусыһы Хәҙисә Ғимран ҡыҙы Солтангәрәева ла килгәйне. Ул, ансамблдең төҙөлгән сағын бөгөнгө хәле менән сағыштырып, хәтирәләрен уртаҡлашты. Шулай уҡ ансамбль ветераны Ирек Ғәли улы Үҙәнбаев үҙенең изге теләктәрен еткерҙе һәм уңыштар теләне.
Һәүәҫкәр йырсы, фольклор коллективының ветераны БР-ҙың атҡаҙанған мәҙәниәт хеҙмәткәре, БР-ҙың атҡаҙанған табибы Ришат Вахитовтың сығышы, тамашасыларҙы илаһи моң менән хистәр тулҡынына күмеп, уларға мөхәббәтле яҙ бүләк итте.
Ҡалабыҙҙың йәш бейеүсеһе Гүзәлиә Хәлилованың бейеүе барыһына ла оҡшаны, ә йәш йырсы Айнур Туҡтаевтың үҙенә генә хас моңо менән халҡыбыҙҙың мәшһүр «Урал» йырын башҡарыуы рухи күтәренкелек өҫтәне.
Йәш ҡурайсы Радмир Хәлитов та, «Сулпан» вокал ансамбле лә тамашасы күңелен яуланы. Ансамблдең гармунсы, ҡурайсы, бейеүсе, йырсылары булған Гөлназ Әмирғәлина, Мәйсәрә Хәлилова, Земфира Ибраһимова, Зөлфиә Шәфиева, Әҡлимә Йосопова, Сәмәрә Мәһәҙиева, Фатима Усманова, Әхиәр Шәйәхмәтов, Хаҡҡолой Мөхәмәтйәнов, Рифат Вахитов, Салауат Йосопов, Миншат Ишкинина, Дим Асаинов, Булат Урманбәтов, Фаил Кәримовтарҙың сығыштары алҡыштарға күмелде.
Ҡала башҡорттары ҡоролтайы рәйесе Әлфиә Шәмиғолова коллективҡа ижади уңыштар теләп, тағы ла яңынан-яңы программа, йола байрамдарын тергеҙеп халыҡҡа күрһәтеүҙе һораны һәм фольклор ансамблен 35 йыллығы менән ҡотлап, ҡала башҡорттары ҡоролтайының Почет грамотаһын тапшырҙы.
Тамашасылар рәхмәттәрен әйтеп, тағы ла концерт көтөп ҡалыуҙарын белдереп таралышты.
 
 ","
	Йома, 14 апрель 2017",Яңылыҡтар,Na
https://kulturarb.ru/ba/news/hәsәn-nazarҙyң-75-jәshlek-olpat-yubilejy-uңajynan-һajlanma-әҫәrҙәr-kitaby-donya-kүrҙe, Хәсән Назарҙың 75 йәшлек олпат юбилейы уңайынан “Һайланма әҫәрҙәр” китабы донъя күрҙе  ,Na,"

Күренекле шағир, Салауат Юлаев исемендәге дәүләт премияһы лауреаты Хәсән Назар – бөгөнгө башҡорт шиғриәте кимәлен билдәләгән шәхестәрҙең береһе. Уның “Бөркөттәр төйәге”, “Шоңҡар сөйәм”, “Заман заңы”, “Асманға ашыу”, “Ғүмер һәм дәүер” кеүек китаптарын әҙәбиәт һөйөүселәр йылы ҡабул итһә, оло быуын әҙиптәре юғары баһаһын биреп, матбуғатта сығыш яһаны. “Ауыҙ тултырып әйтергә була: Хәсән Назар – кешеләрҙе шиғырлы итер өсөн, тимәк, иманлы итер өсөн килгәндәрҙең береһе”, – тип яҙғайны заманында Башҡортостандың халыҡ шағиры Назар Нәжми. 
 Хәсән Назарҙың 75 йәшлек олпат юбилейы уңайынан “Һайланма әҫәрҙәр”енең донъя күреүе әҙәбиәтебеҙ өсөн үҙе бер һөйөнөслө ваҡиғаға әүерелде. Был һәлмәк йыйынтыҡҡа әҙиптең 1960 – 2016 йылдарҙа ижад ителгән шиғырҙары, поэмалары тупланған. 
 Ошо уңайҙан З. Вәлиди исемендәге Милли китапханала китаптың исем туйы үтте. Шағирҙы ҡотлау өсөн ҡәләм оҫталары, әҙәбиәт һөйөүселәр килгәйне. – Хәсән ағай – башҡорт әҙәбиәтендәге Мостай Кәрим, Назар Нәжми кеүек абруйлы һүҙ оҫталарының береһе, – тип телмәрен башланы шағирә, Дәүләт Йыйылышы – Ҡоролтай Рәйесе урынбаҫары Йомабикә Ильясова. – Ул үҙ ижадына ла, бүтәндәрҙекенә лә юғары талап ҡуя. Шуға ла уның кәңәшенә һәр саҡ ҡолаҡ һалдыҡ, ә инде ыңғай баһаһын алһаҡ – шатлыҡ кисерҙек. Хәсән Назарҙың шиғырҙары ҡабатланмаҫ образдары, һүҙ мәргәнлеге менән алдыра. Уның дүрт юллыҡ шиғырҙары байтаҡ. Замандашыбыҙ ана шул дүрт юллыҡта ҡайһы берәүҙәр поэмаға һыйҙыра алмаған фәлсәфәләрҙе асып һалған. Йомабикә Ильясова, әҙипте яңы китабы менән тәбрикләп, Дәүләт Йыйылышы – Ҡоролтай Рәйесе Константин Толкачевтың ҡотлау хатын тапшырҙы.
 Әҙәбиәтебеҙ аҡһаҡалы, Башҡортостандың халыҡ яҙыусыһы Ноғман Мусин да ҡәләмдәшенә ихлас теләктәрен еткерҙе. – Ҡыҙғанысҡа ҡаршы, күпселек шағирҙар ошо йәшкә етә алмай, – тине танылған прозаик. – Ә Хәсән дуҫым олпат йәштә лә үҙен егеттәрсә тота, яңы әҫәрҙәре менән уҡыусыларҙы һөйөндөрөп тора. Уның матбуғатта баҫылған һәр шиғырын, мәҡәләһен уҡып барам. Шунда уҡ шылтыратып, фекеремде лә әйтәм. Һан артынан ҡыумай, сифат өсөн яҙа ул. Киләсәктә “Һайланма әҫәрҙәр”енең дауамын да ҡулға алырға яҙһын.
 Хәсән Назарҙы ҡотларға теләгәндәр бихисап ине: Гөлфиә Юнысова, Ринат Камал, Нияз Сәлимов, Марсель Сәлимов, Тамара Юлдашева кеүек әҙиптәр замандашыбыҙға йылы теләген белдерҙе. Таңсулпан Ғарипова менән Айгиз Баймөхәмәтов иһә йырлы күстәнәсен тапшырҙы.
 Шиғриәт байрамына әүерелгән сара ҡунаҡтарға күтәренке кәйеф бүләк итте. Ысын шағир һүҙе бер ҡасан да мәртәбәһен юғалтмай. Хәсән Назарҙың ижады – быға асыҡ дәлил. Юбиляр иһә үҙ сиратында З. Биишева исемендәге “Китап” нәшриәтенә, Милли китапхана хеҙмәткәрҙәренә сикһеҙ рәхмәтен белдерҙе.
Сығанаҡ: http://bashgazet.ru
 
 ","
	Йома, 14 апрель 2017",Яңылыҡтар,Na
https://kulturarb.ru/ba/news/byjylғy-ҡosh-yuly-әbjәlildә-үtәsәk," Быйылғы ""Ҡош юлы"" Әбйәлилдә үтәсәк ",Na,"

«Йәшлек” гәзите хәбәр итеүенсә, 2012 йылдан алып үткәрелгән ""Ҡош юлы"" республика бард фестивале быйыл тәүгә икенсе урында - Әбйәлил районында ойоштороласаҡ.
 Бығаса фестиваль Ейәнсурала, Таҙлар ауылы янында Һүрәм йылғаһы буйында үтә ине. Быйылғыһы 16-18 июндә уҙғарыласаҡ.
 Әле сарала ҡатнашыусыларҙы һайлау иғлан ителде. Улар Экология һәм айырыуса һаҡланған биләмәләр йылына һәм шағир Рәмил Ҡол-Дәүләт ижадына арнап сығыш яһаясаҡ. Ғаризалар ике йүнәлештә ҡабул ителә: авторҙар һәм башҡарыусылар, дуэт менән сығыш яһарға мөмкин. 16 йәштән һәм өлкәнерәктәр үҙ көстәрен һынай ала. Бардтар йырҙарын гитара йәки башҡа акустик инструменттар оҙатыуында башҡарырға тейеш.
 ","
	Йома, 14 апрель 2017",Яңылыҡтар,Na
https://kulturarb.ru/ba/news/sәhnәlә-sihri-ҡuraj-moңo-ҡumyҙ-dumbyra-һәm-ҡyl-ҡumyҙ-syңdary," Сәхнәлә сихри ҡурай моңо, ҡумыҙ, думбыра һәм ҡыл-ҡумыҙ сыңдары   ",Na,"

Иртәгә,15 апрель көнө Хөсәйен Әхмәтов исемендәге Башҡорт дәүләт филармонияһында милли аһәң, рух байлығы менән һуғарылған «Халҡымдың һүнмәҫ хазинаһы» концерттар циклын йомғаҡлау кисәһе – «Моңло халҡым аманаты» тамашаһы үтә. Башҡорт халҡының рухы, данлы-ҡанлы тарихы, ялҡынлы, матур киләсәге – ҡурай моңдарында, ҡумыҙ, думбыра һәм ҡыл-ҡумыҙ сыңдарында. Тамашаның режиссеры – Башҡортостандың атҡаҙанған артисы Сәйҙә Ильясова.
78-се ижад миҙгеле дауамында республикабыҙҙың төп мәҙәни усағы халҡыбыҙҙың быуындан-быуынға тапшырыла килгән һәм бөгөн дә үҙ абруйын юғалтмаған ата-бабаларыбыҙҙың моңло аманатын һаҡлау, үҫтереү, уны бар донъяға танытыу маҡсатында «Халҡымдың һүнмәҫ хазинаһы» концерттар циклын ойошторҙо. «Ҡурай байрамы», «Тылсымлы ҡумыҙ» һәм «Уйна, думбырам!» проекттары тиҙ арала үҙ тамашасыһын тапты. Милли рух менән һуғарылған концерттар республика халҡы, Башҡортостандан ситтә йәшәүсе милләттәштәребеҙ араһында ла популярлыҡ яула
«Халҡымдың һүнмәҫ хазинаһы» концерттар циклының йомғаҡлау тамашаһында Башҡортостандың Халыҡ ҡоралдары милли оркестры (етәксеһе - Линар Дәүләтбаев), «Арғымаҡ» этно-рок (етәксеһе - Ринат Рамаҙанов) һәм «Ирәмәл» төркөмдәре, шулай уҡ Гүзәл Үмәрғәлина (думбыра), Миңлеғәфүр Зәйнетдинов (ҡумыҙ), Зәлиә Ғәниәтуллина (ҡыл - ҡумыҙ), Илнур Хәйруллин (ҡурай) ҡатнашасаҡ. Күптән инде билдәлелек яулаған сәхнә йондоҙҙары менән бергә Мәсетле районынан «Мираҫ» һәм Ғафури районынан «Асанай» ансамблдәре лә сығыш яһаясаҡ. 
Ғәжәйеп инструменттарҙың байлығы һәм  киң мөмкинлектәрен тағы бер үҙ күҙҙәрегеҙ менән күреп, «Моңло халҡым аманаты»н ишетергә ашығығыҙ!  Илаһи көс ул – халыҡ моңо, халыҡ йыры, халыҡ көйө…
Тамашаға рәхим итегеҙ!
 
 ","
	Йома, 14 апрель 2017",Яңылыҡтар,Na
https://kulturarb.ru/ba/news/salauat-teatry-әllә-yaҙmysh-әllә-yaңylysh-spektakle-menәn-өfөlә,"                         Салауат театры “Әллә яҙмыш, әллә яңылыш” спектакле менән Өфөлә ",Na,"

Бөгөн Мәжит Ғафури исемендәге Башҡорт дәүләт академия драма театрында Салауат башҡорт дәүләт драма театры гастролдәре башлана. 13 апрель көнө театр сәхнәһендә Т. Миңнуллиндың “Әллә яҙмыш, әллә яңылыш” спектакле,ә 14 апрелдә ошо уҡ театр сәхнәһендә В. Шукшин әҫәрҙәренән торған тамашаны ҡарарға мөмкин. Гастроль спектаклдәре киске етелә башлана.
Туфан Миңнуллиндың ""Әллә яңылыш, әллә яҙмыш"" трагикомедияһын ҡуйыусы режиссер - Рәсәйҙең атҡаҙанған артисы, Башҡортостандың халыҡ артисы, Рәсәйҙең һәм Салауат Юлаев исемендәге Дәүләт премиялары лауреаты Олег Ханов, рәссамы - Башҡортостандың атҡаҙанған сәнғәт эшмәкәре Альберт Нестеров, музыкаль яҡтан биҙәүсе - Башҡортостандың атҡаҙанған артисы Яҡуп Шәрипов.
 Бергә уйнап үҫкән, бергә уҡыған айырылмаҫ ике дуҫ туйҙарын да хатта бер көндө үткәрәләр. Аяҙ көндә күк күкрәгәндәй яман шаңдау булып яңғыраған һуғыш йәштәрҙең киләсәккә булған матур өмөттәрен селпәрәмә емерә. Үлем менән йәшәү араһында ҡалған һалдаттар бер-береһенә нәҙер әйтешәләр: әгәр икеһе лә иҫән-һау ҡайтһалар, бер аҙнаға ҡатындарын алмашып торалар. Нәҙер әйтһәң, уны үтәмәйенсә ғүмерең өҙөлмәй, тип өмөтләнәләр... Ләкин әйкән нәҙерҙе үтәү – ай-һай, уйын эш түгел икән...
Ролдәрҙә: Башҡортостандың атҡаҙанған артисткалары Нәүфилә Яҡупова, Наҙгөл Иҫәнбаева, Фәтих Ҡолһарин һәм артист Риф Мусин.
 ","
	Кесе йома, 13 апрель 2017",Яңылыҡтар,Na
https://kulturarb.ru/ba/news/өfөlә-milli-simfonik-orkestrҙyң-25-jyllyғyna-arnalғan-halyҡ-ara-muzyka-festivale-asyldy, Өфөлә Милли симфоник оркестрҙың 25 йыллығына арналған Халыҡ-ара музыка фестивале асылды ,Na,"

Кисә, йәғни 12 апрель көнө «Башҡортостан» дәүләт концерт залында республиканың Милли симфоник оркестрының 25 йыллығына арналған Халыҡ-ара музыка фестивале асылды. Фестивалде асыу тантанаһында Башҡортостан Башлығы Рөстәм Хәмитов ҡатнашты.
Тәүге фестиваль концертының симфоник программаһы Н.А Римский-Корсаков һәм Сергей Рахманиновтың әҫәрҙәренән торҙо. С. Рахманинов оркестры менән фортепиано өсөн 3-сө концертта Рәсәйҙең атҡаҙанған артисы Борис Березовский соло башҡарҙы. Башҡалаға донъяның танылған һәм билдәле пианисы Борис Березовскийҙы Милли симфоник оркестрҙың баш дирижёры Раушан Яҡупов саҡырған.
«Музыка –ул тел кеүек, әгәр ҙә бала-саҡтан ишетеп,  тыңлап үҫһәң, ул һиңә аңлайышлы ғына түгел, я туған телең кеүек яҡын буласаҡ. Музыка – ул тағы ла хис, тойғо һәм кисереш. Ғаиләбеҙҙә музыка менән шөғөлләнеү традицияға әйләнеп китте. Мин был шөғөлдө артабан да дауам итә алыуыма сикһеҙ шатмын. Музыка – ул боронғо һөнәрҙәрҙең береһе, ул мәңгелек”, - ти Рәсәйҙең атҡаҙанған артисы Steinway Artist Борис Березовский.
 «Бөгөнгө фестивалдә ҡатнаша алыуыма сикһеҙ шатмын. Классик музыкала синтез темаһына һанап бөткөһөҙ вариациалар булыуын билдәләп үтәһем килә. Әйтәйек, фольклор менән поп һәм рок музыканы берләштергән коллективтар бар. Ысын фольклор һаҡлаусылар бик аҙ ҡалған. Классик музыкала булған полифония, импровизация хор йырында –миҫал булып һанала. Ул музыка  күңел өсөн. Һәр милләттең үҙ күңел музыкаһы бар», – ти Борис Вадим улы.
Башҡортостан Республикаһының Милли симфоник оркестры 1992 йылда барлыҡҡа килгән. Тәүге художество етәксеһе һәм баш дирижёры, оркестрҙы ойоштороуҙа ҙур көс һалыусы Таһир Таузах улы Камалов. 2015 йылдан алып бөгөнгәсә  коллектив «Башҡортостан» дәүләт концерт залында эшләй.
Оркестрҙа барлығы 115 кеше иҫәпләнә, шуларҙың 89 музыкант. Заһир Исмәғилев исемендәге Өфө дәүләт сәнғәт институтын, Н.А. Римский-Корсаков исемендәге Санкт-Петербург дәүләт консерваторияһын, П.И. Чайковский исемендәге Мәскәү дәүләт консерваторияһын тамамлаған өс дирижёр эшләй. Әлеге ваҡытта республикабыҙҙың Милли симфоник оркестрының баш дирижёр вазифаһын Раушан Яҡупов башҡара.
Мәҙәни проекттарҙы тормошҡа ашырыу өсөн бирелгән Башҡортостан Башлығы гранты ярҙамында ойошторолған Халыҡ-ара музыка фестивале 23 апрелгә ҡәҙәр дауам итә.
 Гүзәл Багаева
 ","
	Кесе йома, 13 апрель 2017",Яңылыҡтар,Na
https://kulturarb.ru/ba/news/yaңauylda-tөnyaҡ-balҡyshy-festivale-uҙҙy," Яңауылда ""Төньяҡ балҡышы"" фестивале уҙҙы ",Na,"

""Төньяҡ балҡышы"" фестивале Яңауылда 2012 йылдан алып уҙғарыла. Бәйге-балалар һәм үҫмерҙәрҙең һәләттәрен асыу һәм үҫтереү буйынса Яңауыл ҡалаһының муниципаль проекты. Күптән түгел район Мәҙәниәт һарайында ""Төньяҡ балҡышы"" балалар ижады конкурсының һәләтле балалар сығыштарынан торған Гала-концерты уҙҙы.
Фестиваль майҙаны йылдан-йыл киңәйә бара - 3 йәштән алып 18 йәшкә тиклемге булған һәләтле балалар үҙҙәрен вокал, йыр, бейеү, акробатика, тасуири уҡыу, оригиналь жанрҙарҙа һынаны. Конкурстың һайлап алыу этабын уңышлы үтеүселәр үҙҙәренең таланттарын телевизион эфирҙа күрһәтә алды, тип хәбәр иттеләр район хакимиәтенең мәғлүмәт-аналитика бүлегенән.
Конкурстың маҡсаты изге - балаларҙа үҙешмәкәр сәнғәтте үҫтереү һәм яңынан-яңы һәләттәр асыу. Быйылғы конкурс оҫта итеп йырлаған, бейегән, тасуири шиғыр уҡыған, төрлө музыка ҡоралдарында уйнаған балаларҙы берләштерҙе.
 ","
	Кесе йома, 13 апрель 2017",Яңылыҡтар,Na
https://kulturarb.ru/ba/news/bөgөn-ajnur-askarovtyң-өfөnәn-һөjөү-menәn-kinofilmy-tamashasylar-hөkүmenә-syғaryla, Бөгөн Айнур Аскаровтың “Өфөнән һөйөү менән” кинофильмы тамашасылар хөкүменә сығарыла ,Na,"

Бөгөн Өфөнөң биш кинотеатрында билдәле башҡорт режиссеры Айнур Аскаровтың “Өфөнән һөйөү менән” кинофильмы тамашасылар хөкүменә сығарыла. Был турала “Башҡортостан” телерадиокомпанияһының Медиаүҙәге ойошторған матбуғат конференцияһында хәбәр иттеләр.
Нәфис фильм Рәсәй буйлап прокатҡа сыға башлауы хаҡында хәбәрҙәр иткәйнек. Кинотаҫма ил тамашасыларына тәҡдим ителгән тәүге заманса башҡорт фильмы. Лирик комедия Мәскәү, Санкт-Петербург, Ҡаҙан һәм илдең башҡа төбәктәре кинотеатрҙарында күрһәтелә.
 «Өфөнән һөйөү менән!» — Рәсәй Кинематографистар берлеге ағзаһы Айнур Асҡаровтың тәүге тулы метражлы эше.
Матбуғат конференцияһында ҡуйыусы режиссер Айнур Асҡаров, сценарий авторы Айҙар Аҡманов, оператор Тимур Ғәниев ҡатнашты. Төп ролдәрҙе уйнаусы  йәш актерҙар Асҡар Нагаев, Эмиль Әмиров, Полина Смыковская, Анастасия Речистер журналистар һорауҙарына ихлас яуап бирҙеләр.
Фильм йәй һәм көҙ миҙгелдәре мәлендә төшөрөлгән. Кинотаҫмала Өфө ҡалаһының барлыҡ матур күренештәрен, башҡалала ойошторолған мәҙәни байрам «Симфоник төн», «Дизайн Маркет Өфө» кеүек фестивалдәрҙе күрергә мөмкин.
Айнур Асҡаров: “Фильм мәҙәни проекттарҙы тормошҡа ашырыу өсөн бирелгән Башҡортостан Башлығы грантына төшөрөлдө. Республикабыҙҙың Мәҙәниәт министрлығы, «Башҡортостан» киностудияһы, Рәсәй Кинематографистар союзы төрлө яҡлап хупланы һәм ярҙам итте”.
Ябай ауыл егетенә бәхет өсөн нимә кәрәк? Ныҡлы йорт, яратҡан ҡатын һәм өй тулы балалар. Әрме хеҙмәтен тултырып, тыуған төйәгенә ҡайтып барған Урал да яҡын киләсәктә үҙен ошондай бәхет көтәсәген белә. Ләкин бер көндө уның яҡты хыялдары ҡапыл селпәрәмә килә — баш ҡаланың сибәр егете өсөн һөйгән ҡыҙы ташлай, хатта бүләк иткән йөҙөгөн дә һата. Хәҙер Уралға Өфө буйлап ғаилә ҡомартҡыһын эҙләргә тура килә...
Гүзәл Багаева
 ","
	Кесе йома, 13 апрель 2017",Яңылыҡтар,Na
https://kulturarb.ru/ba/news/ilһam-shishmәlәre-shiғriәt-festivale-tamamlanyuғa-yaҡynlasha,                          «Илһам шишмәләре» шиғриәт фестивале тамамланыуға яҡынлаша ,Na,"

Алдан хәбәр итеүебеҙсә, рус, башҡорт, татар йәки сыуаш телдәрендә яҙышҡан иң яҡшы үҙешмәкәр шағирҙар Бәләбәй ҡалаһында ойошторолған “Илһам шишмәләре-2017” шиғриәт фестивалендә ҡатнашты. Бәйге еңеүселәре 14 апрелдә билдәле буласаҡ. Башҡортостан, Татарстан, Сыуашстан Яҙыусылар союзы делегацияһының һәм еңеүсе шағирҙарҙың райондың хеҙмәт коллективтары һәм уҡыусылар менән осрашыуы  көтөлә.  Шиғри бәйгелә 177 шағир ҡатнашҡан, 77 үҙешмәкәр шағир эштәрен тәүге тапҡыр тәҡдим иткән.
Жюри конкурс эштәрен ҡарап һәм дәғүәселәрҙән ете лауреат һәм дипломант билдәләйәсәк. Эштәр түбәндәге номинациялар буйынса баһаланасаҡ: «Шағир һәм ваҡыт»; «Иртәгәбеҙҙе һаҡларбыҙ» (Рәсәйҙә һәм Башҡортостанда иғлан ителгән Экология йылы уңайынан); «Фестивалде асыу»; «Ал елкәндәр» (йәштәр шиғриәте); «Мөхәббәт ул — шундай изге хис » (һөйөү лирикаһы); «Шиғырҙар йондоҙҙар һәм раузалар кеүек үҫә...» (Марина Цветаеваның 125 йыллығына); «Балалар өсөн яҙам»; «Яратырға, өмөтләнергә һәм йәшәргә» (мөмкинлектәре сикле авторҙар, Бөйөк Ватан һуғышы ветерандары һәм локаль һуғыштарҙа ҡатнашҡандар өсөн махсус номинация); «Ул көндәрҙең даны тынмаҫ!» (Бөйөк Ватан һуғышында еңеүселәрҙең батырлығын данлаған авторҙар өсөн махсус номинация); «Тиҙ үҫешеүсе биләмә — уңыш биләмәһе!» (Рәсәй моноҡалаларынан хеҙмәт кешеһен һәм тыуған төйәген данлаған шағирҙар өсөн махсус номинация).
Шулай уҡ еңеүселәр  дипломдар һәм аҡсалата премиялар менән бүләкләнәсәк.
 ","
	Шаршамбы, 12 апрель 2017",Яңылыҡтар,Na
https://kulturarb.ru/ba/news/halyҡ-ara-bөtә-rәsәj-һәm-respublika-konkurstary-laureaty-rөstәm-shaһybalov-kүңelemdә-һin-genә-tamashaһyn-tәҡdim-itә," Халыҡ-ара, Бөтә Рәсәй һәм республика конкурстары лауреаты Рөстәм Шаһыбалов  «Күңелемдә һин генә» тамашаһын тәҡдим итә ",Na,"

25 апрель көнө Хөсәйен Әхмәтов исемендәге Башҡорт дәүләт филармонияһы сәхнәһендә эстрадабыҙҙың иң матур тауыштарының береһе, йәш йырсы, халыҡ-ара, Бөтә Рәсәй һәм республика конкурстары лауреаты Рөстәм Шаһыбалов «Күңелемдә һин генә» тип исемләнгән тамашаға саҡыра. Тамашаның режиссеры - Башҡортостандың атҡаҙанған артисы Сулпан Асҡарова.
 Үткән ижад миҙгелендә «Минең юлым» тип аталған беренсе концерт программаһын тамашасы хөкүменә сығарғайны. Йырсының ижадын яратҡан, йырҙарына ғашиҡ булыусылар һаны тағы ла арта төштө. Йыл дауамында йырсы репертурын иң моңло һәм хисле йырҙар менән тулыландырып, йәнә тамашасыһы менән «яҙ һәм моң тулҡынында» осрашыуға ашыға. 
Тамашала һеҙ яратып тыңлаған эстрада һәм баян, ҡурай моңдарына ҡушылып халыҡ йырҙары, премьералар яңғыраясаҡ.
Ижади дуҫтары Лилиә Ишмйәрова, Алина Дәүләтханова менән башҡарған дуэттар, талантлы баянсылар Айрат Ғәлиев һәм Таһир Шаһивәлиев, танылған ҡурайсы Илнур Хәйруллиндарҙың музыкаль «күстәнәстәре» һеҙгә хуш килер. Шулай уҡ, бөгөнгө көндә йырсы үҙе ижад иткән «Карауан» төркөмө сығышы концертҡа йәм өҫтәр. 
Үҙенсәлекле йырҙары менән тамашасыны үҙенә әсир иткән сәхнә йондоҙо Рөстәм Шаһыбаловтың башҡарыу оҫталығы күптәргә ҙур өлгө булырлыҡ. Бар булмышын үҙенең йөрәк түренән урғылып сыҡҡан моңға һалған йырсы ул.
«Ғүмер», «Бер ауыл балаһы мин», «Ҡурайым», «Бутамағыҙ минең яҙмышымды» һәм башҡа бик күп береһенән-береһе сағыуыраҡ йырҙары бөгөн милли музыка сәнғәтендә айырым бер урын алып тора. 
 
 ","
	Шаршамбы, 12 апрель 2017",Яңылыҡтар,Na
https://kulturarb.ru/ba/news/һuҡyrҙar-өsөn-respublika-mahsus-kitaphanaһynda-bildәle-satirik-marsel-sәlimov-menәn-osrashyu-үtte, Һуҡырҙар өсөн республика махсус китапханаһында билдәле сатирик Марсель Сәлимов менән осрашыу үтте ,Na,"

Һуҡырҙар өсөн Башҡортостан республика махсус китапханаһында йәмғиәт практик фестивале сиктәрендә “Президент бесәйе” китабының презентацияһы үтте.
 Китаптың авторы - РФ һәм БАССР-ҙың атҡаҙанған мәҙәниәт хеҙмәткәре, Дуҫлыҡ ордены кавалеры,танылған сатирик, шағир, публицист, тәржемәсе, Рәсәй һәм Башҡортостан Яҙыусылары союзы ағзаһы, “Рәсәйҙең алтын ҡаурыйы 2016” премияһы лауреаты Марсель Сәлимов.
Китап, автор тарафынан, махсус китапхананың тауыш яҙҙырыу студияһында тауышландырылды. Марсель Сәлимов “Һәнәк” журналының элекке мөхәррире, 40-ҡа яҡын китаптар авторы. Махсус китапхана уҡыусыларына һәм семинарҙа ҡатнашыусыларға ул үҙенең ижад юлы, сәйәхәттәре тураһында бәйән итте, шиғырҙарын уҡыны, рус, татар һәм башҡорт телендә көләмәстәр һөйләне.
 Үҙенең әҫәрҙәрендә, яҙыусы, әсе реформаларҙың ғәҙелһеҙ ҡағиҙәләре, ябай кеше яҙмышы, бюрократия баҫымы, етәкселәрҙең наҙанлығы, коррупция, урлашыу, эскелек, наркомания темаларын күтәреп сыға. Бөгөнгө көндөң насар яҡтарын тәнҡитләй. Шулай булыуға ҡарамаҫтан, уның әҫәрҙәре оптимистик рух менән һуғарылған. 1996 йылдан алып, Һуҡырҙар өсөн республика махсус китапханаһы уның китаптарын төрлө форматтарҙа баҫтыра.
 
 ","
	Шаршамбы, 12 апрель 2017",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-dәүlәt-drama-teatry-ҡazandaғy-gastroldәren-ҡaһym-tүrә-spektakle-menәn-asty,   Мәжит Ғафури исемендәге Башҡорт дәүләт драма театры Ҡазандағы гастролдәрен «Ҡаһым түрә» спектакле менән асты ,Na,"

Кисә Татарстан Республикаһы халҡын, Ҡазан тамашасыһын Мәжит Ғафури исемендәге Башҡорт дәүләт драма театры «Ҡаһым түрә» (Б.Бикбай, Х.Ирғәлин)  спектакле менән сәләмләне. Бер аҙналыҡ гастролдәр театр репертуарының иң сағыу спектаклдәренән төҙөлгән.
Өфө  ҡунаҡтарын Ғ. Камал исемендәге татар дәүләт театрының баш режиссеры Фәрит Бикчәнтәев сәләмләне.  Фәрит Рәфҡәт улы ҙур яңылыҡ менән бүлеште. Мәжит Ғафури исемендәге Башҡорт дәүләт драма театры һәм күренекле башҡорт әҙибе Мостай Кәримдең йөҙ йыллығы уңайынан “Науруз” театр фестиваленең башҡорт театрына бағышланасағы тураһында ҡарар ҡабул ителеүен әйтте.
Тарихи «Ҡаһым түрә» спектакле патриотизм хисе менән һуғарылған. Ҡаһым түрәнең (Ҡаһым Мырҙашев) күп яҡлы һәм ҡатмарлы шәхесе, 1812 йылғы Ватан һуғышында (Ҡаһым түрә һәр береһендә 500 яугир иҫәпләнгән 28 полктың береһен етәкләй) тотҡан урыны, үлемһеҙ батырлығы башҡорт халҡын ҡыҙыҡһындырыуҙан туҡтамай. Тарихи документтарҙа Ҡаһым полкы тураһында мәғлүмәттәр бик аҙ. Кем ҡулынан һәләк булған батыр? Тыуған илдән алыҫта, сит ерҙәрҙә уға яугир-юлбашсы бурысын үтәргә ниндәй илаһи көс ҡөҙрәт биргән? Ни өсөн башҡорт халыҡ йыры «Ҡаһым түрә» әлеге көндә лә популяр? Ваҡиғалар барған осор ғәйәт ҡатмарлы дәүер. Ошондай ҡәтғи шарттарҙа башҡорт яугирҙарын тыуған илгә намыҫлы һәм эскерһеҙ хеҙмәт итергә ниндәй инаныуҙар саҡырған? Баязит Бикбайҙың тарихи шәхесебеҙ Ҡаһым Мырҙашев хаҡындағы әҫәренә заманса яңғыраш биргән драматург – Хәмит Ирғәлин пьесаһы буйынса ҡуйылған спектакль геройҙары ошо һәм башҡа бик күп һорауҙарға яуап эҙләй һәм таба.
Ҡаһым түрә ролендә Башҡортостандың халыҡ артисы Азамат Ғафаров, ҡуйыусы режиссер – Рәсәйҙең атҡаҙанған, Башҡортостандың халыҡ артисты Олег Ханов, рәссам - “Алтын битлек” театраль премия лауреаты Альберт Нестеров, композитор – Урал Иҙелбаев.
Башҡорт дәүләт драма театры гастролдәре балалар өсөн ҡуйылған “Итекле бесәй” (Ш.Перро, В.Ганзенко) спектакле һәм кис “Ул бит кисә ине” (автор – Айгөл Әхмәтғәлиева, режиссер - Айрат Әбүшахманов) лирик комедияһы менән дауам итә.
Гастролдәр 16 апрель көнө сәхнәләштерелгән тамаша менән тамамлана.  
Гүзәл Багаева
 ","
	Шаршамбы, 12 апрель 2017",Яңылыҡтар,Na
https://kulturarb.ru/ba/news/yaҙyusy-satirik-vener-ishaҡovtyң-өj-ejәһe-isemle-kitaby-donya-kүrҙe, Яҙыусы-сатирик Венер Исхаҡовтың «Өй эйәһе» исемле китабы донъя күрҙе ,Na,"

Күптән түгел Зәйнәб Биишева исемендәге «Китап» нәшриәтендә билдәле яҙыусы-сатирик, журналист Венер Исхаҡовтың ҡағыҙ һәм электрон вариантта «Өй эйәһе» исемле китабы донъя күрҙе.
    Әҙиптең был китабына һуңғы йылдарҙа ижад ителгән әҫәрҙәре тупланған. Йәмғиәтебеҙҙәге етешһеҙлектәрҙе шул тиклем ябай, һәр кешегә аңлайышлы итеп яҙыуы менән алдыра автор. Уның  юмористик хикәйәләре ҡоро күңел асыуға, ауыҙ йырыуға түгел, ә ғибрәтле хәл-ваҡиғалар аша тормоштағы мәҙәни, әхлаҡи етешһеҙлектәрҙе фашлауға ҡоролған.
""Венер Исхаҡовтың әҫәрҙәрен уҡыған һайын көлгө, көлгән һайын уҡығы килә"", - тип яҙғайны ҡәләмдәше Салауат Әбүзәр. Бик хаҡ һүҙҙәр. Ысынлап та, уның әҫәрҙәре ҡоро күңел асыуға, ауыҙ йырыуға түгел, ә ғибрәтле хәл-ваҡиғалар аша тормоштағы мәҙәни, әхлаҡи етешһеҙлектәрҙе фашлауға ҡоролған. Кешенең холоҡ-фиғелен яҡшы белгән, халыҡ һөйләшен хикәйәләрендә уңышлы ҡулланған, һутлы тел менән яҙған Венер Исхаҡов бөгөн башҡорт сатириктары араһында алдынғы сафта бара. Бәлки, ошо һүҙҙәрем кемдәргәлер арттырыу тип тойолор, әммә был ысынлап та шулай. http://tabin.ru/mezeniet_ezebiet/658-kitapty-da-bula-tatlyy.html
Венер Айҙар улы Исхаҡов 1967 йылдың 20 мартында Ғафури районының Ҡаран-Йылға ауылында тыуған. Мәктәпте тамамалағандан һуң Башҡорт дәүләт университетында белем ала һәм хеҙмәт юлын республика балалар ""Йәншишмә"" гәзите редакцияһында хәбәрсе булараҡ башлай, Ғафури районының ""Табын"" район гәзитендә лә эшләргә тура килә.
 2006-2011 йй. – “Һәнәк” сатира журналында эш хеҙмәтен дауам итә. Әлеге ваҡытта респуликаның ижтимағи-сәйәси “Башҡортостан” гәзите редакцияһында хаттар бүлеген етәкләй. 
 Бөгөнгө көндә Венер Исхаҡов – сатира һәм юмор өлкәһендә иң уңышлы һәм емешле эшләгән әҙиптәрҙең береһе. Уның ""Таяҡ” исемле тәүге йыйынтығы юмор һәм сатира яратыусы уҡыусыларға таныш,""Шоколад ниңә асыуланды?” тип аталған икенсе китабы иһә кескәй уҡыусыларға тәғәйенләнгән. 
 
 ","
	Шишәмбе, 11 апрель 2017",Яңылыҡтар,Na
https://kulturarb.ru/ba/news/bөgөn-bashҡort-rәssamy-halҡybyҙҙyң-maһir-uldarynyң-bereһe-ҡasim-dәүlәtkildievtyң-tyuyuyna-130-jyl," Бөгөн башҡорт рәссамы, халҡыбыҙҙың маһир улдарының береһе Ҡасим Дәүләткилдиевтың тыуыуына 130 йыл ",Na,"

Башҡорт рәссам сәнғәтенә нигеҙ һалыусы Дәүләткилдиев Ҡасим Сәлиғәсҡәр улы 1887 йылдың 11 апрелендә Өфө губернаһында Күгел ауылында тыуған. Ул бик йәшләй етем ҡала. Өфө ҡалаһындағы туғандарында тәрбиәләнә. 21 йәшендә Ҡасим Дәүләткилдиев, ҙур ҡыйынлыҡтар кисереп, Петербургка бара һәм Юғары художество-сәнәғәт училищеһына уҡырға инә.
Училищены тамамлағандан һуң, уп Художество академияһына конкурс буйынса ирекле тыңлаусы булып алына. Әммә ул академияла оҙаҡ уҡый алмай. 1917 йылда Өфөгә ҡайта һәм ғүмеренең ахырынаса (1947 йылғаса) Өфөлә йәшәй. Ҡасим, ҡайтыу менән, Өфө художество түңәрәгендә әүзем эшләй, тәүге күргәҙмәләрҙә ҡатнаша.
Октябрь революцияһы еңгәндән һуң, Өфөлә совет рәссамдары берекмәһен төҙөү осоронда, Ҡасим Дәүләткилдиев тормош эсендә ҡайнай. Ул Өфөлә революцион Рәсәй рәссамдары берекмәһен ойоштороусыларҙың береһе була. М. В. Нестеров Өфө художество музейына нигеҙ һалғас, К. Дәүләткилдиев бер ни тиклем ваҡыт шунда эшләй һәм музей менән бәйләнешен ғүмеренең аҙағынаса өҙмәй. 20-се һәм 30-сы йылдарҙа ул халыҡ сәнғәте әҫәрҙәрен йыйыу өсөн экспедицияларҙа йөрөй. Әҫәрҙәренең юғары художество сифаттары К. Дәүләткилдиевтең экспедицияларҙа күп йөрөүе менән аңлатыла ла инде.
1926 йылда Өфөлә сәнғәт училищеһы асылғас, К. Дәүләткилдиев унда беренсе башҡорт педагогы була. Төрлө уҡыу йорттарында уҡытыусылыҡ эшенә ул ғүмеренең 25 йылы сәмаһын арнаны. Ғ. Имашева, Р. Ишбулатов һәм башҡалар унан уҡып белем алдылар, А. Тюлькин, И. Урядов уның менән бергә эшләнеләр. Рәссамдың әҫәрҙәре — уның халыҡҡа биргән ҡиммәтле бүләге ул. Был әҫәрҙәрҙең бөтәһе лә тиерлек художество музейында һаҡлана. Уларҙың күбеһе акварель, күмер менән яһалған һүрәттәр, шулай уҡ 1908—1914 йылдарҙағы ҡәләм менән эшләнгән өйрәнсек һүрәттәр альбомы.
Училищела уҡыған сакта уҡ әле Ҡасим Дәүләткилдиев сәскәләрҙең таж япраҡтарын төшөрөүҙә матурлыҡ һиҙеү һәләтен күрһәтә. Дуҫтарының хаттарына ҡарағанда, Касим Дәүләткилдиев сәскәләрҙе, тәбиғәтте бик яратҡан. Ул сәскәләрҙең нәфислеген бик күп яҙҙы, уларҙың матурлығын, төрлө формала булыуын, һабаҡтарының йәнле хәрәкәтен асып һалды. Ул сәскәләрҙе тотош донъяның бер өлөшө итеп күҙ алдына баҫтырҙы.
Әҫәрҙәрендә ул башҡорттарҙың көнкүрешен, халыҡтың характерлы типтарын илһамланып бик оҫта күрһәтә алды («Һары күлдәкле ҡыҙ», «Һунарсы башҡорт», «Башҡорт йортоноң күтәрмәһе».
«Зәңгәр күлдәкле башҡорт ҡыҙы» һүрәте юғары художество сифаттары менән айырылып тора. Ул 1929 йылдың башында Мәскәүҙә Третьяков галереяһында совет сәнғәтенең иң яҡшы ҡаҙаныштары күргәҙмәһендә күрһәтелде. Сағыу милли башланғыс тышҡы билдәләрҙә генә (балаҫтар, кейемдәр) түгел, бәлки ҡыҙҙың йөҙөндә, күҙ ҡарашында, үҙен тотошонда кәүҙәләнә. Баҫалҡы, инсафлы, мөләйем ҡыҙҙың образын һоҡландырғыс ябай, шул уҡ ваҡытта тәбиғи һомғоллоҡ һәм кешелекле итеп сағылдырыу әсән ысыны менән гуманист һәм үҙ халҡыңдың улы булырға кәрәк.
 
 ","
	Шишәмбе, 11 апрель 2017",Яңылыҡтар,Na
https://kulturarb.ru/ba/news/ildar-sәjetovtyң-60-jәshenә-arnalғan-yubilej-benefisy-үtte, Илдар Сәйетовтың 60 йәшенә арналған юбилей бенефисы үтте ,Na,"

Күптән түгел Мәжит Ғафури исемендәге Башҡорт дәүләт академия драма театрында Рәсәйҙең атҡаҙанған, Башҡортостандың халыҡ артисы Илдар Сәйетовтың юбилей бенефисы үтте.
Кисә Айгөл Әхмәтғәлиева пьесаһы буйынса режиссер Айрат Абушахманов ҡуйған ""Ул бит кисә ине"" лирик комедияһы менән асылды.
Юбилярҙы ҡотлап Башҡортостан Республикаһы Мәҙәниәт министры урынбаҫары Шамил Абдраҡов Маҡтау грамотаһы һәм Башҡортостан Республикаһы Хөкүмәте Премьер-министры Салауат Тәлғәт улы Сәғитовтан ҡотлау хатын тапшырҙы.
 Башҡортостандың Театр эшмәкәрҙәре союзы вазифаһын башҡарыусы Хөрмәтулла Үтәшев Илдар Ширҡәт улын К.С.Станиславский исемендәге миҙал менән бүләкләне.  
Юбилярҙы М.Горький исмендәге Ырымбур дәүләт драма театрының художество етәксеһе Рифҡәт Исрафилов, театрҙың директоры Павел Церемпилов, Илдар Сәйетовтың яҡташтары - баҡалылар һәм, әлбиттә, яратҡан башдрамдар ихлас күңелдән ҡотлап, матур теләктәрен еткерҙе.
Сәйетов Илдар Ширҡәт улы 1957 йылдың 25 ғинуарында Баҡалы районының Баҡалы ауылында тыуған. Баҡалыла 2-се һанлы урта мәктәпте тамамлағас, урындағы кирбес заводында эшләй, хәрби хеҙмәтен үтәй. 1983 йылда Өфө дәүләт сәнғәт институтынының  театр сәнғәте факультетын тамамлай.
2-се һанлы телевизион каналындағы Башҡорт телевидениеһында эшләп, «Китап тартмаһында», «Сатира һәм юмор» тапшырыуҙарын алып бара. «Беҙ өсәү инек», «Кинйә» телефильмдарында төшә.
Спектаклдәрҙәге ролдәре: Адвокат Нагело «Илай белмәй торған ҡатын», Андрей «Апалы-һеңлеле өсәү», Буштец «Рядовойҙар», Великатов «Таланттар һәм баш эйеүселәр»,  Вилдан «Бибинур, ах, Бибинур!», граф Федерико «Бесән өҫтөндәге эт», капитан Казарян «Ярлыҡау», Ҡудашев «Һуңғы уҙаман»,Кудашев «Ун өсөнсө председатель», Кудимов «Өлкән улым», Тимербай «Эх, дуҫҡайым Байтимер», Толпар «Ос, Толпарым!» , Ялсығол «Ай тотолған төндә”.
Билдәле һәм талантлы актер Омар — «Айыу» (Медведь 2005),Полковник Безухов — «Ирлән көнө, йәки Урыҫ бәхете» (День хомячка 2003) фильмдарында уйнай.
Илдар Сәйетов- Рәсәй Федерацияһының атҡаҙанған, Башҡортостан Республикаһының атҡаҙанған һәм халыҡ артисы, А. Мөбәрәков исемендәге һәм «Туғанлыҡ» премиялары лауреаты.
Гүзәл Багаева
 
 ","
	Шишәмбе, 11 апрель 2017",Яңылыҡтар,Na
https://kulturarb.ru/ba/news/zәki-әlibaevtyң-elektron-variantta-monografiyaһy-donya-kүrҙe,                        Зәки Әлибаевтың электрон вариантта монографияһы донъя күрҙе   ,Na,"

Зәйнәб Биишева исемендәге «Китап» нәшриәтендә Башҡортостан Республикаһының  Яҙыусылар союзы рәйесе Зәки Әлибаевтың электрон вариантта монографияһы донъя күрҙе.
   Башҡортостандың атҡаҙанған мәғариф хеҙмәткәре, әҙәбиәтсе, филология фәндәре кандидаты, йәмғиәт эшмәкәре Зәки Әлибаевтың «Хәҙерге башҡорт романдарының поэтикаһы» исемле монографияһында хәҙерге башҡорт романы поэтикаһының инештәре, формалашыу юлдары тикшерелә. Автор бай материалдар нигеҙендә жанрҙың милли үҙенсәлектәрен өйрәнә. Хәҙерге башҡорт романдарының поэтикаһын тикшереүгә ҙур урын бүлә.
Институт йылдарында уҡ Зәки Әлибаевтың фәнгә ынтылышы асыҡлана.
Арҙаҡлы педагогтар Роберт Байымов, Нәғим Ишбулатов, Ғәли Сәйетбатталов, Эрнст Ишберҙин, Абдрахман Ғәлләмов мәктәбен үтә ул. Аспирантурала уҡыу осоронда башҡорт романдарында конфликт тәбиғәте темаһын төптән өйрәнә.
1996 йылда диссертация яҙып, филология фәндәре кандидаты исеменә лайыҡ була. 2009 йылда М. Аҡмулла исемендәге Башҡорт дәүләт педагогия университетына башҡорт әҙәбиәте һәм мәҙәниәте кафедраһы  доценты итеп саҡырыла һәм  әүҙем ғилми-педагогик эшмәкәрлек алып барыуын дауам итә.
Зәки Әлибаев-илленән ашыу ғилми һәм уҡытыу-методика хеҙмәт авторы. Зәки Арыҫлан улының мәҡәләләре йыш ҡына «Ватандаш», «Ағиҙел», «Башҡортостан уҡытыусыһы» журналдарында, республика гәзиттәрендә донъя күреп тора. Роберт Байымов, Мирас Иҙелбаев, Зәйнәб Биишева, Жәлил Кейекбаев, Кирәй Мәргән һәм башҡа яҙыусылар ижады тураһында етди ғилми материалдарын баҫтырҙы.
Яҡут, Астана, Нигде (Төркиә) ҡалаларында үткән төрлө кимәлдәге ғилми-ғәмәли конференцияларҙа ҡатнаша, докладтар менән сығыш яһай.  Мәҡәләләре Ашхабад, Истанбул, Таулы-Алтай, Ҡыҙыл, Урал, Тамбов  ҡалаларының ғилми баҫмаларында донъя күрә.
 Әлеге ваҡытта бик ҡыҙыҡлы һәм перспективалы тема – хәҙерге заман башҡорт прозаһына эпик традицияларҙың тәьҫирен өйрәнеү, боронғо башҡорт эпостарында герой концепцияһын, «Урал батыр» эпосында башҡорт романы сығанаҡтарын тикшереү менән шөғөлләнә.
Гүзәл Багаева
 
 ","
	Шишәмбе, 11 апрель 2017",Яңылыҡтар,Na
https://kulturarb.ru/ba/news/bөgөn-nemec-yaҙyusylary-andreas-gyotc-һәm-angelika-jodl-menәn-osrashyu-үtte, Бөгөн немец яҙыусылары Андреас Гётц һәм Ангелика Йодль менән осрашыу үтте  ,Na,"

Бөгөн “Башинформ” мәғлүмәт агентлығында “Көнсығыш һәм көнбайыш: Башҡортостан һәм Германия яҙыусыларының диалогы” темаһына түңәрәк өҫтәл һәм немец яҙыусылары Андреас Гётц һәм Ангелика Йодль менән осрашыу үтте.
Конференцияла “Бельские просторы” журналының баш мөхәррире, прозаик, Степан Злобин исемендәге премия лауреаты Юрий Горюхин, ошо уҡ баҫманың баш мөхәррир урынбаҫары, “Сады лицея” премияһы лауреаты, прозаик һәм шағирә Светлана Чураева, БашДУ-ның сит телдәр һәм профессиональ коммуникация кафедраһының өлкән уҡытыусыһы Ғәлиә Хисмәтуллина һәм журналист, прозаик, Шәйехзада Бабич исемендәге дәүләт Йәштәр премияһы лауреаты Игорь Савельев ҡатнашты.
Мюнхен әҙәбиәтселәре Башҡорт дәүләт университеты ойошторған  Немец теле аҙналығы сиктәрендә башҡалаға саҡырылған ҡунаҡтар. Улар шулай уҡ “Бельские просторы” журналы үткәргән проект та ҡатнаша. Проекттың маҡсаты - Башҡортостан уҡыусыларын немец әҙәбиәте менән таныштырыу.
Германияның Мюнхен ҡалаһында ижад итеүсе Андреас Гётц йәштәр триллеры жанрында ижад итеүсе яҙыусы. Авторҙың “Умри тихо, мой ангел”, “Ты слышишиь смерть” китаптары рус теленә тәржемә ителгән һәм Мәскәү ҡалаһының “Эксмо” нәшриәтендә донъя күргән. Тарихи романдар авторы Андреас Гетц күбеһенсә йәштәр өсөн яҙа, ул 3 китап авторы.
Андреас Гётц интернет телендә түгел, ә “әҙәби телдә” ижад итеүен, йәштәр телендә яҙыу кәрәкмәгәнлеген, ул телдең тиҙҙән моданан сығыуын әйтеп уҙҙы. Ул Германияла иң популяр булған рус авторы Сергей Лукьяненконының “Ночной дозор” китабын билдәләп үтте.
Ангелика Йодль- яҙыусы ғына түгел, фән докторы, лингвист, Мюнхен ҡалаһының юғары уҡыу йорттарында немец теленән дәрестәр бирә, лекциялар уҡый. Ул “Грамматика беговых лошадей” романының авторы, Өфө ҡалаһына килеүе икенсе тапҡыр. “Минең әҫәрҙәремдең геройҙары - Германияла йәшәүсе рус халҡы. Уларҙың тормошон, көн-күрешен сағылдырған әҫәрҙәр ижад итәм. Беҙҙең дөйөм уртаҡлыҡтар бик күп”,- ти.
 Ангелика Йодль үҙ сығышында рус әҙәбиәтенә ҡарата һөйөүен йәшермәне: “Әҙәбиәт алиһәһе” ул - Виктория Токарева. Яратҡан яҙыусының китаптары һәр саҡ минең менән”,- тине.
Өфө журналистарын немец яҙыусыларының цензураға ҡарашы ныҡ ҡыҙыҡһындыра ине. Ангелика Йодль барлыҡ һорауҙарға ла ихлас яуап ҡайтарҙы һәм: “Баҫманы нәшер итеүсе яҙыусыға сик ҡуя икән, тимәк был “коммерциялы цензура. Дәүләт тарафынан цензура юҡ”,- тип әйтеп үтте.
 “Бельские просторы” журналының баш мөхәррире Юрий Горюхин: “Беҙ, ғөмүмән, журналыбыҙҙа Башҡортостанда йәшәүсе халыҡтар әҙәбиәтенең әҫәрҙәрен баҫтырабыҙ. Киләсәктә немец яҙыусыларының ижад емештәре лә тәржемәләнеп, баҫма биттәрендә донъя күрер”, тигән теләктәр яңғыратты.
 Түңәрәк өҫтәл йәнле һөйләшеү менән үрелеп барҙы. Германия ҡунаҡтары тәржемәселәр ярҙамында аралашһа ла, ике яҡ ил вәкилдәре лә тотҡарлыҡһыҙ әңгәмә ҡора алды.
Матбуғат конференцияһында Германия һәм Башҡортостан яҙыусыларын бер үк һорауҙар, мәсьәләләр борсоуы асыҡланды. Популяр темаларға һорауҙар яңғыраны, күбеһенсә сит илдә ижад итеүсе рус яҙыусыларының тормошо барыһын да ҡыҙыҡһындырҙы.
Өфөлә Немец теле аҙналығы дауам итә. Иртәгә, йәғни 11 апрель көнө, өфөлөләрҙе Әхмәт-Зәки Вәлиди исемендәге Милли китапханала йәнә немец яҙыусылары менән осрашыу көтә.
 
Автор: Гүзәл Багаева
 
 ","
	Дүшәмбе, 10 апрель 2017",Яңылыҡтар,Na
https://kulturarb.ru/ba/news/bashҡortostan-milli-muzejynda-bөjөk-vatan-һuғyshy-legendalary-iseme-aҫtynda-kүrgәҙmә-asyldy, Башҡортостан Милли музейында «Бөйөк Ватан һуғышы легендалары...» исеме аҫтында күргәҙмә асылды ,Na,"

Күптән түгел Башҡортостан Милли музейында данлыҡлы 112-се Башҡорт атлы дивизияһының яу юлына арналған «Бөйөк Ватан һуғышы легендалары...» тип исемләнгән күргәҙмә асылды.
Архив материалдары, һалдат һәм офицерҙарҙың фотоһүрәттәре, Оборона Министрлығы тарафынан бирелгән награда ҡағыҙҙары, рәсми документтар, хәрби кейем һәм ҡорал - барыһы ла республика өсөн ҙур тарихи әһәмиәткә эйә.
Башҡорт атлы дивизияһы — 1942 йылдың яҙында И. В. Сталин бойроғо буйынса ойошторолған дивизия. Дивизия командиры итеп 42 йәшлек тәжрибәле кадровый офицер, полковник Миңлеғәле Шайморатов билдәләнә.
Дивизия төҙөлөп бөткәндә уның составындағы яугирҙарҙың 81,4 проценты — башҡорттар, 14,5 проценты — татарҙар, 3,3 проценты урыҫтар һәм башҡалар була.
1941 йылдың ғинуарында — 1942 йылдың ғинуарында полктарҙың даими командирҙары — майор Таһир Тайып улы Күсимов, майор Гәрәй Нафиҡов, майор Ғариф Макаев тәғәйенләнә. 1941 йылдың 25 декабрендә дивизия командиры вазифаһын полковник Миңлеғәле Шайморатов үтәй башлай.
1942 йылдың 2 июленән дивизия Брянск фронтының 3-сө армияһы составында хәрби хәрәкәттәрҙә, Сталинград һуғышында ҡатнаша. Күрһәткән батырлыҡтары өсөн дивизияның 213 һалдаты һәм командиры хөкүмәт наградаларына лайыҡ була.
Дивизия 400 километрҙан ашыу хәрби юл үтеп, йөҙҙән ашыу ауыл-ҡаланы азат итеүҙә ҡатнаша, 3000 тиерлек дошман һалдатын һәм офицерын, 56 танкыһын, 6 самолетын, 6000 автомашинаһын юҡ итә.
1942 йылдың 10 июлендә 294-се полк командиры майор Гәрәй Нафиҡов һәләк була.
1943 йылдың 23 февралендә дивизия командиры генерал-майор М. Шайморатов һәләк була. Дивизия менән полковник Григорий Белов етәкселек итә башлай.
1943 йылдың 21 сентябрендә Черниговты азат итеүҙә күрһәткән батырлығы өсөн дивизияға «Черниговская» исеме бирелә.
Днепр янындағы яуҙа ҡатнашҡан өсөн дивизияның 1,4 мең һалдаты һәм командиры орден һәм миҙалдар менән бүләкләнә, 54 кеше «Советтар Союзы Геройы» исеменә лайыҡ була.
1943 йылдың ноябрендә Белоруссия ҡалаларын һәм ауылдарын азат итеүҙә, 1944 йылдың 8 ғинуарынан 14-енә тиклем Мозырь рейдында ҡатнаша һәм Ҡыҙыл Байраҡ ордены менән наградлана.
Бөйөк Ватан һуғышы йылдарында дивизия Дондан Эльбаға тиклем 4 мең километрҙан ашыуыраҡ ер үтә. Һуғышта күрһәткән ҡаһарманлығы өсөн Юғары Баш командующийҙың бойороҡтарында 15 тапҡыр билдәләнә. Ленин ордены менән бүләкләнә.
Дивизияның 3860 яугиры орден һәм миҙалдар менән бүләкләнә. 78 кеше — Советтар Союзы Геройы исеменә һәм биш кеше Дан орденының тулы кавалеры исеменә лайыҡ була.
Легендар дивизия яугирҙәренең ҡаһарманлығын сағылдырған, мәғлүмәттәргә бай күргәҙмә ағымдағы йылдың 22 июненә тиклем дауам итәсәк.
Гүзәл Багаева
 ","
	Дүшәмбе, 10 апрель 2017",Яңылыҡтар,Na
https://kulturarb.ru/ba/news/mәsetle-rajonynda-urynlashҡan-ҡumyҙ-muzejy-respublika-grantyna-ejә-buldy, Мәсетле районында урынлашҡан Ҡумыҙ музейы республика грантына эйә булды  ,Na,"

Башҡортостанда мәҙәниәт һәм сәнғәт өлкәһендә иң яҡшы проекттарға Республика Башлығы Гранты бүленә. Грантҡа дәғүә итеүселәр араһында Мәсетле районы мәҙәниәт бүлеге тәҡдим иткән ҡумыҙ музейы проекты иғтибарға лайыҡ тип табылды.
90 мең һумға Мәсетле районында урынлашҡан учреждениены киңәйтеү, инструменттар коллекцияһын тулыландырыу күҙаллана.
Күп экспонаттарҙы халҡыбыҙҙың данлыҡлы ҡумыҙсыһы Роберт Заһретдиновтың шәхси коллекцияһынан. Ул тапшырған музыка ҡоралдары Австрия, Швейцария, Япония һәм башҡа донъяның төрлө сәхнәләрен урап сыҡҡан.
Роберт Заһретдинов тәҡдиме буйынса ойошторолған музей йылдан-йыл байытыла килә. Уның башланғысы менән районда ҡумыҙсылар һәм өҙләүселәр конкурсы уҙғарыла. Музей әлегәсә төрлө төбәктән йыйылған оҫталар бүләк иткән музыка ҡоралдары менән дә тулылана. 
 Ҡумыҙ музейында егерме биш илдән алып ҡайтылған ике йөҙ илленән ашыу экспонат иҫәпләнә. Музейҙа милли музыка ҡоралы тураһында китаптар, видеокассеталар тупланған. 
 ","
	Дүшәмбе, 10 апрель 2017",Яңылыҡтар,Na
https://kulturarb.ru/ba/news/neftekama-dәүlәt-filarmoniyaһy-artistary-өfөlә, Нефтекама дәүләт филармонияһы артистары Өфөлә ,Na,"

14 апрель көнө Хөсәйен Әхмәтов исемендәге Башҡорт дәүләт филармонияһы сәхнәһендә Нефтекама дәүләт филармонияһы артистары сығыш яһай.
""Йондоҙҙар балҡышы"" тип исемләнгән сағыу тамашала Башҡортостандың атҡаҙанған артистары Раян Алтыншин, Рифҡәт Ғәбдүлйәнов, Зилә Әбделмәнова, Юнир Ноғоманов, Гөлнара Сәфәрова, Аревик Гугасян, шулай уҡ Иршат һәм Азат Ҡарасуриндар, Сүриә Ғималова, Ирина Халикова, Сулпан Ғәфүрйәнова, Илгиз Миниәхмәтов, Илнур Муфтахов, Рита Ҡарасурина, Розалия Иҙелбаева, Нурания Хәлитова, Айгөл Хәлитова һәм ""Тәңгәүер"" бейеү ансамбле ҡатнаша. 
 Тамашаға рәхим итегеҙ, дуҫтар!
 ","
	Дүшәмбе, 10 апрель 2017",Яңылыҡтар,Na
https://kulturarb.ru/ba/news/duҫlyҡ-moңo-xvi-bashҡort-һәm-tatar-jyrҙaryn-bashҡaryusylarҙyң-halyҡ-ara-festivale-tamamlandy, «Дуҫлыҡ моңо» XVI башҡорт һәм татар йырҙарын башҡарыусыларҙың халыҡ-ара фестивале тамамланды ,Na,"

«Башинформ» мәғлүмәт агентлығы http://www.bashinform.ru/bash/983330/ хәбәр итеүенсә Нефтекамала Фәриҙә Ҡудашева исемендәге «Дуҫлыҡ моңо» XVI башҡорт һәм татар йырҙарын башҡарыусыларҙың халыҡ-ара фестивале тамамланды.
 Фестивалдең ойоштороусылары – Башҡортостан Мәҙәниәт министрлығы, Республика халыҡ ижады үҙәге, Нефтекама хакимиәте.
Гран-при яулаусының исеме иғлан ителде. Ул – Ейәнсура районынан Әлфиә Мырҙабаева. Еңеүсе 100 мең һумлыҡ сертификат менән бүләкләнде.
Шулай уҡ конкурс лауреаттары һәм дипломанттары, «Фестиваль ышанысы» номинацияһында еңеүсе асыҡланды. Халыҡ-ара фестивалдең тарихында тәүгә Нефтекаманан Юлиана Шараповаға Башҡортостан Республикаһында Владимир Спиваковтың Йәштәрҙең һәләтен һәм профессиональ оҫталығын үҫтереүгә булышлыҡ итеү хәйриә фондының стипендияһы бүленде. Бойондороҡһоҙ Дәүләттәр Берләшмәһе илдәренән һәм Рәсәй төбәктәренән килгән ҡатнашыусылар Башҡортостан Мәҙәниәт министрлығы һәм Нефтекама хакимиәте башлығының махсус бүләктәре менән билдәләнде.
Өс конкурс көнө дауамында бик күп ҡыҙыҡлы номерҙар тәҡдим ителде – ҡатнашыусыларҙың һаны баштан 52-гә еткәйне. Быйыл сарала Белоруссия, Ҡаҙағстан һәм Ҡырғыҙстан вәкилдәре ҡатнашты. Рәсәйҙән Удмуртия, Кемеров, Ырымбур, Ульяновск, Ҡурған, Силәбе өлкәләре, Пермь крайы, Мәскәү һәм Санкт-Петербург йырсылары булды. Бәйгеселәрҙе Заһир Исмәғилев исемендәге Өфө дәүләт сәнғәт институтының вокал сәнғәте кафедраһы мөдире, профессор, Рәсәйҙең һәм Башҡортостандың атҡаҙанған сәнғәт эшмәкәре Фәрзәнә Сәғитова рәйеслегендәге жюри баһаланы.
Фестивалде ябыу тантанаһында республиканың мәҙәниәт министры Әминә Шафиҡова һәм Нефтекама хакимиәте башлығы Рәшит Дәүләтов сығыш яһаны. «Дуҫлыҡ моңо»ноң гала-концерты онотолмаҫлыҡ шоуға әйләнде. Тамашасылар үҙҙәре өсөн яңы исемдәрҙе асып ҡына ҡалманы, ә Хәниә Фәрхи, Иҙрис Ғәзиев, Рөстәм Мәликов, Риф Ғатауллин, Зөлфиә һәм Жәүит Шакировтар, Дамира Сәйетова, Флүрә Килдейәрова, Азамат Тимеров, Нур Дауытов, Рөстәм Ғиззәтуллин, Заһир Зәйнетдинов, Роберт Юлдашев кеүек сәхнә йондоҙҙарын һәм «Ҡурайсы» төркөмөн ишетте.
 
 ","
	Дүшәмбе, 10 апрель 2017",Яңылыҡтар,Na
https://kulturarb.ru/ba/news/һuҡyrҙar-өsөn-respublika-mahsus-kitaphanaһynda-jәmәғәt-praktikaһy-bujynsa-festival-үtte-2, Һуҡырҙар өсөн  республика махсус китапханаһында йәмәғәт практикаһы буйынса фестиваль үтте ,Na,"

Күптән түгел, 29 март көнө, Һуҡырҙар өсөн Башҡортостан республика махсус китапханаһында Башҡортостан Республикаһының Мәҙәниәт министрлығы менән берлектә “Халыҡтың социаль яҡтан яҡланмаған төркөмдәрен адаптациялаштырыуҙа китапханалар эшмәкәрлеге” тип исемләнгән республика социаль-практик фестивале үтте.
Фестивалдең төп маҡсаты – яңы технологиялар аша инвалидтарҙы йәмғиәткә яраҡлаштырыуҙа, социаль яҡлау хеҙмәткәрҙәре менән уртаҡ эш итеүҙе үҫтереүҙә күп көс һалған китапханалар эшмәкәрлеге тураһында фекер алышыу.
Фестивалдә дөйөм хеҙмәтләндереү китапханалары белгестәре, инвалидтар менән эшләүсе махсус китапханалар ҡатнашты, барыһына ла сертификаттар тапшырылды.
Шулай уҡ сара барышында яҙыусы Марсель Сәлимов “Алтын тауыштар” серияһынан китап уҡыны.

 ","
	Йома, 07 апрель 2017",Яңылыҡтар,Na
https://kulturarb.ru/ba/news/shәjehzada-babich-isemendәge-dәүlәt-respublika-jәshtәr-premiyaһyna-eshtәr-ҡabul-itelә-bashlany, Шәйехзада Бабич исемендәге дәүләт республика йәштәр премияһына эштәр ҡабул ителә башланы ,Na,"

 
Йәштәр сәйәсәте һәм спорт министрлығынан хәбәр итеүенсә, Башҡортостанда Шәйехзада Бабич исемендәге дәүләт республика йәштәр премияһына эштәр ҡабул ителә башланы.
Премия әҙәбиәт, сәнғәт һәм архитектура өлкәһендәге иң яҡшы эштәр өсөн тапшырыла. Наградаға айырым шәхестәр, шулай уҡ коллективтар дәғүә итә ала. Конкурс шарттары буйынса, кандидаттар 35 йәштән өлкән булмаҫҡа тейеш. Еңеүселәргә 150 мең һум күләмендә премия тапшырыла. Эштәр 1 июлгә тиклем Йәштәр сәйәсәте һәм спорт министрлығында ҡабул ителә.
 Мәғлүмәт өсөн: Башҡортостан Республикаһының Шәйехзада Бабич исемендәге йәштәр дәүләт премияһы 1995 йылда әҙиптең 100 йыллыҡ юбилейы айҡанлы һәм уның исемен мәңгеләштереү маҡсатында Башҡортостан Республикаһы Хөкүмәте тарафынан өмөтлө йәш ижадсыларҙы дәртләндереү өсөн булдырылған. Әҙәбиәт, сәнғәт һәм архитектура өлкәһендә эшләүселәргә юғары ижади ҡаҙаныштары өсөн бирелә.
Күренекле башҡорт шағиры Шәйехзада Бабич исеме менән аталған был премия, дөйөм алғанда, Башҡортостан комсомолының 1967 йылдан 1990 йылғаса тапшырылып килгән Ғәлимов Сәләм исемендәге премияһын алмаштырҙы.
Премияның төп маҡсаты: Башҡортостан Республикаһының төрлө яҡлы үҫешенә мөһим өлөш индергән йәш яҙыусыларҙы, рәссамдарҙы һәм архитекторҙарҙы, артистарҙы, музыканттарҙы һәм режиссёрҙарҙы дәртләндереү. 1995 йылда булдырылғандан һуң премия йыл һайын тапшырылып килһә, 2011 йылдан уның лауреаттары ике йылға бер билдәләнә башланы.
Шәйехзада Бабич исемендәге республика йәштәр премияһы бер үк ваҡытта өс өлкәлә - әҙәбиәттә, сәнғәттә һәм архитектурала ҙур ҡаҙаныштарға өлгәшкән өсөн бирелә. Премия ҡағиҙәһенә ярашлы, был күрһәткестәргә түбәндәгеләр инә:
нәфис әҙәбиәт өлкәһендә— барлыҡ төрҙәге һәм жанрҙағы (проза, шиғриәт, драматургия, балалар әҙәбиәте, әҙәбиәт белеме һәм тәнҡит, әҙәби тәржемә) әҙәби әҫәрҙәр һәм ижад материалдары өсөн;
һынлы сәнғәт өлкәһендә— рәсем һәм һынлы сәнғәт, скульптура, графика һәм биҙәү-ғәмәли сәнғәт әҫәрҙәре өсөн;
театр, музыка, эстрада, цирк сәнғәте һәм хореография өлкәһендә — йәш композитор, режисссёр, дирижёр, балетмейстер, хормейстер, артист һәм рәссамдарҙың, сәхнәселәрҙең музыкаль-драматик постановкаларҙағы, үҙенсәлекле композицияларҙағы, балалар өсөн постановкаларҙағы, эстрада, цирк һәм дөйөм тамашаларҙағы эштәре, шулай уҡ театр, музыка, страда, цирк сәнғәте һәм хореография буйынса тикшеренеүҙәре өсөн;
кинематография өлкәһендә — сценарий авторҙарының, режиссёр, рәссам, оператор һәм артистарҙың нәфис, документаль һәм анимацион фильмдарҙағы эштәре, шулай уҡ кино сәнғәтен өйрәнеп-тикшереү өсөн;
архитектура өлкәһендә— айырыуса һәләтле, яңылыҡ һәм үҙенсәлек менән айырылып тороп, йәмәғәт танылыуы алған һәм Башҡортостан Республикаһы мәҙәниәтен үҫтереүгә һиҙелерлек өлөш индергән архитектура әҫәрҙәре өсөн.
 
 ","
	Йома, 07 апрель 2017",Яңылыҡтар,Na
https://kulturarb.ru/ba/news/bөgөn-өfөlә-alһyu-ҡaplan-festivale-asyla, Бөгөн Өфөлә «Алһыу ҡаплан» фестивале асыла ,Na,"

Бөгөн 7 апрелдә киске сәғәт 6-сы яртыла  Хөсәйен Әхмәтов исемендәге Башҡорт дәүләт филармонияһында «Алһыу ҡаплан» XXI халыҡ-ара джаз фестивалендә  ҡатнашыусылар менән матбуғат конференцияһы  уҙа.
Сарала Санкт-Петербург ҡунағы Давид Голощёкин, билдәле саксофонсы, «Дуҫтар» ансамбле етәксеһе Марат Юлдыбаев, Мәскәү виброфонисы Иннокентий Иванов, пианист Диас Кәримов һәм фестивалдең художество етәксеһе Олег Ҡасимовтың ҡатнашыуы көтөлә.
«Алһыу ҡаплан» фестивале тураһында тулыраҡ мәғлүмәт алырға  теләүселәр түбәндәге һылтанма буйынса үтегеҙ: http://bashgf.ru/index.php?pg=poster_full&posters_id=568&month_cal=4&year_cal=2017
 
 ","
	Йома, 07 апрель 2017",Яңылыҡтар,Na
https://kulturarb.ru/ba/news/өfө-nur-tatar-dәүlәt-teatry-әnғәm-atnabaevtyң-ul-ҡajtty-dramaһy-өҫtөndә-esh-bashlany,     Өфө “Нур” татар дәүләт театры Әнғәм Атнабаевтың “Ул ҡайтты” драмаһы өҫтөндә эш башланы ,Na,"

Өфө “Нур” татар дәүләт театры Әнғәм Атнабаевтың “Ул ҡайтты” драмаһы өҫтөндә эш башланы. Әҫәрҙе сәхнәгә ҡуйыу өсөн билдәле режиссер Азат Йыһаншин саҡырылған. Тамашасыларға премьера Еңеү байрамы алдынан күрһәтеләсәк.
 Ҡуйыусы режиссер – Башҡортостандың атҡаҙанған артисы Азат Йыһаншин, ҡуйысы рәссам – Юлиә Ғиләжева, композитор –Ш.Бабич исемендәге Йәштәр дәүләт премияһы лауреаты Юлай Үҙәнбаев, хореограф Башҡортостандың атҡаҙанған артисы Рәмиҙә Мөхәмәтшина.
Ул ҡайтты... Ҡайтыр юлы һикәлтәле һәм тайғаҡ, ғүмере лә буталсыҡ һәм ҡатмарлы ине. Алыҫта, йылдар төпкөлөндә ҡалған, бала сағында ялан аяҡ йүгереп үткәргән ерҙәрҙе тағы бер тапҡыр күрергә, тип ҡайтты ул... Ул ҡайтты. Тыуған тупрағын теҙләнеп үпте. Ҡайтыр улын көтөп, киткән юлына текләп күҙен талдырған, оло ҡайғыһынан, йәш көйө, иртә сәстәре салланған әсәһе алдында тубыҡланып, кисереү һораны. Һөйгәненең күҙҙәрендә мөхәббәт сатҡыларын эҙләне. Улының йөрәк тибешен тойҙо. Хыялы тормошҡа ашты... Ләкин уның ҡайтыуы әсәһен ғазаплы үлемгә дусар итте. Ә ҡатыны һәм улы өсөн уның ҡайтыуы, йөрәктәге уңалып барған яраларҙы кире ҡуҙғатты.
 
 ","
	Йома, 07 апрель 2017",Яңылыҡтар,Na
https://kulturarb.ru/ba/news/halҡymdyң-үlmәҫ-hazinaһy-koncerttar-cikly-siktәrendә-moңlo-halҡym-amanaty-tamashaһy," ""Халҡымдың үлмәҫ хазинаһы"" концерттар циклы сиктәрендә «Моңло халҡым аманаты» тамашаһы ",Na,"

15 апрель көнө  Хөсәйен Әхмәтов исемендәге Башҡорт дәүләт филармонияһында милли аһәң, рух байлығы менән һуғарылған «Халҡымдың һүнмәҫ хазинаһы» концерттар циклын йомғаҡлау кисәһе – «Моңло халҡым аманаты» концерт тамашаһы буласаҡ.
 Башҡорт халҡының рухы, данлы-ҡанлы тарихы, ялҡынлы, матур киләсәге – ҡурай моңдарында, ҡумыҙ, думбыра һәм ҡыл-ҡумыҙ сыңдарында. 
78-се ижад миҙгеле дауамында республикабыҙҙың төп мәҙәни усағы халҡыбыҙҙың быуындан-быуынға тапшырыла килгән һәм бөгөн дә үҙ абруйын юғалтмаған ата-бабаларыбыҙҙың моңло аманатын һаҡлау, үҫтереү, уны бар донъяға танытыу маҡсатында «Халҡымдың һүнмәҫ хазинаһы» концерттар циклын ойошторҙо. «Ҡурай байрамы», «Тылсымлы ҡумыҙ» һәм «Уйна, думбырам!» проекттары тиҙ арала үҙ тамашасыһын тапты. Милли рух менән һуғарылған концерттар республика халҡы, Башҡортостандан ситтә йәшәүсе милләттәштәребеҙ араһында ла популярлыҡ яуланы. 
 «Халҡымдың һүнмәҫ хазинаһы» концерттар циклының йомғаҡлау тамашаһында Башҡортостандың Халыҡ ҡоралдары милли оркестры, «Арғымаҡ» этно-рок  һәм «Ирәмәл» төркөмдәре, шулай уҡ Гүзәл Үмәрғәлина, Миңлеғәфүр Зәйнетдинов, Зәлиә Ғәниәтуллина, Илнур Хәйруллин ҡатнашасаҡ. Күптән инде билдәлелек яулаған сәхнә йондоҙҙары менән бергә Мәсетле районынан «Мираҫ» һәм Ғафури районынан «Асанай» ансамблдәре лә сығыш яһаясаҡ. 
   Ғәжәйеп инструменттарҙың байлығы һәм  киң мөмкинлектәрен тағы бер үҙ күҙҙәрегеҙ менән күреп, «Моңло халҡым аманаты»н ишетергә ашығығыҙ!  Илаһи көс ул – халыҡ моңо, халыҡ йыры, халыҡ көйө…
 Тамашаның режиссеры – Башҡортостандың атҡаҙанған артисы Сәйҙә Ильясова. Сара тураһында тулыраҡ мәғлүмәт алыр өсөн түбәндәге һылтанма буйынса үтегеҙ: http://bashgf.ru/index.php?pg=poster_full&posters_id=577&month_cal=4&year_cal=2017
 
 
 ","
	Йома, 07 апрель 2017",Яңылыҡтар,Na
https://kulturarb.ru/ba/news/rәmil-ғәjzullin-donya-turneһy-proektynda-ҡatnasha, Рәмил Ғәйзуллин «Донъя турнеһы» проектында ҡатнаша ,Na,"

Хөсәйен Әхмәтов исемендәге Башҡорт дәүләт филармонияһы хәбәр итеүенсә, Рәмил Ғәйзуллин Николай Осипов исемендәге Халыҡ ҡоралдары оркестрының халыҡ-ара проектында ҡатнаша.
    Танылған музыкант Рәмил Ғәйзуллин Рәсәйҙең Николай Осипов исемендәге Милли академия халыҡ музыка ҡоралдары оркестрының «Донъя турнеһы» проекты сиктәрендә сығыш яһаясаҡ. Тамаша 6 апрель Мәскәү ҡалаһында Петр Чайковский исемендәге Концерт залында  үтәсәк.
   Проекттың авторы Н.Осипов исемендәге Милли академия халыҡ музыка ҡоралдары оркестрының художество етәксеһе һәм дирижеры Рәсәйҙең халыҡ артисы, профессор Владимир Андропов. Мәртәбәле сарала Рәсәйҙең байтаҡ төбәктәренән, шул иҫәптән Башҡортостандан, Ингушетиянан, шулай уҡ Әзербайжандан, Сүриәнән һәм башҡа илдәрҙән музыканттар ҡатнаша. Улар донъя халыҡтары көйҙәрен һәм йырҙарын башҡарасаҡ. 
   Билдәле  ҡурайсы, Башҡортостан республикаһының халыҡ ҡоралдары милли оркестрын ойоштороусы, Башҡортостандың халыҡ артисы Рәмил Ғәйзуллин проектта башҡорт халҡының милли музыка мираҫын күрһәтәсәк. «Мәскәү халҡына һәм ҡунаҡтарына халҡыбыҙҙың алыҫ меңйыллыҡтар төпкөлөнән килгән оло тарихын, рухи мираҫын ҡурай моңдары аша еткересәкмен. Петр Чайковский исемендәге Концерт залында был инде минең һигеҙенсе сығышым», - тип, ҡыуанысы менән уртаҡлашты Рәмил Мәүлит улы.
   «Донъя турнеһы» проекты Рәсәй Федерацияһының Мәҙәниәт министрлығы ярҙамы менән ойошторола. 
 

 ","
	Кесе йома, 06 апрель 2017",Яңылыҡтар,Na
https://kulturarb.ru/ba/news/bildәle-әҙibә-һәm-yaҙyusy-lira-yaҡshybaeva-menәn-osrashyu-үtte, Билдәле әҙибә һәм яҙыусы Лира Яҡшыбаева менән осрашыу үтте ,Na,"

Кисә, 5 апрель көнө Зәйнәб Биишева исемендәге Башҡортостан «Китап» нәшриәтендә билдәле әҙибә һәм яҙыусы, Жәлил Кейекбаев, Рамазан Өмөтбаев исемендәге премиялар лауреаты Лира Миңләхмәт ҡыҙы Яҡшыбаева менән осрашыу үтте. 
Лира Миңләхмәт ҡыҙы Яҡшыбаева 1947 йылдың 15 февралендә  Ғафури районының  Сәйетбаба ауылында тыуған. 1970  йылда Башҡорт дәүләт университетын тамамлаған. 1992 йылдан Сибай ҡалаһының мәктәп-интернатында, 1997-2002 йылдарҙа 13-сө башҡорт урта мәктәбендә эшләй.
Лира Яҡшыбаева проза өлкәһендә эшләй. 2009 йылда «Мөжәүир хәҙрәт» әҫәре өсөн Рамазан Өмөтбаев исемендәге премия лауреаты, 2011 йылда ғалим-лингвист Жәлил Кейекбаевтың тыуыуына 100 йыл тулыуға арналған «Һынауҙарҙан туҡылған яҙмыш» китабы өсөн Ж. Кейекбаев исемендәге премия лауреаты, «Башҡортостан», «Йәшлек» гәзиттәре, «Шоңҡар» журналы лауреаты.
Лира Яҡшыбаева уҡыусыларға  «Ауыл ҡатыны», «Сәйер бүләк», «Бөтәбеҙгә бер Ер шары», «Мөжәүир хәҙрәт», «Табын иле изгеләре», «Ғабдулла Сәйеди», «Зәйнулла ишан», «Әүлиәләр аманаты», «Һынауҙарҙан туҡылған яҙмыш», «Вәрәҙекүл аҡсарлағы», «Ашҡаҙар вальсы», «Халҡыбыҙ изгеләре» китаптары аша таныш.
Гүзәл Багаева
 ","
	Кесе йома, 06 апрель 2017",Яңылыҡтар,Na
https://kulturarb.ru/ba/news/bashҡortostan-yaҙyusylar-soyuzynyң-etәkse-vazifaһy-zәki-әlibaevҡa-jөkmәtelde, Башҡортостан Яҙыусылар союзының етәксе вазифаһы Зәки Әлибаевҡа йөкмәтелде ,Na,"

Башҡортостан Яҙыусылар союзының сираттан тыш съезында ижади берлектең яңы етәксеһе һайланды. Күпселек тауыш менән был вазифа филология фәндәре кандидаты, ғалим, М. Аҡмулла исемендәге Башҡорт дәүләт педагогия университеты уҡытыусыһы Зәки Әлибаевҡа йөкмәтелде.
Яңы етәксе, үҙенең ижади пландары менән уртаҡла­шып, түбәндәгеләрҙе еткер­ҙе: – Маҡсатыбыҙ – Башҡор­тос­тан Яҙыусылар союзы­ның бер быуатҡа яҡын тарихы булған традицияларын дауам итеү. Икенсенән, йәмғиәт тормошонда яҙыу­сы­ларҙың әүҙем ҡат­нашыуын ойоштороу. Өсөн­сөнән, ижади көстәрҙе бер­ләштереп, Башҡортостан яҙыу­сыһы һүҙен киң йәмәғәтселеккә, Рәсәй, донъя кимәленә еткереү. Йәштәрҙең үҙен­сәлекле проекттары бик күп. Улар менән ҡулға-ҡул тотоношоп, ижади маҡсаттарын тормошҡа ашырыу ҙа – беҙҙең бурыс. Халыҡ мәнфәғәтендә бар­лыҡ яҡты ниәттәрҙең ғәмәлгә ашыуын теләйбеҙ!

 ","
	Кесе йома, 06 апрель 2017",Яңылыҡтар,Na
https://kulturarb.ru/ba/news/kүrenekle-shaғir-rәshit-shәkүr-80-jәshen-bildәlәrgә-jyjyna, Күренекле шағир Рәшит Шәкүр 80 йәшен билдәләргә йыйына ,Na,"

17  апрель көнө Мәжит Ғафури исемендәге Башҡорт дәүләт академия драма театрында күренекле шағир, ғалим һәм йәмәғәт эшмәкәре, Салауат Юлаев исемендәге Дәүләт премияһы лауреаты Рәшит Шәкүрҙең 80 йәшенә арналған юбилей кисәһе үтәсәк. Ойоштороусылар хәбәр итеүенсә, сараға инеү бушлай буласаҡ.
Рәшит Шәкүр  шиғырҙарында, поэмаларында һәм йырҙарында  халҡының героик үткәне өсөн ғорурлыҡ тойғоһо кисереүен сағылдырыусы шағир. Ул бөйөк башҡорт шағиры һәм мәғрифәтсеһе Аҡмулланың ижадын һәм тормошон өйрәнеүгә күп йылдар арнаған яҙыусы.
 19 йәшендә нефть техникумын тамамлап, промыслала оператор булып эшләй башлай. Скважинанан скважинаға йөрөгәндә ул тирә-яҡ тәбиғәт менән һоҡлана, башына үҙенән-үҙе сағыштырыуҙар һәм образдар килеп, шиғыр булып тыуа. Аҙаҡ килеп был шиғриәт менән профессиональ шөғөлләнеүгә, тел серҙәрен һәм уның сикһеҙ мөмкинлектәрен, бөйөк һүҙ оҫталарының әҙәби ижадын ғилми өйрәнеүгә күсә. Ул Башҡорт дәүләт университетын, СССР Фәндәр академияһының Тел ғилеме институты аспирантураһын тамамлай, кандидатлыҡ, һуңынан докторлыҡ диссертацияһын яҡлай. Республика гәзитендә әҙәбиәт һәм сәнғәт бүлеге мөдире, Рәсәй Фәндәр академияһы Өфө ғилми үҙәгенең Тарих, тел һәм әҙәбиәт институтында өлкән ғилми хеҙмәткәр, “Башҡортостан энциклопедияһы” ғилми нәшриәте директоры булып эшләй. Уның редакцияһында “Башҡортостан. Ҡыҫҡаса энциклопедия” сыҡты, ул шулай уҡ алты томлыҡ “Башҡорт әҙәбиәте тарихы” авторҙарының береһе.
Рәшит Закир улы күп йылдар фәндең топонимика өлкәһе менән ҡыҙыҡһынды һәм уның туранан-тура ҡатнашлығында республиканың топонимик һүҙлеге сығарылды. Әммә фән менән шөғөлләнеү уның тормошонан шиғриәтте ҡыҫырыҡлап сығармай.
“Йөрәгемдә — ҡояш” исемле тәүге шиғырҙар йыйынтығы 1970 йылда сыға. Үҙ шиғырҙарында, поэмаларында һәм йырҙарында ул халҡының героик үткәре өсөн ғорурлыҡ тойғоһо кисереүен сағылдыра.
 Рәшит Шәкүр бөйөк башҡорт шағиры һәм мәғрифәтсеһе Аҡмулланың ижадын һәм тормошон өйрәнеүгә күп йылдар арнаны, уның тураһында монографиялар сығарҙы. Хаҡлы рәүештә ул Аҡмулла исемендәге премияның беренсе лауреаты булды. Шағир һәм ғалим үҙ эш кабинетында ғына бикләнеп ултырмай, төпкөл ауылдар буйлап күп йөрөй. Мифтахетдин Аҡмулла исемендәге Башҡорт дәүләт педагогия университетында уҡыта. Башҡортостан Республикаһына суверенлыҡ яулап алыу хәрәкәтендә лә ул әүҙем ҡатнашыусыларҙың береһе булды. Ошондай әүҙем гражданлыҡ позицияһы, үҙ Ватанына һөйөү, туған халҡына, уның идеалдарына сикһеҙ бирелгәнлек был кешенең ижадын ҡыҙыҡлы һәм беҙгә, замандаштарына, кәрәкле яһай.
Гүзәл Багаева
 ","
	Кесе йома, 06 апрель 2017",Яңылыҡтар,Na
https://kulturarb.ru/ba/news/hylғa-ҡarshy-spektakle-ural-aryaғy-rajondary-bujlap-gastrolgә-syғa,  “Хылға ҡаршы” спектакле Урал аръяғы райондары буйлап гастролгә сыға ,Na,"

Мәжит Ғафури исемендәге Башҡорт дәүләт академия драма театры Айгиз Баймөхәмәтовтың “Ҡалдырма, әсәй” повесы буйынса ҡуйылған “Хылға ҡаршы”спектакле (А.Ишбулдина инсц.) менән Урал аръяғы райондары буйлап гастролгә сыға.
19 апрель - Учалы филармонияһында
20 апрель – Бөрйән районы Иҫке Собханғол мәҙәниәт йортонда
21 апрель – Баймаҡ мәҙәниәт һарайында, 
22 апрель – Сибай Пионерҙар йортонда
23 апрель – Асҡар мәҙәниәт үҙәге
27 апрель - Мораҡ мәҙәниәт йортонда
28 апрель - Иҫәнғол мәҙәниәт йортонда
29 апрель - Аҡъяр мәҙәниәт йортонда
30 апрель - Бүребай мәҙәниәт йортонда (Хәйбулла районы)
1 май - Йәнгел мәҙәниәт йортонда (Әбйәлил районы)
 Һәр районда тамаша көнөнә ике тапҡыр уҙғарыласаҡ, көндөҙөн уҡыусылар, ә кисен - ололар өсөн. Тулыраҡ мәғлүмәтте урындағы мәҙәниәт йортонан белешергә мөмкин.
""Хыялға ҡаршы"" - бөгөнгө көндә иң популяр спектаклдәрҙең береһе. 2016 йылда Бүрәт Республикаһында уҙғарылған «Алтан сэргэ» Халыҡ – ара театр фестивалендә ике махсус премия яуланы: ""Иң яҡшы актер ансамбле"" һәм ""Хәҙерге милли прозаға мөрәжәғәт иткәне һәм яңы театр телен эҙләүе өсөн"" номинацияларында.
Әйткәндәй, ошо уҡ спектакль Х.Намсараев исемендәге Бүрәт дәүләт академия драма театрында ла ҡуйыла. 14, 15 майҙа уның премьераһы Улан-Удэ ҡалаһында үтәсәк, ә инде 21 апрелдән Байкал Аръяғы (Забайкальский) крайы буйлап гастроле ҡаралған.
Әҙәм балаһы бер ваҡытта ла йәмғиәттән тыш йәшәй алмай. Йәмғиәт тәрбиәләй, йәшәү ҡанундарын билдәләй. Хатта атай-әсәйһеҙ һәм ғаиләһеҙ ҡалған хәлдә - уға яңы ғаилә табып бирә. Тап бына шундай осраҡ тураһында ла инде спектаклдең темаһы. Хөкүмәт тәрбиәһе аҫтына алынып та үҙҙәрен яҡлауһыҙ тойған балалар, уларҙың күңел кисерештәре, яҙмыштары тарафынан ҡыйырһытылыуы һәм барлыҡ ҡаршылыҡтарҙы еңеп сығырлыҡ хыялдарына тоғро ҡалып, уның артынан барыуҙары тураһында был сәхнә әҫәре.
Ильяс, Фәрит, Саша, Даян, Алина, Динис, Дима, балалар йорто директоры, тәрбиәләнеүселәр, опекундар, тикшереүселәр – был әҫәрҙең геройҙары. Спектаклдә бихисап ролдәр булыуына ҡарамаҫтан, уларҙы ни бары ете актер уйнай: Артур Кәбиров, Урал Әминов, Ринат Баймырҙин, Фәнис Рәхмәтов, Морат Рафиҡов, Айҙар Шәмсетдинов, Алмаз Йосопов. Спектакль дауамында йәш артистар, әллә нисә төрлө ҡиәфәткә инеп, балалар йортонда йәшәгән тәрбиәләнеүселәр яҙмышын бәйән итә. Спектаклде ҡараусы тамашасылар улар менән бергә йәшәй, шатлана, илай һәм ҡайғыра...
 

 ","
	Кесе йома, 06 апрель 2017",Яңылыҡтар,Na
https://kulturarb.ru/ba/news/bashҡortostanda-duҫlyҡ-әjlәn-bәjlәne-balalar-konkursy-eңeүselәre-bildәlәnde, Башҡортостанда «Дуҫлыҡ әйлән-бәйләне» балалар конкурсы еңеүселәре билдәләнде ,Na,"

Туймазы ҡалаһында «Дуҫлыҡ әйлән-бәйләне» (""Хоровод дружбы"") республика балалар хореография фестивале тамамланды. Унда Башҡортостан, Татарстан, Свердловск һәм Силәбе өлкәләре, Пермь крайының йәш талантлы артистары ҡатнашты. Башҡортостандан Әбйәлил, Әлшәй, Асҡын, Ауырғазы, Баҡалы, Балтас, Бәләбәй, Благовар, Благовещен, Бүздәк, Ғафури, Йәрмәкәй, Илеш, Ҡыйғы, Күгәрсен, Мәләүез, Мәсетле, Миәкә, Стәрлебаш, Стәрлетамаҡ, Тәтешле, Туймазы, Өфө, Учалы, Саҡмағош, Шаран, Яңауыл райондары, Стәрлетамаҡ һәм Ағиҙел ҡалалары вәкилдәре сығыш яһаны. Конкурс ике йәш категорияһында: 9-12 һәм 13-16 йәштәрҙә уҙҙы.
Фестиваль ойоштороусылары – Башҡортостан Мәҙәниәт министрлығы, Республика халыҡ ижады үҙәге, Туймазы районы хакимиәте.
Йәш йондоҙҙарҙың талантын һәм оҫталығын Рәсәй театр сәнғәте институтының хореография кафедраһы доценты, Лавровский исемендәге Мәскәү дәүләт хореография училищеһының юғары категориялы уҡытыусыһы Елена Щеголева рәйеслегендәге профессиональ жюри баһаланы. Жюриҙа Фәйзи Ғәскәров исемендәге дәүләт академия халыҡ бейеүҙәре ансамбленең баш балетмейстеры, Башҡортостандың халыҡ артисы, Салауат Юлаев исемендәге Дәүләт премияһы лауреаты Риф Ғәбитов, Рудольф Нуриев исемендәге Башҡорт хореография колледжы һәм Заһир Исмәғилев исемендәге Өфө дәүләт сәнғәт институты уҡытыусыһы, Башҡортостандың атҡаҙанған артисы Әлфиә Тимерғәзиева, Республика халыҡ ижады үҙәгенең халыҡ ижады бүлеге етәксеһе, жюри секретары Эльвира Әхмәтйәнова эшләне.
Гала-концертта тәбрикләү телмәре менән республиканың мәҙәниәт министры урынбаҫары Рәнис Алтынбаев, Туймазы районы хакимиәте башлығы Айҙар Суфиянов сығыш яһаны.
Фестивалдең гала-концерты тамашасыларҙы бейеү номерҙарының үҙенсәлеге менән ҡыуандырҙы. Ҡатнашыусылар башҡорт, эстон, фин, татар, украин, төрөк бейеүҙәрен башҡарҙы. «Дуҫлыҡ әйлән-бәйләне» VI республика балалар хореография фестивале һөҙөмтәләре буйынса, кесе йәш төркөмө араһында Гран-приға – Туймазы ҡалаһының «Сәфәр» өлгөлө хореография ансамбле, өлкән йәш төркөмөндә Күгәрсен районының «Гөрләүек» өлгөлө халыҡ бейеүҙәре ансамбле лайыҡ булды. Шулай уҡ лауреаттар һәм I-III дәрәжә дипломанттары, «Балетмейстерлыҡ эше өсөн», «Артистизм һәм бейеүҙе юғары кимәлдә башҡарыу өсөн», «Милли бейеүгә һәм традицион башҡорт костюмына ҡарата һаҡсыл мөнәсәбәт өсөн», «Рус халыҡ бейеүҙәре өлгөләренә һаҡсыл мөнәсәбәт өсөн», «Милли хореографияла сюжет һыҙатын һаҡлап ҡалыу өсөн» номинацияларында еңеүселәр билдәләнде, тип хәбәр иттеләр Туймазы районы хакимиәтендә.
Сығанаҡ: http://www.bashinform.ru/bash/981356/
 ","
	Шаршамбы, 05 апрель 2017",Яңылыҡтар,Na
https://kulturarb.ru/ba/news/balalar-өsөn-izhad-itelgәn-kitap-avtorҙary-menәn-osrashyu, Балалар өсөн ижад ителгән китап авторҙары менән осрашыу ,Na,"

Зәйнәб Биишева исемендәге «Китап» нәшриәте хәбәр итеүенсә, кисә, йәғни 4 апрель көнө балалар өсөн ижад ителгән китап авторҙары менән осрашыу үтте. Тантананы нәшриәт директоры Илһам Йәндәүләтов менән баш мөхәррир Зөлфиә Ҡарабаева асты. Осрашыу Бөтә донъя балалар китабы көнөнә арналды.
Ҡыҙыҡлы һәм фәһемле сарала шағирә, билдәле йәмәғәт эшмәкәре Гүзәл Ситдиҡова, шағирә, «Аҡбуҙат» журналы етәксеһе Тамара Юлдашева, дизайнер, биҙәүсе рәссам Алһыу Хамматова, йәш шағирә Кристина Стрельникова, күренекле тәржемәсе Гүзәл Хамматова, Фатима Мостафина исемендәге 20-се гимназияның 2Б класы һәм нәшриәт хеҙмәткәрҙәре ҡатнашты.
Йәнле фекер алышыу балаларҙың күңеленә хуш килде: Гүзәл Ситдиҡова уҡыусыларға һандарҙы еңел иҫләп ҡалырға ярҙам иткән шиғырҙар һөйләп ҡыуандырҙы, Тамара Юлдашева балаларҙы шат күңелле уйынсыҡ ишәк менән таныштырҙы, Кристина Стрельникова мәрәкә шиғырҙар уҡып, Бабай ҡурсағы менән йәш тыңлаусыларҙың күңелен арбаны.
Алһыу Хамматова Сергей Аксаковтың «Ал сәскә» әкиәтен иллюстрациялау өсөн ижад иткән ҡурсаҡтары менән кескәй йөрәктәрҙе яуланы. Ул видеоъяҙма аша ҡурсаҡтарҙы эшләү барышын күрһәтте, әкиәт геройҙарын яһағанда ҡулланған материалдар тураһында һөйләне. Уҡыусыларға нәзәкәтле, матур ҡурсаҡтарҙы үҙ күҙҙәре менән күреү бәхете лә тейҙе: Алһыу Әнүәр ҡыҙы ҡурсаҡтар күргәҙмәһен дә алып килгәйне.                 
 ","
	Шаршамбы, 05 апрель 2017",Яңылыҡтар,Na
https://kulturarb.ru/ba/news/sibaj-teatry-sәhnәһendә-salauat-әbuzәrovtyң-jәshlekkә-ҡajtyu-spektakleneң-premeraһy-үtte," Сибай театры сәхнәһендә Салауат Әбузәровтың ""Йәшлеккә ҡайтыу"" спектакленең премьераһы үтте ",Na,"

27-28 март көндәре Арыҫлан Мөбәрәков исемендәге Сибай башҡорт дәүләт драма театры Халыҡ-ара театр көнөнә арнап Салауат Әбузәровтың  ""Йәшлеккә ҡайтыу"" (“Возвращение в молодость”) комедияһын  сәхнәләштерҙе. Пьесаны сәхнәгә ҡуйыусы режиссёр- Вадим Ғилманов.
Салауат Әбүзәров драматургия өлкәһендә уңышлы ижад иткән әҙиптәрҙең береһе. 1996 йылда уның тәүге драма әҫәрен яҡташтары — Ғафури районының «Ҡаран» халыҡ театры һәүәҫкәрҙәре сәхнәләштерһә, алдағы тиҫтә йылда өмөтлө драматургтың пьесалары билдәле театрҙар репертуарында ныҡлы урын алды. Был йәһәттән уның «Хыялый» лирик комедияһын тәү сиратта билдәләргә кәрәк.  Был әҫәр Башҡортостандың төп сәхнәһе булған М. Ғафури исемендәге Башҡорт дәүләт академия театры менән бер рәттән Арыҫлан Мөбәрәков исемендәге Сибай башҡорт дәүләт драма театры, Мирхәйҙәр Фәйзи исемендәге Ырымбур дәүләт татар драма театры һәм Татарстандың Яр Саллы татар дәүләт театрҙарында ҙур уңыш менән ҡуйылды.
Драматургтың Сибай дәүләт башҡорт драма театрының танылған режиссеры Дамир Ғәлимов сәхнәләштергән «Ғүмерлек ғазап» спектакле лә Башҡортостанда ғына түгел, Рәсәйҙең күп кенә төбәктәрендә лә күп тамашасыны йыйҙы.
Билдәле әҙиптең ""Йәшлеккә ҡайтыу"" спектакле лә тамашасылар тарафынан йылы ҡабул ителде.
 
Гүзәл Багаева
 
 
 ","
	Шаршамбы, 05 апрель 2017",Яңылыҡтар,Na
https://kulturarb.ru/ba/news/neftekamala-duҫlyҡ-moңo-halyҡ-ara-bashҡort-һәm-tatar-jyrҙaryn-bashҡaryusylar-festivale-asyldy, Нефтекамала «Дуҫлыҡ моңо» халыҡ-ара башҡорт һәм татар йырҙарын башҡарыусылар фестивале асылды ,Na,"

Бөгөн Нефтекамала Фәриҙә Ҡудашева исемендәге «Дуҫлыҡ моңо» халыҡ-ара башҡорт һәм татар йырҙарын башҡарыусылар фестивале башланды.
Башҡорт һәм татар йырҙарын башҡарыусылар бәйгеһенең  абруйы йылдан-йыл арта. Конкурста ҡатнашырға теләк белдереүселәр араһында, Башҡортостандан тыш, күрше республикаларҙан һәм өлкәләрҙән һәүәҫкәр йырсылар булыуы ҡыуандыра. «Дуҫлыҡ моңо» конкурсы быйыл Нефтекама ҡала мәҙәниәт үҙәге һарайында үтә.
 Быйыл бәйге 16-сы тапҡыр ойошторола. Бай йөкмәткеле мәҙәни программанан торған фестивалдә  ике республиканың билдәле артистары һәм төркөмдәре ҡатнаша. Сараны биҙәүгә айырыуса иғтибар бүленә – этно-мөйөш булдырылған, милли ризыҡтар күргәҙмәһе ойошторола.
Конкурста 16 йәштән 35 йәшкә тиклемге үҙешмәкәр башҡарыусылар һәм музыка училищеларының беренсе, икенсе курс студенттары ҡатнаша.
Нефтекама тамашасыларына ғына түгел, республикабыҙҙың төньяҡ-көнбайышындағы башҡа ҡала һәм райондарҙың барлыҡ йыр-моң һөйөүсе халҡы өсөн ысын сәнғәт байрамына әйләнгән тамашала билдәле сәхнә оҫталарының  сығыш яһауы көтөлә.
Гүзәл Багаева
 ","
	Шаршамбы, 05 апрель 2017",Яңылыҡтар,Na
https://kulturarb.ru/ba/news/tiҙҙәn-өfөnәn-һөjөү-menәn-filmy-ҡalanyң-barlyҡ-kinoteatrҙarynda-kүrһәtelәsәk, Тиҙҙән «Өфөнән һөйөү менән» фильмы  ҡаланың барлыҡ кинотеатрҙарында күрһәтеләсәк  ,Na,"

Башҡортостан юлдаш телевидениеһы хәбәр итеүенсә, «Өфөнән һөйөү менән» фильмы  ҡаланың барлыҡ кинотеатрҙарында күрһәтеләсәк. 
 «Еңмеш” фильмы менән киң танылыу алған йәш режиссер Айнур Асҡаров лирик комедияға осраҡлы тотонмаған.
 Ауыл йәштәре тормошон һәм психологияһын яҡшы белеүсе кино оҫтаһы  был юлы тамашасыға тулы метражлы лирик комедия тәҡдим итә. «Өфөнән һөйөү менән» фильмы Башҡортостан башлығы гранты емеше. Бөтә Рәсәй прокатҡа сығыусы беренсе фильм «Башҡортостан» киностудияһы ярҙамында төшөрөлгән.
Дәртле, һәләтле актерҙар  заман йәштәрен уйнай. Әрме хеҙмәтен тултырып, тыуған яҡтарына ҡайтып килеүсе төп герой Уралды төрлө мажаралар көтә. Егеттең һөйгән ҡыҙы вәғәҙәһендә тормай, ҡала егетенә әүрәп ҡуя. Быуындан-быуынға тапшырылып килгән йөҙөктө лә һатып ебәрә. Ғаилә ҡомартҡыһын эҙләүсе Урал төрлө мажараларға тарый. Лирик кинокомедияның бюджеты 4 миллион ярым. Шуға ҡарамаҫтан биҙәлеш, кейемдәр, грим һәм  мезанценалар 45 миллионлыҡ фильмдарҙан һис ҡалышмай, ти ижади төркөм.
Йәш башҡорт кинорежиссерҙарына прокатта төплө урын алыу өсөн Голливуд  фильмдары менән ярышырға тура киләсәк. Өфөнән тыш, кинотаҫма Салауат ҡалаһында Мәскәүҙә йәшәүсе  сценарист Айҙар Аҡманов менән берлектәге эш тамашасы күңелен арбар, тип өмөтләнә Айнур Асҡаров.
 Рәсәй күләмендә киң прокатҡа сығарыр алдынан лирик комедия мәҙәниәт министрлығының махсус комиссияһына күрһәтеләсәк. Заман йәштәре тормошон, уй-хыялдарын, мажараларын һәм үҙаллы тормошҡа аяҡ баҫыуын һүрәтләүсе башҡорт фильмы үҙ тамашасыһын табыр, күптәр геройҙар араһында үҙҙәрен дә таныр, тип ышана фильм авторҙары. Режиссер Айнур Асҡаров фильмды прокат өсөн генә төшөргән. Әммә триллерҙы ҡарағандан һуң «Өфөнән мөхәббәт менән» фильмын халыҡ-ара конкурста ҡатнашырға саҡырғандар. Ул 13 апрелдә  ҡаланың барлыҡ кинотеатрҙарында тамашасы хөкөмөнә сығарыла. 
 
 ","
	Шаршамбы, 05 апрель 2017",Яңылыҡтар,Na
https://kulturarb.ru/ba/news/aғinәjҙәr-һүҙe-aҡyldyң-үҙe, Ағинәйҙәр һүҙе – аҡылдың үҙе ,Na,"

«Киләсәккә юл һалғанда, боронғоларға боролоп ҡарау яҡшы”, тип әйткән бер аҡыллы кеше. Ысынлап та, һуңғы йылдарҙа әүҙемләшеп киткән Башҡорт ҡатын-ҡыҙҙарының “Ағинәй” республика йәмәғәт ойошмаһының эшмәкәрлеге тап ошо һүҙҙәргә таянып башҡарыла кеүек. Гәзит-журналдарҙан уҡып, радио-телевидениенан ишетеп-ҡарап, ҡатын-ҡыҙҙарыбыҙ уҙғарған сараларға һоҡланмаған, уның кәрәклеген аңламаған кеше юҡтыр, моғайын. Сөнки бөтөн был сараларҙың маҡсаты — ул халҡыбыҙҙы  берләштереп, үткәнебеҙгә байҡау яһап, тамырҙарыбыҙ бик тәрәнгә киткән тарихыбыҙ, йолаларыбыҙ, йыр-моңдарыбыҙҙы йәш быуынға түкмәй-сәсмәй илтеп еткереү һәм уларҙа ошо милли мираҫыбыҙға һөйөү тәрбиәләү бит.
Ошондай бурыстарҙы атҡарып, республикала күптән танылыу яулаған Баймаҡ, Учалы, Хәйбулла, Әбйәлил һәм башҡа райондар ағинәйҙәренең әүҙемлегенә һоҡланып, былтыр беҙҙең Көйөргәҙе районында ла ағинәйҙәр ҡоро ойошторолдо. Районыбыҙҙа 12 ауыл биләмәһе булып, иң тәүҙә шул ауыл биләмәләренең төп ағинәйҙәрен билдәләнек, артабан ул ағинәйҙәр үҙҙәре эргәһенә ауылдың иң абруйлы, ихтирам ҡаҙанған ҡатын-ҡыҙҙарын туплап, ауыл биләмәләре башлыҡтары, ауыл старосталары ярҙамында эш башлап ебәрҙе. Йәш быуынға милли асылыбыҙға ярашлы рухи тәрбиә биреү, телгә, мәҙәниәтебеҙгә һөйөү тәрбиәләү, милләттәштәребеҙҙе айыҡ-сәләмәт тормошҡа ылыҡтырыу, башҡорт ғаиләһенә хас ҡиммәттәрҙе, халҡыбыҙ йолаларын тергеҙеү –ошондай йүнәлештә эш башлап ебәреп, беҙҙең ағинәйҙәр ҙә ауылдарҙа халыҡ менән осрашыуҙар, ғаиләләр  менән тәрбиәүи һөйләшеүҙәр һәм башҡа бик күп төрлө саралар үткәрҙе. Һәм бына ошо арала беҙ, район ағинәйҙәре, атҡарғандарҙы барлар, бер-беребеҙ менән аралашыр, хәл итәһе мәсьәләләрҙе уртаға һалып  һөйләшер, тәжрибә уртаҡлашыр, уртаҡ уй-фекер туплар өсөн ҡорға йыйылдыҡ. Ҡор район мәҙәниәт йортонда үтеп, район үҙәге иртәнге сәғәттән үк байрам төҫө алды. Ҡурай моңо, башҡорт халыҡ йырҙары яңғырап, Ермолаево халҡын байрамға, оло ҡорға саҡырып торҙо.
Байрамдың тәүге өлөшөндә һәр ауыл биләмәһе ағинәйҙәре үҙҙәре бешергән милли ризыҡтарҙан, үҙҙәре башҡарған ҡул эштәренән күргәҙмә ойошторҙо. Аш-һыуҙың ниндәйе генә юҡ ине: буҙа, ҡымыҙ, эретелгән ыуыҙ, ҡарта, көлсә, төртмә, быҡтырылған ҡабаҡ, тултырма, ҡаҙы, бишбармаҡ, ҡаҡлаған ҡаҙ, һәр төрлө емештән яһалған ҡаҡ – һанап бөткөһөҙ. Һәр өҫтәлдә 20-25 төрлө милли ризыҡ ҡуйылғайны мәгәр. Ә ағинәйҙәр ҡулы менән башҡарылған ҡул эштәренән күҙҙәр тағы ла нығыраҡ ҡамашты. Һәм ошондай хозур матурлыҡ янында үҙҙәре теккән күлдәк-камзулдарҙа, ҡашмау- түшелдеректәрҙә 150-ләп ағинәй йылмайып баҫып тора. Күҙ алдына килтерәһегеҙме ошондай матур күренеште! Ысынлап та, “Һәр сәскәнең үҙ еҫе, һәр халыҡтың үҙ төҫө”, тип юҡҡа ғына әйтмәгәндәр бит. Беҙҙең ҡатын-ҡыҙҙарыбыҙ ҙа тап ошо милли күлдәктәрҙә үҙ асылын, үҙ ҡотон сағылдыра ала ла инде. Ҡоробоҙҙоң икенсе өлөшөндә ағинәйҙәр сәхнәлә 12 командаға тупланып, оҫталыҡта ярышты. Беренсе бәйге “Мин — ағинәй “ тип аталып, ҡатын-ҡыҙҙар үҙҙәренең ағинәйлек бурысы тураһында шиғыр, йыр менән бәйән итте. Икенсеһендә улар бишек йырҙары башҡарыу буйынса оҫталыҡ дәрестәре күрһәтте. Өсөнсө бәйге иһә экология темаһына арналып, ағинәйҙәр үҙ ауыл биләмәләрендә башҡарылған һәм башҡарыласаҡ эштәрҙе барланы.
Ҡоробоҙҙоң мәртәбәле ҡунағы – виртоуз ҡубыҙсы, халыҡ-ара конкурстар лауреаты Миндеғәфур Зәйнетдинов махсус саҡырылғайны. Ул ағинәйҙәргә ҡубыҙ уйнау буйынса оҫталыҡ дәрестәре үткәрҙе, улы Азамат менән бергәләп бер нисә төрлө ҡубыҙҙа өҙҙөрөп уйнап, йыйылыусыларға иҫтәлекле мәлдәр бүләк итте.
Сығанаҡ: http://kurultay-ufa.ru/ru/
 ","
	Шишәмбе, 04 апрель 2017",Яңылыҡтар,Na
https://kulturarb.ru/ba/news/өfөlә-teatr-yaҙy-2017-festivale-үtәsәk, Өфөлә “Театр яҙы – 2017” фестивале үтәсәк ,Na,"

2017 йылдың 20-26 апрелендә Өфөлә Мәжит Ғафури исемендәге БАДТ нигеҙендә ""Театр яҙы"" фестивале ойошторола. Республиканың мәҙәниәтен үҫтереү, театрҙарҙың дуҫлыҡ ептәрен нығытыу,актерҙарға һәм тамашасыларға байрам ойоштороу - фестивалдең төп маҡсаттары булып тора. Быйыл фестиваль милли драматургияға бағышлана. Ойоштороусылар - БР-ның Мәҙәниәт министрлығы, БР-ның Театрҙар эшмәкәрҙәре союзы.
20 апрель көнө Салауат башҡорт дәүләт драма театры Мостай Кәримдең ""Ауыл адвокаттары"" повесы буйынса ""Ерҙәштәр"" спектакле менән фестивалде асып ебәрәсәк. Режиссеры-Антон Федоров (Мәскәү ҡалаһынан). Мәскәү эксперттары билдәләүенсә,""Ерҙәштәр"" спектакле 2016 йылда ""Алтын битлек"" Рәсәй фестивалендә иң һиҙелерлек (long-list) спектаклдәрҙең исемлегенә керҙе. Шулай уҡ был спектакль БР-ның Театрҙар эшмәкәрҙәре союзы тарафынан ""Актерҙар ансамбле"" номинацияһында  диплом менән билдәләнеп үтте.
""Һеҙ зирәк аҡыллы, тиҙ үк төшөнөп алырһығыҙ. ""Ауыл адвокаттары""тигән был яҙмамда мин өс бер тиҫтерҙең, өс ҡорҙаштың, өс дуҫтың тормошон түкмәй-сәсмәй һөйләп бирергә йыйынмайым. Оҙон һөйләүҙең ҡыҙығы ла юҡ хәҙер. Бары улар ҡалдырып киткән аҫыл заттарҙың бәғзе берҙәрен сүпләп ҡыҫҡа ғына епкә теҙмәксе иттем. Эреле-ваҡлыраҡ булыр булыуын, әммә тулыны буштан, дөрөҫтө ялғандан айырырға тырыштым."" (М.Кәрим)
Ролдәрҙә: Рәсәйҙең атҡаҙанған, Башҡортостандың халыҡ артисы Миңдулла Иҙрисов, Башҡортостандың халыҡ артистары Рим һәм Гөлшат Зыязетдиновтар, Гөлсәсәк Шәрипова, Башҡортостандың атҡаҙанған артистары Яҡуп Шәрипов, Нәүфилә Яҡупова, Фәтих Ҡолһарин, Гөлфирә Сәфиуллина, артистар Рөстәм Фазылов, Ринат Ибәтуллин, театрыбыҙҙың йәш артистары Рафаэль Ғәйнуллин, Мирас Йомағужин, Револь Ғималов, Риф Мусин, Айһылыу Лоҡманова, Рәмзиә Мәҡсүтова, Лиана Ниғмәтуллина, Гөлфинә Шәфиҡова, Нәркәс Йомағужина һәм Радик Ғәлиуллин.
 
 ","
	Шишәмбе, 04 апрель 2017",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatry-gastroldәr-menәn-өfөlә, Салауат башҡорт дәүләт драма театры гастролдәр менән Өфөлә ,Na,"

13 һәм 14 апрелдә Өфөлә Салауат башҡорт дәүләт драма театры гастролдәре уҙасаҡ. 5 апрель иртәнге сәғәт 11.00 М.Ғафури исем. БАДТ бинаһында был ваҡиғаға ҡағылышлы матбуғат конференцияһы буласаҡ. 
Журналистарҙың һорауҙарына яуап бирергә, театр тормошо, гастролдәр, киләсәктәге пландар хаҡында һөйләргә Башҡортостандың атҡаҙанған артисткаһы Нәүфилә Яҡупова, йәш актриса Лиана Ниғмәтуллина һәм театрыбыҙҙың ижади коллективтың етәксеһе Рөстәм Фазылов.
Салауат театры 13 апрель көндө баш ҡала тамашасыһына күренекле татар драматургы Туфан Миңнуллиндың ""Әллә яңылыш, әллә яҙмыш"" трагикомедияһын күрһәтәсәк. Ҡуйыусы режиссеры- Рәсәйҙең атҡаҙанған, Башҡортостандың халыҡ артисы, Рәсәйҙең һәм Башҡортостандың Салауат Юлаев исемендәге дәүләт премиялары лауреаты - Олег Ханов.
Сценограф, костюмдар буйынса рәссам, Башҡортостандың атҡаҙанған сәнғәт эшмәкәре Альберт Нестеров.
14 апрелдә Василий Шукшиндың биш хикәйәләре  («Ваня, һин нисек бында?», «Миль пардон, мадам», «Микроскоп, «Ышанам», «Минең кейәү утын урланы») буйынса ҡуйылған ""Шукшин"" исемле спектаклде ҡарарға саҡырабыҙ. Ҡуйыусы режиссеры - Антон Федоров (Мәскәү ҡалаһынан).
Яңыраҡ был спектакль I-се бөтә Рәсәй ""ИДЕЛ-БУА-УРАЛ-ПРОСТРАНСТВО ДИАЛОГА"" исемле фестивалдә ҡатнашты һәм театр тәнҡитселәренең юғары баһаһына лайыҡ булды. Антон Федоровтың  Салауат башҡорт дәүләт драма театрында был әҫәр икенсе эше булып тора. Беренсеһе Мостай Кәримдең ""Ауыл адвокаттары"" повесы буйынса ҡуйылған ""Ерҙәштәр"" спектакле. Был спектакль менән 20 апрелдә ""Театр яҙы"" фестивале асыласаҡ.
 
 
 ","
	Шишәмбе, 04 апрель 2017",Яңылыҡтар,Na
https://kulturarb.ru/ba/news/baltas-rajonynda-18-se-byuat-mәғrifәtseһe-batyrsha-alievtyң-muzejy-eshlәj,                     Балтас районында 18-се быуат мәғрифәтсеһе Батырша Алиевтың музейы эшләй  ,Na,"

Батырша Алиев (ысын исеме Ғабдулла Ғәлиев) тарихи әҙәбиәттә Абдулла Алиев исеме менән билдәле. 1710  йылда Балтас районында тыуған.
Иҫке Балтаста 2003 йылда асылған Батырша Алиев йорт-музейында  тарихи экспонаттар, төрлө дәүер ҡағыҙ һәм тимер аҡсалары һаҡлана.
Музейҙың төп ҡомартҡыһы - 200 дананан ашыу Батыршаның шәхси китапханаһынан ҡулъяҙма китаптары. Уларҙы  туплау, һаҡлау менән  туғандары шөғөлләнгән. Бай тарихи ҡомартҡылар ғаилә милке булып иҫәпләнә һәм ул Батыршаның  вариҫы Рәфис Шәйхәйҙәровҡа тапшырылған.
 Батырша Алиев Себер даруғаһы, Башҡортостандың хәҙерге Балтас районы Үрге Ҡарыш ауылында тыуған, заманына күрә яҡшы белем алған: бер нисә мәҙрәсәлә уҡыған, 1744—1749 йылдарҙа Уҫы даруғаһы Ғәйнә олоҫы һәм Исәт провинцияһы ауылдарында мөғәллим һәм мулла була. 1749 йылдан 1755 йылдың майына тиклем Себер даруғаһының Ҡармышбаш ауылында мәҙрәсә тота, унда күп олоҫтарҙан башҡорттар, татарҙар уҡый. 1754 йылда Себер даруғаһы ахуны итеп һайлана, ләкин был вазифала эш башламай.
1755 йылдың яҙында ул башҡорт ерендә йәшәгән мосолман халкына социаль, иҡтисади һәм дини мәнфәғәттәрен яҡлауға өндәгән мөрәжәғәтнамә менән сығыш яһай һәм ҡораллы ихтилалға саҡыра. Үҙенең саҡырыуында хөкүмәттең мосолман ғөрөф-ғәҙәттәрен сикләүенә, урындағы халыҡҡа ирекле һәм пошлинаһыҙ тоҙ сығарыуҙы тыйыуына, сиктән тыш һалымдар һәм йөкләмәләр һалыуына ҡаршы сыға. Саҡырыу Башҡортостанды Урыҫ дәүләтенең колониаль иҙеүенән тулыһынса азат итеү һәм бойондороҡһоҙ мосолман дәүләте төҙөү талабы менән тамамлана. Был өндәмә Башҡортостандың бөтөн дүрт даруғаһына ебәрелә һәм ихтилал программаһына әүерелә.
Өндәмәлә ихтилал башланасаҡ көн дә билдәләнә — 1755 йылдың 3 июлендә Урал-Волга төбәге мосолмандары Рәсәйҙән айырылып сығып үҙаллы мөстәҡил дәүләт төҙөргә тейеш була. Әммә ихтилал иртәрәк башлана һәм уңышһыҙлыҡтарға осрай.
Батырша Алиев ихтилал барышында ҡыйыу эш итеү урынына көтөп тороу юлын һайлай, аҙаҡтан шәкерттәре менән урманда йәшеренә. Ихтилал баҫтырылғас, 1756 йылдың 8 авгусында Уҫы даруғаһы Әжәк ауылында (хәҙерге Борай районы Әжәк ауылы) Батырша тотолоп, Мәскәүгә, һуңынан Петербургка оҙатыла.
Батырша Алиев йыйындарҙа белдерелгән йәмәғәтселек фекерен өйрәнеү кәрәклеге тураһында яҙа. Тикшереү ике йылға һуҙыла, 1758 йылдың декабрендә хөкөм сығарыла: ҡамсы менән һуҡтырырға һәм танау япрағын ҡырҡып алырға, ғүмерлеккә Шлиссельбург ҡәлғәһенә ябырға. 1762 йылда Батырша Алиев һәләк була.
 
Гүзәл Багаева
 ","
	Шишәмбе, 04 апрель 2017",Яңылыҡтар,Na
https://kulturarb.ru/ba/news/өfөlә-jәsh-talanttar-bejeү-festivale-үtte, Өфөлә «Йәш таланттар» бейеү фестивале үтте ,Na,"

Өфөлә “Йәш таланттар” бейеү фестивале уҙҙы. Бәйге бөтә донъя сәхнәләрен  шаулатҡан бөйөк балет артисы ул Рудольф Нуреев иҫтәлегенә арналды. Бөйөк шәхестең исемен йөрөткән колледжда студенттар үҙҙәренең бейеү оҫталығын күрһәтте.
Ике сәғәт эсендә тамашасылар Вена вальсы, төрлө вариациялағы балет, донъя халыҡтарҙы бейеүҙәре шаһиты булды.
Академик концерттан фестиваль уҙғарыу ата-әсәләрҙең инициативаһы булған. Конкурс булғанда - профессиональ яҡтан үҫеш тә була. Студенттар үҙ-ара көс һынашып, хәрәкәттәрен шымартыу өҫтөндә лә әүҙемерәк шөғөлләнә башлаған.
Еңеүселәргә баш ҡала, республика кимәлендәге бәйгеләрҙә лә сығыш яһау бәхете эләгә. 
 ","
	Шишәмбе, 04 апрель 2017",Яңылыҡтар,Na
https://kulturarb.ru/ba/news/өs-kөn-bujyna-oҫtalyҡ-dәrestәre, Өс көн буйына оҫталыҡ дәрестәре  ,Na,"

М.Ғафури исмендәге Башҡорт академия драма театрының Бәләкәй залында 31 март, 1, 2 апрель көндәре Рәсәй дәүләт театр сәнғәтe институтының (ГИТИС) сәхнә теле кафедраһы өлкән уҡытыусыһы Лариса Кайдалова сәхнә теле буйынса өс көнлөк оҫталыҡ дәрестәре уҙғарҙы.
Сараны ойоштороусы - Башҡортостандың Театр эшмәкәрҙәре союзы. Телдәрен шымартып, оҫталыҡтарын байытырға баш ҡалабыҙҙан ғына түгел, ә Стәрлетамаҡ, Салауат ҡалаларынан да актерҙар ҡатнашты.
 ","
	Дүшәмбе, 03 апрель 2017",Яңылыҡтар,Na
https://kulturarb.ru/ba/news/bildәle-һәm-talantly-shaғir-hismәt-yuldashevҡa-60-jәsh, Билдәле һәм талантлы шағир - Хисмәт Юлдашевҡа 60 йәш ,Na,"

Күптән түгел билдәле шағир, Ғәлимов Сәләм исемендәге премия лауреаты, Башҡортостан Республикаһының атҡаҙанған мәҙәниәт хеҙмәткәре Хисмәт (Хисмәтулла) Юлдашев  60 йәшлек юбилейын билдәләне.
Юлдашев Хисмәтулла Хәсән улы 1957 йылдың 1 апрелендә хәҙерге Ҡаҙағстандың Ҡустанай өлкәһе Амангилде районы Өрпәк ауылында тыуған. Балалыҡ һәм үҫмер йылдары Ырымбур өлкәһе Александров районы Иҫәнгилде ауылында үтә. Ошонда һигеҙ йыллыҡ мәктәпте тамамлағас, Күрше ауыл Карл Маркста урта мәктәп бөтөрә. Мәскәүҙә М. Горький исемендәге Әҙәбиәт институтында юғары белем ала. 1989 йылдан СССР Яҙыусылар союзы ағзаһы. Шиғырҙары рус, төрөк, сыуаш, ҡаҙаҡ һәм башҡа телдәргә тәржемә ителгән.
1984 йыл — Мәскәүҙә М Горький исемендәге Әҙәбиәт институтын тамамлай. 1984—1987 йылдар — Башҡортостан китап нәшриәтендә әҙәби мөхәррир булып эшләй. 1987—1988 йылдар — «Башҡортостан» дәүләт телерадиокомпанияһында мөхәррир, баш мөхәррир, әҙәби тапшырыуҙарҙың баш мөхәррире, «Ижад» ижад берекмәһенең етәксеһе була.
1998—1999 йылдар — М. Ғафури исемендәге Башҡорт дәүләт академия драма театрында директорҙың репертуар һәм реклама буйынса урынбаҫары. 1999—2002 йылдар — Өфө Быраулау эштәре идаралығында (Көнбайыш Себер) эшләй.
2002—2005 йылдар — «Ағиҙел» журналының публицистика бүлеге мөдире. 2005—2006 йылдар — М. Ғафуриҙың йорт-музейы директоры. 2006 йылдан алып әлегәсә — «Өфөнефть» НГДУ-һының «Башнефть-Добыча» яуаплылығы сикләнгән йәмғиәтендә технологик насостар һәм компрессорҙар машинисы (Көнбайыш Себер).
Автор уҡыусыларға “Көмөш йүгән”, “Убаларҙа — ҡылған”, “Сәнскеле йондоҙ”, “Себер еле”, “Һуҡмаҡ” китаптары аша таныш.
 
 ","
	Дүшәмбе, 03 апрель 2017",Яңылыҡтар,Na
https://kulturarb.ru/ba/news/bashҡort-dәүlәt-drama-teatry-өs-premera-әҙerlәj, Башҡорт дәүләт драма театры өс премьера әҙерләй ,Na,"

Мәжит Ғафури исемендәге Башҡорт дәүләт академия драма театры хәбәр итеүенсә, театр коллективы өсөн бик әүҙем осор башланған, әлеге ваҡытта бер юлы өс премьераға әҙерлек бара.
Олег Закир улы Ханов “Сәйер миссис Севидж” (Джон Патрик) комедияһына репетициялар үткәрә башланы. Төп ролдә Гөлли Мөбәрәкова уйнаясаҡ. Америка драматургының был әҫәре заманында рус теленә тәржемә ителеп, бөтә СССРҙа киң танылыу яулаған, башҡорт театрында тәүге тапҡыр ҡуйыла.
Айрат Әхтәм улы Абушахманов Гүзәл Яхинаның “Зөләйха күҙҙәрен аса” романы буйынса Я.Пулинович инсценировкаһы өҫтөндә эшләй. Был спектакль – иң күп артистар йәлеп ителгән сәхнә әҫәре. Спектаклдә ҡатнашасаҡ артистар исемлеге билдәле, әммә режиссер уларға тәғәйен ролдәр бүлеп бирмәгән, “Зөләйханы кем уйнаясаҡ?” –тигән һорауға әлегә яуап юҡ, бөгөнгө көндә артистар үҙҙәрен романдағы төрлө образдарҙа һынап ҡарай, спектаклдең темаһы буйынса фекер алыша.
Актер Фирғәт Ғарипов Рәлиф Кинйәбаевтың “Кәкүк балаһы йәшәргә теләй” исемле пьесаһын ҡуясаҡ. Фирғәт Рәмил улы спектакль режиссеры булараҡ үҙен тәүге тапҡыр һынай, ролдәрҙә - Илдар Ғүмәров, Гөлфиә Рафиҡова, Милена Сираева, Юнир Ҡоланбаев.
Әлеге ваҡытта өс сәхнә әҫәренә лә репетициялар бара, спектаклдәрҙең премьералары яңы театр миҙгелендә көтөлә.
 ","
	Дүшәмбе, 03 апрель 2017",Яңылыҡтар,Na
https://kulturarb.ru/ba/news/auyl-mәҙәniәt-jorttary-yaңy-һulysh-ala, Ауыл мәҙәниәт йорттары яңы һулыш ала ,Na,"

 «Берҙәм Рәсәй» партияһы проекты сиктәрендә ауыл клубтарын төҙөкләндереүгә, сәхнә кейемдәре, музыка ҡоралдары һатып алыуға  46 миллион һум аҡса бүленә. Ярҙам клубтарҙа ремонт уҙғарыу, матди-техник базаны нығытыу һәм музыка ҡоралдары алыу өсөн йүнәлтелә. Тәүге исемлеккә 34 райондың ауыл клубтары эләккән. Шулар иҫәбендә Ейәнсура районының Таҙлар ауыл мәҙәниәт йорто.
Һуңғы йылдарҙа яҙ етеүгә, ҡойма ямғырҙарға Таҙлар ауыл мәҙәниәт йорто хеҙмәткәрҙәре ныҡлы әҙерләнә. Миҙгелде улар бина ҡыйығынан тамған тамсы урындарына һауыт-һаба, күнәктәр ултыртып ҡаршылай. Тик бындай ғына һаҡланыу сараһының  файҙаһы ғына юҡ, тип борсола ауылдаштар. Мәҙәниәт йортондағы китапхана ла байтаҡ зыян күргән. Ә бит фондта ун ете меңләп китап иҫәпләнә.  Ете ауылды хеҙмәтләндергән Таҙлар мәҙәниәт йортонан халыҡ өҙөлмәй. Балалар, йәштәр һәм өлкәндәр өсөн йыр-бейеү түңәрәктәре эшләп килә. Ижади коллектив ағзалары  түбәнән  тамсы тамған урындарҙы яҡшы белә. Үҙҙәренсә һаҡланыу сараһын да күрә. Уҙған быуаттың илленсе йылдар аҙағында төҙөлгән бина ныҡ таушалған. Быға тиклем мәҙәниәт усағында бер тапҡыр ҙа капиталь ремонт эштәре башҡарылмаған. Шуға ла айына кәм тигәндә ике тапҡыр күләмле концерттар ҡуйған һәүәҫкәр артистарҙың сығыштарын яратып ҡараған тамашасы ла, ауыл халҡы ла проектты дәррәү күтәреп алды.  Ниһайәт, быйыл «Берҙәм Рәсәй» партияһы проекты сиктәрендә ауыл мәҙәниәт йортона ремонт эшләнәсәк.Тулыһынса тамашасы залын яңыртыу, яҡтыртыу ҡорамалдарын алыштырыу, мебель, тауыш аппаратураһын һатып алыу ҡаралған.   Әйткәндәй, ауыл халҡы урындағы башланғыстарҙы яҡлау программаһында ҡатнаша, быйыл миллион дүрт йөҙ мең һум аҡсаға мәҙәниәт усағының ҡыйығын алыштырыу ҡаралған.  Әлегә йыр-моңға ғашиҡ Һүрәм буйы халҡы апрель айында районда үтәсәк Гала-концертҡа әҙерләнә. 
Сығанаҡ: http://tv-rb.ru/bash/novosti
 ","
	Дүшәмбе, 03 апрель 2017",Яңылыҡтар,Na
https://kulturarb.ru/ba/news/tapҡyr-һүҙҙәr-tel-kүrke, Тапҡыр һүҙҙәр – тел күрке ,Na,"

    Телмәр – кешенең мәҙәниәт, аҡыл кимәлен, уның фекерләү ҡеүәһен күрһәтеүсе төп билдәләрҙең береһе. Шуға күрә телмәрҙе үҫтереү үҙ өҫтөндә эшләүселәр өсөн ҙур әһәмиәткә эйә. Әгәр ҙә һеҙ телмәрегеҙҙең бай, күркәм, төҙөк, аныҡ, ҡыҙыҡлы булыуын теләһәгеҙ, «Китап» нәшриәтендә донъя күргән «Ынйы бөртөктәре» (төҙөүсеһе Факил Мырҙаҡаев) китабы һеҙҙең өсөн.
    Башҡорт афоризмдары тупланған был йыйынтыҡ боронғо һәм хәҙерге заман башҡорт әҙиптәренең әҫәрҙәренән, халыҡ йырҙарынан, эпостарҙан, ҡобайырҙарҙан, сәсәндәр ижадынан алынған Башҡортостан, башҡорттар, баш ҡалабыҙ Өфө, ил азатлығы, тыныслыҡ, милләт яҙмышы, туған телде һаҡлау, донъя, йәшәйеш, тәбиғәт, ғилем-һөнәр һ.б. тураһындағы афоризмдарҙан, тәрән мәғәнәле фекерҙәрҙән төҙөлгән.
Төйәгебеҙҙең ғорурлығы – Урал тауы, Шүлгәнташ мәмерйәһе, Ағиҙел йылғаһы, ҡурайға ла киң урын бирелде, мөхәббәт, ир-егет һәм ҡатын-ҡыҙ, ғаилә, әҙәп-әхлаҡ темалары ла ситләтеп үтелмәгән. Китапҡа шулай уҡ башҡорттарҙың тормошон өйрәнгән рус һәм сит ил эшмәкәрҙәренең дә фекерҙәре индерелгән.
 ","
	Дүшәмбе, 03 апрель 2017",Яңылыҡтар,Na
https://kulturarb.ru/ba/news/tiҙҙәn-ilһam-shishmәlәre-2017-bәjgeһenә-jomғaҡ-yaһalasaҡ, Тиҙҙән “Илһам шишмәләре-2017” бәйгеһенә йомғаҡ яһаласаҡ ,Na,"

Рус, башҡорт, татар йәки сыуаш телдәрендә яҙышҡан иң яҡшы үҙешмәкәр шағирҙар Бәләбәй ҡалаһында үтәсәк “Илһам шишмәләре-2017” гә әҙерләнә. Ошо көндәрҙә бәйгеселәрҙән шиғриәт фестиваленә килгән эштәрҙе ҡарау тамамланды.
Ойоштороусылар хәбәр итеүенсә, бәйге еңеүселәре 14 апрелдә билдәле буласаҡ, шиғри конкурста барлығы 177 шағир ҡатнашҡан. Уларҙың 57- һе - рус , 50 -һе - башҡорт, 45-е татар һәм 25 сыуаш телендә яҙыша. Йәш айырмаларына килгәндә, иң йәш шағирға- 12, иң өлкәненән 95 йәш.
Жюри конкурс эштәрен ҡарап һәм дәғүәселәрҙән ете лауреат һәм дипломант билдәләйәсәк. Эштәр түбәндәге номинациялар буйынса баһаланасаҡ: «Шағир һәм ваҡыт»; «Иртәгәбеҙҙе һаҡларбыҙ» (Рәсәйҙә һәм Башҡортостанда иғлан ителгән Экология йылы уңайынан); «Фестивалде асыу»; «Ал елкәндәр» (йәштәр шиғриәте); «Мөхәббәт ул — шундай изге хис » (һөйөү лирикаһы); «Шиғырҙар йондоҙҙар һәм раузалар кеүек үҫә...» (Марина Цветаеваның 125 йыллығына); «Балалар өсөн яҙам»; «Яратырға, өмөтләнергә һәм йәшәргә» (мөмкинлектәре сикле авторҙар, Бөйөк Ватан һуғышы ветерандары һәм локаль һуғыштарҙа ҡатнашҡандар өсөн махсус номинация); «Ул көндәрҙең даны тынмаҫ!» (Бөйөк Ватан һуғышында еңеүселәрҙең батырлығын данлаған авторҙар өсөн махсус номинация); «Тиҙ үҫешеүсе биләмә — уңыш биләмәһе!» (Рәсәй моноҡалаларынан хеҙмәт кешеһен һәм тыуған төйәген данлаған шағирҙар өсөн махсус номинация).
Шулай уҡ еңеүселәр  дипломдар һәм аҡсалата премиялар менән бүләкләнәсәк.
 
Гүзәл Багаева
 ","
	Дүшәмбе, 03 апрель 2017",Яңылыҡтар,Na
https://kulturarb.ru/ba/news/bashҡortostanda-jәshәүse-barlyҡ-halyҡ-kәseptәre-ber-majҙanda, Башҡортостанда йәшәүсе барлыҡ халыҡ кәсептәре -бер майҙанда  ,Na,"

Кисә, йәғни 29 март көнө, Өфө ҡалаһының  “ВДНХ-Экспо” күргәҙмә залында “Өфө-Ладья. Арт. Һөнәр. Сувенирҙар”  күргәҙмә-фестивале асылды. Сарала Рәсәй һәм Бойондороҡһоҙ Дәүләттәр Берләшмәһенән 150-нән ашыу оҫта һәм халыҡ ижады үҙәктәре ҡатнашты.
 Күргәҙмәне ойоштороусылар – БР сәнәғәт һәм инновацион сәйәсәт Министрлығы, БР Мәҙәниәт министрлығы, Сауҙа һәм һатып алыусылар хоҡуғын яҡлаусы дәүләт комитеты.
Иҫегеҙгә төшөрөп уҙайыҡ, иң тәүге күргәҙмә 2014 йылда уҙғарылғайны, республиканың 18 районынан ҡул оҫталары ҡатнашҡайны. Ә 2015 йылда райондан килеүсе һөнәр эйәләренең һаны артҡан, фестивалдә 30 район йәлеп ителгән. Былтырғы күргәҙмәне барлығы 15000 кеше байҡаған. Быйыл фестиваль киңлектәре тағы ла артҡан, ҡатнашырға теләк бедлереүсе райондар һаны 43-кә еткән.
Халыҡ оҫталарының кәсебен тергеҙеү, таратыу маҡсатынан ойошторолған фестиваль өс көн 29-31 март дауамында барасаҡ. Республиканан ғына түгел, илдең башҡа төбәктәренән дә килгән һөнәрмәндәр бер-береһе менән аралашып, кәңәшләшеп, әйберҙәрен һатыуға сығарыу мәсьәләһе буйынса тәжрибә уртаҡлашасаҡ.
Фестиваль программаһы бик бай һәм сағыу. Кисә  Башҡортостан Республикаһының сәнәғәт һәм инновацион сәйәсәт министры Алексей Карпухин, Рәсәй халыҡ кәсептәре ассоциацияһы рәйесе Геннадий Дрожжин, “Ағиҙел” башҡорт художестволы кәсептәр дәүләт унитар предприятиеһының генераль директоры Зөһрә Исмәғилева, Ҡоролтай дәүләт йыйылышы рәйесе урынбаҫары Йомабикә Ильясова ҡатнашлығында түңәрәк өҫтәл ойошторолдо.
 Фестиваль халыҡ кәсептәрен, биҙәү-ҡулланма сәнғәтен, сувенир һәм бүләктәр эшләүҙе һаҡлау һәм үҫтереү маҡсатында ойошторола.
Сара халыҡтарҙың этник мәҙәниәтен һаҡлау, үҫтереү, халыҡ кәсептәре тауарҙарын эске һәм тышҡы баҙарҙа һатыу маҡсаттарын да үҙ эсенә ала. Биҙәү-ғәмәли сәнғәт оҫталары, кәсепселәр, сувенир етештереүселәр, рәссамдар, галеристар, профилле уҡыу йорттары уҡыусылары ҡатнаша. Күргәҙмәгә сит илдең төрлө төбәктәренән дә ҡатнашыусы вәкилдәр бар.
Йыл һайын күргәҙмәлә республикабыҙҙың бик күп  райондарынан һәм ҡалаларынан оҫта ҡуллы һөнәрмәндәр ҡул эштәрен тәҡдим итә.
Күргәҙмә художестволы сүкеү, сәйлән үреү, селтәр бәйләү, кейеҙ баҫыу, халыҡ костюмы, мозаика, витраждар, быяланан, ағастан, металдан, таштан, тиренән яһалған художестволы әйберҙәрҙе үҙ эсенә ала.
Дүртенсе йыл рәттән уҙғарылып килгән “Өфө-Ладья. Арт. Һөнәр. Сувенирҙар”  күргәҙмә-фестивале 2020 йылда уҙасаҡ Бөтә донъя Фольклориадаға әҙерлек сараһы ла булып тора.
 “Өфө-Ладья. Арт. Һөнәр. Сувенирҙар”  күргәҙмә-фестивале Рәсәй һәм Башҡортостандың мәҙәниәт тормошонда күләмле һәм билдәле сараларҙың береһе.
3 көн дауамында барған ысын халыҡ сәнғәте байрамынан ситтә ҡалмағыҙ, залында “Өфө-Ладья. Арт. Һөнәр. Сувенирҙар”  күргәҙмә-фестиваленә рәхим итегеҙ.
Автор: Гүзәл Багаева
Фото: Гүзәл Шәйбәкова
 ","
	Кесе йома, 30 март 2017",Яңылыҡтар,Na
https://kulturarb.ru/ba/news/hәjbulla-rajonynda-sәjfulla-dilmөhәmәtov-isemendәge-ҡurajsylar-bәjgeһe-үtte, Хәйбулла районында  Сәйфулла Дилмөхәмәтов исемендәге ҡурайсылар бәйгеһе үтте ,Na,"

Күптән түгел Хәйбулла районында Сәйфулла Дилмөхәмәтов исемендәге ҡурайсылар бәйгеһе үтте. Йыл һайын Сәйфулла Дилмөхәмәтов исемендәге призға ҡурайсылар конкурсы ойошторолоп килә. Бәйгелә ҡатнашыусылар тураһында тулыраҡ:http://kulturarb.ru/ru/news/novosti/v-hajbullinskom-rajone-proshel-detskij-zonalnyj-konkurs-kuraistov
Сәйфулла Ишғәле улы Дилмөхәмәтов -билдәле виртуоз ҡурайсы, бик күп конкурстар лауреаты, Ғата Сөләймәнов, Йомабай Иҫәнбаев, Кәрим Дияров һәм башҡа мәҙәниәт эшмәкәрҙәре менән бер рәттән исемен мәңгелеккә республикабыҙҙың музыка сәнғәте тарихына яҙған шәхес ул.
Ул  1932 йылдың 1 февралендә Йылайыр районы Иҫке Яҡуп ауылында тыуған. Бала саҡтан алып әсәһе башҡарыуында боронғо башҡорт йырҙарын яратып тыңлай. Әсәһе иҫ киткес һирәк тембр тауышына эйә була, халыҡ бейеүҙәрен дә матур башҡара.
Хеҙмәт эшмәкәрлеген Сәйфулла Дилмөхәмәтов 1946 йылда Йылайыр районының урман хужалығында урман ҡырҡыусы булып башлай, артабан Тымыҡ океан флотында хеҙмәт итә. Демобилизациянан һуң Матрай машина-трактор станцияһында, «Йылайыр» урман хужалығында, «Башҡорт» совхозында эшләй. 1971-1974 йылдарҙа Иҫке Яҡуп ауылында клуб мөдире булып эшләй.
1976 йылдан алып Сәйфулла Ишғәле улы күрше Хәйбулла районында хеҙмәт итә: Подольск урта мәктәбендә, 1983-1992 йылдарҙа Йомабай Иҫәнбаев исемендәге Аҡьяр балалар сәнғәт мәктәбенең Подольск филиалында уҡыта.
Ҡурай менән бер ҡасан да айырылмай, бөтә ғүмерен яратҡан музыка ҡоралына бағышлай. Үҙенең тәүге наградаһы 1958 йылда район үҙешмәкәрҙәр конкурсында ҡатнашҡаны өсөн ала. Төрлө йылдарҙа Сәйфулла Ишғәле улы юғары кимәлдәге төрлө конкурстарҙа һәм байрамдарҙа билдәләнә. 1987 йылда Бөтә Союз халыҡ ижады фестивалендә лауреат була һәм почетлы билдә менән бүләкләнә. Сәйфулла Дилмөхәмәтов – «Берҙәмлек-Содружество» халыҡ-ара милли мәҙәниәт фестивале (2003 йылда Октябрьский ҡалаһында Гран-при яулай), республика ҡурайсылар конкурсы (1968 йылда Сибайҙа һәм 1998 йылда Өфөлә), Йомабай Иҫәнбаев исемендәге Республика музыканттар конкурсы (1982 йылда Өфөлә Гран-при яулай) лауреаты.
1982 йылда Сәйфулла Дилмөхәмәтовҡа «Башҡортостан Республикаһының атҡаҙанған мәҙәниәт хеҙмәткәре» исеме бирелә.
Республикала һәм унан алыҫта Сәйфулла Ишғәле улының эшләгән ҡурайҙарын яҡшы беләләр һәм хөрмәт итәләр. Шуның өсөн 1987 йылда СССР-ҙың Халыҡ хужалығы ҡаҙаныштары күргәҙмәһендә «Ҡурай- халыҡ музыка ҡоралын эшләү оҫтаһы» исеме бирелә. Үҙенең оҙаҡ йылдар дауамындағы эшмәкәрлегендә Хәйбулла районында тотош быуын ҡурайсыларын үҫтерә, улар уҡытыусыһының эшен намыҫлы дауам итә. Уның эшен баһалап, танылған халыҡ оҫтаһы һәм уҡытыусыға район етәкселеге «Хәйбулла районының почетлы гражданы» исемен бирә.



 ","
	Шишәмбе, 28 март 2017",Яңылыҡтар,Na
https://kulturarb.ru/ba/news/stәrletamaҡ-ҡalaһynyң-abdulҡadir-inan-isemendәge-kitaphana-ғorurlyғy, Стәрлетамаҡ ҡалаһының Абдулҡадир Инан исемендәге китапхана ғорурлығы  ,Na,"

Башҡортостандың атҡаҙанған мәҙәниәт хеҙмәткәре Нәзифә Мостафа ҡыҙы Иҫәнғужинаның исеме Стәрлетамаҡ ҡалаһының китап донъяһында күптән билдәле. Үҙе етәкселек иткән Абдулҡадир Инан исемендәге китапхананы яңы китаптар менән даими тулыландырып ҡына ҡалмай, Стәрлетамаҡ яҙыусыларын, шағирҙарын пропагандалауға ла ҙур өлөш индерә ул. Улай ғына ла түгел, ҡала кимәлендә уҙғарылған бихисап сараларҙың сценарийҙарын яҙа, ойоштороусы булараҡ та сығыш яһай, республика матбуғатында ҡалабыҙҙың мәҙәни тормошон йыш яҡтырта.
Китапхана урынлашҡан биҫтәлә мәктәп уҡыусылары, студенттар менән төрлө мауыҡтырғыс саралар: видео-лекторийҙар, әңгәмәләр, конкурстар, оҫталыҡ дәрестәре, флеш-мобтар үткәрә. 2013 йылдан бирле бында “Етегән йондоҙ” клубы, 2014 йылдан алып Ҡатын-ҡыҙҙар клубы эшләй. Яҙыусылар, ағинәйҙәрҙең йыйылыу урыны ла ошонда. Китапхана ху-жабикәһе улар менән хеҙмәттәшлек итеү юлдарын таба белә. 2016 йылда тәү тапҡыр уҙғарылған ғаилә, мөхәббәт һәм тоғролоҡ байрамы “Етегән”де ойоштроусыларҙың береһе лә ул.
 Нәзифә Мостафа ҡыҙы бар ерҙә өлгөрә: үҙәкләштерелгән китапханалар системаһында профсоюз комитеты ағзаһы, “Берҙәм Рәсәй” сәйәси партияһында һәм Стәрлетамаҡ ҡала башҡорттары ҡоролтайының башҡарма комитетында ла ағза булып тора. Бергә эшләгән хеҙмәттәштәре уның һәр кем менән уртаҡ тел таба белеүенә, һөнәри оҫталығына һоҡлана. Тырыш хеҙмәте ҡала мәҙәниәт бүлегенең, мәҙәниәт хеҙмәткәрҙәре профсоюзының маҡтау ҡағыҙҙары менән баһаланған.  Күптән түгел Өфө дәүләт нефть техник университеты филиалы студенттары менән Баш-ҡортостанға бағышланған ҡала кимәлендә матур сара уҙҙы. Күренекле шағир Салауат Рәхмәтулланың юбилей кисәһенең сценарий авторы һәм алып барыусыһы ла, ҡалабыҙҙың хөрмәтле аҡһаҡалы, яҙыусы, драматург Кәбир Аҡбашевтың күркәм юбилейын үткәреүгә ең һыҙғанып тотонған кеше лә ул. Тулыраҡ: http://gazeta-ashkadar.ru/2017/03/

 ","
	Шишәмбе, 28 март 2017",Яңылыҡтар,Na
https://kulturarb.ru/ba/news/beloret-rajonynyң-abҙaҡ-auyl-mәҙәniәt-jortonda-matur-osrashyu-үtte, Белорет районының Абҙаҡ ауыл мәҙәниәт йортонда матур осрашыу үтте ,Na,"

Белорет районының Абҙаҡ ауылында яҙыусылар менән осрашыу үткәреү яҡшы йолаға әйләнде. 2015 йылдың октябрендә билдәле яҙыусылар Ҡәҙим Аралбай, Ирек Кинйәбулатов, Әхмәҙин Әфтәх, шулай уҡ уларҙың эҙенә баҫып килгән йәштәр - Венер Исхаҡов, Айгиз Баймѳхәмәтов мәктәптә осрашыуҙа ҡатнашҡайны.
Күптән түгел  абҙаҡтарҙы әҙәби “десант” тағы ла ҡыуандырҙы: тәүге кѳн ауыл мәҙәниәт йортонда үткән матур осрашыу әҙәбиәткә һыуһаған күңелдәрҙә йылы тәьҫораттар ҡалдырҙы. Яҙыусылар, шағирҙар сығыш яһаған арала йәш йырсы Айтуған Ғәйзуллин ауыл халҡын үҙенең йырҙары менән әсир итте. Икенсе кѳндѳ мәктәп уҡыусылары фәһемле дәрес алды.
Тулыраҡ: http://ural-rb.ru/2014-abata-bi-desant.html
 ","
	Шишәмбе, 28 март 2017",Яңылыҡтар,Na
https://kulturarb.ru/ba/news/jyrҙarҙa-unyң-kүңele, Йырҙарҙа – уның күңеле  ,Na,"

Дәүләкән район Мәҙәниәт йортоноң «Демушка» рус йыры халыҡ хоры дирижеры Нина Григорьевна Греценгер үҙенең һөнәри эшмәкәрлеге тураһында шулай ти. Уның көндәлек эше даими ижад итеүҙе, тотош коллективтың, һәр кешенең кәйефен тоя белеүҙе, түҙемлек һәм ҙур тырышлыҡ талап итә. Был сифаттарҙы Нина Григорьевна үҙендә күп йылдар тәрбиәләй. Сәхнәгә сығарылған номер тамашасыларҙы шатландырһын өсөн бар күңелеңде, көсөңдө һалырға, ғәйәт ҙур ваҡыт бүлергә кәрәк, тип иҫәпләй үҙ эшенең оҫтаһы. Ул тамашасыларҙы тулҡынландырырға, йөрәктәренә үтеп инергә, бер үк ваҡытта кешеләргә шатлыҡ та, тәрән кисерештәр ҙә бүләк итергә тейеш.  - Эшемде еренә еткереп башҡарырға яратам, - ти ул, - шуға ла үҙемдән дә, һәүәҫкәр артистарҙан да тырышлыҡ, түҙемлек талап итәм. Репертуар һайлағанда концерттың тематикаһын, айырым һәм коллектив башҡарыусыларҙың холҡон иҫәпкә алам. Йырҙың һәр һүҙенә иғтибар итәм, уға ниндәй мәғәнә һалыныуын, тамашасылар тарафынан нисек ҡабул ителерен уйлайым. Минең өсөн төп эш йырҙың йөкмәткеһенән башлана. Артабан оҙайлы репетициялар, музыкаль материалды һәм партияларҙы өйрәнеү, тауыштарҙы берләштереү, сәхнә образы өҫтөндә эш һәм башҡа мөһим мәлдәр. Ошондай ентекле эштән һуң ғына номерҙың уңышлы буласағына өмөтләнергә мөмкин. Һәр номер алдынан сығыш яһаусыларҙың үҙҙәренән кәм тулҡынланмайым, тын алырға ла онотоп, тыңлайым, һәм уларға ышанам, әлбиттә.  Бынан утыҙ йыллап элек тирмәнселәр клубы хорын сәхнәгә сығарғанда ла Нина Григорьевна ошондай хистәр кисерә (был хорҙа ул ун йылдан ашыу дирижер була), һәм әле лә хор йырлағанда йә иһә үҙе етәкләгән «Вояж» эстрада йыры халыҡ ансамбле сығыш яһарға әҙерләнгәндә, йырсыларының береһе микрофон алдына баҫҡанда шулай уҡ тулҡынлана. Мәҫәлән, ҙур тырышлыҡ һалып, күңел биреп өйрәнгән йыр ғына бик матур килеп сыға. Сценарий авторы һәм алып барыусыһы Нина Григорьевна булған киң күләмле байрам сараларының программаһы ошолай эшләнә.  Нина Греценгер етәкселегендә әҙерләнгән номерҙарҙың уңышлы килеп сығыуы был талантлы белгестең үҙ эшен камил белеүенә лә бәйле, әлбиттә. Дәүләкәндәр уның башҡарыуындағы халыҡ һәм эстрада йырҙарын йыш ишетә. Тауыштың көслө һәм матур булыуы, үҙеңде сәхнәлә тота белеү – уңыш нигеҙе. Төрлө конкурстарҙа яуланған урындар – башҡарыу оҫталығы күрһәткесе. Мәҫәлән, былтыр ул рус йырын яңғыҙ башҡарыусыларҙың «Барыня-песня» беренсе төбәк-ара конкурсында һәм «Яратам һине, тормош!» республика конкурсында еңеүҙәр яулай. Был йырсыға ҡарап, уның ихласлығын, кешеләргә һәм тыуған ергә һөйөүен күрмәү мөмкин түгел. Нина Греценгерҙың һәр һүҙе кесе тыуған ил менән айырылғыһыҙ бәйләнеш хаҡында башҡарған йыры бер кемде лә битараф ҡалдырмай. Яратҡан һөнәрең туғандарыңа һәм яҡындарыңа шундай бәхет бүләк иткәндә уның эш кенә түгел, ә булмыш та икәненә инанаһың.
Сығанаҡ: http://bash.asilikyl.ru/kultura/1718-yyrara-uny-kele.html

 ","
	Шишәмбе, 28 март 2017",Яңылыҡтар,Na
https://kulturarb.ru/ba/news/sәjҙә-ilyasovanyң-halҡym-jyry-ruhi-yuldashym-isemle-koncerty-үtәsәk, Сәйҙә Ильясованың «Халҡым йыры рухи юлдашым» исемле концерты үтәсәк  ,Na,"

Башҡортостандың атҡаҙанған артисы Сәйҙә Ильясова моңло тауышы, ҡабатланмаҫ сағыу сығыштары менән тамашасы күңелен әсир итте. Башҡорт халыҡ йырына булған һөйөүе уның булмышын хәл итә. Борма-борма юлдар үтеп сәнғәткә килә ул. Башҡорт дәүләт университетында биолог һөнәрен үҙләштереп, Башҡортостан Республикаһының гимназия интернатында тәрбиәсе булып эшләп йөрөгәнендә, ижадташ дуҫы Роберт Юлдашев Сәнғәт институтына йырсылыҡҡа уҡырға барырға тәҡдим яһай. Башҡарған эшен, балаларҙы яратһа ла, йырға булған һөйөүе нығыраҡ була. Сәйҙә Ғәли ҡыҙы һынауҙарҙы уңышлы үтеп, билдәле йырсы Флүрә Килдийәрова классында йыр серҙәренә өйрәнә. Институтты тамамлағандан һуң, 1997 йылда Башҡорт дәүләт филармонияһына йырсы булып килә һәм бөгөнгәсә бында ижад итә. 
Сәйҙә ИЛЬЯСОВА киң диапозонлы йырсы. Башҡорт халыҡ йырҙары, романстар, башҡорт, татар, рус, сит ил композиторҙарының ариялары, эстрада йырҙары - барыһыла йырсының репертуарында үҙ урынын тапҡан. Ул үҙенсәлекле тауышы, сәхнәлә үҙен оҫта тота белеүе менән күптәрҙе һоҡландыра. Бөгөнгө көндә Сәйҙә Ғәли ҡыҙы билдәле йырсы, ҡыҙыҡлы, эстәлекле тамашалар ҡуйған һәләтле режиссер. 
      7 апрель Сәйҙә Ильясованың «Халҡым йыры рухи юлдашым» исемле концерты үтәсәк. Тамашала Башҡортостандың атҡаҙанған артистары Рэм Гәрәев һәм Илшат Ишморатов, республика конкурстары лауреаттары Дамир Тайыпов, Юнир Һағынбаев, Зәлиә Ғәниәтуллина, Гүзәл Үмәрғәлина ҡатнаша. Программала башҡорт халыҡ йырҙары яңғыраясаҡ. Йырлы-моңло тамашаны Эльмира Юлдашева алып бара.Тамашаға рәхим итегеҙ! 
 ","
	Шишәмбе, 28 март 2017",Яңылыҡтар,Na
https://kulturarb.ru/ba/news/bashҡortostandyң-halyҡ-artisy-rafael-sәlihov-arabyҙҙan-kitte, Башҡортостандың халыҡ артисы Рафаэль Сәлихов арабыҙҙан китте ,Na,"

25 мартта Салауат башҡорт дәүләт драма театры ветераны, Башҡортостандың халыҡ артисы Рафаэль Ғирфан улы Сәлихов арабыҙҙан китте. 11 апрелдә уға 85 йәш тулыр ине...
 Рафаэль Ғирфан улы Ҡырмыҫҡалы районының Иҫке Муса ауылында тыуған. Башҡорт театр-сәнғәт училищеһын тамамлағандан һуң, Ауырғазы колхоз-совхоз театрына эшкә ебәрелә. 1956 йылда Салауат ҡалаһына күсерелә. Ул 53 йыл ғүмерен ошо коллективҡа бағышлап, әллә күпме сағыу образдар ижад итә. Лирик-романтик пландағы актер, башлыса, төп ролдәрҙе башҡара. Быға уның моңло тауышы ла булышлыҡ иткәндер. «Ғәлиәбаныу»ҙағы Хәлил, «Зәңгәр шәл»дәге Булат, «Аршин мал алан»дағы Аскер, «Ҡара йөҙҙәр»ҙәге Закир һәм башҡа әллә күпме образдары менән тамашасы һөйөүен яулай. Тап өшө йүнәлештәге тырыш хеҙмәте уны алдынғы артистар рәтенә сығара, танылыу яулата.
Рафаэль Ғирфан улы йәмәғәт тормошонда ла әүҙем ҡатнаша, күп йылдар театрҙың музей мөдире була, әҙәби бүлек менән етәкселек итә.
 Оло йәштә булыуына ҡарамаҫтан, Рафаэль Ғирфан улы туған коллективы менән бәйләнеште өҙмәй, театр актерҙары өсөн абруйлы хеҙмәттәш, ә тамашасы өсөн яратҡан артист булып ҡала. Уға яманлашыу, тауыш күтәреү кеүек сифаттар хас түгел. Киреһенсә, моң тулы йөрәге менән сәхнәләрҙән кешеләргә йылылыҡ, сафлыҡ тарата. Хеҙмәттәштәре һәм дуҫтарының хәтерендә ул театрға тоғро кеше булараҡ һаҡланыр.
Ижади һәләте һәм уңыштары өсөн Рафаэль Сәлиховҡа Башҡортостандың атҡаҙанған һәм халыҡ артисы тигән маҡтаулы исемдәр бирелә, «Почет билдәһе», «Хеҙмәт ветераны» миҙалы, дипломдар һәм Маҡтау ҡағыҙҙары менән бүләкләнә.
Рафаэль Сәлихов Ҡырмыҫҡалы районы иҫке Муса ауылында ерләнгән.
 

 ","
	Шишәмбе, 28 март 2017",Яңылыҡтар,Na
https://kulturarb.ru/ba/news/baltas-rajon-mәҙәniәt-һarajynda-baltas-ere-duҫtar-kүҙlegenәniseme-aҫtynda-fotoһүrәttәr-kүrgәҙmәһe-asyldy, Балтас район мәҙәниәт һарайында „Балтас ере — дуҫтар күҙлегенән” исеме аҫтында фотоһүрәттәр күргәҙмәһе асылды ,Na,"

Тантаналы сарала Башҡортостандың халыҡ рәссамы Рәмил Килмәмәтов, Республика халыҡ ижады үҙәгенең кино-фото сәнғәте бүлеге белгесе Рәмил Нафиҡов һәм режиссёры Рита Яҙыҡбаева, „Республика Башҡортостан” гәзите журналисы Надежда Тюнёва ҡатнашты.
Башҡортостан 2016 йылда „Тәбиғәт. Кеше. Мәҙәниәт” халыҡ-ара акцияһына 26нсы тапҡыр сит илдәрҙән һәм Рәсәйҙең төрлө төбәктәренән фоторәссамдарҙы йыйҙы. Фотоэкспедицияның маршруты Балтас районы аша ла уҙҙы.
Райондың тәбиғәт күренештәре, абруйлы шәхестәре, гармунсылары, фольклорсылары, „Етегән шишмә” халыҡ коллективы, „Семыҡ” байрамында ҡатнашыусылар Мәскәү, Өфө ҡалалары, Иран, Молдова, Әзербайджан илдәре фоторәссамдарының „объективына эләкте”.
„Ошо матур кадрҙарҙы һеҙ ҙә күрһен, тинек. Балтаста фотокүргәҙмә асыуҙың сәбәбе шул. Фотография ҙур көскә эйә. Иң мөһиме, ул көс позитив йүнәлешкә хеҙмәт итһен”, — тине Рәмил Исмәғил улы күргәҙмә асыу тантанаһында.
Таныш йөҙҙәрҙе, баҫыу-ҡырҙарҙы фоторәссамдар күҙлегенән күреү күңелдә һоҡланыу хистәре уята.
 
 ","
	Дүшәмбе, 27 март 2017",Яңылыҡтар,Na
https://kulturarb.ru/ba/news/ashҡaҙar-bashҡort-estrada-folklor-tөrkөmө-beҙҙәn-һeҙgә-shәp-kәjef-tip-isemlәngәn-ҙur-koncertyn-tәҡdim-itә, “Ашҡаҙар” башҡорт эстрада-фольклор төркөмө “Беҙҙән һеҙгә – шәп кәйеф!” тип исемләнгән ҙур концертын тәҡдим итә ,Na,"

Стәрлетамаҡ дәүләт концерт-театр берләшмәһе хәбәр итеүенсә, 1 апрелдә 19.00 сәғ. “Ашҡаҙар” башҡорт эстрада-фольклор төркөмө “Беҙҙән һеҙгә – шәп кәйеф!” тип исемләнгән ҙур концертын тәҡдим итәсәк.
Күңелле көлкөлө тамашала төркөмдөң талантлы солистары – Башҡортостандың атҡаҙанған артистары Рәйхана һәм Миңлеғәле Хәсәновтар, Зөлфиә һәм Рәмил Әүбәкировтар, Гүзәлиә Татлыбаева, Ришат Хәмитов, Айҙар Латыпов, Ильдар Рәхимғолов, Динар Абдуллин ҡатнаша. Күңелдәрҙе илһамландырған халыҡ һәм дәртле эстрада йырҙары, ҡурай моңдары яңғыраясаҡ.
 Моң һәм илһам һөйөүсе дуҫтар! Күңелдәргә ял, йөрәктәргә дәрт, күтәренке кәйеф алырға теләһәгеҙ - матур тамашанан ситтә ҡалмағыҙ. 
 ","
	Дүшәмбе, 27 март 2017",Яңылыҡтар,Na
https://kulturarb.ru/ba/news/mihail-nesterov-isemendәge-bashҡort-dәүlәt-hudozhestvo-muzejynda-yaponiya-sәnғәte-kүrgәҙmәһe-bara, Михаил Нестеров исемендәге Башҡорт дәүләт художество музейында «Япония сәнғәте» күргәҙмәһе бара ,Na,"

Башҡорт дәүләт художество музейында  төрлө скульптура, гравюра, графикалар, ҡыҙыл ағастан яһалған мебель, барлығы 60-тан ашыу экспонат менән танышырға мөмкин. Милли эстетиканы күрһәткән фарфор һауыт-һабалар ҙа айырым иғтибарға лайыҡ. Төрлө стилдәрҙәге декор, орнаменттар һалыуҙа ҡулланылған техник ысулдарҙың дүрт быуатлыҡ тарихы бар. Фарфор әйберҙәрҙең тыуған яғы тип Хидзен провинцияһында урынлашҡан Арита ҡалаһы иҫәпләнә.
Музейҙа һаҡланған был материалдар япон милләтенең 17 быуаттан алып бөгөнгәсә булған мәҙәни мираҫына арналған. Күләмле ҡул эштәре Өфөгә 1920-40-сы йылдарҙа илдең башҡа музей фондтарынан килтерелә, шәхси коллекцияларҙан йыйылғандары ла күп. 16 апрелгә тиклем дауам итәсәк күргәҙмәгә япон оҫталарының һалҡын ҡоралы - тати церемониал ҡылысы ла ҡуйылған. 20-cе быуат башына ҡараған ҡорал башлыса императорҙар ихаталарында ойошторолған төрлө парадтарҙа ҡулланылған, ҡиммәтле бүләк булараҡ та тәҡдим ителгән.
Сығанаҡ: http://tv-rb.ru/
 ","
	Дүшәмбе, 27 март 2017",Яңылыҡтар,Na
https://kulturarb.ru/ba/news/stәrletamaҡta-lyuksemburgҡa-baryp-ҡajtҡansy-spektakleneң-premeraһy-үtte, Стәрлетамаҡта  «Люксембургҡа барып ҡайтҡансы...» спектакленең премьераһы үтте ,Na,"

Күптән түгел Стәрлетамаҡ дәүләт концерт-театр берләшмәһенең башҡорт драма театрында Мөнир Ҡунафиндың «Люксембургҡа барып ҡайтҡансы...» тип исемләнгән сәхнә әҫәренең премьераһы үтте.
Әҫәрҙең исеме ҡыҙыҡ, ә нишләп Люксембург? Был пьеса нимә тураһында һуң? Ҡыҙ бала имәнгә, эйе ағасҡа кейәүгә сығырға йыйына, берәү Аллаһтың үҙен төшөндә күрә лә, ауылға йома көнө Хоҙай килә тип тилерә, өсөнсөһө етмеш йыл иренең һаман да һуғыштан ҡайтыуын көтә, урындағы рәйес ҡытай байына ер һатып байымаҡсы, сибәр ҡатын иренән ҡасып мулла ҡосағына инә, ябай көтөүсе шағир булып сыға... Ҡәҙимге ауылдың сәйер кешеләренең башҡа һыймаҫ ҡылыҡтары. Ә Люксембург?
Ҡуйыусы режиссеры - Айҙар Зарипов, спектаклде сәхнәгә  ҡуйыусы рәссам – Лилиә Сөләймәнова, костюмдар буйынса рәссам – БР атҡаҙанған мәҙәниәт хеҙмәткәре Наталья Степанова, вокал буйынса педагог – БР атҡаҙанған сәнғәт эшмәкәре Әфәрим Аҡсурин, хореограф – БР атҡаҙанаған артисы Сулпан Асҡарова.
Драма артистары тамашасы иғтибарына спектаклде бөтөнләй икенсе йүнәлештә тәҡдим итте. Ул театр сәнғәтенең үҙенсәлекле фантасмогория жанрында ижад ителгән. Әйткәндәй, Стәрлетамаҡ артистары яҙыусы-драматург Мөнир Ҡунафин менән күптән хеҙмәттәшлек итә. Бынан ике йыл элек коллектив  ижадсының «Тыңлайыҡ ваҡыт аҡҡанын» тип исемләнгән әҫәрен ҡуйғайны.

 ","
	Дүшәмбе, 27 март 2017",Яңылыҡтар,Na
https://kulturarb.ru/ba/news/bөgөn-halyҡ-ara-teatrҙar-kөnө, Бөгөн Халыҡ-ара театрҙар көнө ,Na,"

Башҡортостан – театрҙар республикаһы. Беренсе Башҡорт дәүләт театры 1919 йылда Стәрлетамаҡта төҙөлә. 
Суверенитет йылдарында Башҡортостан Республикаһында профессиональ театр учреждениелары селтәре һаҡланған һәм үҫеш алған. Башҡортостанда барыһы 12 дәүләт театры бар. 6 театр Өфө ҡалаһында эшләй: 1 музыка театры – Башҡорт дәүләт опера һәм балет театры, 4 драма – М. Ғафури исемендәге Башҡорт академия драма театры, Рус дәүләт академия драма театры, ""Нур"" Өфө дәүләт татар театры, Башҡортостан Республикаһының Милли йәштәр театры, 1 ҡурсаҡ театры – Башҡорт дәүләт ҡурсаҡ театры.
Башҡа театрҙар икенсе ҡалаларҙа урынлашҡан: А. Мөбәрәков исемендәге Сибай дәүләт башҡорт драма театры, Салауат дәүләт башҡорт драма театры, Стәрлетамаҡ ҡалаһының рус дәүләт драма театры, Стәрлетамаҡ дәүләт башҡорт драма театры, ""Сулпан"" Сибай дәүләт башҡорт балалар театры һәм Туймазы дәүләт татар драма театры. Уларҙың сәхнәләрендә Өфө дәүләт сәнғәт академияһының театр факультетын тамамлаусылар тылсымлы сәнғәт донъяһына сума.
М. Ғафури исемендәге Башҡорт академия драма театры, ""Нур"" Өфө дәүләт татар театры, М.Кәрим исемендәге Милли йәштәр театры, А.Мөбәрәков исемендәге Сибай дәүләт башҡорт театрҙарының архитектура биҙәлеше һәм техник йыһазландырыу буйынса уникаль биналарының төҙөлөшө тамамланды. БР рус дәүләт академия драма театры, Башҡорт дәүләт ҡурсаҡ театры һәм Стәрлетамаҡ дәүләт башҡорт драма театры биналарын яңыртыу эштәре алып барыла.
Бөгөнгө тамашасы зауығына һәм шул уҡ ваҡытта донъя театр сәнғәте тенденцияларына тулыһынса тап килгән репертуар сәйәсәтен формалаштырыу буйынса маҡсатлы эш алып барыла. Шуға күрә театр репертуарҙарында милли драматургия менән бер рәттән рус һәм сит ил классик һәм заман авторҙары әҫәрҙәре лә урын алған. Шулай уҡ театр сәхнәләрендә Рәсәй төбәктәренең һәм БДО илдәре авторҙарының классик һәм заман пьесалары буйынса спектаклдәр ҙур уңыш менән бара.
Башҡортостан Республикаһында театр сәнғәте үҫешенә ҙур иғтибар бүленә, төрлө фестиваль һәм конкурстар ойоштороп тора. 1991 йылдан – ""Өфөлә Шаляпин кисәләре"" Халыҡ-ара опера сәнғәте фестивале, 1992 йылдан – ""Актер йыры"" конкурсы, 1993 йылдан – ""Театр яҙы"" республика фестивале һәм Р.Нуриев исемендәге Халыҡ-ара балет сәнғәте фестивале, 1991 йылдан ""Туғанлыҡ"" Халыҡ-ара төрки телле театрҙар фестивале һәм ""Ҡолонсаҡ"" Республика балалар өсөн спектаклдәр фестивале үткәрелә.
Республиканың театр ойошмалары күп тапҡыр Рәсәй Федерацияһы, сит илдәрҙә үткәрелгән халыҡ-ара, Бөтә Рәсәй, төбәк һәм республика театр фестивалдәрендә ҡатнашты һәм еңеү яуланы: Мәскәүҙә ""Алтын битлек"" (""Золотая маска""), Магнитогорск ҡалаһында ""Сикһеҙ театр"" (""Театр без границ""), Ҡазанда ""Науруз"" (""Навруз""), Һамарҙа ""Алтын шалҡан"" (""Золотая репка""), Төркиәнең Стамбул ҡалаһында ""Театр киңлеге"" (""Простор театр""), Тольяттиҙа ""Улар"" (""Он и Она""), Төмәндә ""Алтын атҡай"" (""Золотой конек""), Ҡырғыҙстанда ""Арт-Ордо"", Белорусия Республикаһының Минск ҡалаһында ""Аҡ вежа"" (""Белая вежа"") һәм башҡалар.
Йыл һайын Башҡортостан Республикаһы Хөкүмәте ярҙамы менән Рәсәй һәм сит илдәр буйлап театрҙарҙың гастролдәре ойошторола. Һуңғы йылдарҙа Башҡорт дәүләт опера һәм балет театры Бразилия, Португалия, Мысыр, Таиланд илдәренә, М.Ғафури исемендәге Башҡорт академия драма театры – Төркиә һәм Ҡытайға, Рус дәүләт академия драма театры Белорусия, Польша һәм Италияға гастролдәр менән барҙы. Хеҙмәттәшлек тураһында ҡабул ителгән килешеүҙәр нигеҙендә башҡорттар тығыҙ йәшәгән төбәктәрҙә, туған телгә һәм мәҙәниәткә ылыҡтырыу маҡсаты менән, милли театр коллективтарының сығыштары ойошторола.
Республика етәкселегенең театр сәнғәтенә булған иғтибары һәм хәстәре донъя һәм Рәсәй йәмәғәтселегендә киң танылыу алды. 2006 йылда Башҡортостан Республикаһы Президентына ""Театр сәнғәтенә ярҙам иткәне өсөн"" номинацияһында ""Алтын битлек"" Рәсәй милли театр премияһы тапшырылыуы ошо турала һөйләй.
Театр – ул тамаша ғына түгел, ә беҙҙең тормошобоҙ ҙа. Ул халыҡты әхлаҡи, эстетик һәм патриотик яҡтан тәрбиәләй. Рус театрҙарында рус һәм сит ил генә түгел, шулай уҡ башҡорт драматургияһын да күрергә мөмкин булыуы иғтибарға лайыҡ. Ә башҡорт һәм татар театрҙарында милли спектаклдәрҙән тыш, рус һәм сит ил авторҙарының әҫәрҙәре лә сәхнәләштерелә. Былар барыһы ла дуҫлыҡ һәм милләт-ара татыулыҡ атмосфераһын булдырыуға булышлыҡ итә. 

 ","
	Дүшәмбе, 27 март 2017",Яңылыҡтар,Na
https://kulturarb.ru/ba/news/salauat-vahitovtyң-aҙashҡan-һaryҡ-tarihy-ҡyҫҡa-metrazhly-filmy-kannylaғy-festivaldeң-short-isemlegenә-inderelgәn," Салауат Вахитовтың ""Аҙашҡан һарыҡ тарихы"" ҡыҫҡа метражлы фильмы Каннылағы фестивалдең шорт-исемлегенә индерелгән  ",Na,"

Башҡортостан юлдаш телевидениеһы хәбәр итеүенсә http://tv-rb.ru , билдәле режиссер Салауат Вахитовтың ""Аҙашҡан һарыҡ тарихы"" ҡыҫҡа метражлы фильмы Каннылағы фестивалдең шорт-исемлегенә индерелгән, кинокартина  намыҫ һәм хурлыҡ хаҡында. Сюжет буйынса көтөүҙән бер һарыҡ юғала, тап был төн көтөүсенең ейәне хайуандың ҡайҙа булыуы хаҡында төш күрә һәм улар икәүләп аҙашҡан һарыҡ артынан китә.
""Аҙашҡан һарыҡ тарихы"" ҡыҫҡа метражлы фильмына кешенең күңеле һәр ваҡыт баланыҡы кеүек таҙа булырға тейеш тигән мәғәнә һалынған. Йөҙ һарыҡтың береһе юғалыуын белеп ҡалғас,  көтөүсе ейәне менән оҙон юлға сыға һәм хайуанды эҙләгәндә күп ҡаршылыҡтарға осрай.  Фильмда төп герой ролен билдәле яҙыусы, журналист Вәсил Хәлитов башҡара. ""Ҡырыҫ көтөүсе булып уйнау ауырға төштө,""-ти ул.  Эш процессы финанс яҡтан ауырға төшһә лә, ижади команда идеяһын тормошҡа ашырыуҙан тайпылмай.  Ун ике минутлыҡ фильм киләсәктә ""Яңынан тыуыу"" тип аталған ҙур кинокартинаның бер өлөшөнә әйләнәсәк. Әлегә ""Аҙашҡан һарыҡ тарихы""н Каннылағы фестивалдә лә баһалаясаҡтар. Ҙур кинобаҙарға эләгеү - үҙе бер бәхет. Яңыһын финанслауға инвесторҙар табырға мөмкинлектәр асыла. Режиссер Салауат Вахитов әйтеүенсә, буласаҡ фильмдың да сюжеты бик мауыҡтырғыс""Аҙашҡан һарыҡ тарихы"" фильмында ролдәрҙе күптәрҙең һөйөүен яулаған сәнғәт оҫталары Марат Ҡорбанғәлиев, Алмас Әмиров, Людмила Воротникова, Хәким Моратзин һәм башҡа билдәле артистар башҡарған. Күләмле эш ""Яңынан тыуыу"" тип аталған ҙур кинокартинала урын алыр тигән өмөт бар. Артабан был проектты Рәсәй тамашасыһына ғына түгел, сит илдәргә лә прокатҡа сығарыу күҙаллан.
 ","
	Йома, 24 март 2017",Яңылыҡтар,Na
https://kulturarb.ru/ba/news/rәmi-ғaripovҡa-һәjkәl-ҡujylasaҡ-2, Рәми Ғариповҡа һәйкәл ҡуйыласаҡ ,Na,"

“Юлдаш” радиоһы хәбәр итеүенсә, Өфөлә Башҡортостандың халыҡ шағиры Рәми Ғариповҡа һәйкәл ҡуйыласаҡ. Белгестәр скульптураны йәмәғәтселек раҫларға тейеш, тип иҫәпләй.
 Улар фекеренсә, һәйкәл Рәми Ғариповтың портретын ғына һынландырырға тейеш түгел. 
Төп маҡсаты - шағирҙың бай рухи донъяһын күрһәтеү. Әле тәҡдим ителгән эскиз күптәргә оҡшамай, ул үтә ябай эшләнгән, шағирҙың эске донъяһын сағылдырмау ғына түгел,тышҡы ҡиәфәтенә лә тура килеп бөтмәй.
 Рәми Ғариповҡа һәйкәл өсөн Родина кинотеатры янында урын бүленгән.

 ","
	Йома, 24 март 2017",Яңылыҡтар,Na
https://kulturarb.ru/ba/news/kitap-nәshriәtendә-bөtә-donya-shiғriәt-kөnөnә-arnalғan-avtograf-kөnө-үtte, «Китап» нәшриәтендә Бөтә донъя шиғриәт көнөнә арналған Автограф көнө үтте ,Na,"

Кисә Зәйнәб Биишева исемендәге «Китап» нәшриәтендә Бөтә донъя шиғриәт көнөнә арналған Автограф көнө үтте. Осрашыуҙа яҙыусы, филология фәндәре докторы, С. Юлаев исемендәге Дәүләт премияһы лауреаты, М. Аҡмулла, З. Биишева, Р. Ғарипов исемендәге премиялар лауреаты, Салауат Юлаев ордены кавалеры Рәшит Шәкүрҙең – «Һайланма әҫәрҙәр», талантлы шағир, С. Юлаев исемендәге Дәүләт премияһы лауреаты, З. Биишева, Р. Ғарипов исемендәге премиялар лауреаты Хәсән Назарҙың – «Һайланма әҫәрҙәр», ижад  донъяһына яңыраҡ аяҡ баҫҡан Бәхтейәр Хәлитовтың «Аға иҙел – Ағиҙел», күренекле шағир, драматург Салауат Әбүзәрҙең «Ғәмәл дәфтәре» китаптарының исем туйы үтте. 
Әҙәби сарала шулай уҡ Башҡортостандың халыҡ шағиры Рауил Бикбаев һәм БР Яҙыусылар союзы рәйесе вазифаһын башҡарыусы Зәки Әлибаев ҡатнашты. 
Улар яңы сыҡҡан китаптарға байҡау яһаны, башҡорт әҙәбиәте үҫешенә тос өлөш индергән ҡәләмдәштәренә рәхмәт һүҙҙәре яңғыраны. Авторҙар, үҙ сиратында, китап яҙылыу тарихы һәм артабанғы ижади пландары менән уртаҡлашты, шиғырҙарын һөйләп ишеттерҙе. Осрашыу аҙағында Өфөнөң 124-се мәктәп уҡыусылары Хәсән Назар, Бәхтейәр Хәлитов, Салауат Әбүзәрҙең шиғырҙарын яттан һөйләп, йыйылған ҡунаҡтарҙы һөйөндөрҙө.
 ","
	Йома, 24 март 2017",Яңылыҡтар,Na
https://kulturarb.ru/ba/news/mәzhit-ғafuriҙyң-өfөlәge-memorial-jort-muzejynda-һyu-jәshәү-syғanaғy-tigәn-әҙәbi-muzykal-kisә-үtte," Мәжит Ғафуриҙың Өфөләге мемориаль йорт-музейында ""Һыу - йәшәү сығанағы"" тигән әҙәби-музыкаль кисә үтте ",Na,"

22 март көнө Мәжит Ғафуриҙың Өфөләге мемориаль йорт-музейында ""Һыу - йәшәү сығанағы"" тип исемләнгән бик үҙенсәлекле әҙәби-музыкаль кисә ойошторолдо.
Сара Рәсәйҙә һәм Башҡортостанда Экология йылына һәм 22 март - Бөтә донъя һыу көнөнә арналғайны. 
Тормошобоҙ нигеҙен тәшкил итеүсе һыу фәнни, дини, иҡтисади, әҙәби йәһәттәрҙән ниндәй әһәмиәткә эйә? Сараны ойоштороусыһы филология фәндәре кандидаты, музейҙың ғилми хеҙмәткәре Ғәҙилә Мөҙәрис ҡыҙы Бүләкова  ҡыҙыҡлы һәм файҙалы итеп әҙәби –музыкаль кисәне алып барҙы.
Әҙәби-музыкаль кисәлә  әҙиптәр Ҡәҙим Аралбай, Таңсулпан Ғарипова, Тамара Искәндәриә, Фәрзәнә Аҡбулатова, ғалимәләр Гүзәл Вилданова, Фәнирә Ғайсина ҡатнашты. Рәми Ғарипов исемендәге 1-се Башҡорт республика гимназия-интернаты уҡыусылары  һыу серҙәрен өйрәнде, фекерләште, әҙәби әҫәрҙәр уҡыны.
 ","
	Йома, 24 март 2017",Яңылыҡтар,Na
https://kulturarb.ru/ba/news/bashҡortostan-delegaciyaһy-ҡuraj-bajramy-siktәrendә-rәsәj-tөbәktәre-bujlap-sәfәrgә-syғa, Башҡортостан делегацияһы Ҡурай байрамы сиктәрендә Рәсәй төбәктәре буйлап сәфәргә сыға ,Na,"

Бөтә донъя башҡорттары ҡоролтайы хәбәр итеүенсә, Башҡортостан делегацияһы Ҡурай байрамы сиктәрендә Рәсәй төбәктәре буйлап сәфәргә сыға. Тәүге туҡталыш – Ғәйнә ерендә.
 23 март көнө Пермь өлкәһенең  Барҙа ауылында урындағы халыҡ менән осрашыу ҡаралған. Ултырыш башлыса Ғәйнә башҡорттары тарихына, рухи мираҫына, туған телде өйрәнеү, халыҡтың үҫеш перспективалары мәсьәләләренә арнала. Унда Бөтә донъя башҡорттары ҡоролтайы Башҡарма комитеты рәйесенең беренсе урынбаҫары Вельмир Аҙнаев, тарихсы, Башҡортостан Республикаһы Стратегик тикшеренеүҙәр институтының Социологик һәм мәҙәни анализ үҙәге етәксеһе Юлдаш Йосопов, Башҡорт дәүләт университеты доценты Искәндәр Сәйетбатталов, Рәсәй Ҡурайсылар союзы рәйесе Артур Ғайсаров, республиканың Мәғариф министрлығы вәкилдәре сығыш яһаясаҡ.
Ошо уҡ майҙансыҡта “Башҡортостан” ки­ностудияһы фильмдарын күрһәтеү күҙаллана. Тамашасылар “Әсе бал”, “Күңел йыры”, “Тере шишмә” документаль фильмдарын һәм “Ай һәм Урал тауҙары нисек барлыҡҡа килгән?” анимациялы картинаһын ҡарай аласаҡ.
 “Ҡурай байрамы” ҙур концерт менән тамамлана. Унда Башҡортостандың халыҡ артистары Азат Айытҡолов һәм Римма Амангилдина, Рәсәй Ҡурайсылар союзы рәйесе Артур Ғайсаров, халыҡ-ара конкурстар еңеүсеһе Марсель Ҡотоев, “Арғымаҡ” этно-рок төркөмө, Башҡортостандың милли халыҡ музыка ҡоралдары оркестры сығыш яһаясаҡ.
 Проекттың ойоштороусылары – Башҡортостандың Мәҙәниәт министрлығы, Республика халыҡ ижады үҙәге һәм Бөтә донъя башҡорттары ҡоролтайы Башҡарма комитеты.

 ","
	Йома, 24 март 2017",Яңылыҡтар,Na
https://kulturarb.ru/ba/news/bүrәt-teatrynda-bashҡort-povesy-bujynsa-spektal-sәhnәlәshterelә, Бүрәт театрында башҡорт повесы буйынса спекталь сәхнәләштерелә ,Na,"

Бүрәт академия драма театрында башҡорт яҙыусыһы Айгиз Баймөхәмәтовтың «Ҡалдырма, әсәй!» повесы буйынса «Аба эжын ургынууд» спектакленең репетициялары башланды. Ҡуйылыш өҫтөндә эшләү өсөн М. Ғафури исемендәге Башҡорт академия драма драма режиссеры Илсур Ҡаҙаҡбаев саҡырылған.
Айгиз Баймөхәмәтовтың автобиографик повесы яҙмыш ҡушыуы буйынса балалар йортона эләккән балалар тураһында. Повесть буйынса инсценировканы драматург Әнгизә Ишбулдина яҙған. Бүрәт теленә Бүрәт Республикаһының атҡаҙанған артисы Дабацу Юндунова тәржемә иткән.
«Ҡатмарлы тормош хәлендә ҡалған балалар тураһында тарих бүрәт сәхнәһендә яңыса яңғыраш һәм яңы мәғәнә аласаҡ. Бүрәттәр элек-электән етемһеҙ халыҡ тип иҫәпләнгән, балаларҙы тәрбиәгә алыу йолаһы ҙур ҡаҙаныш булған. Етемде тәрбиәгә алыу тәбиғи һәм абруйлы һаналған, шуға күрә һуңғы йылдарҙа балалар йорттарында бүрәт милләтле балаларҙы күбәйеүе бөтә халыҡ өсөн фажиғә булды», — тип хәбәр иттеләр театрҙың матбуғат-хеҙмәтендә.
Спектаклдең премьераһы 14-15 апрелгә билдәләнгән.
Иҫегеҙгә төшөрәбеҙ, Башҡорт академия драма театрында «Хыялға ҡаршы» спектакле сәхнәләштерелгәндән һуң Бүрәт театры директоры Эржена Жамбалова Илсур Ҡаҙаҡбаевҡа театрҙа спектакль ҡуйырға тәҡдим итте. Ул саҡта башҡорт коллективының эше ике махсус премияға лайыҡ булды: 2016 йылдың сентябрендә Бүрәт Республикаһының баш ҡалаһы Улан-Удэла үткән III «Алтан сэргэ» халыҡ-ара милли театрҙар фестивалендә «Хәҙерге милли прозаға мөрәжәғәт иткән һәм яңы театр телен эҙләгән өсөн» һәм «Иң яҡшы актерҙар ансамбле».
Сығанаҡ: http://www.bashinform.ru/bash/975479/
 ","
	Кесе йома, 23 март 2017",Яңылыҡтар,Na
https://kulturarb.ru/ba/news/өfөlә-mәҙәniәt-һәm-sәnғәt-әһeldәre-tәbriklәnde, Өфөлә мәҙәниәт һәм сәнғәт әһелдәре тәбрикләнде ,Na,"

Рәсәй Федерацияһы Президентының  1111 һанлы «Мәҙәниәт хеҙмәткәрҙәре көнө тураһында» Указына ярашлы 2007 йылдың 27 августынан алып 25 март-Мәҙәниәт хеҙмәткәрҙәре көнө булараҡ һәр йыл да билдәләнеп килә.
Бөгөн, 23 март көнө,Мәҙәниәт хеҙмәткәрҙәре көнө алдынан Хөсәйен Әхмәтов  исемендәге Башҡорт дәүләт филармонияһында мәҙәниәт һәм сәнғәт өлкәһендә фиҙаҡәр хеҙмәт итеүселәрҙе тантаналы рәүештә ҡотлап үттеләр.
 Башҡортостан Республикаһы Хөкүмәте һәм Мәҙәниәт министрлығы исеменән ҡотлау һүҙҙәре менән Мәҙәниәт министры Әминә Шафиҡова сығыш яһаны, наградалар тапшырҙы.
Башҡортостан Республикаһы Хөкүмәтенең Маҡтау грамоталары менән Өфө “Нур” татар театры актерҙары,  Рәсәй Федерацияһының атҡаҙанған,  Башҡортостан һәм Татарстан Республикаларының халыҡ артисы Сәүиә Сираеваға, Рида Фахрисламоваға, Альберт Шәрәфетдиновтар  бүләкләнде.
Рәсәй Федерацияһының Мәҙәниәт министрлығы ҡарары менән Салауат ҡалаһының “Ағиҙел” халыҡ бейеүҙәре ансамбленә “Атҡаҙанған халыҡ ижады коллективы” тигән исем бирелде.
Башҡортостан Республикаһының Мәҙәниәт министрлығы ҡарары менән Учалы ҡалаһынан “Ҡорама” башҡор халыҡ театрына “Башҡортостан Республикаһының атҡаҙанған халыҡ ижады коллективы” исеме бирелде. Мәртәбәле баһаға “Урал” галереяһы эргәһендә эшләп килгән “Надежда” клубы, Мәләүездең Ҡала Мәҙәниәт һарайының  халыҡ тынлы оркестры, Сибай балалар музыка мәктәбенең “Ирәндек” ҡурайсылар ансамбле, Стәрлетамаҡ Ҡала мәҙәниәт һарайының “Ашҡаҙар нағыштары” башҡорт халыҡ фольклор ансамбле, Ҡырмыҫҡалы районының “Далан” хореографик ансамбле, Белорет Ҡала Мәҙәниәт һарайының “Виват” халыҡ  хор капеллаһы лайыҡ булды.
Шулай уҡ мәҙәниәт һәм сәнғәт өлкәһендәге ҡаҙаныштары өсөн БР Милли музейы, Өфө “Нур” татар театры, Республика хәрби дан музейы, Һуҡырҙар өсөн махсус китапхана, Рус дәүләт академия драма театры, Халыҡтар дуҫлығы йорто  Мәҙәниәт министрлығы тарафынан айырым билдәләнеп үтте, етәкселәргә Маҡтау ҡағыҙҙары тапшырылды.
Гүзәл Багаева
 ","
	Кесе йома, 23 март 2017",Яңылыҡтар,Na
https://kulturarb.ru/ba/news/salauat-bashҡort-drama-teatry-shulaj-buldy-shul-spektakle-menәn-өfөlә-2, Салауат башҡорт драма театры “Шулай булды шул” спектакле менән Өфөлә ,Na,"

23 март көнө 19.00 сәғәттә  ""Нур"" татар дәүләт драма театры сәхнәһендә Салауат башҡорт дәүләт драма театры “Шулай булды шул” спектаклен  Өфө тамашасыһына тәҡдим итәсәк. 
Салауат башҡорт дәүләт драма театрының шәп спектаклдәренең береһе, күренекле драматург Туфан Миңнуллиндың ""Шулай булды шул"" комедияһы юҡҡа ғына һайланмаған.
Спектаклде сәхнәгә ҡуйыусы режиссер Рәсәйҙең атҡаҙанған һәм Башҡортостандың халыҡ артисы, С.Юлаев исемендәге дәүләт премиялары лауреаты Олег Ханов. Ҡуйыусы рәссамы-Башҡортостандың атҡаҙанған сәнғәт эшмәкәре Альберт Нестеров, композиторы – Ләйсан Шәрипова,балетмейстеры, Башҡортостандың халыҡ артисы, Салауат Юлаев исемендәге Дәүләт премияһы лауреаты– Риф Ғәбитов.
 ""Шулай булды шул"" спектакле беҙҙең театрҙа ун йыл дауамында бик уңышлы уйналып килә. Бына шулай булды шул: берҙән бер көндө Алмаз үҙе лә күреп белмәгән ҡыҙға өйләнде лә ҡуйҙы... Боронғо йолалар ҡоло түгел егет. Былай ғына килеп сыҡты был хәл: армиянан өйөнә ҡайтышлай, дуҫының ата-әсәһен юл уңайынан күреп сығам тигәндә генә. Юл, тигәндәй... Шәп кенә машина бүләк итәм, тип һүҙ биргәйне теге ҡыҙҙың атаһы. Ғүмерен шул тимер атҡа алмаштырырға әҙер кешегә, етә генә ҡалды! Нимә булды һуң был – ябай осраҡлыҡмы, әллә яҙмыш бүләгеме? Егеткә үҙ йөрәген аңлап, өлөшөнә төшкән көмөшө - мөхәббәтен ҡулынан ысҡындырмаҫ өсөн күп кисерештәр аша үтергә тура килә... Ябай ғына ауылдағы бик үк ябай булмаған ваҡиғаны һеҙгә һөйләйәсәктәр: артист Рафаэль Ғәйнуллин, Башҡортостандың атҡаҙанған артистары Фәтих Ҡолһарин, Наҙгөл Иҫәнбаева, Науфилә Яҡупова, Яҡуп Шәрипов, Гөлфирә Сәфиуллина, Рәсәйҙең атҡаҙанған, Башҡортостандың халыҡ артисы Миндулла Иҙрисов, Башҡортостандың халыҡ артистары - Риза Мәһәҙиев, Гөлшат Зыязетдинова, Гөлсәсәк Шәрипова һәм Рим Зыязетдиновтар.
 
 ","
	Кесе йома, 23 март 2017",Яңылыҡтар,Na
https://kulturarb.ru/ba/news/dramaturgiya-һәm-rezhissura-үҙәge-үҙebeҙҙekelәr-verbatimyn-tәҡdim-itә,"                      Драматургия  һәм режиссура үҙәге ""Үҙебеҙҙекеләр"" вербатимын тәҡдим итә  ",Na,"

24 март көнө  «the театр» проекты сәхнәһендә ""Үҙебеҙҙекеләр"" спектакль –вербатим күрһәтеләсәк.
""...Спектаклдең тәү маҡсаты – ҡатын-ҡыҙҙың күңел кисерештәре, борсолоуҙары, ихласлыҡтары аша бөгөнгө ауыл тормошон, оло йәштәгеләрҙең көнитмешен, халыҡ яҙмышын сағылдырыу. Ана, сәхнәлә торған ошо “үҙебеҙҙекеләр” – үткәндәре тормош һырҙары булып йөҙҙәренә яҙылған, һәлмәк кенә баҫып йөрөгән, бәләкәй яңылыҡтан да йәм табып һөйөнгән, йөрәк-күңел моңдарын йыр аша сағылдырған аҡ яулыҡлы оло инәйҙәр..."" http://bashgazet.ru/sport-i-turizm/25334-hlege-nisek-ebeekelr.html
 Тамашаны сәхнәгә ҡуйыусы режиссер - Рима Харисова.  Спектаклдә ҡатнашалар:  - Гөлсәсәк  Зарипова  - Сәлимә  Солтангәрәева  - Адель Вәлиуллина  - Анастасия Мажирина  - Гөлли Абдисова 
 Спектакль  рус һәм  башҡорт телдәрендә бара һәм  фабуль тәржемә менән трансляциялана, дауамы 1 сәғәт тә 20 минут.   Башлана 19:00 сәғәттә  Урыны: Ҡунаҡһарай, 2 этаж, the teatr проекты сәхнәһе. 
   
 ","
	Кесе йома, 23 март 2017",Яңылыҡтар,Na
https://kulturarb.ru/ba/news/hyyalғa-ҡarshy-ural-aryaғyna-yullana,  «Хыялға ҡаршы» Урал аръяғына юллана ,Na,"

Мәжит Ғафури исемендәге Башҡорт дәүләт академия драма театры хәбәр итеүенсә http://bash.bashdram.ru , театр актерҙары тиҙҙән  Айгиз Баймөхәмәтовтың “Ҡалдырма, әсәй” повесы буйынса ҡуйылған “Хылға ҡаршы”спектакле менән Урал аръяғы райондары буйлап гастролгә сыға. 
20 апрель – Бөрйән районы Иҫке Собханғол мәҙәниәт үҙәгендә,
21 апрель – Баймаҡ мәҙәниәт һарайында, 
22 апрель – Сибай дәүләт драма театрында,
23 апрель – Әбйәлил районы Асҡар мәҙәниәт үҙәгендә,
27 апрель – Күгәрсен районы Мораҡ ауылы,
28 апрель – Ейәнсура районы Иҫәнғол ауылы,
29 апрель – Хәйбулла районы Аҡъяр мәҙәниәт йорто,
30 апрель – Хәйбулла районы Буребай мәҙәниәт йортонда,
1 май – Әбйәлил районы Йәнгел ҡасабаһы 
Әҙәм балаһы бер ваҡытта ла йәмғиәттән тыш йәшәй алмай. Йәмғиәт тәрбиәләй, йәшәү ҡанундарын билдәләй. Хатта атай-әсәйһеҙ һәм ғаиләһеҙ ҡалған хәлдә - уға яңы ғаилә табып бирә. Тап бына шундай осраҡ тураһында ла инде спектаклдең темаһы. Хөкүмәт тәрбиәһе аҫтына алынып та үҙҙәрен яҡлауһыҙ тойған балалар, уларҙың күңел кисерештәре, яҙмыштары тарафынан ҡыйырһытылыуы һәм барлыҡ ҡаршылыҡтарҙы еңеп сығырлыҡ хыялдарына тоғро ҡалып, уның артынан барыуҙары тураһында был сәхнә әҫәре. 
Ильяс, Фәрит, Саша, Даян, Алина, Динис, Дима, балалар йорто директоры, тәрбиәләнеүселәр, опекундар, тикшереүселәр – был әҫәрҙең геройҙары. Спектаклдә бихисап ролдәр булыуына ҡарамаҫтан, уларҙы ни бары ете актер уйнай: Артур Кәбиров, Урал Әминов, Ринат Баймырҙин, Фәнис Рәхмәтов, Морат Рафиҡов, Айҙар Шәмсетдинов, Алмаз Йосопов. Спектакль дауамында йәш артистар, әллә нисә төрлө ҡиәфәткә инеп, балалар йортонда йәшәгән тәрбиәләнеүселәр яҙмышын бәйән итә. Спектаклде ҡараусы тамашасылар улар менән бергә йәшәй, шатлана, илай һәм ҡайғыра... 
 ","
	Шаршамбы, 22 март 2017",Яңылыҡтар,Na
https://kulturarb.ru/ba/news/rәmi-ғaripovtyң-syңrau-torna-isemle-shiғri-amanaty-donya-kүrҙe, Рәми Ғариповтың «Сыңрау торна» исемле шиғри аманаты донъя күрҙе ,Na,"

Зәйнәб Биишева исемендәге  «Китап» нәшриәтендә илебеҙҙең ғорурлығы, милләтебеҙҙең йөҙөк ҡашы, олуғ шәхес, Башҡортостандың халыҡ шағиры Рәми Ғариповтың тыуыуына 85 йыл тулыу айҡанлы китап донъя күрҙе. 
«Сыңрау торна» тип аталған был китапҡа мәшһүр әҙиптең төрлө йылдарҙа яҙылған шиғырҙары, поэмалары тупланды. 
 Баш һүҙ авторы Башҡортостандың халыҡ шағиры Рауил Бикбаев. 
Әҫәрҙәр «Туған тел», «Сыңрау торна», «Аманат» бүлектәренә йыйналып, хронологик тәртиптә бирелде. Был йыйынтыҡ – Рәми Ғариповтың ҡыйыу, тормошсан, тәрән йөкмәткеле шиғри аманатының күркәм сағылышы. 
 
 ","
	Шаршамбы, 22 март 2017",Яңылыҡтар,Na
https://kulturarb.ru/ba/news/kolbasa-fragmenttar-spektaklen-tәnҡitselәr-baһalany,  “Колбаса. Фрагменттар”  спектаклен тәнҡитселәр баһаланы  ,Na,"

 Туймазы театры ижад коллективының замана драматургы Валерий Шергиндың “Колбаса. Фрагменттар” тип исемләнгән пьесаһы буйынса яңы спектакль әҙерләй башлауы хаҡында хәбәр иткәйнек инде. Спектаклдең режиссеры—Екатеринбургта уңышлы эшләп килгән “Коляда-театрының” актеры, режиссер Антон Владимирович Бутаков.
Күптән түгел  Заһир Исмәғилев исемендәге Өфө дәүләт сәнғәт институты уҡытыусылары, театр белгестәре  Рида Буранова,  Айһылыу Сәғитова,  Рима Харисова Туймазы татар дәүләт театры тәҡдим иткән Валерий Шергинның “Колбаса. Фрагменттар.” тип исемләнгән пьесаһын ҡарап ҡайттылар. Театрҙың матбуғат хеҙмәте хәбәр итеүенсә, Өфөнән килгән театр белгестәре спектаклгә тәрән һәм деталле анализ яһаны, ҡуйылыштың ыңғай һәм кире яҡтарын билдәләне.
 Театрҙың тап ошо сәхнә әҫәренә туҡталыуы осраҡлы түгел. 2016 йылда Туймазы театрында Замана драматургияһы һәм режиссураһы үҙәге ярҙамы менән тәүгеләрҙән булып йәш режиссерҙар лабораторияһы уҙған ине. Антон Бутаков “Колбаса.Фрагменттар” әҫәренә эскиз яһап лабораторияла ҡатнашты. Йәш режиссерҙың эше тамашасылар тарафынан иң күп тауыш йыйған хеҙмәт булды. 
Туймазы театры 2011 йылда танылған режиссер, актер, прозаик, драматург, сценарист К.Станиславский исемендәге Халыҡ-ара премия лауреаты, Россияның атҡаҙанған сәнғәт эшмәкәре Николай Коляданың әҫәре буйынса “Тю-тю, мөхәббәт йәки Тауыҡбаш” исемле комедия сәхнәләштергән ине. Ул спектакль үҙенең бик күп тамашасыларын тапты, Екатеринбургта уҙған «Коляда-PLAYS» Халыҡ-ара замана драматургияһы театр фестивалендә “Фестивалдең асышы” булараҡ танылды.
“Колбаса.Фрагменттар”ҙың авторы Валерий Шергин да, Антон Бутаков та Николай Владимирович Коляданың уҡыусылары.
Спектаклдең премьераһы 27, 28 март көндәренә билдәләнгән.

 ","
	Шаршамбы, 22 март 2017",Яңылыҡтар,Na
https://kulturarb.ru/ba/news/aralarҙa-moң-ғyna-tamashaһy-salauat-nizametdinovtyң-tyuyuyna-60-jyl-tulyuғa-arnala, «Араларҙа- моң ғына…» тамашаһы Салауат Низаметдиновтың тыуыуына 60 йыл тулыуға арнала ,Na,"

27 март Башҡорт дәүләт филармонияһында  Салауат Низаметдиновтың тыуыуына 60 йыл тулыуға арналған «Араларҙа – моң ғына…» исеме аҫтында концерт-тамаша үтәсәк, кисәлә композиторҙың ижадына  байҡау яһала.
       Рәсәй Федерацияһы һәм Башҡортостан Республикаһының атҡаҙанған сәнғәт эшмәкәре, республикабыҙҙың ғорурлығы, маэстро Салауат Низаметдинов башҡорт музыка сәнғәтен үҫтереүгә ҙур өлөш индергән шәхестәрҙең береһе.
Уның «Күҙҙәремә ҡара», «Яратам, яратам», «Күҙ нурым», «Ялан сәскәләре», «Бутамағыҙ минең яҙмышымды», «Иҫке өй» кеүек ижад емештәре күптәребеҙҙең «күңел дәфтәрендә» мәңгегә уйылып ҡалған.
Тамашала Нәзифә Ҡадырова, Әлфиә Юлсурина, Вәхит Хызыров, Азамат Тимеров, Сәйҙа Ильясова, Лилиә Ишемйәрова, Рөстәм Шаһыбалов, Марсель Ҡотоев, Искәндәр Ғәзизов, Заһир Иҫәнсурин, Айгиз Ханов, Тимур Рамаҙанов, Эльмир Әбүбәкиров һәм башҡа танылған йырсылар башҡарыуында яратҡан йырҙарығыҙҙы ишетерһегеҙ. 
Концертта, шулай уҡ, композиторҙың ижадташ дуҫтары, туғандары һәм музыканттың ижадына битараф булмағандар ҡатнаша. Тамашаның режиссеры – Башҡортостандың атҡаҙанған артисы Сулпан Асҡарова. 
     Халыҡ араһында ҙур танылыу яулаған Салауат Низаметдиновтың даны республика сиктәрендә генә түгел, унан тыш та таралған. Хәтер йәшәй икән, шәхес тә йәшәй тигән һүҙ.
27 март үтәсәк концерт-тамашала Салауат Низаметдинов шәхесен һәм ижадын үҫеп килеүсе быуынға танытыусы кисә булып торор тигән ышаныстабыҙ. Рәхим итегеҙ!

 ","
	Шаршамбы, 22 март 2017",Яңылыҡтар,Na
https://kulturarb.ru/ba/news/oҫta-ҡuldarҙa-kejeҙgә-lә-jәn-inә, Оҫта ҡулдарҙа кейеҙгә лә йән инә  ,Na,"

Әбйәлил районының  Буранғол ауылында донъялағы берҙән-бер  халыҡ кейеҙ йорто эшләй.  Бында  боронғо кәсепкә өйрәнеү түңәрәге лә, ижад емештәренең күргәҙмәһе лә  бар. Һарыҡ йөнөнән  әҙерләнгән кейемдәр,  картиналар һәм сувенирҙар сит ил ҡунаҡтарында ла ҙур ҡыҙыҡһыныу уятҡан. Хәҙер Буранғолдарҙың  ҡул эштәре Германия, Франция, Америка Ҡушма Штаттарында ла һаҡлана.
Кейеҙ йомғаҡҡа йән өрөүе еңел түгел, тәүҙә килешле төҫтәр һайларға, шунан  төҫлө йөндәрҙе энә менән һеңгәнсе сәнскеләп ултырырға кәрәк. Шунан ғына хыялыңдағы сувенирҙы ҡулға алырға мөмкин.  Был эштә  ижади ҡараш та,  түҙемлек тә , оҫталыҡ та  талап ителә. Юғиһә, ҡулды  энә менән  тишкеләп бөтөүең бар.  Буранғолдағы кейеҙ  йорто 2000 йылдар башында асыла. Йәштәргә был боронғо кәсепте яңынан тергеҙеү, заманса технологияларҙы үҙләштереү еңел булмай. Эште  яйға һалыу маҡсатында төрлө семинарҙар, курстар ойошторола, профессиональ рәссамдар ярҙамға килә.  Кейеҙ  серҙәренә балалар ҙа өйрәнергә теләй, әммә  мәктәп ҡаршы төшә, хәүефһеҙлек ҡағиҙәләре боҙола.  Киләһе йыл малайҙар өсөн дә түңәрәк асыу ҡаралған. Ә ҡыҙҙарҙың  ижад емештәре күптән республика кимәлендәге конкурстар ҙа еңеү яулай.  Түңәрәктә шөғөлләнеүселәр кейеҙҙән ошондай зауыҡлы кейемдәр ҙә, ҙур композициялар ҙа эшләй. Мәҫәлән, ошо картинала Өфөләге Телеүҙәк сағылыш тапҡан. Өҫтә Салауат Юлаев та күренә, әммә бында һәйкәл түгел, милли геройыбыҙ атта сабып китеп бара. Тема осраҡлы һайланмаған, Буранғолда халыҡ кейеҙ йорто асыуға Башҡортостан юлдаш телевидениеһы ҙур ярҙам күрһәтә.  Бәләкәй синыфтар  күберәк төҫлө йөндәрҙән картиналар, сувенирҙар ижад итһә,  физик көс талап иткән эштәр өлкәнерәктәргә йөкмәтелгән. Мәҫәлән, кейеҙ баҫыу өсөн таһыллыҡ та, маһирлыҡ та кәрәк.  Ҡулдар сабыртып киткән саҡ та була, ти уҡытыусылар.  әбәрсе.  Гүзәл заттарҙа ижади ҡараш, зауыҡ, матурлыҡҡа һөйөү тәрбиәләү бик  мөһим.  Ә иң әһәмиәтлеһе - хеҙмәт тәрбиәһе. Егет кешегә етмеш төрлө һөнәр ҙә аҙ тигән һымаҡ,  был кәсеп тә ҡыҙҙарға донъя көткәндә ҡамасауламаясаҡ.  Бөгөн  үҙ ҡулдарың менән эшләнгән әйберҙәрҙең ҡиммәте  артҡанда айырыуса.  
Сығанаҡ: http://tv-rb.ru/bash/novosti/m-ni-t/o-ta-uldar-a-keye-g-l-y-n-in/

 ","
	Шаршамбы, 22 март 2017",Яңылыҡтар,Na
https://kulturarb.ru/ba/news/өfө-ladya-art-һөnәr-suvenirҙar-kүrgәҙmә-festivale-unikal-һәm-saғyu-saralarҙyң-bereһe, “Өфө-Ладья. Арт. Һөнәр. Сувенирҙар” күргәҙмә-фестивале- уникаль һәм сағыу сараларҙың береһе ,Na,"

Ағымдағы йылдың  29- 31 март көндәре  Өфө ҡалаһының  “ВДНХ-Экспо” күргәҙмә залында “Өфө-Ладья. Арт. Һөнәр. Сувенирҙар”  күргәҙмә-фестивале асыла. Бөгөн ошо ҙур һәм мәртәбәле сара айҡанлы «Башинформ» мәғлүмәт агенлығында матбуғат конференцияһы уҙҙы.
Осрашыуҙа Башҡортостан Республикаһының сәнәғәт һәм инновацион сәйәсәт министры Алексей Карпухин, “Ағиҙел” башҡорт художестволы кәсептәр дәүләт унитар предприятиеһының генераль директоры Зөһрә Исмәғилева һәм Башҡорт күргәҙмә компанияһының генераль директоры Альбина Килдеғолова сығыш яһаны.
“Өфө-Ладья. Арт. Һөнәр. Сувенирҙар”  күргәҙмә-фестивале Рәсәй һәм Башҡортостандың мәҙәниәт тормошонда күләмле һәм билдәле сараларҙың береһе. Ул- 3 көн дауамында барған ысын халыҡ сәнғәте байрамы”,-ти Алексей Карпухин.
Иҫегеҙгә төшөрөп уҙайыҡ, иң тәүге күргәҙмә 2014 йылда уҙғарылғайны, республиканың 18 районынан ҡул оҫталары ҡатнашҡайны. Ә 2015 йылда райондан килеүсе һөнәр эйәләренең һаны артҡан, фестивалдә 30 район йәлеп ителгән. Былтырғы күргәҙмәне барлығы 15000 кеше байҡаған. Быйыл фестиваль киңлектәре тағы ла артҡан, ҡатнашырға теләк бедлереүсе райондар һаны 43-кә еткән.
Халыҡ оҫталарының кәсебен тергеҙеү, таратыу маҡсатынан ойошторолған фестиваль өс көн дауамында барасаҡ. Республиканан ғына түгел, илдең башҡа төбәктәренән дә килгән һөнәрмәндәр бер-береһе менән аралашып, кәңәшләшеп, әйберҙәрен һатыуға сығарыу мәсьәләһе буйынса тәжрибә уртаҡлашасаҡ.
Альбина Вил ҡыҙы әйтеүенсә, республикабыҙҙың 6 районы һәм 2 ҡалаһы һәр йылғы “Өфө-Ладья. Арт. Һөнәр. Сувенирҙар”  күргәҙмә-фестиваленең әүҙем ҡатнашыусылары. Улар: балаҫ һуғыу оҫталары менән дан тотҡан Әлшәй, Ғафури, Нуриман, Хәйбулла, Яңауыл, Бөрө райондары һәм Сибай, Октбрьск ҡалалары.
“Беҙ, ысынында, уникаль, ҡабатланмаҫ  һәм сағыу сара уҙғарабыҙ. Республикала күп төрлө күргәҙмәләр уҙғарылып килә, әммә был фестивалдең концепцияһы башҡаларҙыҡынан ҡырҡа айырылып тора. Беҙ Башҡортостанда йәшәүсе барлыҡ халыҡ кәсептәрен бер майҙанда күрһәтә алабыҙ,-тине Альбина Килдеғолова.
 Фестиваль халыҡ кәсептәрен, биҙәү-ҡулланма сәнғәтен, сувенир һәм бүләктәр эшләүҙе һаҡлау һәм үҫтереү маҡсатында ойошторола.
Сара халыҡтарҙың этник мәҙәниәтен һаҡлау, үҫтереү, халыҡ кәсептәре тауарҙарын эске һәм тышҡы баҙарҙа һатыу маҡсаттарын да үҙ эсенә ала. Биҙәү-ғәмәли сәнғәт оҫталары, кәсепселәр, сувенир етештереүселәр, рәссамдар, галеристар, профилле уҡыу йорттары ҡатнашыуы көтөлә. Күргәҙмәгә сит илдең төрлө төбәктәренән дә ҡатнашыусы вәкилдәр буласаҡ.
Йыл һайын күргәҙмәлә республикабыҙҙың бик күп  райондарынан һәм ҡалаларынан оҫта ҡуллы һөнәрмәндәр ҡул эштәрен тәҡдим итә.
Күргәҙмә художестволы сүкеү, сәйлән үреү, селтәр бәйләү, кейеҙ баҫыу, халыҡ костюмы, мозаика, витраждар, быяланан, ағастан, металдан, таштан, тиренән яһалған художестволы әйберҙәрҙе үҙ эсенә ала.
Дүртенсе йыл рәттән уҙғарылып килгән “Өфө-Ладья. Арт. Һөнәр. Сувенирҙар”  күргәҙмә-фестивале 2020 йылда уҙасаҡ Бөтә донъя Фольклориадаға әҙерлек сараһы ла.
 
Автор: Гүзәл Багаева, фото: Гүзәл Шәйбәкова.

  


 ","
	Шишәмбе, 21 март 2017",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatryna-85-jyl, Башҡорт дәүләт ҡурсаҡ театры —Рәсәйҙә тәүгеләрҙән булып ойошторолған милли ҡурсаҡ театрҙарының береһе ,Na,"

Бөгөн 21 март- Халыҡ-ара ҡурсаҡ театры көнө билдәләнә. Ағымдағы йылдың 5 февраль көнө Башҡорт дәүләт ҡурсаҡ театрына 85 йыл тулды. Бөгөн Башҡорт дәүләт Ҡурсаҡ театры юбилейлы датаға арналған тантаналы кисә уҙғара.
Ҡурсаҡ театры үҙенең ҡунаҡтарын юбилей миҙгеленең иң көтөп алған премьераһы – көнсығыш әкиәттәре мотивы буйынса өлкәндәр өсөн «Мең дә бер кисә» спектакле менән ҡыуандырмаҡсы. 
Башҡорт дәүләт ҡурсаҡ театры —Рәсәйҙә тәүгеләрҙән булып ойошторолған милли ҡурсаҡ театрҙарының береһе, театр 1932  йылда ойошторолған.
Театрҙың репертуарын «Ҡамыр батыр» (И. Раулев), «Ҡара тауыҡ» (И. Погорельский), «Һарынуш» (И. Байбурин) һымаҡ балалар өсөн спектаклдәр тәшкил итә. Бынан тыш, театр өлкәндәр өсөн дә тамашалар ҡуя: «Аҡ пароход» (С. Айытматов), «Ҡара йөҙҙәр» (М. Ғафури), «Ташлама утты, Прометей!» (М. Кәрим) һ.б.
Ырымбур, Екатеринбург, Санкт-Петербург  ҡалаларында халыҡ-ара фестивалдәрҙә ҡатнаша. Сираттағы ошондай сара — 2015 йылдың 1 — 18 февралендә Һиндостандың баш ҡалаһы Делиҙа үткән XXVIII «Суражкунд Мела» халыҡ кәсептәре һәм фольклоры халыҡ-ара фестивале.
Башҡорт дәүләт ҡурсаҡ театры Германия, Польша, Швеция, Швейцарияла һәм Һиндостанда гастролдәрҙә булды.
1976 йылда театр яңы бинаға күсә. 1988 йылда «Һинд легендаһы» спектакле өсөн театр Джавахарлал Неру исемендәге халыҡ-ара премияға лайыҡ була.
 ","
	Шишәмбе, 21 март 2017",Яңылыҡтар,Na
https://kulturarb.ru/ba/news/21-mart-bөtә-donya-shiғriәt-kөnө, 21 март –Бөтә донъя шиғриәт көнө ,Na,"

Бөгөн бөтә донъя шиғриәт көнө. 1999 йылда ЮНЕСКО-ның 30-сы конференцияһында был көндө билдәләү тураһында ҡарар сығарыла. Ҡарарҙа: “Шиғриәт хәҙерге замандың иң үткер һәм тәрән рухи һорауҙарына яуап бирә ала, һәм шуға ла уға йәмғиәт иғтибарын мөмкин тиклем киң йәлеп итергә кәрәк”, – тигән юлдар бар. Бөтә донъя шиғриәт көнө ҡәләм тирбәтеүсе йәштәргә, әҙәби түңәрәктәрҙә шөғөлләнеүселәргә, йәш шағирҙарға үҫергә, нығынырға мөмкинлек бирә.
Бөтә донъя шиғриәт көнө бәләкәй нәшриәттәргә үҙҙәре тураһында киң белдереү мөмкинлеген бирергә саҡырылған, сөнки күбеһенсә уларҙың көсө менән заман шағирҙарының ижады уҡыусыларға, тере яңғыраған шиғри һүҙ традицияһын тергеҙеүсе әҙәби клубтарға еткерелә. Байрам ойоштороп, ЮНЕСКО бөтә донъя киң мәғлүмәт сараларын поэзияның, кешеләргә асыҡ, ысын заманса сәнғәт булараҡ, позитив образдарын булдырыуға өндәй.
 ","
	Шишәмбе, 21 март 2017",Яңылыҡтар,Na
https://kulturarb.ru/ba/news/bashҡortostanda-jәshәgәn-tөrlө-millәt-vәkildәre-nauruz-bajramyn-gөrlәtep-үtkәrergә-әҙerlәnә, Бөгөн төрки һәм иран телле халыҡтарҙы берләштергән Науруз көнө ,Na,"

Бөгөн -21 март Халыҡ-ара Науруз көнө тип билдәләнә. 2010 йылдан был байрам ЮНЕСКО-ның кешелектең матди булмаған мәҙәни мираҫтары исемлегенә индерелгән. 
Республикабыҙҙа йыл һайын Науруз байрамы  матур һәм бик дәртле үтә, унда теләгән һәр кем үҙ мәҙәниәтен, аш-һыуын күрһәтә, рәхәтләнеп йырлап-бейеп күңел аса.
Быйыл яҙ байрамы 25 март, шәмбе көнө Өфө ҡалаһының “Ҡашҡаҙан” ял итеү паркында үтәсәк. Ойоштороусылары: БР Мәҙәниәт министрлығы, Халыҡтар Ассамблеяһы, Халыҡтар дуҫлығы йорто һәм  республика милли-мәҙәни ойошмалар.
 Сара һәр ваҡыттағыса төрлө милләт вәҡилдәре ҡатнашлығында үтәсәк, милли аш-һыу һәм башҡа күргәҙмәләр ойоштороласаҡ.
Иран ҡояш календары буйынса тап Науруз байрамы йылдың беренсе көнө тип иҫәпләнә. Ысынлап та, тап ошо ваҡытта тәбиғәт ҡышҡы һалҡындарҙан арынып, уяна башлай, ағастар бөрөләнергә әҙерләнә, ҡоштар ҡайта. Шуға ла был көндө бай табын менән, таҙалыҡта һәм татыу­лыҡта ҡаршылау зарур.
Төрки һәм иран телле халыҡтарҙы берләштергән Науруз байрамы быйыл да беҙҙе дәртле бейеүҙәре, моңо, тәмле-татлы һыйҙары менән ҡаршы алыр. 
25 март көнө Өфө ҡалаһының “Ҡашҡаҙан” ял итеү паркында Науруз байрамынан ситтә ҡалмағыҙ! Сара 13.00 сәғәттә башлана.

 ","
	Шишәмбе, 21 март 2017",Яңылыҡтар,Na
https://kulturarb.ru/ba/news/duҫlyҡ-moңo-halyҡ-ara-bashҡort-һәm-tatar-jyryn-bashҡaryusylar-bәjgeһenә-ғarizalar-ҡabul-itelә,            «Дуҫлыҡ моңо” халыҡ-ара башҡорт һәм татар йырын башҡарыусылар бәйгеһенә  ғаризалар ҡабул ителә ,Na,"

Һәр йылдағыса Нефтекамск  ҡалаһында Фәриҙә Ҡудашева исемендәге “Дуҫлыҡ моңо” Халыҡ-ара башҡорт һәм татар йырын башҡарыусылар конкурсы үтәсәк.
16 - сы йыл рәттән уҙғарылып килгән был фестиваль бик матур бер йолаға әйләнде. Конкурс ике турҙан тора:  « Халыҡ йыры»  һәм  «Эстрада йыры». Конкурстың шарттары түбәндәгесә: ҡатнашыусылар дүрт әҫәр башҡарырға тейеш - башҡорт халыҡ йыры, башҡорт композиторының эстрада йыры, татар халыҡ йыры, татар композиторының эстрада йыры.  Бәйгелә 16 йәштән алып 35 йәшкә тиклем үҙешмәкәр йырсылар үҙ көсөн һынай ала. Конкурста ҡатнашыу мөмкинлеге  үҙешмәкәр башҡарыусылар менән бер рәттән музыкаль урта махсус белем биреү  уҡыу йорттарында уҡыусы 1-2 курс студенттарына ла бирелә. 
Сит илдән ҡатнашырға теләүселәргә ситтән тороп һайлап алыу туры ҡаралған. Ҡатнашырға теләк белдереү өсөн ағымдағы йылдың 3 апреленә тиклем түбәндәге электрон адресҡа тултырылған заявка һәм фонограмма(ике яңы йыр) ебәреү мотлаҡ. Этот адрес электронной почты защищён от спам-ботов. У вас должен быть включен JavaScript для просмотра.
Быйылғы йылдың фестиваль программаһы бик бай булмаҡсы, мастер-кластар уҙғарыу, ҡатнашыусылар араһында “Дуҫлыҡ кисәһе” кеүек  саралар үткәреү ҡаралған.
 Башҡортостан һәм Татарстан  республикаларының билдәле композиторҙарынан, йырсыларынан, сәнғәт һәм мәҙәниәт әһелдәренән  торған жюри составы иң-иңдәрҙе һайлар, яңы исемдәр асыр, тигән ышыныста ҡалайыҡ. 
Конкурстың положениеһын һәм заявканы rcntrb.ru сайтында “ Конкурстар һәм фестивалдәр” бүлегендә табырға мөмкин.
Һуңғы йылдарҙа киң билдәлелек яулаған был бәйге күп йырсыларҙы ҙур сәхнәгә алып сыҡты. Фестивалдең  лауреаттары һәм дипломанттары бөгөнгө көндә профессиональ сәхнәлә сығыш яһай, уңыш һәм халыҡ һөйөүен яулай.





 ","
	Дүшәмбе, 20 март 2017",Яңылыҡтар,Na
https://kulturarb.ru/ba/news/tere-shishmәlәr-respublika-үҙeshmәkәr-halyҡ-izhady-festivale-byjyl-ejәnsura-erendә-үtte,         “Тере шишмәләр” республика үҙешмәкәр халыҡ ижады фестивале быйыл Ейәнсура ерендә үтте ,Na,"

16 мартта Ейәнсура район Мәҙәниәт йорто йәнтөйәгебеҙ таланттарын, ут күршеләребеҙҙе һәм мәртәбәле ҡунаҡтарҙы ҡолас йәйеп ҡаршы алды. Йыл да үткәрелгән, халыҡҡа фольклор ижады сығанаҡтарын, рухи мираҫты таратыу, онотола барған милли йолаларҙы, халыҡ йырҙарын тергеҙеү һәм һаҡлап ҡалыуҙы маҡсат итеп ҡуйған “Тере шишмәләр” республика үҙешмәкәр халыҡ ижады фестивале быйыл Ейәнсура ерендә үтте. 
 Сараға килеүселәрҙе ингән ерҙән районыбыҙ ҡул оҫталарының эштәренән әҙерләнгән күргәҙмә ҡаршы алды. Район китапханаһы янында эшләп килгән “Ағинәйҙәр клубы” тәҡдим иткән, Ейәнсура ғына түгел, республика брендына әйләнгән дебет шәлдәр, С. Абдуллин исемендәге балалар сәнғәт мәктәбе уҡытыусыһы, оҫта Гөлфиә Вәлитованың кейеҙҙән әҙерләгән өҫ кейемдәре, биҙәнеү әйберҙәре, Гөлниса Аҡбутинаның бәйләгән шәлдәре, пледы, уйынсыҡтары, ҡоралған әйберҙәре, хаҡлы ялдағы Рәшиҙә Мәхийәнованың канзаши ысулы менән әҙерләгән аксессуарҙары ҙур ҡыҙыҡһыныу уятты. 
 Фестивалдә Ейәнсура, Күгәрсен, Мәләүез, Хәйбулла райондарынан килгән коллективтар халыҡ ижадының төрлө жанрында сығыш яһаны, “Кәкүк сәйе”, “Килен һөйөү”, “Һыу юлы башлау”, “Сыуаҡ” һәм башҡа йолаларҙы сәхнәләштерҙе. Өс сәғәттән ашыу ваҡытҡа һуҙылған бәйгелә сығыштар йыр-бейеүҙәр менән үрелеп барҙы. Сарала балалар ҙа, йәштәр ҙә, оло апай-ағайҙар ҙа әүҙем ҡатнашты. Хәйер, һуңғыларының сығыштарын ҡарап, бер ҙә оло тип әйтеп булмай. Йәшлек ул һәр ваҡыт матур һәм һоҡландырғыс, әммә өлкәндәр ҙә бирешмәй. 
 Сығыштарҙы Салауат ҡалаһындағы музыка колледжының директор урынбаҫары, “Былбылдар” халыҡ фольклор ансамбле етәксеһе Гүзәлиә Зарипова, Республика халыҡ ижады үҙәгенең Күмертауҙағы филиалы директоры Әлфиә Грязнова, шул уҡ филиалдың бүлек мөдире, Башҡортостандың атҡаҙанған мәҙәниәт хеҙмәткәре Раяф Ғәйнетдинов, филиал белгесе Айгөл Ильясова, район хакимиәтенең мәҙәниәт бүлеге начальнигы, Башҡортостандың атҡаҙанған мәҙәниәт хеҙмәткәре Айҙар Мөхәмәтйәнов составындағы мәртәбәле жюри баһаны. Балалар фольклор коллективтары араһында күгәрсендәр алдынғылыҡты бирмәне. З. Биишева исемендәге балалар сәнғәт мәктәбе һәм “Мораҙым” фольклор ансамбле еңеүҙе бүлеште. Беҙҙең район таланттары ла бирешмәне, Иҙәштән “Гөрләүек” фольклор ансамбле (етәксеһе Ш. Байгилдина) менән Назарҙан “Потешки” ансамбле (И. Безрукова) – икенсе, ә С. Абдуллин исемендәге балалар сәнғәт мәктәбенең фольклор-инструменталь ансамбле (И. Сабиров, И. Ваһапов) өсөнсө дәрәжә лауреат булды. 
 Өлкәндәр араһында Гран-приға Мәләүез районының Башҡортостандың атҡаҙанған мәҙәниәт хеҙмәткәре Г. Хисаметдинова етәкләгән “Мәләүез ынйылары” фольклор-этнографик ансамбле лайыҡ булды. Сирғол ауылының “Ҡарасәй” фольклор-этнография төркөмө (В. Юлдашбаева) – 1-се, Трушиндың “Яҙлауыр” фольклор ансамбле (Г. Күсәкова) 2-се дәрәжә лауреаты булды. Башҡорт халыҡ йырҙарын юғары кимәлдә башҡарған Оло Һүрәм һандуғастары Гүзәл Аҙнағолова (башҡорт гимназия-интернаты уҡыусыһы) менән Гөлйөҙәм Рамаҙанова айырым номинацияла билдәләнде.
Сығанаҡ: https://vk.com/tandari

 ","
	Дүшәмбе, 20 март 2017",Яңылыҡтар,Na
https://kulturarb.ru/ba/news/uchaly-rajonynyң-nauruz-auylynda-ҡaras-sәsәn-prizyna-jәjәnәn-uҡ-atyu-bujynsa-rajon-turniry-үtte, Учалы районының Науруз ауылында  Ҡарас сәсән призына йәйәнән уҡ атыу  буйынса район турниры үтте ,Na,"

Үткән аҙна етеҙ-өлгөрҙәр, мәргән-маһирҙар Ҡарас сәсән исемендәге йәйәнән уҡ атыу бәйгеһендә ҡатнашты. 
18 март көнө Учалы районының Науруз ауылында  йәйәнән уҡ атыу  буйынса район турниры үтте.
Бәйге - сәсән һәм батыр (XVIII быуаттың урталарында йәшәгән, хәҙерге Учалы районы Наурыҙ ауылында тыуған, сығышы менән Тиләү ырыуынан) Ҡарас сәсән призына ойошторолдо. 
Бәйгеселәр башҡорт, төрөк, венгр, ҡырым-татар, инглиз-лонгбоу, корей, монгол, манжур, япон – юми, сармат, скиф, боронғо рус  уҡтарынан  атты.  
Турнирҙа республикабыҙҙың төрлө район-ҡалаларынан 42 ир-егет һәм 11 ҡатын-ҡыҙ көс һынашты. 
 1-се урынды Учалы уҙаманы Руслан Әхмәҙиев яуланы, еңеүселәргә  дипломдар, бүләктәр тапшырылды.

 ","
	Дүшәмбе, 20 март 2017",Яңылыҡтар,Na
https://kulturarb.ru/ba/news/rәil-kuchukovtyң-yubilejyna-arnap-bashҡort-opera-һәm-balet-teatry-rigoletto-operaһyn-tәҡdim-itte," Рәил Кучуковтың юбилейына арнап Башҡорт опера һәм балет театры ""Риголетто"" операһын тәҡдим итте ",Na,"

 Күптән түгел Рәсәйҙең атҡаҙанған, Башҡортостандың халыҡ артисы Рәил Кучуковтың юбилейына арнап Башҡорт дәүләт опера һәм балет театры Джузеппе Вердиҙың ""Риголетто"" операһын  күрһәтте. 40 йылға яҡын сәхнәлә күп һанлы спектаклдәрҙә төп ролдәрҙе башҡарған йырсы киң репертуары менән тамашасыларҙы һөйөндөрҙө.
Риголетто партияһында танылған йырсыбыҙҙы тамашасылар ҡаршылыҡлы һәм ҡатмарлы кәмитсе ролен башҡарыусы булараҡ курҙе.
Көсөков Раил Фазыл улы Силәбе өлкәһенең Арғаяш районы Ҡолой ауылында 1952 йылдың 28 мартында тыуған. 
1978 йылда Өфө дәүләт сәнғәт институтын тамамлағандан алып бөгөнгө көнгә тиклем ул Башҡорт дәүләт опера һәм балет театры солисты.
Беренсе эше — «Салауат Юлаев» операһында Пугачёв ролен бик уңышлы йырлай. Беренсе классик партияһы ""Фауст""а Валентин роле була. Опера театры үҙе бер мөғжизәле донъя кеүек. Үҙ ҡағиҙәләре, үҙ талаптары бар уның. Бик көслөләр генә сыҙай операла. Бар булмышын опера театры менән бәйләгән Раил Көсөков Риголетто, Амонасро, Жермон, Алеко, Кенәз Игорь кеүек ялҡынлы, ҙур масштаблы ролдәрҙә уйнай. Бөгөнгө көндә ул 90-дан артыҡ партия башҡара.

 ","
	Дүшәмбе, 20 март 2017",Яңылыҡтар,Na
https://kulturarb.ru/ba/news/һylyuҡaj-2017-bәjgeһeneң-eңeүseһe-bildәle, «Һылыуҡай-2017»  бәйгеһенең еңеүсеһе  билдәле ,Na,"

Үткән аҙнала Өфөлә «Һылыуҡай-2017» республика гүзәллек бәйгеһе уҙҙы. 25 йыл рәттән уҙғарылып килгән сараның быйылғы ойоштороусылары – Мәҙәниәт министрлығы, Республика халыҡ ижады үҙәге һәм «Туған тел» музыкаль-күңел асыу телеканалы. 
""Һылыуҡай"" тажы өсөн Башҡортостан райондары һәм ҡалаларынан 16 ҡыҙ ҡатнашты. Гүзәллек бәйгеһендә Гран-при титулын Өфө ҡалаһынан Земфира Байдәүләтова яуланы, һылыуҡай ынйы таж менән бүләкләнде.
Ҡазан ҡалаһы һылыуы Ынйы Иҙелбаева беренсе, Ырымбурҙан  Зилиә Агишева һәм Балтас районынан Юлиана Әмирйәнова икенсе урын яуланылар. Ә өсөнсө урынды өс ҡыҙ бүлеште, улар:  Нефтекаманан Алина Ғилмәтова, Салауат районынан Диана Шөғәйепова һәм Белорет районынан Әдилә Әлибаева. Еңеүсе һылыуҙар Төркиәгә ял путевкалары, ҡиммәтле биҙәүестәр, һәм затлы күн кейемдәре менән бүләкләнде.
Конкурсант ҡыҙҙар Экология йылына арналған башҡорт бейеүе һәм заманса хореография бәйгеләрендә үҙҙәрен күрһәтте. Башҡорт эстрадаһының популяр башҡарыусылары менән дуэтта йырланылар, билеттар буйынса һорауға яуап бирҙеләр, киске күлдәктәрҙә дефиле күрһәттеләр.

 ","
	Дүшәмбе, 20 март 2017",Яңылыҡтар,Na
https://kulturarb.ru/ba/news/bashҡortostandyң-barlyҡҡa-kileүeneң-100-jyllyғyna-yarashly-respublikala-yryu-jyjyndaryn-үtkәreү-dauam-itә," Башҡортостандың барлыҡҡа килеүенең 100 йыллығына ярашлы, республикала ырыу йыйындарын үткәреү дауам итә ",Na,"

Дәүләкән районы  Мәҙәниәт йортоноң Ҡыҙрас филиалында табын ырыуы вәкилдәренең дә фекерҙәштәренә әйтер һүҙҙәре етерлек ине.
 Сарала мәртәбәле ҡунаҡтар: ғалим, БДПУ профессоры Әхмәт Хәжиәхмәт улы Дәүләтҡолов, «Табын ырыуы» төбәк-ара йәмәғәт ойошмаһы ағзаһы, табындарҙың IV йыйынын ойоштороу комитеты рәйесе урынбаҫары Рәйлә Камил ҡыҙы Вәхитова, Дәүләкән районы башҡорттары ҡоролтайының башҡарма комитеты рәйесе З.Н. Ғайсиндың ҡатнашыуы уның мөһимлегенә раҫлау булды. 
Ҡыҙрас ауыл Советы ауыл биләмәһе башлығы Ә.М. Хәбиәхмәтов биләмә халҡының йәшәйеше, көнкүреше менән таныштырып үткәндән һуң, Өфөнән килгән ҡунаҡтар тарихи сығанаҡтарға нигеҙләнеп, табын ырыуы, башҡорт халҡының үткәне тураһында һүҙ алып барҙы. Сара һуңында табын ырыуының резолюцияһы ҡабул ителде, биш кешенән торған ойоштороу комитеты һайланды.
Сығанаҡ: http://bash.asilikyl.ru/

 ","
	Йома, 17 март 2017",Яңылыҡтар,Na
https://kulturarb.ru/ba/news/rodina-kinoteatrynda-tanylғan-kinodokumentalist-һәm-rezhisser-radik-ҡoҙayarovtyң-filmy-kүrһәtelde, «Родина» кинотеатрында танылған кинодокументалист һәм режиссер Радик Ҡоҙаяровтың фильмы күрһәтелде ,Na,"

Башҡортостан юлдаш телевидениеһы хәбәр итеүенсә http://tv-rb.ru/bash/novosti  , кисә 16 март көнө Өфөнөң «Родина» кинотеатрында танылған кинодокументалист һәм режиссер Радик Ҡоҙаяровтың сираттағы фильмы күрһәтелде.
Өфөнөң «Родина» кинотеатрында танылған кинодокументалист, режиссер Радик Ҡоҙаяровтың сираттағы фильмы күрһәтелде
«Оҫтаның васыяты» фильмының төп геройы япон рәссамы. Фильм - үҙенсәлекле япон рәссамының  алты йыл тотҡонлоҡтан һуң илһамланып ижад итеүе тураһында.  
Документаль әҫәр шулай уҡ шулай уҡ сит ил тамашасыһы хөкөмөнә лә сығарылған. Өфөлә фильм Башҡортостан Башлығы ҡарамағындағы  дәүләт хеҙмәте һәм идаралығы академияһының «Сәйәси кино лаборатория»һы проекты сиктәрендә  күрһәтелде.
Бынан биш йыл элек старт алған проект ярҙамында өфөләр Радик Ҡоҙаяровтың ун бишләп фильмын ҡараған. Исемлектә 112-се Башҡорт кавалерия дивизияһы командиры, генерал-майор Миңлеғәле  Шайморатовҡа арналған «Генерал» фильмы ла бар.
 Фильмды ҡарағандан һуң тамашасылар һәм проектта ҡатнашыусылар үҙ-ара фекер алышты. 
 ","
	Йома, 17 март 2017",Яңылыҡтар,Na
https://kulturarb.ru/ba/news/bөgөn-kүңeldәrҙә-ilһam-uyatyusy-izhad-әһeldәre-menәn-osrashyu-үtә-2, Бөгөн күңелдәрҙә илһам уятыусы ижад әһелдәре менән осрашыу үтә ,Na,"

Бөгөн, йәғни 17 март көнө,  “Башҡортостан” дәүләт концерт залында “Быуындарҙы ялғап быуындарға, илде, телде тотҡан һүҙем бар” исемле шиғриәт кисәһе уҙа.
Кисәлә Башҡортостандың халыҡ шағирҙары Рауил Бикбаев, Ҡәҙим Аралбай  һәм бик күп әҙәби премиялар лауреаты быйылғы йыл юбилярҙары Рәшит Шәкүр,  Хәсән Назар,  драматург һәм журналист Салауат Әбүзәрҙең  ҡатнашыуы көтөлә. Шулай уҡ  Рәдиф Тимершин, Йомабикә Ильясова, Гүзәл Ситдиҡова, Лилиә Ҡәйепова, Фәнил Күзбәков, Хисмәт Юлдашев кеүек шағир-яҙыусыларҙың сығыш яһауы көтөлә.
Шиғриәт байрамын  Артур Туҡтағолов, Бибисара Азаматова, Әлим Ҡәйүмов, Артур Кәбиров кеүек сәхнә йондоҙҙары  моңло һәм дәртле  йырҙар менән биҙәйәсәк. 
Шиғриәт байрамы сиктәрендә мәҙәниәт усағының фойеһында китап күргәҙмәһе ойоштороласаҡ.
“Дуҫлыҡ бүлешкәндән генә арта”, - тигән халҡыбыҙҙың бөйөк шағиры М.Кәрим. Илһам да бүлешкәндән ишәйә. Шиғри йәнле кешеләребеҙ күберәк булған һайын, донъябыҙ йәмлерәк, йәшәйешебеҙ ҙә ғәмлерәк була бара. Күңелдәрҙә илһам уятыусы ижад әһелдәре менән осрашыуға рәхим итегеҙ!
Сараға инеү бушлай. Башлана 19.00 сәғәттә.

Гүзәл Багаева
 ","
	Йома, 17 март 2017",Яңылыҡтар,Na
https://kulturarb.ru/ba/news/bөtә-donya-sәhnәlәren-shaulatҡan-bөjөk-balet-artisy-ul-rudolf-nureev, Бөтә донъя сәхнәләрен шаулатҡан бөйөк балет артисы  ул  Рудольф Нуреев  ,Na,"

17 мартта бөтә донъя сәнғәт һәм балет йәмәғәтселеге Рудольф Нуриевтың тыуған көнөн билдәләй. Бөгөн 20 быуаттың мәшһүр бейеүсеһе һәм хореографына 79 йәш тулған булыр ине. 
1938 йылдың 17 мартында Иркутск ҡалаһынан алыҫ булмаған Раздольное станцияһына юл тотҡан поезда Рудольф Нуреев донъяға килә. Әсәһе Фәриҙә Алыҫ Көнсығышҡа, иренең хеҙмәт иткән урынына китеп барғанда бала таба.  Бына шулай итеп буласаҡ виртуоз, йондоҙ, актер, хореограф һәм оркестр етәксеһе, миллиардер һәм гений Байкал ярҙарында доньяға ауаз һала. Һуғыш алдынан Нуреевтарҙың ғаиләһе Мәскәүҙә йәшәй, атаһы фронтҡа саҡырылғандан һуң улар Башҡортостанға эвакуациялана. Рудольфтың бала сағынан ҡалған иң ауыр иҫтәлек — аслыҡ тойғоһо, ул ваҡыттағы иң тәмле аҙыҡ — бешкән картуф. Ул Өфөлә Свердлов урамындағы 2-се мәктәптә уҡый. Бында хәҙер Рудольф Нуреев исемендәге Өфө хореография училищеһы урынлашҡан.
 «Мәктәптә уҡыған тәүге йылымдың Яңы йылында мин тәүге тапҡыр ысын балет күрҙем, — тип яҙа Рудольф Нуреев үҙенең «Автобиографияһында». — Һәм бөгөн дә был тамашанан нисек шаҡ ҡатып тороуым һәм тулҡынланыуым хәтерҙә. Өфө милли операһында ойошторолған яңы йыл спектаклендә милли балерина Насретдинова сығыш яһаны, уны мин бөгөн дә бик талантлы балерина тип иҫәпләйем».
 Уҡыусы Рудольф Нуреев Пионерҙар йортоноң балет түңәрәгендә шөғөлләнә башлай, тиктормаҫ малай Уҡытыусылар йорто түңәрәктәрендә лә, паровоз ремонтлау заводы клубында ла бейергә өлгөрә. Атаһы Хәмит — Ҡыҙыл Армия майоры, берҙән-бер улының был һөнәрен оҡшатмай. Уның был теләген бөтөрөү маҡсатында Рудольфҡа йыш ҡына ҡул күтәрә. 1953 йылда Рудольфты башҡорт театры эргәһендәге балет студияһына саҡыралар. Ул талантлы бейеүсе булараҡ билдәлелек яулай башлай. Студия башлыса кордебалет артистары әҙерләй, әммә Рудольфҡа айырым партияларҙы ла ышанып тапшыралар. Бер аҙҙан ул балет артисы итеп алына, ҙур булмаған эш хаҡы ала башлай. Унынсы синыфты егет киске мәктәптә тамамлай. Рудольф Нуреевтың Өфө сәхнәһендә башҡарған бейеүҙәре баш ҡаланың балет оҫталары иғтибарынан да ситтә ҡалмай: Рудольфҡа А. Я. Ваганова исемендәге Ленинград хореография училищеһына уҡырға инеү мөмкинселеге барлыҡҡа килә. Училищены тамамлағас, Рудольф Нуреевты Киров театры труппаһына ҡабул итәләр.
 Спектаклдәрҙең береһендә залда Рудольфтың ата-әсәһе лә ултыра. «Атайымдың улынан өмөтөн өҙөү тойғоһо ошоға тиклем һаҡланғайны, — тип хәтерләй уның ҡыҙы Рәзидә, — күп йылдар үтеп Рудольфтың Ленинградта Киров театрындағы сығышын ҡарағас ҡына ул балет — уның яҙмышы икәнлеген аңланы».
 Талантлы артистың холҡо бер ҙә «баллы» булмай. Публика алдында ҙур уңышҡа өлгәшкән Нуреевты театр администрацияһы өнәмәй. Рудольф Нуреев һәр ваҡыт һәр нәмәгә үҙенең ҡарашын белдерә. Тап ошо ҙур конфликтҡа алып килә лә инде. Һәм, һөҙөмтә булараҡ, 1961 йылда Киров театрының Парижға гастролдәре ваҡытында артист ҡайтыуҙан баш тарта.  - Мин ирекле булырға теләйем! — тип белдерә ул.
 Донья гәзиттәре быны «азатлыҡҡа һикереү» тип атай, ә Ленинград ҡала суды Рудольф Нуреевты Ватанына хыянат иткән өсөн ете йылға иркенән мәхрүм итергә тигән хөкөм сығара.
 Сит илдә яҡташыбыҙҙың таланты бар ҡеүәте менән балҡый башлай. Ул маркиз де Куэвас балет труппаһының күҙ ҡамаштырғыс сағыу йондоҙона әйләнә, «Ковент Гарден»да бейей, Лондонда Король балеты артисы була. 1983 йылда Нуреевты «Гранд — Опера»ның художество етәксеһе итеп ҡуялар, һәм алты йыл эсендә ул Франция театрының абруйын юғары күтәрә.
 Беҙҙең бөйөк бейеүсебеҙ бик алама холоҡло булған тип тә хәтерләйҙәр. Ҡыҙыу, мыжыҡ, үҙенең яҡындары һәм партнерҙарына ҡарата залимдарса мөғәмәләлә булған. «Мин теләйем. Һин эшләргә тейеш» инглизса әйтелгән ошо һүҙҙәре менән Нуреев артистар алдына бурыс ҡуйған.
 Бик көслө һәм сәләмәт кеше булараҡ, Рудольф Нуреев йылына 300-әр балет бейей.  Тыуған ҡалаһында ул бер тапҡыр ғына — 1987 йылдың ноябрь айында була. Рәйсә Горбачеваның шәхси үтенесе буйынса Нуреевҡа үлем түшәгендә ятҡан әсәһе менән хушлашыр өсөн Өфөгә килергә рөхсәт итәләр. Иң яҡын кешеһенән ғәфү үтенергә өлгөрә ул, әммә әсәһе уны танымай.
 Ул ваҡытта Нуреевты өфөләрҙең бик аҙы күреп ҡала. Ул оҙон матур пальтола, бәйләнгән шапкала, сағыу шарф ураған, ҡалын табанлы ботинкалар кейгән була. Ҡунаҡ бер аҙ ҡала буйлап йөрөй, театрҙа, Нестеров исемендәге музейҙа туҡтала.  1993 йылдың 6 ғинуарында бейеү аллаһы Рудольф Нуреевтың осошо өҙөлә. Ул Парижда Сант-Женевьев-де-Буа зыяратында ерләнгән.
Өфөлә, Башҡорт дәүләт опера һәм балет театры бинаһында 1993 йылдың мартында «Был сәхнәлә 1953-55 йылдарҙа ХХ быуаттың күренекле бейеүсеһе Рудольф Нуреев үҙенең ижади юлын башланы» тигән һүҙҙәр яҙылған таҡтаташ асылды.
 
 
 
 ","
	Йома, 17 март 2017",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatrynda-premera-ҡyҙyҡaj-һәm-kilmeshәk-spektakle," Башҡорт дәүләт ҡурсаҡ театрында премьера - ""Ҡыҙыҡай һәм килмешәк"" спектакле! ",Na,"

22 апрель көнө Башҡорт дәүләт ҡурсаҡ театрында драматург Борис Хандың - ""Ҡыҙыҡай һәм килмешәк"" (“Девочка и пришелец"") спектакленең премьераһы көтөлә.
Яңы әкиәт өсөн музыканы билдәле композитор  Урал Иҙелбаев яҙған, ә рәссам Наталья Кандалова ҡурсаҡтар өсөн сағыу костюмдар өҫтөндә эшләгән.
Ата-әсәһен тыңламаған, өйҙән ҡасҡан  бала менән ни булыры мөмкин? Бәлки үҙе кеүек тик ултырмаҫ, тынғыһыҙ балалар менән танышыр? Ә ул бала сит ил планетаһынан булып сыҡһа? Үҙ-ара, ата-әсәһе менән уртаҡ тел таба алырҙармы? Барлыҡ ошо һорауҙарға яңы спектаклде ҡарағас ҡына яуаптар табылыр. 
Борис Хандың  ""Ҡыҙыҡай һәм килмешәк""  тамашаһын ҡарарға килегеҙ, балаларығыҙға күңелле, ҡыҙыҡлы һәм файҙалы ял минуттары бүләк итегеҙ! Саф, ихлас кескәйҙәр донъяһына рәхим итегеҙ!
 Кескәйҙәрегеҙҙең ҡыҙыҡһыныусанлығын арттырырға теләһәгеҙ балаларығыҙҙы был тамашанан ситтә ҡалдырмағыҙ. 
 
 
 ","
	Кесе йома, 16 март 2017",Яңылыҡтар,Na
https://kulturarb.ru/ba/news/ruslan-yultaevtyң-өs-hat-filmy-sankt-peterburg-ҡalaһynda-үtәsәk-pereryv-na-kino-iii-jәshtәr-kinofestivalendә-ҡatnasha, Руслан Юлтаевтың “Өс  хат” фильмы Санкт-Петербург ҡалаһында үтәсәк  «Перерыв на кино» III Йәштәр кинофестивалендә ҡатнаша ,Na,"

 “Башҡортостан” киностудияһында төшөрөлгән был фильм “ Перерыв на кино»  III Йәштәр кинофестиваленең һайлап алыу турын үткән. Фестиваль Бөйөк Ватан  һәм  Икенсе Бөтә донъя һуғыштары темаһына арналған һәм “Быуындар күпере” («Мост поколений») фонды ярҙамында уҙғарыла.
Руслан Юлтаевтың «Өс хат» фильмында Бөйөк Ватан һуғышы осорондағы 1942 йылдың ҡышы һүрәтләнә. Ҡыҙыу һуғыш яланында илдең яҙмышы хәл ителһә, тыныс башҡорт ауылында әле донъяға тыумаған сабый ғүмере ҡыл өҫтөндә була. 
Бер өй эсендә өс ҡатын, донъяға өс ҡарашлы кеше йәшәй. Актрисалар Зиләрә Юлтаева, Физәлиә Рәхимова, Вәкилә Ҡалмантаева  ролдәрҙе оҫта башҡарып, шул осор ҡатындарын сағылдыралар.
 Өлкән быуын кешеһе булған өләсәйҙәре бар ваҡытын намаҙ уҡып, зекер әйтеп үткәрә. Уның ҡыҙы, урта быуын вәкиле Fәйшә донъя көтә, әсә менән ҡыҙы араһында өҙгөләнһә, йәш ҡыҙ Хазина бер кемгә лә иғтибар итмәй, һөйгән йәре Мәғәфүрҙән хаттар ғына көтә.
 Өскөл хаттың оҙаҡ килмәүенә аптыраған ҡыҙ үҙен дә, балаһын да бер кемгә лә кәрәкмәгән кеүек тоя һәм нисек тә булһа сабыйынан ҡотолорға уйлай. Тик был аҙымдан уны ауылдың хат ташыусыһы ҡотҡара. Һөйгән йәренән ике хат алыуына Хазина ҡыуанып бөтә алмай, тик ул өсөнсөһө лә булыуы тураһында белмәй. Уныһы инде Мәғәфүре һуғыш яланында батырҙарса һәләк булыуы хаҡында ҡара ҡағыҙ була.
Фильм Ишембай һәм Ғафури райондарында, Арлар һәм Мәндем ауылдарында төшөрөлә. Төп ролдәрҙе Зиләрә Юлтаева, Физәлиә Рәхимова, Вәкилә Ҡалмантаева һәм Фәрзәнә Ғөбәйҙуллина уйнай.
Кинофильм авторҙары: режиссёр Руслан Юлтаев, сценарист Дамир Йосопов, оператор Рафаэль Сарваев, композитор Илшат Яхин, продюсер Азамат Хужәхмәтов.
Гүзәл Багаева





 ","
	Кесе йома, 16 март 2017",Яңылыҡтар,Na
https://kulturarb.ru/ba/news/redik-fәshetdinov-50-jyldan-ashyu-ғүmeren-sәnғәtkә-baғyshlaғan-kүrenekle-bayansy, Редик Фәсхетдинов -50 йылдан ашыу ғүмерен сәнғәткә бағышлаған күренекле баянсы ,Na,"

Башҡорт моңон бар илаһи­лы­ғы, нескәлектәре, мең төрлө са­ғыу биҙәктәре менән тама­ша­­сыға оҫта еткергән һәләтле му­зыкант­тарҙың береһе, Рәсәйҙең атҡа­ҙанған, Башҡорт­остандың халыҡ артисы Редик Фәс­хет­динов 1940 йылдың 16 мартында Бай­маҡ районының Темәс ауылын­да донъяға килә. Бала саҡтан ҡу­лы­нан баян төшмәй. Уйнап ебә­реүе була, бар тирә-яҡ дәрт­ле моңға сума.
 Баянһыҙ тормошон күҙ алды­на килтермәгән йәш егет, мәк­тәп­те тамамлағас, артабанғы яҙ­мы­шын сәнғәт менән бәйләй. Өфөгә ки­леп, һис икеләнеп тормай, ул ва­ҡыттағы Өфө дәүләт сәнғәт инс­ти­тутына уҡырға инә. Ижад юлын Ф. Ғәскәров исе­мен­дәге бе­йеү ансамблендә башлай. Бәхти Ғайсин, Рамаҙан Йән­бә­ков, Радик Гәрәев, Илфаҡ Сма­ков ке­үек мәшһүр сәнғәт әһел­дәре, Флүрә Килдейәрова, Нә­зифә Ҡа­дирова, Азат Айыт­ҡолов, Миң­леәхмәт Ғәйнет­ди­нов, Рә­ши­ҙә Туйсина, Рәйес Вә­ғизов кеүек башҡорт эстра­да­һы йондоҙҙары менән бер сәх­нәлә оҙаҡ йылдар сығыш яһай Редик Фәсхетдинов, шулай уҡ тәүге “Дуҫ­лыҡ” вокаль-инс­трументаль төркөмөндә лә эшләй. 2004 – 2010 йыл­дарҙа респуб­ли­кабыҙҙың уникаль музыкаль кол­лек­тив­тарының береһе бул­ған Башҡортостан­дың халыҡ му­зы­ка ҡоралдары милли оркестр­ында эшләй. “ЮНЕСКО” йүнәлеше буйынса Рәсәй артистары йыйылма төр­көмө составында Азия, Африка, Европа, Скандинавия илдәрендә һәм Германияла, Ҡытайҙа, Һин­достанда уҙғарылған Рәсәй мәҙәниәте көн­дәрендә сит ил тамашасылары алдында сығыш яһай. Профессор, баянсы Владимир Суханов менән хатта экваторҙы, Радик Гәрәев һәм “Дуҫлыҡ” ансамбле менән төньяҡ полюсты ла киҫеп сыға ул! Тәүге тапҡыр Мәскәү ҡалаһындағы Колонна залында Ф. Ғәскәров исе­мендәге бейеү ансамбле менән сығыш яһай. http://bashgf.ru
 Бөгөн дә Башҡортостандың халыҡ, Рәсәйҙең атҡаҙанған артисы, виртуоз баянсы Редик Фәсхетдинов  сығыш­тарын халыҡ түҙемһеҙлек менән көтөп ала. Ак­компаниаторлыҡ менән бер рәт­тән үҙенең концерттары аша ла тамашасы кү­ңе­лен арбай ул. Донъя ха­лыҡ­тары, классик, эстра­да әҫәрҙә­рен, башҡорт, та­тар халыҡ көйҙәрен бар ма­тур­лығында тамашасыға еткерә.
  
 ","
	Кесе йома, 16 март 2017",Яңылыҡтар,Na
https://kulturarb.ru/ba/news/bashҡort-drama-teatrynda-һөjәһeңme-һөjmәjһeңme-premeraһy-bujynsa-matbuғat-konferenciyaһy-үtte, Башҡорт драма театрында  «Һөйәһеңме- һөймәйһеңме...» премьераһы буйынса матбуғат конференцияһы үтте ,Na,"

Кисә, 15 март көнө,  М.Ғафури исемендәге Башҡорт академия драма театрында  «Һөйәһеңме- һөймәйһеңме...» премьераһы буйынса матбуғат конференцияһы үтте. Спектаклде сәхнәгә ҡуйыусы режиссер  Илсур Ҡаҙаҡбаев, театрҙың художество етәксеһе, төп ролдәрҙең береһен башҡарыусы Олег Ханов трагикомедияға ҡарата ҙур ҡыҙыҡһыныу белдергән  журналистар  тарафынан бирелгән һорауҙарға яуап бирҙе.
 «Спектаклдә бөгөнгө ваҡыт сағыла, тормоштоң иң изге төшөнсәләре, мөхәббәт хаҡында һүҙ бара. Флорид Бүләковтың пьесалары беҙҙең репертуарҙа һис шикһеҙ булырға тейеш», - тине Олег Закир улы.
Журналистар спектаклдең бер өлөшөн ҡараны. Спектаклдең премьераһы ошо аҙнаның  17 һәм 18 март көндәренә билдәләнгән. Ролдәрҙә театрҙың талантлы актерҙары: Олег Ханов, Әхәт Хөсәйенов, Эльвира Юнысова, Рәмзиә Хисамова, Тәнзилә Хисамова, Рима Сәлмәнова, Артур Ҡунаҡбаев, Азат Вәлитов, Юлиә Ғәләүетдинова. 
Флорид Бүләков пьесаһы буйынса ""Һөйәһеңме - һөймәйһеңме..."" трагикомедияһының премьераһынан ситтә ҡалмағыҙ.


 ","
	Кесе йома, 16 март 2017",Яңылыҡтар,Na
https://kulturarb.ru/ba/news/ҡuraj-bajramy-rәsәj-tөbәktәre-bujynsa-үҙeneң-sәjәhәten-dauam-itә, Ҡурай байрамы Рәсәй төбәктәре буйынса үҙенең сәйәхәтен дауам итә ,Na,"

 «Ҡурай байрамы» Рәсәй төбәктәре буйынса үҙенең сәйәхәтен дауам итә. Март айында Башҡортостандың ижади коллективы Пермь крайында, Ҡурған, Төмән һәм Свердловск өлкәләрендә сығыш яһай. 23 мартта фестиваль Пермь крайының Барҙы ауылы Мәҙәниәт һәм ял итеү үҙәгендә үтә. 24 мартта байрамды – Сафакүл ауылы, 25 мартта – Ҡурған ҡалаһы, 26 мартта Ҡурған өлкәһенең Шадринск ҡалаһы ҡабул итә.
28-29 мартта фестиваль Төмән өлкәһендә билдәләнгән. Байрам Сведловск өлкәһендә тамамланасаҡ: 30 мартта сара – Түбәнге Тагилда, 31 мартта Екатеринбургта үтә.
Ҡурай байрамы сиктәрендә Бөтә донъя башҡорттары ҡоролтайы башҡарма комитеты көнүҙәк тарих һәм мәҙәниәт мәсьәләләрен, урындарҙа башҡорт этносын артабан үҫтереү перспективаларын тикшереү өсөн тарихсыларҙы, этнографтарҙы, генеалогия өлкәһе белгестәрен йәлеп итеп, түңәрәк өҫтәл уҙғарырға ниәтләй. Шулай уҡ урындағы башҡорттар Ҡоролтайының киңәйтелгән ултырышы ойоштороласаҡ.
Ошо уҡ майҙансыҡта «Башҡортостан» киностудияһының фильмдары күрһәтеләсәк. Тамашасылар «Әсе бал», «Күңел йылы», «Тере шишмә» исемле документаль таҫмаларҙы һәм «Ай һәм Урал тауҙары нисек барлыҡҡа килгән» анимация фильмын ҡарай аласаҡ.
Ҡурай байрамы ҙур концерт менән тамамланасаҡ. Унда Башҡортостандың халыҡ артисы Азат Айытҡолов һәм Римма Амангилдина, Рәсәй Федерацияһы Ҡурайсылар союзы рәйесе Артур Ғайсаров, халыҡ-ара конкурстар лауреаты Марсель Ҡотоев, «Арғымак» этно-рок төркөмө һәм Башҡортостан Республикаһы Милли халыҡ музыка ҡоралдары оркестры сығыш яһаясаҡ.
Проекттың ойоштороусылары – республиканың Мәҙәниәт министры, Республика халыҡ ижады үҙәге һәм Бөтә донъя башҡорттары ҡоролтайы башҡарма комитеты.
Сығанаҡ: http://www.bashinform.ru/bash/972081/
 ","
	Кесе йома, 16 март 2017",Яңылыҡтар,Na
https://kulturarb.ru/ba/news/mәzhit-ғafuriҙyң-өfөlәge-memorial-jort-muzejynda-һyu-jәshәү-syғanaғy-tigәn-әҙәbi-muzykal-kisә-үtә," Мәжит Ғафуриҙың Өфөләге мемориаль йорт-музейында ""Һыу - йәшәү сығанағы"" тигән әҙәби-музыкаль кисә үтә ",Na,"

22 март көнө Мәжит Ғафуриҙың Өфөләге мемориаль йорт-музейында ""Һыу - йәшәү сығанағы"" тигән әҙәби-музыкаль кисә үтәсәк. 
Сара Рәсәйҙә һәм Башҡортостанда Экология йылына һәм 22 март - Бөтә донъя һыу көнөнә арналып уҙғарыла. 
Әҙәби-музыкаль кисәлә  күренекле яҙыусылар, ғалимдар, ҡала мәктәптәренең башҡорт теле уҡытыусылары һәм Рәми Ғарипов исемендәге 1-се Башҡорт республика гимназия-интернаты уҡыусыларының ҡатнашыуы көтөлә. Кисә 16.00 сәғәттә башлана.

 ","
	Кесе йома, 16 март 2017",Яңылыҡтар,Na
https://kulturarb.ru/ba/news/өfөlә-ҡumyҙsylar-һәm-өzlәүselәr-respublika-seminary-үtә, Өфөлә ҡумыҙсылар һәм өзләүселәр республика семинары үтә ,Na,"

Республика халыҡ ижады үҙәге http://rcntrb.ru/news/1442 хәбәр итеүенсә 16-17 мартта  Өфөлә ҡумыҙсылар һәм өзләүселәр республика семинары үтә.
Сарала доньяның виртуоз ҡумыҙсыһы, Ш.Бабич исемендәге йәштәр премияһы лауреаты, Башҡортостандың атҡаҙанған мәҙәниәт хеҙмәткәре Миңдеғәфүр Зәйнетдинов, 2009 йылда төбәк -ара өзләүселәр бәйгеһендә гран-при яулаусы, Башҡортостандың атҡаҙанған мәҙәниәт хеҙмәткәре Илһам Байбулдин, шулай уҡ 2011 йылда төбәк -ара өзләүселәр конкурсы гран-приһын яулаусы Артур Ғайсаровтың ҡатнашыуы көтөлә.
Ҡумыҙсылар һәм өзләүселәрҙән оҫталыҡ дәрестәре, шәхси конкультациялар алыу мөмкинселеге буласаҡ.
Семинарҙа ҡатнашыусыларға сертификаттар тапшырыу ҡаралған.
Семинар түбәндәге адрес буйынса үтә: Өфө ҡалаһы, Кустарная урамы, 17, башлана 10.00 сәғәттә. Рәхим итегеҙ!
 
 ","
	Шаршамбы, 15 март 2017",Яңылыҡтар,Na
https://kulturarb.ru/ba/news/kүptәn-tүgel-yaҙyusy-shaғir-һәm-dramaturg-kәbir-aҡbashev-85-jәshen-bildәlәne," Күптән түгел яҙыусы, шағир һәм драматург Кәбир Аҡбашев  85 йәшен билдәләне ",Na,"

Кәбир Мөхәмәтшәрип улы Аҡбашев 1932 йылдың 10 мартында Ғафури районы Биҙәүләт (Яңы Заһит) ауылында тыуа. Сәйетбаба урта мәктәбендә, Стәрлетамаҡ педагогия институтында белем ала.
 Кәбир Аҡбашев институтты тамамлағандан һуң Ғафури районының Яугилде ауылында уҡытыусы булып эш башлай. Артабанғы тормошон журналистикаға бағышлай. Тәүҙә Красноусолда, һуңынан Стәрлетамаҡта «Ауыл тормошо» гәзитендә эшләй. Стәрлетамаҡта Башҡортостан дәүләт радио комитетының филиалын асыуға өлгәшә һәм оҙаҡ ҡына уның баш мөхәррире була.
 Намыҫлы хеҙмәте Башҡортостандың атҡаҙанған мәҙәниәт хеҙмәткәре тигән маҡтаулы исем менән билдәләнә. Байтаҡ йылдар Башҡортостан Яҙыусылар ойошмаһының Стәрлетамаҡтағы бүлексәһенә етәкселек итә.
 Кәбир Аҡбашев айырыуса драматургия өлкәһендә уңышлы эшләй. «Ашҡаҙар», «Китмә, Рөстәм!», «Йәшлегем тирәктәре», «Өмөтөм һин, Аҡтолом» кеүек сәхнә әҫәрҙәрен яҙа. «Сибәркәй»  һәм «Һипкелле ҡыҙ» исемле һуңғы ике пьесаһы өсөн уға ҡалабыҙҙың Ғәли Ибраһимов исемендәге премияһы бирелә.
Әҙиптең бөтә әҫәрҙәре лә тормошсан булыуы менән айырылып тора. Шуға ла режиссерҙарҙы уның һәр әҫәре даими ҡыҙыҡһындыра, сәхнәләрҙә ҡуйылып бара. «Ут күршеләр» комедияһы театр сәхнәһенән оҙаҡ йылдар төшмәй. Мәжит Ғафуриҙың яҙмышы хаҡындағы драма өсөн ул Ғафури районының Жәлил Кейекбаев исемендәге премияһына лайыҡ була.
 Кәбир Аҡбашев балалар өсөн дә драма әҫәрҙәре яҙа. «Һыу урлаусылар», «Илама, Бөркөтөм» кеүек сәхнә әҫәрҙәре, шулай уҡ «Һаумы, ҡояш!», «Сыйырсыҡ сәпәкәй итә», «Аҡҡош ниңә илай?»  исемле китаптары үҫеп килгән быуын өсөн үтә лә фәһемле.
 
 ","
	Шаршамбы, 15 март 2017",Яңылыҡтар,Na
https://kulturarb.ru/ba/news/bөgөn-arҙaҡly-ғalimybyҙ-әhmәt-sөlәjmәnovҡa-78-jәsh-tulғan-bulyr-ine, Бөгөн арҙаҡлы ғалимыбыҙ Әхмәт Сөләймәновҡа 78 йәш тулған булыр ине ,Na,"

Бөгөн халҡыбыҙҙың олуғ улы, башҡорт һәм, ғөмүмән, төрки донъяһы фольклористикаһында күренекле урын яулаған филология фәндәре докторы, М. Аҡмулла исемендәге Башҡорт дәүләт педагогия университеты профессоры, Рәсәйҙең Гуманитар фәндәр академияһы академигы Әхмәт Сөләймәновҡа 78 йәш тулған булыр ине.
Сөләймәнов Әхмәт Мөхәмәтвәли улы (15 март 1939 — 21 ноябрь 2016) — башҡорт әҙәбиәт ғилеме белгесе, фольклорсы, йәмәғәт эшмәкәре. Филология фәндәре докторы, профессор. Рәсәй Гуманитар Фәндәр академияһының тулы хоҡуҡлы ағзаһы, Башҡортостандың һәм Рәсәйҙең Яҙыусылар союзы ағзаһы, Салауат Юлаев премияһы лауреаты һәм Салауат Юлаев ордены кавалеры.
Әхмәт Мөхәмәтвәли улы Сөләймәнов 1939 йылдың 15 мартында  Бөрйән районының Нәби ауылында тыуған. 1967 йылда Башҡорт дәүләт университетының филология факультетын тамамлағас, тыуған ауылының һигеҙ йыллыҡ мәктәбендә башҡорт теле һәм әҙәбиәте уҡытыусыһы булып эшләй. Университетта уҡыу йылдарында уҡ ғилми эшкә ылыҡҡан егет тиҙҙән аспирантураға саҡырыу ала. 1972 йылдан башлап БДУ-ла башҡорт әҙәбиәте һәм фольклоры кафедраһында уҡытыусы, доцент. 1991 йылдың ғинуарынан — Тарих, тел һәм әҙәбиәт институтында фольклор һәм сәнғәт бүлеге мөдире. 2006 йылдан Мифтахетдин Аҡмулла исемендәге Башҡорт дәүләт педагогия университетының башҡорт әҙәбиәте һәм мәҙәниәте кафедраһы профессоры.
2016 йылдың 21 ноябрендә Өфө ҡалаһында вафат булды.
Әхмәт Сөләймәнов 1991 йылда М. В. Ломоносов исемендәге Мәскәү дәүләт университетында филология фәндәре докторы ғилми дәрәжәһенә докторлыҡ диссертацияһы яҡлай.
Ғалим 18 томдан торған «Башҡорт халыҡ ижады» серияһын әҙерләп нәшер итеүҙә турана-тура ҡатнаша. Ул шулай уҡ фундаменталь хеҙмәттең урыҫ телендә сыҡҡан баҫмаһының өс томын әҙерләүсе. Был эше өсөн башҡа авторҙар менән бер рәттән Салауат Юлаев исемендәге премияға лайыҡ булды.
Ул 400-ҙән ашыу фәнни хеҙмәт, шул иҫәптән 30-ҙан артыҡ монография, мәктәп уҡыусылары һәм юғары уҡыу йорттары студенттары өсөн 40-тан артыҡ уҡыу әсбабы һәм уҡыу-иетодик ҡулланма авторы.
Халыҡ ижадын, уны ғилми яҡтан өйрәнеүҙә Әхмәт Сөләймәновтың башҡарған эше сикһеҙ. Һәр саҡ эҙләнеүсән, баҫалҡы ғалим, Башҡорт дәүләт университеты, Мифтахетдин Аҡмулла исемендәге Башҡорт дәүләт педагогия университеты, Заһир Исмәғилев исемендәге Өфө дәүләт сәнғәт академияһы студенттары — кешелекле уҡытыусы булараҡ хәтеребеҙҙә уйылып ҡаласаҡ. Ғалимыбыҙ Башҡортостан мәҙәниәте буйынса дәреслектәр авторы ла Башҡортостан һәм Рәсәй Яҙыусылар союздары ағзаһы ла булды. Әхмәт Сөләймәновты белгән һәр кеше иң тәүҙә уны итәғәтлелеге һәм ихласлығы өсөн хөрмәт, ихтирам итә ине...
Яратҡан уҡытыусыбыҙ, изге күңелле остазыбыҙ, халҡыбыҙҙың аҫыл улы, алтынға бәрәбәр замандашыбыҙ, арҙаҡлы ғалимыбыҙ Әхмәт Сөләймәнов яҡты иҫтәлеге беҙҙең йөрәктәрҙә мәңге һаҡланыр. Кешелекле, изге кунелле, рәхмәтле зат булараҡ күптәребеҙ күңеленә һеңеп ҡалған ул.
 
 
 

 ","
	Шаршамбы, 15 март 2017",Яңылыҡтар,Na
https://kulturarb.ru/ba/news/mart-ajy-kүrgәҙmәlәrenәn-sittә-ҡalmaғyҙ, Март айы күргәҙмәләренән ситтә ҡалмағыҙ  ,Na,"

Башҡортостан Милли музейында “Хәтирәләр селтәре” күргәҙмәһе дауам итә.
Селтәр күргәҙмәһе музейҙың  үҙенсәлекле шөғөлгә бағышланған тәүге проекттарының береһе. 
Рәсәй оҫталарының эштәре менән таныштырыу һәм селтәрҙең һуңғы 150 йылдағы тарихын сағылдырыу-күргәҙмәнең төп маҡсаттарының береһе.  
Күргәҙмәлә боронғо ҡул эштәре, заманса әйберҙәр ҙә урын алған. Улар араһында  ирланд техникаһы  буйынса эшләнгәндәре лә, энә  менән бәйләнгәндәре лә бар. Күргәҙмәне гүзәл заттар бик яратып ҡабул итә, ябай ҡулдар  тыуҙырған матурлыҡты күрергә теләһәгеҙ - “Хәтирәләр селтәре” күргәҙмәһенә рәхим итегеҙ.
 Нестеров исемендәге Башҡорт дәүләт художество музейында «Петербург миҙгелдәре» проекты сиктәрендә Леонид Цхэҙың  «Неопетербург» күргәҙмәһен тәҡдим итә.
Санкт-Петербург Художество академияһын тамамлаусы билдәле рәссам Леонид Цхэ ошо уҡ уҡыу йортонда студеттарға белем бирә.
Өфөләге күргәҙмәлә Леонид Цхэҙың 10 график эше ҡуйылған. Картиналарҙа көндәлек тормоштағы образдар, ҡала хаҡында тарих, арт-тәнҡит менән танышырға мөмкин.
ВДНХ-ЭКСПО комплексында асылған ««Етәксе ҡатын-ҡыҙ йөҙө» исемле фотокүргәҙмә асылыуы тураһында хәбәр иткәйнек инде. 
Күргәҙмәлә власть органдарында эшләүсе министрҙар,төбәк идара ойошмаларын етәкләүселәр,  Дәүләт Йыйылышы - Ҡоролтай һәм ҡала советы  депутаттары, сәйәсмән ҡатын-ҡыҙҙарҙың  портреттары ҡуйылған. 
Фотоһүрәттәрҙә күргәҙмәһе Рәсәй Дәүләт Думаһы депутаты Рима Баталова , Рузалия Хисмәтуллина, Эльвира Айытҡолова, Башҡортостан татарҙарының милли-мәҙәни автономияһы рәйесе Рима Үтәшева, «Ағиҙел» башҡорт художество кәсептәре директоры Зөһрә Исмәғилева, Өфө ҡала Советы депутаты, «Бөтә Өфө» телекомпанияһы директоры Алина Сөләймәнова, хеҙмәт һәм халыҡты социаль яҡлау министры Ленара Иванова.




 ","
	Шаршамбы, 15 март 2017",Яңылыҡтар,Na
https://kulturarb.ru/ba/news/yaҙyusy-kamil-jyһanshindyң-kitaptaryn-ololar-ҙa-balalar-ҙa-ҡyҙyҡһynyp-uҡyj," Яҙыусы Камил Йыһаншиндың китаптарын ололар ҙа, балалар ҙа ҡыҙыҡһынып уҡый ",Na,"

Бөгөн “Йомарт Буге” (“Щедрый Буге”), “Боцман”, “Маха”, “Скитниктар”,  Алдан алтыны” тигән мауыҡтырғыс китаптарҙың авторы, яҙыусы Камил Фәрухша улы Йыһаншинға 67 йәш.
Камил Фәрухша улы Йыһаншин 1950 йылдың 15 мартында Туймазы районының Ҡандра ауылында тыуған. БР-ның һәм РФ-ның атҡаҙанған мәҙәниәт хеҙмәткәре. 1973 йылда Горький политехник институтын тамамлай.
1992 йылда “Маха, йәки һуҫар балаһының тормошо тарихы” исемле китабы донъя күрә. “Йомарт Буге”, “Боцман” повестарында тәбиғәт донъяһын үҙенсәлекле тасуири һүрәтләй.
 “Скитниктар” һәм “Алдан алтыны” романдары старообрядсылар тормошона арналған. 
“Ерҙең утлы билбауы”, “Йылмайыуҙар иле”, “Аргентина” юлъяҙмалары авторы. 
Камил Йыһаншиндың әҫәрҙәрен башҡорт теленә Т. Ғәниева, Ә.Әминев тәржемә итә.
1993 йылдан алып Республика  ҡырағай хайуандарҙы һаҡлау фондын ойоштора ул.
А.Н.Толстой исемендәге халыҡ-ара балалар һәм үҫмерҙәр нәфис әҙәбиәте конкурсы, “Мәрхәмәтле лира” әҙәби педагогия конкурсы, В.Я.Шишков, Н.С.Лесков, В.М. Шукшин исемендәге Бөтә Рәсәй әҙәби премиялар лауреаты.  
Яҙыусының китаптарын ололар ҙа, балалар ҙа ҡыҙыҡһынып уҡый. “Алдан алтыны” дилогияһы Башҡортостандың милли батыры Салауат Юлаев исемендәге премияға тәҡдим ителгәйне. 2012 йылда яҙыусы Камил Йыһаншин юғары награданы тап ошо роман-дилогияһы өсөн алды.


 ","
	Шаршамбы, 15 март 2017",Яңылыҡтар,Na
https://kulturarb.ru/ba/news/tәteshle-rajonynda-bilәmә-ara-mәҙәniәt-yal-үҙәge-asyldy," Тәтешле районында ""Биләмә-ара мәҙәниәт-ял үҙәге"" асылды   ",Na,"

“Юлдаш” мәғлүмәт радиоһы хәбәр итеүенсә, Тәтешле районының Мәҙәниәт һарайы тулыһынса реконструкцияланған.  
Хәҙер уның статусы ла үҙгәрҙе - ""Биләмә-ара мәҙәниәт-ял үҙәге"" тип атала. Үҙәктә мәҙәниәт йортонан тыш, балалар сәнғәт мәктәбе, айырым кейәү һәм кәләш бүлмәләре булған никахлашыу залы, архив бүлеге, тамашалар залы һәм башҡалар бар.
Реконструкция тулыһынса Республика ҡаҙнаһы иҫәбенә башҡарылған. Был эш байтаҡ ваҡыт талап итә - тулыһынса төҙөкләндереү, төкөтмә төҙөү 5 йыл бара.
000
 ","
	Шишәмбе, 14 март 2017",Яңылыҡтар,Na
https://kulturarb.ru/ba/news/bөgөn-әhmәtzәki-vәlidi-isemendәge-milli-kitaphanala-yaҙyusy-satirik-marsel-sәlimov-menәn-osrashyu-үtә, Бөгөн Әхмәтзәки Вәлиди исемендәге Милли китапханала яҙыусы-сатирик Марсель Сәлимов менән осрашыу үтә ,Na,"

Бөгөн Әхмәтзәки Вәлиди исемендәге Милли китапханала билдәле башҡорт сатиригы һәм юморисы, “Алеко” халыҡ-ара әҙәбиәт, Сергей Михалков һәм Николай Гоголь исемендәге премиялар лауреаты Марсель Сәлимов менән осрашыу үтәсәк.
Автор башҡорт, рус, татар, мари, удмурт, сыуаш, азербайжан, украин, инглиз, болгар, грек, итальян, немец, төрөк, француз, япон һәм башҡа телдәрҙә юмористик әҫәрҙәрен уҡыясаҡ. 
Күптән түгел Марсель Сәлимовтың «Күгәрсен һөтө» («The bird's milk») тигән китабы инглиз телендә баҫылып сыҡҡайны.
Китап Мәскәү ҡалаһында  «Набоков премияһы китапханаһы» («Nabokov Prize Library») серияһында нәшер ителгән. Быйылғы йылда Марсель Сәлимовтың  дүртенсе китабы донъя күрҙе инде. Күптән түгел «Президент бесәйе» сатирик һәм юмористик әҫәрҙәр йыйынтығы сатира һәм юмор һөйөүселәр ҡарамағына тапшырылғайны. 
Марсель Сәлимовтың «Заманына күрә көлкөһө» исемле Брайль шрифты менән йыйылған йыйынтығы һәм аудиокитабы менән республика халҡы танышып та өлгөрҙө.
Мәғлүмәт өсөн: Марсель  Сәлимов  — Башҡортостандың  сатирик һәм юмористик шағиры  һәм яҙыусыһы , журналист һәм тәржемәсе, йәмәғәт эшмәкәре, СССР Яҙыусылар һәм Журналистар союздары ағзаһы. Рәсәй Журналистар союзының Федератив советы ағзаһы, Рәсәй Федерацияһының һәм Башҡорт АССР-ының атҡаҙанған мәҙәниәт хеҙмәткәре.
Һуңғы йылдарҙағы ижади ҡаҙаныштары өсөн Марсель Сәлимов “Рәсәй халыҡтарының XIV Артиадаһы лауреаты” тигән маҡтаулы исем эйәһе лә. Был премия сит илдәрҙең мәҙәниәт һәм сәнғәт хеҙмәткәрҙәренә бирелә торған иң юғары билдә. Яҙыусы-сатирик, шағир һәм журналисҡа был мәртәбәле исем Рәсәй Милли артий хәрәкәте Оло баһаламаһының (жюри) даими коллегияһы тәҡдиме менән бирелә.   Марсель Сәлимов  был наградыны юҡҡа ғына алмаған –  күп телдәргә тәржемә ителгән ҡырҡҡа яҡын китап  авторының ижад емештәре Мәскәү, Өфө, Ҡазан, Чебоксар ҡалаларындағы нәшриәттәрҙә урыҫ, башҡорт, татар, сыуаш һәм болгар телдәрендә нәшер ителде. Шулай уҡ Марсель Сәлимов –Рәсәйҙә тәүге тапҡыр нәшер ителгән ике томлыҡ “Әскелле-сөскөллө” әҫәрҙәрҙең сатирик энциклопедияһының авторы ла.
Ике мең дана менән «The bird's milk» китабы нәшер ителгән. Китапты сит ил магазиндарында, шулай уҡ интернет селтәре аша һатып алыу мөмкинлеге буласаҡ.



 ","
	Шишәмбе, 14 март 2017",Яңылыҡтар,Na
https://kulturarb.ru/ba/news/stәrletamaҡ-dәүlәt-koncert-teatr-koncert-berlәshmәһe-tamashasylarғa-lyuksemburgҡa-baryp-ҡajtҡansy-fantasmagoriyaһyn-tәҡdim-itәsәk, Стәрлетамаҡ дәүләт концерт театр-концерт берләшмәһе тамашасыларға “Люксембургҡа барып ҡайтҡансы...” фантасмагорияһын тәҡдим итә ,Na,"

Кисә, 13 март көнө Стәрлетамаҡ дәүләт концерт театр-концерт берләшмәһендә Мөнир Ҡунафиндың «Люксембургҡа барып ҡайтҡансы...» спектакле буйынса матбуғат конференцияһы үтте.
Спектаклдең режиссеры Айҙар Зарипов, актёрҙар Марат Зөбәиров, Илфир Баймырҙин һәм Зиләрә Юлтаева журналистарҙы ҡыҙыҡһындырған һорауҙарға яуап бирҙе. Стәрлетамаҡ театры фантасмагория жанрына тәүге тапҡыр тотона.
Әҫәрҙең исеме ҡыҙыҡ, ә нишләп Люксембург? Был пьеса нимә тураһында һуң? Ҡыҙ бала имәнгә, эйе ағасҡа кейәүгә сығырға йыйына, берәү Аллаһтың үҙен төшөндә күрә лә, ауылға йома көнө Хоҙай килә тип тилерә, өсөнсөһө етмеш йыл иренең һаман да һуғыштан ҡайтыуын көтә, урындағы рәйес ҡытай байына ер һатып байымаҡсы, сибәр ҡатын иренән ҡасып мулла ҡосағына инә, ябай көтөүсе шағир булып сыға... Ҡәҙимге ауылдың сәйер кешеләренең башҡа һыймаҫ ҡылыҡтары.
Спектаклде сәхнәгә  ҡуйыусы рәссам – Лилиә Сөләймәнова, костюмдар буйынса рәссам – БР атҡаҙанған мәҙәниәт хеҙмәткәре Наталья Степанова, вокал буйынса педагог – БР атҡаҙанған сәнғәт эшмәкәре Әфәрим Аҡсурин, хореограф – БР атҡаҙанаған артисы Сулпан Асҡарова.
 ","
	Шишәмбе, 14 март 2017",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһy-ҡyl-ҡumyҙҙa-tamyrҙarym-syңy-tamashaһyn-tәҡdim-itә,  Башҡорт дәүләт филармонияһы «Ҡыл-ҡумыҙҙа тамырҙарым сыңы» тамашаһын тәҡдим итә ,Na,"

     Башҡорт дәүләт филармонияһы «Халҡымдың һүнмәҫ хазинаһы» концерттар циклын дауам итеп 21 март «Ҡыл-ҡумыҙҙа тамырҙарым сыңы» исемле тамаша әҙерләй.
     Ҡыл-ҡумыҙҙа уйнаусылар сәңғәте башҡорт халҡының быуындан-быуынға тапшырылып килгән һәм бөгөн дә үҙенең абруйын һис тә юғалтмаған ата-бабалар мираҫы. Милли кейемдәге башҡорт һылыуының йәки егетенең был тылсымлы инструментты ҡулына алып уйнауы була күңелдәр иреп, тыныслана. Ошо сәнғәтте һаҡлау, үҫтереү, уға ҡарата ихтибарҙы арттырыу, уны бар донъяға танытыу маҡсатында республикабыҙҙа байтаҡ эштәр башҡарыла. 
   21 март филармонияла үтәсәк «Ҡыл-ҡумыҙҙа тамырҙарым сыңы» байрамында ғәжәйеп иструменттың бай мәҙәни тарихы, уның моңо, киң мөмкинлектәре асыласаҡ. Гүзәл Үмәрғәлина, «Йатаған» этно-рок төркөмө, Аяз Нухов, Зәлиә Ғәниатуллина, Гөлсәсәк Шәғәрғәзина, Миңлегөл Солтанбаева, Эльвира Мөхәмәтдинова, Римма Ғимрановалар халҡыбыҙҙың быуаттар буйына һаҡланған көй-моңдарын ҡыл-ҡумыҙ аша еткерәсәк. Күңелле ритмдар һәм моңло йырҙар кисәгә йәм өҫтәр. Милли музыка ҡоралы байрамы һәр бер кешелә сағыу бер хәтирә булып ҡалыр, тип ышанабыҙ.
     
 ","
	Шишәмбе, 14 март 2017",Яңылыҡтар,Na
https://kulturarb.ru/ba/news/zөlәjha-kүҙҙәren-asa-romanynyң-premeraһy-bashҡort-drama-teatrynda-үtәsәk, «Зөләйха күҙҙәрен аса» романының премьераһы Башҡорт драма театрында үтәсәк ,Na,"

Гүзәл Яхинаның “ Зөләйха күҙҙәрен аса» романы китап яратыусылар араһында ҙур ҡыҙыҡһыныу уятҡан әҫәрҙәрҙең береһе.
Мәжит Ғафури исемендәге Башҡорт дәүләт академия драма театры “Зөләйха күҙҙәрен аса” романын сәхнәләштерергә йыйына. Әҫәрҙе драматург Ярослава Пулинович сәхнәгә әҙерләгән, Хөрмәтулла Үтәшев башҡортсаға тәржемә иткән.
 Спектаклде сәхнәгә ҡуйыусы режиссер - Айрат Әбүшахманов. Мәжит Ғафури исемендәге Башҡорт дәүләт академия драма театры Гүзәл Яхинаның “ Зөләйха күҙҙәрен аса» романын сәхнәгә тәүгеләрҙән булып ҡуясаҡ.
 Кеше ҡайһы ваҡытта үҙенең ниндәй тарлыҡта, меҫкенлектә йәшәгәнен белмәй ҙә. Ҡайһы саҡ яҙмыш ауырлыҡтар менән бер рәттән яңы тормош, мәхәббәт тә бүләк итә. Бәхетһеҙлек бәхет тә килтерергә мөмкин, фекерен еткерергә теләнем, тип яҙа автор   Гүзәл Яхина.
«Зөләйха күҙҙәрен аса»  (“Зулейха открывает глаза”) 2015 йылда рус телендә һәм 2016 йылда татар телендә  нәшер ителгән роман. Әҫәрҙә 1930 йылғы репрессиялар тураһында  һүҙ бара.
Әҫәрҙә Зөләйханың һәм ул осорҙағы  сәйәси золом ҡорбандарының һөргәндәге кисерештәре һәм иҫән ҡалыу өсөн көндәлек көрәше һурәтләнә. Ваҡиғалар 1930 йылда Юлбаш тигән ауылда башланып китә һәм Себерҙә  дауам итә.
 
 Гүзәл Багаева
 ","
	Шишәмбе, 14 март 2017",Яңылыҡтар,Na
https://kulturarb.ru/ba/news/bөgөn-nәzhib-iҙelbajҙyң-tyuyuyna-105-jyl,  Бөгөн Нәжиб Иҙелбайҙың тыуыуына – 105 йыл ,Na,"

Нәжиб Сафа улы Иҙелбай  1912 йылдың 12 мартында Башҡортостандың Баймаҡ районы Иҙелбай ауылында кустарь-һөнәрсе ғаиләһендә тыуған. Бер ни тиклем ваҡыт мәктәптә уҡығас, урман ҡырҡыусы, ауыл советында секретарь, китапханасы булып эшләй. 1929 йылда Баймаҡ тау-промышленность техникумын тамамлай. Бер нисә йыл Баймаҡ баҡыр иретеү заводында эшләй.
“Ҡыҙыл байраҡ” район газетаһы ойошторолғас, журналистика эшенә күсә. Мәскәү-Волга каналын төҙөү осоронда шул төҙөлөштә эшләй һәм “Ударники канала” газетаһында әҙәби хеҙмәткәр ҙә була. 1937-1938 йылдарҙа Башҡортостан китап нәшриәтендә редактор һәм тәржемәсе булып эшләй, ситтән тороп Башҡорт дәүләт педагогия институтында уҡый.
1938 йылдан алып Ҡыҙыл Армия сафында хеҙмәт итә. Бөйөк Ватан һуғышы йылдарында взвод, рота командиры булып фронтта ҡатнаша. Ҡаты яраланғандан һуң демобилизацияланып Өфөгә ҡайта. Һуғышта күрһәтелгән батырлыҡтары өсөн II дәрәжә Ватан һуғышы, Ҡыҙыл йондоҙ ордендары һәм миҙалдар менән бүләкләнә. 1945-1955 йылдарҙа “Совет Башҡортостаны”, “Ленинсы” газеталары редакцияларында, Башҡортостан радиокомитетында эшләй. Ижадының активлашып китеүе һуғыштан һуңғы йылдарға ҡарай. Н. Иҙелбай айырыуса йырҙары менән халыҡ араһында популярлыҡ ҡаҙанды.
Нәжиб Сафа улы Иҙелбай тәржемәсе булараҡ киң билдәле. Ул Дж. Лондон, Н. Гоголь, Т. Аксаков, П. Ершов, А. Чехов, А. Осторвский, М. Горький, А. Гайдар, П. Бажов, М. Бубенков, С. Злобин, С. Бабаевский, О. Гончар, С. Айтматов, С. Михалков әҫәрҙәрен башҡорт теленә тәржемә итте. М. Ауэзовтың “Абай юлы” эпопэяһын ҡаҙаҡсанан башҡортсаға әйләндереүгә күп көс һалды.
Нәжиб Иҙелбай бер актлы бер нисә пьеса авторы.
1974 йылдан СССР Яҙыусылар союзы ағзаһы.
1991 йылдың 1 октябрендә Өфө ҡалаһында мәрхүм була.



 ","
	Йәкшәмбе, 12 март 2017",Яңылыҡтар,Na
https://kulturarb.ru/ba/news/kөjөrgәҙe-rajonynyң-aҡһary-auylynda-yaҡshy-remonttan-һuң-auyl-kluby-yaңynan-asyldy, Көйөргәҙе районының Аҡһары ауылында яҡшы ремонттан һуң ауыл клубы яңынан асылды ,Na,"

Күптән түгел, үткән йома Көйөргәҙе районының Аҡһары ауылы халҡы өсөн ғайәт әһәмиәтле сара уҙҙы, яҡшы ремонттан һуң ауыл клубы яңынан асылды.
Халыҡтың йыр-моңға һыуһағаны әллә ҡайҙан күренеп тора, зал шығырым тулы, хатта, баҫып торорлоҡ та урын юҡ. Ремонт өсөн 630 мең һум аҡса киткән. 530 мең һумы район бюджетынан, 100 мең һумы республика бюджетынан бүленгән.
Тантананы асып, Мораптал ауыл советы хакимиәте башлығы Аскар Исәт улы Кинжалеев һүҙ алды һәм йыйылған халыҡ өсөн бер юлы сход та булыр тип, ҙур булмаған отчет менән сығыш яһаны. Ул эшләнгән эштәрҙе барланы, киләсәккә пландар менән бүлеште. Быйыл ауыл советында 25 млн. һумлыҡ газ үткәрелеүе, 110 мең һумлыҡ юл билдәләре алыныуы һәм уларҙың тиҙҙән урынлаштырыласағы хаҡында белдерҙе. Һәр бер эштә төрлө яҡтан ярҙам ҡулы һуҙып торған район хакимиәте башлығы Әхәт Ҡотлоәхмәтовҡа, Киров исемендәге хужалыҡ етәксеһе Рәмил Туҡаевҡа рәхмәт әйтте.
Район хакимиәте башлығы Әхәт Йәүҙәт улы Ҡотлоәхмәтов ауылдаштарының оло шатлығын уртаҡлашып, клубтың бәрәкәтен күрергә яҙһын тигән теләктәрен белдерҙе. Илдә, районда барған үҙгәрештәргә бер аҙ туҡталып: «Илебеҙҙә лә, районда ла тормош төрлөсә бара, һәр кем үҙенең юрғанына ҡарап аяғын һуҙа. Ауыл ерендә иң мөһиме ул — малсылыҡ. Малсылыҡ менән етди шөғөлләнеп тормош көтөүгә бер нимә лә етмәй», - тип өндәште яҡташтарына. Үткән йылда 42 район араһынан 1-се урынға сығып, районға 23 млн. һумдан ашыу аҡса бүленеүен дә иҫкә төшөрөп: «Был аҡсаны мәктәп, клуб, балалар баҡсаһы, ғөмүмән әйткәндә, халыҡтың көнкүрешен яҡшыртыуға йүнәлтәсәкбеҙ», - тине. Шулай уҡ ул «Юшатыр», «Куюргаза» гәзиттәрен алдырыусыларға рәхмәтен әйтте, гәзит-журналадар алдырырға һәм уларҙы даими уҡып барырға өндәне. Аҡһарыларҙың спорт менән дуҫ булыуын, юғары ҡаҙаныштарға өлгәшеүен дә телгә алды. Район етәксеһе булараҡ, үҙен борсоған проблемаларҙы ла урап үтә алманы ул. «Ауылдарҙа эскелек күп. Эскелектең яҡшыға алып барғаны юҡ. Шул арҡала демографик хәл хөртәйә. Йәшел йыланға бәйле яҡты донъя менән хушлашыусыларҙың һаны арта, быйыл ғына 9 кеше теге донъяға китте лә инде. Шулай уҡ үҙ-үҙенә ҡул һалыусылар һаны арта. Бөгөнгө көнгә ҡарата ундайҙар 3-әү, шуларҙың икәүһе — ҡатын-ҡыҙ», - тине. Ремонт өсөн 530 мең һум аҡса район бюджетынан бүленеүен, бюджеттың йылдан-йыл кәмей барыуы хаҡында ла әйтте район башлығы.
Кисәнең ҡунағы — Киров исемендәге хужалыҡ етәксеһе Рәмил Ғиләж улы Туҡаев шундай матур, яҡты мәҙәни усаҡтың икенсе һулыш алыуы менән ҡотланы. Аҡһарыларҙың һәр ваҡыт шундай матур клубтары булыуы, бындағы халыҡтың дәртле, йыр-бейеүгә маһир икәнлектәрен әйтеп үтте. «Балалар үҫешергә тейеш, ауылдар бер-береһе менән аралашып йәшәһендәр. Ферманы һаҡлап киләбеҙ, әммә эшләргә теләүсе кеше юҡ. Производствоны арттырырға ла теләк бар, ләкин кешене көсләп эшләтеп булмай бит. Иң тәүҙә халыҡтың эшләргә теләге кәрәк. Беҙҙең бурыс — йәшәүгә мөмкинлектәр булдырырға, халыҡты һаҡлап алып ҡалырға», - тине ул.
Сараның рәсми өлөшө тамамланыу менән, йылылыҡ, сафлыҡ бөркөлөп торған клубта матур концерт программаһы башланды. Бында сығыш яһаусыларҙың иҫәбе-һаны юҡ ине. «Йәшлек» район мәҙәниәт һарайы, Күмертау ҡалаһы, Яҡут һәм башҡа күрше-тирә ауылдарҙың әртистәре сәхнәне дер һелкетте. Йырсы Венера Усманова дәртле йырын бүләк иткәндән һуң: «Клубығыҙ шундай матур, бында йырлап, бейеге генә килеп тора», - тигән күңеленән урғылып сыҡҡан хистәрен йәшермәне. Һәр бер сығыш дәррәү алҡыштарға күмелде. Эйе, ысынлап та, мәҙәни усаҡ күҙҙең яуын алып тора, зауыҡ менән биҙәлгән. Бында йәне булмаған ғына йырлап-бейемәҫ тә, дәрте булмаған ғына устары ауыртҡансы ҡул сапмаҫ.
Сығанаҡ: http://yshatir.ru/mezeniet/4797-yyrlap-beyege-kilep-tora.html

 ","
	Йәкшәмбе, 12 март 2017",Яңылыҡтар,Na
https://kulturarb.ru/ba/news/mәskәүҙә-rudolf-nurievtyң-aҙ-bildәle-tormosh-osoro-haҡynda-film-kүrһәttelәr, Мәскәүҙә Рудольф Нуриевтың аҙ билдәле тормош осоро хаҡында фильм күрһәттеләр ,Na,"

Илебеҙҙең баш ҡалаһында Мәскәүҙәге Башҡортостан яҡташтарының тормошо өсөн ҡыҙыҡлы ике сара үтте. «Радио Сити» клубында «Заман» төркөмөнөң тәүге «Пульсом» клибының исеме туйы уҙҙы. Ә Үҙәк кинематографистар йортонда 20 быуаттың бөйөк бейеүсеһе һәм хореографы Рудольф Нуриевтың Төркиә менән бәйле, унда үҙ йорто, үҙ утрауы булыуы хаҡында хыялланған аҙ билдәле тормош осоро тураһында һөйләүсе тулы метражлы документаль фильм күрһәтелде. Ошо таҫма «Аҡ фил-2017» Кино белгестәре һәм кинотәнҡитселәре гильдияһы премияһының махсус бүләгенә лайыҡ булды.
Фильм 2016 йылда төшөрөлгән һәм легендар шәхес – Рудольф Нуриев тормошоноң теге йәки был яҡтарын сираттағы тапҡыр асырға маташыу. Уның ғүмере Башҡортостан менән өҙөлмәҫлек бәйләнгән. Нуриевтың был көнсығыш иленә тартылыуҙың сәбәбе нимәлә? Авторҙарҙың яуабы ябай: бейеүсенең атаһы – башҡорт, әсәһе татар булған, шуға күрә бала саҡтан алып Рудольф Нуриев үҙендә тыуған мосолман мәҙәниәтен туплаған, Төркиәнең рухи донъяһы шунлыҡтан уға яҡын. Ул ошо илгә сит ерҙәрҙән ял итеү, үҙен «өйөндәгеләй» тойорға йылына бер нисә тапҡыр килгән. СССР-ға бейеүсенең юлы ябыҡ була. Фильмға Рудольф Нуриев менән яҡындан аралашҡан кешеләрҙең интервьюлары, шулай уҡ элекке ябыҡ архивтарҙағы видеолар ингән. Кинотаҫма артистың тормошон һуңғы йылдарға ҡәҙәр күҙәтергә мөмкинлек бирә. Фильм хаҡында тулыраҡ мәғлүмәтте ошо сайтта табырға мөмкин.
Үҙәк кинематографистар союзында фильмды күрһәтеүҙә «Аҡ тирмә» башҡорт мәҙәни үҙәге активистары ҡатнашты. Бар теләүселәр өсөн асыҡ булған тағы ла бер фильм презентацияһы Рәсәй Федерацияһы Президентының Мәскәүҙәге Тулы хоҡуҡлы илселегендә әҙерләнә. Таҫманы төшөрөүселәр бөйөк яҡташыбыҙ хаҡында уйын картинаһын әҙерләү өҫтөндә эш алып бара һәм республика ярҙамына ҙур ышаныс бағлай.
Сығанаҡ: http://www.bashinform.ru/bash/969257/
 ","
	Йома, 10 март 2017",Яңылыҡтар,Na
https://kulturarb.ru/ba/news/kilәһe-joma-өfөlә-iң-sibәr-mosolman-һylyuyn-һajlayasaҡtar, Киләһе йома Өфөлә иң сибәр мосолман һылыуын һайлаясаҡтар ,Na,"

Өфөлә 17 март-изге йома көнөндә Өфө “Нур” татар театрында ""Мисс Мөслимә-2017"" бәйгеһе үтә. Илебеҙҙең иң матур мосолман ҡыҙҙары сибәрлектә ярышасаҡ.
Өфөлә мосолман ҡыҙҙары араһында сибәрлек бәйгеһе ойошторола.  Икенсе йыл рәттән уҙғарылып килгән был матурлыҡ бәйгеһе мосолман илендәге күркәм сараларҙың береһенә әүерелде.
Бәйгесе ҡыҙҙар араһында һайлап алыу туры үткән. Конкурстың шарттары буйынса бәйгелә 18-30 йәшлек ҡыҙҙар ҡатнаша ала. Сибәркәйҙәр иң мөһим төп шартты үтәргә бурыслы, һылыуҙар дин тәғлимәттәрен үтәргә һәм кәмендә 3 сүрәне яттан уҡырға тейештәр.
Бәйге ойоштороусылар хәбәр итеүенсә матурлыҡ кисәһендә популяр шағирә Эвита Гайнеттың ҡатнашыуы көтөлә.
 ","
	Йома, 10 март 2017",Яңылыҡтар,Na
https://kulturarb.ru/ba/news/tiҙҙәn-sibaj-bashҡort-dәүlәt-drama-teatry-sәhnәһendә-salauat-әbuzәrovtyң-jәshlekkә-ҡajtyu-spektaklen-kүrәsәkbeҙ," Сибай башҡорт дәүләт драма театры сәхнәһендә Салауат Әбузәровтың  ""Йәшлеккә ҡайтыу"" спектаклен күрәсәкбеҙ ",Na,"


Арыҫлан Мөбәрәков исемендәге Сибай башҡорт дәүләт драма театры Халыҡ-ара театр көнөнә арнап Салауат Әбузәровтың  ""Йәшлеккә ҡайтыу"" (“Возврвщение в молодость”) комедияһын  сәхнәләштерергә йыйына. Пьесаның режиссёры Вадим Ғилманов, премьера 27-28 март көндәренә билдәләнгән.
Салауат Әбүзәров драматургия өлкәһендә уңышлы ижад иткән әҙиптәрҙең береһе. 1996 йылда уның тәүге драма әҫәрен яҡташтары — Ғафури районының «Ҡаран» халыҡ театры һәүәҫкәрҙәре сәхнәләштерһә, алдағы тиҫтә йылда өмөтлө драматургтың пьесалары билдәле театрҙар репертуарында ныҡлы урын алды. Был йәһәттән уның «Хыялый» лирик комедияһын тәү сиратта билдәләргә кәрәк.  Был әҫәр Башҡортостандың төп сәхнәһе булған М. Ғафури исемендәге Башҡорт дәүләт академия театры менән бер рәттән Арыҫлан Мөбәрәков исемендәге Сибай башҡорт дәүләт драма театры, Мирхәйҙәр Фәйзи исемендәге Ырымбур дәүләт татар драма театры һәм Татарстандың Яр Саллы татар дәүләт театрҙарында ҙур уңыш менән ҡуйылды.
Драматургтың Сибай дәүләт башҡорт драма театрының танылған режиссеры Дамир Ғәлимов сәхнәләштергән «Ғүмерлек ғазап» спектакле лә Башҡортостанда ғына түгел, Рәсәйҙең күп кенә төбәктәрендә лә күп тамашасыны йыйҙы.
Билдәле әҙиптең ""Йәшлеккә ҡайтыу"" спектакле лә тамашасылар тарафынан йылы ҡабул ителер, ҙур уңыш ҡаҙаныр, тигән изге теләктәрҙә ҡалабыҙ.

Гүзәл Багаева
 ","
	Йома, 10 март 2017",Яңылыҡтар,Na
https://kulturarb.ru/ba/news/tiҙҙәn-bashҡort-akademiya-drama-teatry-sәhnәһendә-florid-bүlәkovtyң-һөjәһeңme-һөjmәjһeңme-tragikomediyaһy," Тиҙҙән Башҡорт академия драма театры сәхнәһендә Флорид Бүләковтың  ""Һөйәһеңме - һөймәйһеңме...” трагикомедияһы ",Na,"

М.Ғафури исемендәге Башҡорт академия драма театры хәбәр итеүенсә, 17  һәм 18 март көндәре  Флорид Бүләков пьесаһы буйынса ""Һөйәһеңме - һөймәйһеңме..."" трагикомедияһының премьераһы.
Был пьесаны сәхнә ярата, Башҡортостанда ла, унан ситтә лә бик күп уйналды. Тамашасыға таныш булған был тарихты йәш режиссер Илсур Ҡаҙаҡбаев нисегерәк итеп еткерер икән?
Иҫләйһегеҙме, көтмәгәндә-уйламағанда Абдулланың төшөнә Әжәл кереп ҡурҡыта. Күргәндәрен түкмәй-сәсмәй Фатимаһына һөйләй ҡарт. Әгәр ҙә ғүмерен оҙайтҡыһы килһә, өс сәғәт эсендә берәй сауаплы эш ҡылырға тәҡдим итә Әжәл уға. Ҡарттар баш ватып изгеы эш эҙләй. Уйламаған нәмә ҡалмай: хатта бала тыуҙырырға ла тәҡдим итеп ҡуя ҡарт. Тик ваҡыт тигәнең аяуһыҙ, ғүмер үтеп киткән, балалар ҙа юҡ инде. Абдулла менән Фатиманың күҙ алдынан бер-бер артлы йәшлек хәтирәләре үтә: унда мөхәббәт тә, һөйөү ҙә бар ине кеүек, тик улар менән бергә тормошто аяныслы итерлек тағы ла бер нәмә оҙатып барҙы һымаҡ. Әжәл сәғәте билдәле, ул аяуһыҙ, көтөп тормаясаҡ. Тик һөйөү генә йәшәргә дәрт һәм йән биреүселер ул. Һөйәме – һөймәйме? Быны өс сәғәт эсендә аңлап та булмай, бының өсөн тотош ғүмер ҙә аҙ һымаҡ. Беҙҙең ҡарттар сауаплы эш эшләп өлгөрөрме һуң? Үҙегеҙ күрерһегеҙ. Күрерһегеҙ, ишетерһегеҙ, көлөрһегеҙ, иларһығыҙ, уйланырһығыҙ... Нимә тураһындамы? Һәр кем үҙ уйына батыр...
Ролдәрҙә: Олег Ханов, Әхәт Хөсәйенов, Эльвира Юнысова, Рәмзиә Хисамова, Тәнзилә Хисамова, Рима Сәлмәнова, Артур Ҡунаҡбаев, Азат Вәлитов, Юлиә Ғәләүетдинова.
 ","
	Йома, 10 март 2017",Яңылыҡтар,Na
https://kulturarb.ru/ba/news/ғәlimjәn-ibraһimovtyң-tyuyuyna-130-jyl, Ғәлимйән Ибраһимовтың тыуыуына 130 йыл ,Na,"

Ағымдағы йылдың 13 март көнө  яҙыусы, тәнҡитсе, публицист,  педагог, методист, әҙәбиәтсе, телсе, философ, тарихсы, Ғәлимйән Ибраһимовтың тыуыуына 130 йыл тула. 
Шәхестең тыуып үҫкән яғында Ауырғазы районының Солтанморат ауылында билдәле дата уңайлы  саралар уҙғарыу ҡаралған. Әҙиптең тыуған ауылы Солтанморатта Татарстандан Ғәлимйән Ибраһимов исемендәге Тарих, тел һәм әҙәбиәт институты делегацияһының ҡатнашыуы көтөлә.
«Яҙыусының бөйөклөгө уның ябай, кешелекле булыуы менән дә бәйле. Ғәлимйән Ибраһимовта шул сифаттар бар ине, уның менән бер һөйләшеп ултырыу — үҙе бер ғүмер...» тип яҙып ҡалдырған Сәғит Агиш.
Ғәлимйән Ибраһимов 1887 йылдың 13 мартында хәҙерге Ауырғазы районының Солтанморат ауылында тыуа. Өс йыллыҡ мәктәпте яҡшы тамамлағас, уҡытыусыһы уға Пушкин китаптарын бүләк итеп: «Ғәлимйән, Пушкин — урыҫ әҙәбиәте пәйғәмбәре, һин мосолман халҡы әҙәбиәте пәйғәмбәре бул!» — ти. Ғәлимйән Ырымбур мәҙрәсәһендә биш йыл уҡый. Унан һуң Өфөләге «Ғәлиә» мәҙрәсәһендә белем ала. Һабаҡташтары — Шәйехзада Бабич, Хәсән Туфан, Сәйфи Ҡудаш, Мәжит Ғафури менән шунда дуҫлаша. «Яҙ башы» тигән беренсе хикәйәһе 1910 йылда донъя күрә. Унан һуң «Ҡаҙаҡ ҡыҙы», «Беҙҙең көндәр», «Йәш йөрәктәр», «Тәрән тамырҙар» романдары һәм башҡа әҫәрҙәре нәшер ителә. Бер үк ваҡытта фәндең төрлө тармаҡтары менән етди шөғөлләнә. Телдең фонетикаһы, морфологияһы, синтаксисы, тарихы тураһында махсус хеҙмәттәр баҫтыра. Уның грамматика буйынса баҫтырған хеҙмәттәре барлыҡ төрки телле халыҡтарҙа уҡыу-уҡытыу әсбабы сифатында ҡулланыла. 1925 йылда әҙипкә «академик» дәрәжәһе бирелә. 1928 йылда ул — «Хеҙмәт Геройы» исеме дәрәжәһенә күтәрелә. 
Яҙыусы, тәнҡитсе, публицист,  педагог, методист, әҙәбиәтсе, телсе, философ, тарихсы, күп журналдарҙың баш мөхәррире, революционер (дүрт ай Колчак армияһы тылында разведчик), йәмәғәт эшмәкәре, Ленин, Сталин менән берлектә милли мәсьәлә буйынса шөғөлләнеүсе..... Ғәлимйән Ибраһимов 1915—1917 йылдарҙа «Ғәлиә» мәҙрәсәһендә уҡыта.  Барыһынан да бигерәк, ул көслө прозаик була. 
Ғ. Ибраһимовтың әҙәби әҫәрҙәре (хикәйә, повесть, романдары) урыҫ теленә тәржемә ителә. Урыҫ теле аша улар,  башҡа милләттәргә, Ер йөҙөнә тарала. Ләкин илдә ҡупҡан репрессия дауылдары Ғ. Ибраһимов ише бөйөк шәхесте лә урап үтмәй. 1937 йылдың ғинуар айында Ҡазандағы Пләтән төрмәһендә яҡты донъя менән хушлаша. 20 йылдан һуң ғына аҡлана. 

Гүзәл Багаева
 
 ","
	Йома, 10 март 2017",Яңылыҡтар,Na
https://kulturarb.ru/ba/news/өfөlә-telezhurnalist-һәm-rәssam-tatyana-krasnovanyң-shәhsi-kүrgәҙmәһe-asyldy, Өфөлә тележурналист һәм рәссам Татьяна Краснованың шәхси күргәҙмәһе асылды  ,Na,"

Башҡортостан юлдаш телевидениеһы хәбәр итеүенсә, Өфөлә тележурналист һәм рәссам Татьяна Краснованың шәхси күргәҙмәһе асылды.
Татьяна Краснованың һуңғы ике йылдағы эштәре менән  баш ҡаланың 29-сы китапханаһындағы күргәҙмәлә танышырға мөмкин.    Өфөлә тележурналист һәм рәссам Татьяна Краснованың шәхси күргәҙмәһе асылды
Татьяна Краснова Башҡорт дәүләт педагогия университетының художество-графика бүлеген тамамлап һынлы сәнғәт буйынса уҡытҡан. Артабан ул  хеҙмәт юлын  радиола дауам итә. Журналистика менән тап шул йылдарҙа ныҡлап ҡыҙыҡһына һәм телевидениела программалар әҙерләй башлай.
Мәҙәниәт, ижад, ҡатын-ҡыҙҙар тормошон яҡтыртҡан күп кенә тапшырыуҙары Башҡортостан юлдаш телевидениеһында эфирға сыға.
Һуңғы йылдарҙа Татьяна Краснова баҡсасылыҡ тураһындағы тапшырыуҙар алып бара. Ижадсы буш ваҡыттарында батик ысулы менән һүрәттәр төшөрә. Сағыу буяуҙар менән эшләнгән шарфтарын һәм  картиналарын ижадсы һатыуға ла сығармаҡсы.   
 ","
	Кесе йома, 09 март 2017",Яңылыҡтар,Na
https://kulturarb.ru/ba/news/zhurnalist-elvira-halikovanyң-vatandashtarsootechestvenniki-isemle-kitaby-donya-kүrҙe, Журналист Эльвира Халикованың “Ватандаштар”(«Соотечественники») исемле китабы донъя күрҙе ,Na,"

Өфөлә билдәле    журналист  Эльвира Халикова“Ватандаштар”(«Соотечественники») исемле китап баҫтырған. Китапта журналистың“Ватандаш” журналында төрлө йылдар дауамында донъя күргән мөҡәләләре, интервьюлары, очерктары урын алған.
“Замандаштар”китабы 31 бүлектән тора. Китап геройҙары билдәле һәм танылған табиптар, уҡытыусылар, яҙыусылар, журналистар, актрисалар, йырсылар һәм музыканттар, депутаттар, тәрбиәселәр.
Эльвира Халикова “Ватандаш” журналы барлыҡҡа килгән көндән бирле ошо баҫмала хеҙмәт итә. Ул Башҡортостан һәм Рәсәй Журналистар Союзы ағзаһы, Бөтә Рәсәй һәм республика журналистар бәйгеләре лауреаты, «Медиапрофи-2015» конкурсы еңеүсеһе.
Китап  «Ridero» нәшриәтендә баҫтырылған.
Эльвира Халикованың «Замандаштар»  публицистик йыйынтығы  уҡыусылар күңеленә хуш килер.
 ","
	Кесе йома, 09 март 2017",Яңылыҡтар,Na
https://kulturarb.ru/ba/news/bashҡortostan-teatrҙary-kolyada-plays-halyҡ-ara-festivalenә-әҙerlәnә, Башҡортостан театрҙары  «Коляда-Plays» Халыҡ-ара фестиваленә әҙерләнә ,Na,"

Йәйен 20-30 июндә Башҡортостан театрҙары  Екатеринбург ҡалаһында үтәсәк «Коляда-Plays» Халыҡ-ара заманса драматургия фестивалендә ҡатнашырға йыйына. 
Шулай уҡ фестивалдә Румыния, Македония, Сербия һәм Венгрия театр коллективтары ҡатнашыу теләге белдергән, күрше өлкәләрҙән Ижевск, Әлмәт, Архангельск, Астана, Ульяновск, Вологда, Воронеж, Мәскәү, Калининград, Силәбе, Екатеринбург, Нижневартовск, Әстрхан, Тольятти, Томск, Пермь, Чебоксар ҡалалары театрҙары киләсәк.
Халыҡ-ара театр фестиваленә 32 спектакль һайлап алынған.
 Башҡортостан «Троя хаҡында йыр. Бында һәм хәҙер» (Әнгизә Ишбулдинаның пьесаһы буйынса) — Башҡортостан Заманса режиссура һәм драматургия үҙәгенең проекты, «Күрше бүлмәләге Голливуд» спектакле (Екатерина Гузема) — «De Bufo» театры. Туймазы ҡалаһының Татар дәүләт драма театры «Колбаса. Өҙөктәр» (Валерий Шергин) спектаклдәрен тәҡдим итәсәк.
Фестиваль Рәсәй Федерацияһының атҡаҙанған сәнғәт эшмәкәре, «Коляда-Театр»ының художество етәксеһе, фестиваль авторы Николай Коляда етәкселегендә Рәсәй Театр эшмәкәрҙәре союзының Сведловск төбәк бүлексәһе ярҙамында ойошторола.
Фестиваль программаһында – спектаклдәр ҡарау һәм театр тәнҡитселәренең асыҡ фекер алышыуы.

 ","
	Кесе йома, 09 март 2017",Яңылыҡтар,Na
https://kulturarb.ru/ba/news/bildәle-kompozitor-rim-hәsәnov-70-jәshlek-ғүmer-bajramyn-bildәlәj, Билдәле композитор Рим Хәсәнов 70 йәшлек ғүмер байрамын билдәләй ,Na,"

Бөгөн популяр йырҙар ижад итеүсе композитор, Башҡортостандың атҡаҙанған сәнғәт эшмәкәре Рим Мәхмүт улы Хәсәновҡа- 70 йәш.
Ул 1947 йылдың 9 мартында Благовар районы Языково ауылында тыуған.         
Рим Хәсәнов 400-гә яҡын йырҙар авторы. «Һиңә килдем, иркәм», «Кисер мине, әсәй, ғәфү ит», «Сәскәләр уяныр», «Дуҫтарыңды онотма», «Һин – ғүмер ағыштарым», «Өфө йүкәләре», «Юҡҡа түгелдер», «Яңғыҙ аҡҡош күлдәрҙә» кеүек йөҙҙәрсә милли рухлы йырҙары халыҡ тарафынан йылы ҡабул ителде. Улар төрлө быуын йырсылары башҡарыуында әле лә популяр. Йырҙарын төрлө заманда Ринат Ибраһимов, Ғүмәр Әбделмәнов, Илфак Смаков, Фидан Ғафаров, Алһыу Сафина, Владимир Трошин башкара.
Мәжит Ғафури исемендәге Башҡорт дәүләт академия драма театрының, Стәрлетамаҡ һәм Сибай башҡорт театрҙарының 70-тән артыҡ спектаклен музыкаль яҡтан биҙәне. Шул иҫәптән «Тапшырылмаған хаттар» (Ғәҙе Ҡотой),  «Айһылыуҙың айлы кистәре» (Ибраһим Абдуллин), «Ташлама утты, Прометей» (Мостай Кәрим), «Ун өсөнсө председатель» (Азат Абдуллин). «Стәрлетамак» телевизион әкиәтенә һәм «Алтын атлы һыбайлы»  нәфис фильмына (Ю.Якушев менән, Мосфильм, 1980) музыка яҙа. «Ҡурай тураһында легенда» (1979), «Телһеҙ» балеттары; «Прометей» менән «Сибай» симфоник поэмалар; һуҡма(инструменттар) һәм синтезатор өсөн «Катастрофа, 4 июнь» (1989), «Нәҫел яҙыуы» ораторияһы (1974), «Башҡортостан» һәм «Ленин яҙын туған» кантаталары. 
1974 йылдан Рим Хәсәнов  СССР композиторҙар берлеге ағзаһы, шулай уҡ Рәсәй яҙыусылар берлеге ағзаһы.1978 йылдан һуң ирекле ижади эштә. 1994—1996 йылдарҙа Австралияла йәшәп ижад итә. Һуңғы ваҡыттарҙа Мәскәү ҡалаһында йәшәй.
            
 
 
 ","
	Кесе йома, 09 март 2017",Яңылыҡтар,Na
https://kulturarb.ru/ba/news/yaҙyusy-gүzәl-sitdiҡova-һәҙiә-dәүlәtshina-isemendәge-dәүlәt-premiyaһy-laureaty, Яҙыусы Гүзәл Ситдиҡова- Һәҙиә Дәүләтшина исемендәге дәүләт премияһы лауреаты ,Na,"

Башҡортостанда Һәҙиә Дәүләтшина исемендәге дәүләт премияһына дәғүә итеүселәр билдәле булды. Балалар һәм үҫмерҙәр өсөн әҙәбиәт, сәнғәт өлкәһендәге награда яҙыусы Гүзәл Ситдиҡоваға “Ҡолонсаҡ – арғымаҡ булыр бер саҡ” китабы өсөн бирелде. Премия йәш быуынды әҙәбиәт һәм сәнғәт әҫәрҙәре ярҙамында рухи-әхләҡи һәм патриотик тәрбиәләүҙә ҙур өлөш индерә. 
Балалар һәм үҫмерҙәр өсөн әҙәбиәт, сәнғәт өлкәһендәге Һәҙиә Дәүләтшина исемендәге республика дәүләт премияһы 2005 йылдың 1 октябрендә булдырылды. Ун ике  йыл эсендә абруйлы премияға лайыҡ булыусылар: Гөлфиә Юнысова, Факил Мырҙаҡаев, Кәтибә Кинйәбулатова, Сафуан Әлибаев, Әсхәл Әхмәт-Хужа.
Конкурста ете кеше ҡатнашҡан. Улар араһында шағирә Рәшиҙә Бик, яҙыусылар Гүзәл Ситдиҡова, Ринат Ноғоманов, Фәрзәнә Ғөбәйҙуллина.
 ","
	Кесе йома, 09 март 2017",Яңылыҡтар,Na
https://kulturarb.ru/ba/news/respublikabyҙҙyң-saғyu-sәhnә-jondoҙҙarynyң-bereһe-roza-akkuchukova-jөrәktәn-jөrәkkә-tamashaһyn-tәҡdim-itә, Республикабыҙҙың сағыу сәхнә йондоҙҙарының береһе Роза Аккучукова “Йөрәктән йөрәккә” тамашаһын тәҡдим итә ,Na,"

80-се - 90-сы йылдарҙағы хиттар: «Алтын балдаҡ», «Һин ултыртҡан муйыл», «Аҡҡоштар», «Йәшел яулыҡ», «Ромашкалар», «Ник йылмайҙын» йырҙарын йәнә бер ишетеп, уйҙарығыҙ менән йәшлек йылдарына ҡайтып, хәтирәләргә күмелгегеҙ килһә – 17 март Башҡорт дәүләт филармонияһына рәхим итегеҙ.
     Республикабыҙҙың сағыу сәхнә йондоҙҙарының береһе, үҙенсәлекле тауышы һәм репертуары лирик йырҙарға бай булыуы менән айырылып торған Башҡортостандың халыҡ артисы Роза Аккучукова яҙ ҡояшылай сағыу “Йөрәктән йөрәккә” тип исемләнгән  концертына саҡыра. 
Байрам кисәһенә эстрадабыҙҙың билдәле йондоҙҙары Гөлсөм Бикбулатова, Вилдан Яруллин, Зөлфиә Ҡудашева, Марсель Ҡотоев, Рөстәм Шаһыбалов, Йәмил Баймырҙин, Илшат Яхин һәм башҡалар ҡатнаша. Һеҙ яратып тыңлаған йырҙар менән бер рәттән, Роза Аккучукова башҡарыуында яңы йырҙар һәм яңы дуэттар көтөлә.
     Башҡортостандың халыҡ артисы Роза Аккучукова халыҡ һәм композитор йырҙарын башҡарыусы булараҡ популярлыҡ яулаған йырсы - ғүмере буйы бер мәҙәниәт усағы – филармонияға тоғролоғон һаҡлай. 
     «Бындай билдәле мәҙәниәт усағында эшләүем менән үҙемде бәхетле һанайым. Филармония бит ул-йыр-моң сығанағы. Ул минең ижади үҫешемдә мөһим роль уйнаны һәм уйнай»- ти Роза Аккучукова.

 ","
	Шишәмбе, 07 март 2017",Яңылыҡтар,Na
https://kulturarb.ru/ba/news/tiҙҙәn-vdnh-ekspo-kүrgәҙmә-zalynda-өfө-ladya-art-һөnәr-suvenirҙar-kүrgәҙmә-festivale-asyla, Тиҙҙән “ВДНХ-Экспо” күргәҙмә залында “Өфө-Ладья. Арт. Һөнәр. Сувенирҙар”  күргәҙмә-фестивале асыла ,Na,"

Тиҙҙән 29 - 31 март көндәре Өфө ҡалаһының  “ВДНХ-Экспо” күргәҙмә залында “Өфө-Ладья. Арт. Һөнәр. Сувенирҙар”  күргәҙмә-фестивале үҙ ишектәрен асасаҡ.
 Күргәҙмәне ойоштороусылар – БР сәнәғәт һәм инновацион сәйәсәт Министрлығы, БР Мәҙәниәт министрлығы, Сауҙа һәм һатып алыусылар хоҡуғын яҡлаусы дәүләт комитеты.
 Фестиваль халыҡ кәсептәрен, биҙәү-ҡулланма сәнғәтен, сувенир һәм бүләктәр эшләүҙе һаҡлау һәм үҫтереү маҡсатында ойошторола.
Халыҡ оҫталарының кәсебен тергеҙеү, таратыу маҡсатынан ойошторолған фестиваль өс көн дауамында барасаҡ. Республиканан ғына түгел, илдең башҡа төбәктәренән дә килгән һөнәрмәндәр бер-береһе менән аралашып, кәңәшләшеп, әйберҙәрен һатыуға сығарыу мәсьәләһе буйынса тәжрибә уртаҡлашасаҡ.
Сара халыҡтарҙың этник мәҙәниәтен һаҡлау, үҫтереү, халыҡ кәсептәре тауарҙарын эске һәм тышҡы баҙарҙа һатыу маҡсаттарын да үҙ эсенә ала. Биҙәү-ғәмәли сәнғәт оҫталары, кәсепселәр, сувенир етештереүселәр, рәссамдар, галеристар, профилле уҡыу йорттары ҡатнашыуы көтөлә. Күргәҙмәгә сит илдең төрлө төбәктәренән дә ҡатнашыусы вәкилдәр буласаҡ.
Йыл һайын күргәҙмәлә республикабыҙҙың бик күп  райондарынан һәм ҡалаларынан оҫта ҡуллы һөнәрмәндәр ҡул эштәрен тәҡдим итә. 
Күргәҙмә художестволы сүкеү, сәйлән үреү, селтәр бәйләү, кейеҙ баҫыу, халыҡ костюмы, мозаика, витраждар, быяланан, ағастан, металдан, таштан, тиренән яһалған художестволы әйберҙәрҙе үҙ эсенә ала. 

Гүзәл Багаева
 ","
	Шишәмбе, 07 март 2017",Яңылыҡтар,Na
https://kulturarb.ru/ba/news/bashҡortostan-milli-muzejyndaғy-hәtirәlәr-seltәre-kүrgәҙmәһenә-rәhim-itegeҙ, Башҡортостан Милли музейында “Хәтирәләр селтәре” күргәҙмәһе асылды ,Na,"

Март башында, йәғни 3 март көнө Башҡортостан Милли музейында Хәтирәләр селтәре исеме аҫтында үҙенсәлекле күргәҙмә асылды.
Селтәр күргәҙмәһе музейҙың  үҙенсәлекле шөғөлгә бағышланған тәүге проекттарының береһе. 
Рәсәй оҫталарының эштәре менән таныштырыу һәм селтәрҙең һуңғы 150 йылдағы тарихын сағылдырыу-күргәҙмәнең төп маҡсаттарының береһе.  
Күргәҙмәлә боронғо ҡул эштәре, заманса әйберҙәр ҙә урын алған. Улар араһында  ирланд техникаһы  буйынса эшләнгәндәре лә, энә  менән бәйләнгәндәре лә бар.  Залда барлығы 200 тирәһе ҡул эше урын урын алған. Селтәр әйберҙәр электән көнкүрештә лә киң ҡулланылған. Ҡул оҫталары карауаттар, өҫтәлдәр өсөн япмалар, ҡорғандар бәйләгән. Матур биҙәктәрҙән йыйылған күлдәктәр, альяпҡыстар, баш кеймдәре иһә кешегә зауыҡ, күркәмлек өҫтәй. Айырыуса яғалар киң ҡулланыш тапҡан, улар һәр кейемгә биҙәк, сағыулыҡ өҫтәй. Шуға күрә был шөғөлө йылдар дауамында юғалмай, яңынан-яңы элементтар менән байып килә.
Күргәҙмәне гүзәл заттар бик яратып ҡабул иткән, ҡул эштәре матурлыҡ та тыуҙыра, нервыларҙы ла тынысландыра, ти улар.

 ","
	Шишәмбе, 07 март 2017",Яңылыҡтар,Na
https://kulturarb.ru/ba/news/tujmazy-tatar-dәүlәt-teatry-eң-һyҙғanyp-yaңy-sәhnә-әҫәren-әҙerlәj, Туймазы татар дәүләт театры ең һыҙғанып яңы сәхнә әҫәрен әҙерләй  ,Na,"

Күптән түгел Туймазы театры ижад коллективы замана драматургы Валерий Шергинның “Колбаса. Фрагменттар.” тип исемләнгән пьесаһы буйынса яңы спектакль әҙерләй башланы. Буласак спектаклдең режиссеры—Екатеринбургта уңышлы эшләп килгән “Коляда-театрының” актеры, режиссер Антон Владимирович Бутаков.
 Театрҙың тап ошо сәхнә әҫәренә туҡталыуы осраҡлы түгел. 2016 йылда Туймазы театрында Замана драматургияһы һәм режиссураһы үҙәге ярҙамы менән тәүгеләрҙән булып йәш режиссерҙар лабораторияһы уҙған ине. Антон Бутаков “Колбаса.Фрагменттар.” әҫәренә эскиз яһап лабораторияла ҡатнашты. Йәш режиссерҙың эше тамашасылар тарафынан иң күп тауыш йыйған хеҙмәт булды. 
 Һүҙ уңайынан шуныһын да әйтмәй мөмкин түгел: Туймазы театры 2011 йылда танылған режиссер, актер, прозаик, драматург, сценарист К.Станиславский исемендәге Халыҡ-ара премия лауреаты, Россияның атҡаҙанған сәнғәт эшмәкәре Николай Коляданың әҫәре буйынса “Тю-тю, мөхәббәт йәки Тауыҡбаш” исемле комедия сәхнәләштергән ине. Ул спектакль үҙенең бик күп тамашасыларын тапты, Екатеринбургта уҙған «Коляда-PLAYS» Халыҡ-ара замана драматургияһы театр фестивалендә “Фестивалдең асышы” булараҡ танылды.
“Колбаса.Фрагменттар”ҙың авторы Валерий Шергин да, Антон Бутаков та Николай Владимирович Коляданың уҡыусылары. Тыуасаҡ спектаклгә дә матур яҙмыш юрайһы килә.
 
 ","
	Шишәмбе, 07 март 2017",Яңылыҡтар,Na
https://kulturarb.ru/ba/news/өfөlә-avtor-jyryn-үҫtereүgә-өlөsh-indergәn-өsөn-ikense-tapҡyr-kүңel-ҡyldary-premiyaһy-tapshyrylasaҡ, Өфөлә автор йырын үҫтереүгә өлөш индергән өсөн икенсе тапҡыр «Күңел ҡылдары» премияһы тапшырыласаҡ ,Na,"

«Башинформ» мәғлүмәт агентлығы хәбәр итеүенсә http://www.bashinform.ru/bash/968141/, Өфөлә 18 мартта автор йырын үҫтереүгә айырыуса өлөш индергән өсөн «Күңел ҡылдары» республика премияһын тапшырыу тантанаһы үтә. Сәхнәгә республикала һәм илебеҙҙә билдәле бард йырсылары, Өфө тамашасыһы һөйөүен яулап алған авторҙар һәм башҡарыусылар сығасаҡ, тип хәбәр итте ойоштороусылар – «Аҡ ҡарға» автор йыры клубы ағзалары.
Сара Октябрҙең 50 йыллығы урамы, 21 адресы буйынса Йәштәр һарайында (элекке «Юбилейлы» мәҙәниәт һарайында) киске 7-лә башлана.
«Күңел ҡылдары» премияһы тәү тапҡыр былтыр 19 мартта Йәштәр һарайында Наил Мәхмүтов китабының презентацияһы сиктәрендә уҙҙы.
Ул саҡта «Башҡортостан Республикаһында автор йырын үҫтереүгә өлөш индергән өсөн» номинацияһында биш кеше еңеүсе булды. Бына улар – «ДДТ» төркөмө лидеры Юрий Шевчук, Өфөнөң билдәле бард йырсылары Николай Грахов, Лев Малых, тарихсы һәм крайҙы өйрәнеүсе Сергей Круль һәм «Аҡ ҡарға» клубы президенты, Башҡортостан Республикаһы Нефть химияһы һәм эшкәртеү институты директоры Элшад Теләшев.
«Беҙҙә башҡорт бард йырында үҙенең «Оскары» юҡ. Бард өсөн иң символиклы ҡорал – ул гитара. Йыл һайын иң билдәле, уңышлы авторҙарға был премияны тапшырырға ҡарар иттек. Рәмил Бәҙәмшин уға «Күңел ҡылдары» тигән исем уйлап тапты. Тәүге премияны Юрий Шевчукка тапшырырға ҡарар иттек – ул беҙҙең иң билдәле бард йырсыбыҙ, уның ярҙамында Өфөнө беләләр», тине Наил Мәхмүтов.

 ","
	Шишәмбе, 07 март 2017",Яңылыҡтар,Na
https://kulturarb.ru/ba/news/ғafuri-rajonynda-lira-әhmәt-yaҡshybaevanyң-izhad-kisәһe-үtte, Ғафури районында Лира-Әхмәт Яҡшыбаеваның ижад кисәһе үтте ,Na,"

Күптән түгел билдәле яҙыусы, Рамаҙан Өмөтбаев, Жәлил Кейекбаев, Мөхәмәтша Буранғолов, исемендәге премиялар лауреаты, Башҡортостан һәм Рәсәй Яҙыусылар союзы ағзаһы, мәғариф ветераны Лира-Әхмәт Яҡшыбаева күркәм юбилейын билдәләне. 
 Лира Миңлеәхмәт ҡыҙының 70 йәшлек юбилейына арналған әҙәби кисә уның ижадын яҡын күреүселәрҙе йыйҙы. Сара йыр-моң, йәнле аралашыу менән үрелеп барҙы. Лира Миңлеәхмәт ҡыҙы менән әңгәмәләшеү бик ҡыҙыҡлы һәм әһәмиәтле булды. 
 Һәр яҙыусы әҙәбиәт донъяһында үҙ урынын яулай. Тормош тәжрибәһе, белеме, тарихи шәхестәр яҙмышын ентекле өйрәнеүе Лира Миңлеәхмәт ҡыҙының эҙәрмән рухлы ханым икәнлеген иҫбатлай. Әҙибә үҙ ижадында илһөйәрлек, телһөйәрлек, гуманлыҡ идеяларын яҡтырта. 
 Лира Яҡшыбаеваның ижад емештәре араһында атаҡлы төркиәтсе-ғалим, башҡорттар араһынан сыҡҡан беренсе фән докторы, профессор, яҙыусы Жәлил Кейекбаевтың яҡты иҫтәлегенә бағышланған «Һынауҙарҙан туҡылған яҙмыш» исемле, әҙәбиәт һөйөүселәр тарафынан йылы ҡабул ителгән китабы ла бар.

 ","
	Дүшәмбе, 06 март 2017",Яңылыҡтар,Na
https://kulturarb.ru/ba/news/hәjbullala-bildәle-ҡurajsy-sәjfulla-dilmөhәmәtovty-hөrmәtlәp-iҫkә-aldylar, Хәйбуллала билдәле ҡурайсы Сәйфулла Дилмөхәмәтовты хөрмәтләп иҫкә алдылар ,Na,"

Бөтә донъя башҡорттары ҡоролтайынан хәбәр итеүҙәренсә http://kurultay-ufa.ru Хәйбулла районының Тарих һәм тыуған яҡты өйрәнеү музейында арҙаҡлы ҡурайсы, халыҡ музыка ҡоралы – ҡурай эшләү оҫтаһы, Башҡорт АССР-ның атҡаҙанған мәҙәниәт хеҙмәткәре, Хәйбулла районының Почетлы гражданы Сәйфулла Ишҡәле улы Дилмөхәмәтовтың тыуыуына 85 йыл тулыуға арналған хәтер кисәһе үтте. Ошо уңайҙан ҡурайсыға арналған бай күргәҙмә лә асылды.
Сарала Сәйфулла Ишҡәле улы Дилмөхәмәтовтың улы Риф Дилмөхәмәтов,  мәҙәниәт идаралығы начальнигы Лариса Мәмбәтова,  1960-сы йылдарҙа райондың үҙешмәкәр сәнғәтендә әүҙем ҡатнашыусы, билдәле тарихсы Рәшит Насиров, район ҡурайсылар берекмәһе етәксеһе Илдар Юнысов, район башҡорттары ҡоролтайы етәксеһе Ғәни Бикбаев, ҡурайсылар, мәктәп балалары ҡатнашты.
Йылайыр районында тыуып үҫкән, әммә бар ғүмерен Хәйбулла районында ҡурай сәнғәтен үҫтереүгә  бағышлаған Сәйфулла Дилмөхәмәтовтың эштәрен  баһалап бөтөрөлөк түгел. Уның тынғыһыҙ хеҙмәт емеше булып районда ҡурайсыларҙың тотош бер династияһын үҫеп етте.
Сәйфулла Ишҡәле улы ижади уңыштары, әүҙем йәмәғәт эшмәкәрлеге өсөн «Башҡорт АССР-ның атҡаҙанған мәҙәниәт хеҙмәткәре» тигән маҡтаулы исемгә лайыҡ була.
Оҫтаның ҡурайҙары айырым иғтибарға лайыҡ. Республикала һәм унан ситтә Сәйфулла Дилмөхәмәтов эшләгән ҡурайҙар ҡурайсылар араһында ла, халыҡ араһында ла киң популярлыҡ яулай. Шуның өсөн уға 1987 йылда бөтә Союз халыҡ хужалығы уңыштары күргәҙмәһендә «Халыҡ инструменты – ҡурай эшләү оҫтаһы» тигән маҡтаулы исем бирелә.
Халыҡ оҫтаһы, ҡурайсы, педагог талантын ихтирам итеп, район етәкселеге Сәйфулла Дилмөхәмәтовҡа 1992 йылда «Хәйбулла районының почетлы гражданы» тигән исем бирә.
Сағыу шәхес Сәйфулла Ишҡәле улы 2004 йылдың 27 авгусында  арабыҙҙан китеп барҙы. Әммә уның яҡты иҫтәлеге халыҡ хәтерендә һаҡлана.
Йыл һайын Хәйбулла районында Сәйфулла Дилмөхәмәтов призына ҡурайсылар бәйгеһе үткәрелә. Район мәҙәниәте йортонда 2007 йылда уға таҡтаташ асылды.
Әйткәндәй, уның эше рухташтары тарафынан лайыҡлы дауам ителә. Хәйбуллалар ҡурай моңон һаҡлай. Йылдан-йыл рухлы, талантлы йәш ҡурайсыларыбыҙ үҙҙәренең сығыштары менән беҙҙе ҡыуандырып тора.
 
 ","
	Дүшәмбе, 06 март 2017",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatry-sәhnәһendә-premera-13-komediyaһy," Салауат башҡорт дәүләт драма театры сәхнәһендә премьера - ""№13"" комедияһы ",Na,"

Салауат башҡорт дәүләт драма театры артистары билдәле сит ил авторы Рей Куниҙың  ""№13"" исемле комедияһын сәхнәләштерә. Спектаклдең премьераһы  10,16,21 март көндәренә билдәләнгән.
Ҡуйыусы режиссер - Эдуард Шахов, рәссам – Нурия Ғәбиҙуллина (Башҡортостандың атҡаҙанған рәссамы), хореограф – Алина Мостаева.
Урыҫ теленә Михаил Мишин, башҡорт теленә Гөлнара Хәлфитдинова тәржемәһе.
Англия драматургы Рей Куниҙың ""№13"" әҫәре (оригинал исеме ""Out of Order"") 1991 йылда яҙылған. Был пьеса 1999 йылда британ критиктары менән ыңғай баһалана һәм Лоуренс Оливье премияһына лайыҡ була. 2000 йылда Европала иң шәп комедия тип таныла. 2001 йылда режиссер Владимир Машков ""№13"" әҫәрен А.П.Чехов исемендәге МХАТа сәхнәһендә ҡуя. 
«Спектаклдең сюжеты ябай. Британ премьер-министрының ярҙамсыһы Ричард Уилли үҙенең Джейн исемле секретаре менән ҡала ҡунаҡханаһының 13-сө һанлы бүлмәһендә аулаҡҡа ҡалалар. Һөйәркәләр ҡапыл был бүлмәлә үлек ир кәүҙәһен табалар.Күрәһең, ул тәҙрәгә ҡыҫылып ҡалған бур була. Көтмәгәндә килеп сыҡҡан был бәлә уларҙы хурлыҡҡа килтерергә мөмкин. Шуға күрә Ричард үҙенең ярҙамсыһы Джордж Пигден менән төрлөсә мәйетте йәшерергә тырышалар. Ләкин һәр бер эшләнгән аҙым хәлде бутай ғына. Ҡунаҡхананың идарасыһы, һуңынан Ричард Уиллиның ҡатыны, секретарь Джейндың көнсөл ире килеп кереүҙәре бөтөнләй хәлде хөртәйтә. Ә инде мәйеттең ҡапыл...Әлегә был сер булып ҡалһын...»

 ","
	Дүшәмбе, 06 март 2017",Яңылыҡтар,Na
https://kulturarb.ru/ba/news/өfөlә-ural-batyr-nәfis-filmynda-tөp-rolgә-kasting-iғlan-itelgәn, Өфөлә «Урал батыр» нәфис фильмында төп ролгә кастинг иғлан ителгән ,Na,"

Өфөлә «Урал батыр» тулы метражлы нәфис фильмында төп һәм башҡа ролдәргә кастинг иғлан ителгән. Ҡатнашыусылар 18-25 йәштә булырға тейеш, башҡорт телен белеү мотлаҡ. Кастинг 18 мартта көндөҙгө сәғәт 2-лә Башҡорт дәүләт филармонияһында уҙа.
«Урал батыр» нәфис фильмы быйыл башҡорт халыҡ эпосы мотивтары буйынса төшөрөлә. Сюжеттың нигеҙен Урал батырҙың кешеләрҙең именлеге өсөн героик көрәше тәшкил итә. Эпоста ваҡиғалар фантастик донъяла бара, унда ябай кешегә хас булмаған һәләткә эйә геройҙар бөйөк йәки насар ғәмәлдәр ҡыла.
«Фильмда изгелек һәм яуызлыҡ, йәшәү һәм үлем, үлемһеҙлек темалары төп урынды биләй. Эпостың төп темалары бөгөн дә актуаль. Фильм мөһим йәмәғәтселек, әхлаҡи һәм фәлсәфәүи темаларҙы күтәрә. Уларҙы асыу өсөн кино индустрияһының яңы саралары файҙаланыла», — тип һөйләне фильмдың авторы һәм продюсеры Гәүһәр Батталова.
Фильмды төшөрөү өсөн махсус рәүештә үҙенсәлекле кейемдәр тегеү, декорациялар — ер аҫты һәм һыу аҫты батшалыҡтарын ҡороу ҡаралған. Һуңынан улар республика музей залдары фондын тулыландырасаҡ. Кинотаҫма күбеһенсә Бөрйән районындағы Йылҡысыҡҡан күлендә, Шүлгәнташ мәмерйәһендә төшөрөлә. Фильмда башҡорт халыҡ уйындарын, йолаларын күрһәтеү күҙаллана. Кинотаҫма өсөн махсус рәүештә яңы бейеүҙәр ҡуйыла, яңы йырҙар ижад ителә башлаған.
Проект башҡорт телендә рус телендәге субтитрҙар менән эшләнә. Премьера 2018 йылға билдәләнгән. Уны бойомға ашырыу өсөн Башҡортостан Башлығының 13,5 миллион һумлыҡ гранты бүленгән.
Проекттың төп бурыстары: башҡорт халҡының уникаль «Урал батыр» эпосын популярлаштырыу, тамашасыларҙы боронғо башҡорттарҙың тормошо һәм көнкүреше менән таныштырыу, республика халҡының мәҙәни кимәлен күтәреү, «Урал батыр» эпосын халыҡ-ара кимәлгә сығарыу, нәфис фильмды инглиз теленә тәржемә итеү.
Сығанаҡ: http://www.bashinform.ru/bash/966439/

 ","
	Дүшәмбе, 06 март 2017",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһy-ber-kөndә-tөrlө-zhanrҙaғy-10-koncert-tәҡdim-itte, Башҡорт дәүләт филармонияһы  бер көндә төрлө жанрҙағы 10 КОНЦЕРТ тәҡдим итте ,Na,"

 4 март көнө Башҡорт дәүләт филармонияһында иң яҡшы көн үтте. Яҙҙың иң сағыу проекты NON-STOP режимында филармония марафоны классиканан алып джаз һәм этникаға тиклем, бер көндә төрлө жанрҙағы 10 концерт күрһәтте. Бындай киң сара баш ҡалабыҙҙа беренсе тапҡыр уҙғарылды, республикала тәүге тапҡыр ойошторолдо.
Х.Әхмәтов исемендәге Башҡорт дәүләт филармонияһының иң яҡшы көн марафонында мәҙәниәт усағының иң яҡшы солистары, коллективтары, ижади көстәре ҡатнашты.
 Байрамға килгән һәр тамашасыны үҙенсәлекле бүләктәр, викториналар, «йондоҙҙар» менән фотоға төштө һәм  көтөлмөгөн сюрприздар отто. Кескәй дуҫтарыбыҙ өсөн - төрлө уйындар һәм аниматорҙар менән осрашыу ойошторолдо.
   Музыкаль марафон Колонналы залда Ольга Даукаева етәкселегендәге «Бейеү араһында» оҫтаханаһы менән берлектә ҡуйылған «Күләгәләр моңо» эксклюзив проекты менән башланып китте. 
Музыка һөйөүселәр Орган залда ойошторолған «Музыканы бергә тыңлайбыҙ» проектын үҙ итте.
   Филармонияның балалар академияһы –«Салауат» бейеү студияһы һәм малайҙар капеллаһы үҙҙәренең сираттағы уңыштары менән шатландырҙы. 
  Ә  шиғриәт һәм моңло лирика һөйөүселәр  музыкаль-әҙәби лекторий артистары менән танышты.
Тамашасылар Он-лайн режимында Мәскәү филармонияһы Академия симфоник оркестры (дирижеры - Юрий Симонов) концертын ҡаранылар.
   Нестерев музейы менән берлектә ҡуйылған «Сәнғәт менән диалог» арт-проекты, Олег Киреев етәкселегендәге «Орлан» һәм «Балайка-бэнд» халыҡ ҡоралдары ансамблдәренең сығышы барыһын да хайран итте.

 ","
	Дүшәмбе, 06 март 2017",Яңылыҡтар,Na
https://kulturarb.ru/ba/news/eteҙ-өlgөrҙәr-mәrgәn-maһirҙar-ҡaras-sәsәn-isemendәge-jәjәnәn-uҡ-atyu-bәjgeһenә-jyjyna," Етеҙ-өлгөрҙәр, мәргән-маһирҙар Ҡарас сәсән исемендәге йәйәнән уҡ атыу бәйгеһенә йыйына ",Na,"

18 март көнө Учалы районының Уральск ҡасабаһында йәйәнән уҡ атыу  буйынса район турниры уҙғарыла.  Бәйге - сәсән һәм батыр (XVIII быуаттың урталарында йәшәгән, хәҙерге Учалы районы Наурыҙ ауылында тыуған, сығышы менән Тиләү ырыуынан) Ҡарас сәсән призына үткәрелә.
Бәйгеселәр башҡорт, төрөк, венгр, ҡырым-татар, инглиз-лонгбоу, корей, монгол, манжур, япон – юми, сармат, скиф, боронғо рус уҡтарынан  атасаҡтар.  Ойоштороусылар еңеүселәргә  дипломдар һәм бүләктәр әҙерләгән.
Бәйгелә ҡатнашырға теләүселәр түбәндәге электрон адресҡа 15 мартҡа тиклем Этот адрес электронной почты защищён от спам-ботов. У вас должен быть включен JavaScript для просмотра. ғаризалар ебәрергә тейеш. Белешмәләр өсөн телефон: 8347 (6-21-56, 6-15-44).
Ҡарас сәсән тураһында бик аҙ ғына мәғлүмәттәр һаҡланған. Риүәйәттәрҙә әйтелгәнсә, Ҡарас сәсән Ҡобағош сәсәндең бүләһе. Уның атаһы Ҡушкилде, бабаһы Көнбағыш, бабаһының атаһы Ҡобағош сәсән. Уның йәшәгән ере — Тамъян-Ҡатай яғы (хәҙерге Наурыҙ ауылы урыны). Атаһына оҡшап, Ҡарас батыр булған һәм уҡтан мәргән атҡан. Ҡаҙаҡ барымтасыларына ҡаршы барған, башҡорт яуҙарында ҡатнашҡан. Сәсәнлеге әсән халыҡ айырыуса яратҡан. Риүәйәттәрҙә уның сәсәнлек өлгөләре һаҡланған.
 Халыҡ телендә Ҡарастың сәсәнлегенә һәм батырлығына бәйле риүәйәт йәшәй.  Ваҡиға  1750 йылдарҙа бара: берҙән-бер көн йөҙләгән ҡаҙаҡ барымтасылары быларҙың йәйләүен баҫып, малдарын ҡыуып алып китә. Утыҙлап һыбай менән Ҡарас хан барымтасыларҙы ҡыуа сыға. Ҡыуып килгәнде күреп, ҡаҙаҡтарҙың өсәүһе айырылып артта ҡала, ҡалғандары мал менән китә. Ҡыуып барып, тауыш етерлек ергә еткәс, Ҡарас батыр ҡаҙаҡ батыры Аҡшаға үҙен танытып өндәшә, йылҡыларҙы ташлап китергә ҡуша.  Шунан Ҡарас батыр менән Аҡша батыр уҡ атышырға булалар, һәм икеһе ике арҡаға менеп баҫа.  Ҡарас, үҙенең мәргәнлеген белдерер өсөн, Аҡшаның уҡ һауытын ҡыйрата ата, ә уның үҙенә атҡан уғын һауала саҡта тотоп ала ла ҡалъянына һала. Һуңынан шул уҡ менән Аҡшаны атып йыға. Малдарын һалдырып алғас, Аҡша батырҙы ерләп, ҡайтып китә. 
1750 йылдарҙа Тамъян-Ҡатай кантоны Наурыҙ ауылы башҡорттарының төп аталары Айбағыш, Көнбағыш исемле ике бер туған булған. Айбағыштан Килдеш исемле атҡыс, мәргән тыуып заманында тиңһеҙ булған. Көнбағыштан Ҡушкилде тыуып, ул да атҡыс булған. Ҡушкилденән Ҡарас исемендә бер улан ҡалған. Ҡарас та, атаһы һымаҡ, уҡ-һаҙаҡҡа бирелеп, йәштән батырлыҡ, атҡыслыҡ исемен алып, һәр ваҡыт Килдеш батыр менән бергә яу ҡайтарып, яу сабып йөрөгән…



 ","
	Дүшәмбе, 06 март 2017",Яңылыҡтар,Na
https://kulturarb.ru/ba/news/һuҡyrҙar-өsөn-mahsus-kitaphanala-salauat-nizametdinovtyң-tormosh-һәm-izhad-yulyna-arnalғan-memorial-mөjөsh-asyldy, Һуҡырҙар өсөн махсус китапханала Салауат Низаметдиновтың тормош һәм ижад юлына арналған мемориаль мөйөш асылды ,Na,"

Һуҡырҙар өсөн Башҡортостан республика махсус китапханаһында бөйөк композитор, Д. Шостакович, Ғ. Сәләм исемендәге, халыҡ-ара “Филантроп” премиялары лауреаты Салауат Низаметдиновтың тормош һәм ижад юлына арналған мемориаль мөйөш ойошторолған. Китапхана сайтында виртуаль күргәҙмә менән танышырға мөмкин. https://www.youtube.com/watch?v=bQGoX9VWn5E&feature=youtu.be
Бар ғүмерен Салауат Низаметдиов музыкаға арнаған. Уның жанр диапазоны ифрат киң: опера, симфония, хор, романс, драма әҫәрҙәренә көйҙәр, эстрада йырҙары.
Композитор махсус китапхананың әүҙем уҡыусыһы ғына түгел, ә дуҫы ла ине, тип яҙалар Һуҡырҙар өсөн Башҡортостан республика махсус китапханаһы сайтында. Классика яратты, йәш шағирҙарҙың шиғырҙарын уҡыны, балалары өсөн мәктәп программаһы буйынса әсбаптар алды. Танылыу яулағас, китапханала уның ижад кисәләре уҙғарылды. 2003 йылда “Артылыу” (“Восхождение”) исеме аҫтында композиторҙың ижадына арналған тәүге электрон китап нәшер ителде. Уның йырҙарын, симфоник оркестр өсөн әҫәрҙәрен китапхана тауышландырылған вариантта әленән-әле сығарып торҙо. 50 йәшлек юбилейына тулы текстлы “Маэстро-50” биобиблиографик электрон күрһәткес, ә 55 йәшлек юбилейына “Һынмаған нота” (“Несломленная нота”) исемле күрһәткес сығарылды.
2013 йылда Л. Брайль шрифты буйынса һәм тауышландырылған вариантта Салауат Низаметдиновтың, Виктория Симонова менән берлектә яҙылған, “Тәүбә” (“Исповедь”) тигән хәтирәләр китабы баҫтырылды.
Салауат Низаметдинов ижады мәңгелек, композитор тураһындағы яҡты хәтирәләр һәм иҫтәлектәр беҙҙең күңелдәрҙә мәңге һаҡланыр.

 ","
	Йома, 03 март 2017",Яңылыҡтар,Na
https://kulturarb.ru/ba/news/өfөlә-bashҡort-ғailәһe-kөnө-matur-ғailә-il-ҡoto-tamashaһy-menәn-bildәlәnde, Өфөлә Башҡорт ғаиләһе көнө “Матур ғаилә – ил ҡото” тамашаһы менән билдәләнде ,Na,"

Бөтә донъя башҡорттары ҡоролтайы башҡарма комитеты 1 мартты башҡорт ғаиләһе көнө тип иғлан итте лә, был датаға арнап, йөкмәткеле саралар уҙғарылды.
“Матур ғаилә – ил ҡото” төбәк-ара форумы сигендә “Йәш быуынды тәрбиәләүҙә халыҡ педагогикаһының, диндең, халыҡ йолаларының, мәҙәниәттең һәм әҙәбиәттең роле” темаһына арналған “түңәрәк өҫтәл” ойошторолдо. Унда ғалимдар, уҡытыусылар, республика төбәктәренән килгән ата-әсәләр, ҡоролтай рәйестәре ҡатнашты. Һөйләшеү темаһы атамаһынан уҡ күренеүенсә, тәрбиә алымдары йәшәйешебеҙҙең төрлө өлкәһенә бәйле. Киләсәктә бындай саралар үткәреүҙе йолаға әүерелдереү ҙә үҙ емешен бирмәй ҡалмаҫ, тип ышанғы килә.
“Башҡортостан” дәүләт концерт залында үткән кисә иһә ысын мәғәнәһендә халыҡҡа байрам бүләк итте. Фойела Салауат, Иглин, Әбйәлил, Әлшәй райондары, Өфө ҡалаһы оҫталары, һөнәрмәндәренең эштәре – шәлдәр, милли кейемдәр, быймалар, балаҫтар, ҡортсолоҡ продукцияһы, сувенирҙар ҡуйылған. Ошонда уҡ төрлө ҡумыҙ, ҡурай теҙеп һалғандар. Был бай коллекциялар янынан ҡабат-ҡабат үтһәң дә, ҡарап туйырлыҡ түгел. Беҙҙе һоҡландырыусылар алда булған икән әле. Сәхнәгә сыҡты улар, шул иҫәптә ғаилә ҡиммәттәренә арналған “Етегән” конкурсы еңеүселәре лә.
Башҡорт ғаиләһе көнөндәге был сараны Бөтә донъя башҡорттары ҡоролтайы Башҡарма комитеты Башҡорт дәүләт университеты, БР Мәғариф һәм Мәҙәниәт министрлыҡтары менән берлектә “Матур ғаилә – ил ҡото” төбәк-ара форумы – халыҡ рухи йыйыны булараҡ ойошторорҙо. Ҡоролтайҙың ғаилә институтын тергеҙеүгә йүнәлтелгән был эшен хупларға ғына ҡала.
– Беҙ Башҡорт ғаиләһе көнөн юҡҡа ғына булдырманыҡ. Ғаиләнең әһәмиәте, беҙҙең тормоштағы роле баһалап бөткөһөҙ. Халҡыбыҙҙың матур ғаиләләрен барлау, күрһәтеү, тәжрибә уртаҡлашыу артабан да дауам итәсәк. Киләсәктә ырыуҙарыбыҙҙың матур ғаиләләре менән дә таныштырасаҡбыҙ. Бындай саралар фестиваль рәүешендә үткәрергә ниәтләйбеҙ, – тине Бөтә донъя башҡорттары ҡоролтайының башҡарма комитеты рәйесе Әмир Ишемғолов.
Башҡортостан Республикаһының Дәүләт Йыйылышы – Ҡоролтай депутаты Йомабикә Ильясова ла байрамды хуплап, Башҡортостаныбыҙҙың төрлө район-ҡалаһынан килгән ғаиләләрҙе тәбрикләне, республика парламентында ғаиләне, әсәлекте, балалыҡты һаҡлау буйынса ла күп эштәр башҡарылғанын һөйләп үтте.
Әлбиттә, беҙҙең Башҡортостаныбыҙҙа лайыҡлы йәшәүсе ғаиләләр бик күп. Улар төбәгебеҙ үҫешенә, ҡаҙаныштарына үҙ өлөшөн индерә. Был юлы сәхнәгә шундайҙарҙың бер нисәүһе сыҡты.
Ишембайҙан Илшат Хафизов ғаиләһе. Ғаилә башлығы ҡала диниә назаратының хаж бүлеге етәксеһе, имам-мөхтәсиб. Был ғаиләлә һигеҙ бала үҫә. Уларҙы күреү менән тарихта ҡалған ысын башҡорт ғаиләһе иҫкә төштө – ишле, иманлы, тәрбиәле, ата-әсәһенә, ололарға  ихтирамлы. Хафизовтарҙы тулы мәғәнәһендә өлгө итеп ҡуйырға кәрәк. Илшат замандашыбыҙҙың бер аҡыллы һүҙе иғтибарға лайыҡ, үҙ-үҙенә ҡул һалыусылар тураһында әйтте ул, көн үҙәгендә торған проблема бит:
– Ғибәҙәт ҡылған һайын кешенең рухы нығына. Диндән алыҫ булған кешеләр көсһөҙ була, үҙ-үҙҙәренә ҡул һалыусылар ҙа бар. Аҙ ғына ҡыйынлыҡ булһынмы, тота ла аҫылына. Хатта сысҡан да үҙ-үҙенә ҡул һалмай, ҡуян да бер ҡасан да үҙ-үҙенә ҡул һалмай. Ә үҙ ғүмерҙәрен өҙөүсе кешеләрҙең рухы ҡуяндыҡына ҡарағанда ла ҡурҡағыраҡ. Кеше ни тиклем динле булһа, уның рухы арыҫландай була, проблемаларҙы еңеп сыға алырлыҡ көс таба.
Аңлағанға – ишара, йәмәғәт.
Сәхнәгә сыҡҡан сираттағы ғаилә күптәргә таныш. Улар – Мәсетле районынан Зәйнетдиновтар. Виртуоз ҡумыҙсы, башҡорт милли музыка ҡоралын донъяға таратып йөрөүсе Миндеғәфүр Зәйнетдиновҡа ғүмер генә түгел, ә һәләт тә, тәрбиә лә, рух та биргән ғаилә. Сығып, ҡумыҙҙа, ҡурайҙа уйнап, дәртле бейеүҙәре-йырҙары менән тамашасыны тағы бер тапҡыр һоҡландырҙы  улар. Баҡһаң, ғаилә ансамблендә 30-ҙан ашыу музыка ҡоралында уйнайҙар икән. “Әле Ғәфүргә еткермәгәнбеҙ, ул үҙе генә 40 төрҙә уйнай”, – тинеләр.
Тағы бер йыр-моң яратыусы йорт, төрлө фестиваль лауреаттары  – Илеш районы Айыу ауылынан Сәғит уҙаман Муллахмәтов ғаиләһе. Династия башлығы Сәғит Муллахмәт улы 46 йыл ғүмерен балалар тәрбиәләүгә һәм уҡытыуға бағышлаған педагогик хеҙмәт ветераны. Уның тормош юлдашы Венера Нәғим ҡыҙы ла халыҡ мәғарифы отличнигы. Биш балаһынан бер нисәүһе ата-әсәһе һөнәрен һайлаған. Был ғаиләгә былтыр “Ғаиләгә тоғролоҡ һәм мөхәббәт” миҙалы тапшырылған.
Артабан Әбйәлил оҫталары менән таныштыҡ. Асҡарҙан Баймырҙиндарҙы быймасылар, тип әйтһәк тә була, кейеҙселәр, тип тә. Ҡыҫҡаһы, йүнселдәр. Улар кейеҙҙән тирмә эшләй, аяҡ һәм өҫ кейемдәре, балаҫ, түшәктәр баҫа.
– 2012 йылда атайым Рафиҡ Ҡөҙрәт улы менән эш башлап ебәрҙек. Мал-тыуар ҙа аҫрайбыҙ, умартасылыҡ менән дә шөғөлләнәбеҙ, баҡсабыҙ ҙа бай ғына – тип һөйләне эшҡыуар Йәмил Баймырҙин атаһы, әсәһе менән сәхнәгә сыҡҡас.
– Бергәләп эшләнгән эш кенә матур, һөҙөмтәле килеп сыға, – тип улының һүҙен ҡеүәтләне әсәһе лә.
Иглин районының Түбәнге Ләмәҙ ауылынан да тырыш ғаилә килгән. Әфғәт Хәлитов ата-бабаларының кәсебен дауам итә – ҡортсо ул. Ғаилә республикала ғына түгел, ә Санкт-Петербург, Мәскәү ҡалаларында бал етештереүселәр фестивалдәрендә миҙалдар яулай, уларҙың умарталығы продукцияһын үҙебеҙҙән тыш, сит илдәрҙән дә килеп алалар. Нәзимә апай әйтеүенсә, улар ауылда хәләл тауар һатыу менән шөғөлләнә, башҡа эшҡыуарҙарға ла шуны теләй.
Бөрйән районының Ҡыпсаҡ (Әбделмәмбәт) ауылынан Боҫҡоновтар республикала спортсы ғаилә булараҡ таныш. Уҡытыусы Зиннур Боҫҡоновтоң күпме уҡыусыһы ил буйлап төрлө ярыш-чемпионатта еңеү яулап ҡайтты икән?! Был юлы иһә уның балалары шаҡ ҡатырҙы. Улар ҙа – чемпиондар. Ҡыҙы Алина (Өфөлә БДАУ студенты) менән улы Батырша (7-се класта уҡый) ҡулында герҙы ҡар тубы һымаҡ уйната башламаһынмы! Әсәһе Гүзәл янында торған бәләкәй Абдулазиз да, мин дә булдырам, тигәндәй уҡталып-уҡталып ҡуйҙы хатта.
Һәм сәхнәлә – Баймаҡтан Аралбаевтар. Таныш фамилиямы? Буранбайҙан, тип тә өҫтәһәк, беҙҙең күп уҡыусыларыбыҙ, беләбеҙ, беләбеҙ, тиер. Ауылдағы иң абруйлы ғаиләләрҙең береһе сәхнә тултырып сығып баҫҡан Таңһылыу һәм Фәррәх Аралбаевтарҙың йырсылары йырлап ебәрһә, бейеүселәре бейеүгә төшһә, ҡурайсылары ҡурайҙа һыҙҙырһа, уларға ҡушылып, уларҙың араһына инеп китке килә. 60 йыл бергә тормош көткән бабай менән инәйгә оҙон ғүмер, ныҡлы һаулыҡ теләйбеҙ.
Бына шундай ғаиләләр күп беҙҙә! Уларҙы белеп, шундайҙар өлгөһөндә йәшәһәк, башҡорттан да көслөрәк, башҡорттан да ишлерәк һәм байыраҡ милләт булыр инеме икән?! Һис һүҙһеҙ, бөтәһе лә үрҙә телгә алынған ғаиләләр кеүек лайыҡлы йәшәй ала.
Байрамдан бөтәһе лә ҡәнәғәт таралышты. Фәһем алдыҡ, илһамландыҡ. Һоҡландыҡ, дәртләндек. Әйткәндәй, шундай матур тамаша ҡороусыларға – сценарий авторы Сәрүәр Суринаға, режиссеры Әлмира Ҡыуатоваға, кисәне йыр-моң, бейеү менән биҙәүселәргә, алып барыусыларға рәхмәт әйтмәйенсә булмай. Афарин, милләттәштәр!
 
Сығанаҡ: http://kurultay-ufa.ru
 ","
	Йома, 03 март 2017",Яңылыҡтар,Na
https://kulturarb.ru/ba/news/bөgөn-өfөlә-fin-uғyr-halyҡtary-associaciyaһy-bөtә-rәsәj-jәmәғәt-ojoshmaһynyң-prezidium-ultyryshy-үtә, Бөгөн Өфөлә “Фин-уғыр халыҡтары ассоциацияһы” Бөтә Рәсәй йәмәғәт ойошмаһының Президиум ултырышы үтә ,Na,"

Бөгөн Өфөлә “Фин-уғыр халыҡтары ассоциацияһы” Бөтә Рәсәй йәмәғәт ойошмаһының Президиум ултырышы уҙа. 
 Сарала дәүләт һәм урындағы власть органы вәкилдәре, милли-мәҙәни йәмәғәт берләшмә етәкселәре ҡатнаша.  Көн тәртибендә - Фин-уғыр халыҡтарының этно-мәҙәни байлығын һаҡлау, ил кимәлендә уҙасаҡ съезға әҙерлек кеүек мөһим темалар ҡараласаҡ.
Башҡортостанда мари, удмурт, мордва халыҡтарының милли-мәҙәни үҙәктәре эшләп килә, фин-уғыр халыҡтары фестивалдәре уҙғарылып тора. Күркәм саралар Башҡортостандың төньяҡ-көнбайыш райондарында йәшәүсе марый, удмурт, мордва халыҡтарының көтөп алған байрамына әүерелгән. Мәҙәни саралар «Рәсәй мәҙәниәте» маҡсатлы федераль программаһына ярашлы үткәрелә.
 Фин-уғыр халыҡтарының бай мәҙәниәтен, тарихын, ғөрөф-ғәҙәттәрен, йолаларын сағылдырған фестивалдәр, күргәҙмәләр тарихи тамырҙарҙы онотмаҫҡа, быуындан-быуынға тапшырырға ярҙам итә.  Башҡортостанда фин-уғыр халыҡтарының тарихи-мәҙәни ҡомартҡыларын, йолаларын һаҡлауға ныҡлы иғтибар бирелә,йәш быуын ата-бабаларының ғөрөф-ғәҙәттәрен, телен йәштәргә тапшырыу өҫтөндә етди эш алып бара. 
Гүзәл Багаева
 ","
	Йома, 03 март 2017",Яңылыҡтар,Na
https://kulturarb.ru/ba/news/bөgөn-bildәle-kompozitor-kүp-һanly-muzykal-әҫәrҙәr-avtory-salauat-nizametdinovtyң-tyuyuyna-60-jyl," Бөгөн билдәле композитор, күп һанлы музыкаль әҫәрҙәр авторы Салауат Низаметдиновтың тыуыуына 60 йыл ",Na,"

Бөгөн билдәле композитор, күп һанлы музыкаль әҫәрҙәр авторы Салауат Низаметдиновтың тыуыуына 60 йыл. Ҡыҙғанысҡа ҡаршы  ижадтың иң бейек үрҙәренә  өлгәшеүсе моң эйәһе арабыҙҙа юҡ инде, әммә уның йырҙары халыҡ күңелендә йәшәй һәм йәшәйәсәк.Ул иҫ киткес ишетеү һәм тойоу һәләтенә эйә ине, тип хәтерләйҙәр замандаштары.
Салауат Низаметдинов күп һанлы музыкаль әҫәрҙәр авторы. Салауат Әхмәҙи улына етди сире ижадта бейек үрҙәргә өлгәшеүҙә һис тә ҡамасауламай. Ул бала саҡтан һуҡыр, әммә иҫ киткес ишетеү һәм тойоу һәләтенә эйә. Интуицияһы ярҙам итә.
Салауат Низаметдинов Учалы районының Миндәк ҡасабаһында тыуған. Өфөлә махсуслаштырылған мәктәпте тамамлай, унда тынлы оркестрҙа уйнай. Профессиональ белемде Өфө сәнғәт институтында ала, шунан һуң СССР Композиторҙар союзы ағзалығына ҡабул ителә.
Студент йылдарында уҡ Салауат Прагала Халыҡ-ара конкурста еңеү яулай. «Салауат Юлаев менән һөйләшеү» вокаль симфонияһы Чехословакияла Халыҡ-ара конкурста һәм Мәскәүҙә Халыҡ хужалығы ҡаҙаныштары күргәҙмәһенең Алтын миҙалы менән билдәләнә.
2006 йылда «Memento» операһы композиторға «Филантроп» халыҡ-ара конкурсының беренсе премияһы лауреаты, 2007 йылда Дмитрий Шостакович исемендәге Рәсәй Композиторҙар союзы премияһы лауреаты тип танылды.
Салауат Низаметдинов төрлө планлы композитор булыуға ҡарамаҫтан, уға опера яҡын була. Маэстроға  опера өҫтөндә эшләү ҙур хеҙмәт, ваҡыт һәм көс талап иткән, әммә һәр секунд  композиторға шатлыҡ һәм ҡәнәғәтлек килтергән.
Гүзәл Багаева
 ","
	Йома, 03 март 2017",Яңылыҡтар,Na
https://kulturarb.ru/ba/news/өfөlә-etәkse-ҡatyn-ҡyҙ-jөҙө-fotokүrgәҙmәһe-asyldy, Өфөлә «Етәксе ҡатын-ҡыҙ йөҙө» фотокүргәҙмәһе асылды ,Na,"

Өфө ҡалаһының ВДНХ-ЭКСПО комплексында асылған ««Етәксе ҡатын-ҡыҙ йөҙө» исемле фотокүргәҙмә - сағыу һәм ҡыҙыҡлы проекттарһың береһелер, моғайын. 
Күргәҙмәлә власть органдарында эшләүсе министрҙар,төбәк идара ойошмаларын етәкләүселәр,  Дәүләт Йыйылышы - Ҡоролтай һәм ҡала советы  депутаттары, сәйәсмән ҡатын-ҡыҙҙарҙың  портреттары ҡуйылған. 
Фотоһүрәттәрҙә:  Рәсәй Дәүләт Думаһы депутаты Рима Баталова , Рузалия Хисмәтуллина, Эльвира Айытҡолова, Башҡортостан татарҙарының милли-мәҙәни автономияһы рәйесе Рима Үтәшева, «Ағиҙел» башҡорт художество кәсептәре директоры Зөһрә Исмәғилева, Өфө ҡала Советы депутаты, «Бөтә Өфө» телекомпанияһы директоры Алина Сөләймәнова, хеҙмәт һәм халыҡты социаль яҡлау министры Ленара Иванова.
Проект авторы Ләйсән Мортазинаның объективы нәзәкәтле, хисле  һәм көслө ихтыярлы була алған ҡатын-ҡыҙҙарҙы һынландырған. Ижадсы киләсәктә  арҙаҡлы ҡатын-ҡыҙҙарыбыҙҙан торған   йөҙләгән шәхесте сағылдырған галерея ла асырға ниәтләнә. 
Фотокүргәҙмә  йыл аҙағына тиклем  барасаҡ.

 ","
	Йома, 03 март 2017",Яңылыҡтар,Na
https://kulturarb.ru/ba/news/өfөlә-aksakov-premiyaһyna-eshtәr-ҡabul-itelә-bashlany, Өфөлә Аксаков премияһына эштәр ҡабул ителә башланы ,Na,"

Өфө ҡала советы хәбәр итеүенсә, Өфөлә Аксаков премияһына эштәр ҡабул ителә башлаған.  Конкурстың талаптары буйынса бәйгелә юғары һәм урта уҡыу йорттары студенттары ҡатнашыу мөмкинлегенә эйә.
 Ғилми-ижади эштәр 1 сентябргә тиклем ҡабул ителә. Конкурста еңгән юғары уҡыу йорто студенттарына – 10, урта уҡыу йортонда белем алыусыларға 8 мең һум күләмендә премия тапшырыу ҡаралған. Сентябрь айында Халыҡ-ара Аксаков байрамы барышында лауреаттарҙы бүләкләү тантанаһы үтәсәк.
Мәғлүмәт өсөн: Сергей Тимофеевич Аксаков — Өфө ҡалаһында тыуған танылған урыҫ яҙыусыһы, дәүләт эшмәкәре, әҙәбиәт һәм театр тәнҡитсеһе.
Аксаков Сергей Тимофеевич улы 1791 йылдың 20 сентябрҙә Өфөлә тыуған.
Бала сағы Өфөлә һәм Ырымбур губернаһы Боғорослан өйәҙендә нәҫелдән нәҫелгә күсә килгән Яңы Аксаков имениеһында (Ырымбур өлкәһе Боғорослан районы Аксаков ауылы) үтә.
Уның әҫәрҙәренә мемуар теүәллек, көнкүреште тәнҡитле һүрәтләү, хикәйәләүҙең ябайлығы һәм тәбиғилеге хас. Яҙыусының ҡабатланмаҫ стилен билдәләгән «Буран» (1834) очеркы Аксаков 30‑сы йылдарҙың әҙәби тормошо өсөн ҙур ваҡиға була. Очерк артабанғы «Балыҡ ҡармаҡлау хаҡында яҙмалар» (Записки об уженье, 1847), «Ырымбур губернаһының мылтыҡлы һунарсыһы яҙмалары» (Записки ружейного охотника Оренбургской губернии, 1852), «Төрлө һунарҙар хаҡында һунарсы хикәйәләре һәм хәтирәләре» (Рассказы и воспоминания охотника о разных охотах, 1855) һәм тәбиғәт тураһындағы башҡа әҫәрҙәрҙең прологы булып тора. Аксаков мираҫында төп урынды «Ғаилә йылъяҙмаһы» (Семейная хроника, 1856) һәм «Багров ейәненең балалыҡ йылдары» (Детские годы Багрова-внука, 1858; Н.Иҙелбай, Я.Найманов, Ф.Рамаҙанова тәржемәһе, 1959) автобиографик повестары биләй, унда автор, Багровтар ғаиләһенең өс быуыны тарихына таянып, XVIII быуат аҙағында алпауыттар көнкүрешенең киң панорамаһын тергеҙә, крепостной тәртиптең боҙоҡлоғон күрһәтә. Уның әҫәрҙәренең теле йәнле һөйләү телмәренең сағыулығы, ябайлығы һәм тасуирилығы менән айырылып тора. Аксаков ысынбарлыҡты уның матдилығында, ғәҙәтилегендә сағылдыра.
Аксаков иҫтәлегенә Өфөлә Аксаков халыҡ йорто төҙөлгән, яҙыусының йорт-музейы асылған. Әҙиптең исеме Өфөнөң иң боронғо ҡала баҡсаларының береһенә, киң танылған исемендәге шифаханаға, Өфө, Стәрлетамаҡ, Белорет, Күмертау, Мәләүез, Октябрьский ҡалалары һәм республикалағы ҡайһы бер ауыл урамдарына бирелгән.
Өфөлә һәм Башҡортостандың Бәләбәй районы Надеждино ауылында Аксаковҡа һәйкәлдәр ҡуйылған. Уның исемендәге премия, Аксаков фонды булдырылған.

 ","
	Йома, 03 март 2017",Яңылыҡтар,Na
https://kulturarb.ru/ba/news/bөgөn-tamyr-balalar-telekanaly-25-jәshen-bildәlәj,"  Бөгөн ""Тамыр"" балалар телеканалы 25 йәшен билдәләй ",Na,"

2 март - ""Башҡортостан"" дәүләт телерадио компанияһының ""Тамыр"" балалар телеканалы 25 йәш. Байрам уңайынан бөгөн Башҡортостан юлдаш телевидениеһында балалар көнө иғлан ителгән. Көн дауамында ""Тамыр""ҙың иң яҡшы проекттары менән танышырға  мөмкин. БСТ-ның бөтә программаларын,тип әйтерлек малайҙар һәм ҡыҙҙар алып бара.  «Тамыр» теүәл 25 йыл элек «Сәңгелдәк» тапшырыуы менән эфирға сыға башлай. Студияның даны республиканан ситтә лә киң билдәле. Ижади коллективтың Рәсәй, халыҡ-ара кимәлдә үткәрелгән сараларҙа ҡатнашып, гел генә еңеү яулауы ла был турала һөйләй.
25 йыл эсендә йөҙләгән ҡыҙ һәм малайҙар үҙҙәренең бала саҡ хыялын тормошҡа ашырып, профессиональ актер, радио һәм телевидение тапшырыуҙары алып барыусылары булып китә алды. Бөгөн дә балалар, тиҫтә йылдар элек кеүек үк, яңы проект авторҙаштары, сценарийҙарға илһамландырыусылар.
 Бөгөн шулай уҡ телеканалдың юбилейы уңайынан Башҡортостан юлдаш телевидениеһында үҫмерҙәр  «Интервью» һәм «Телеүҙәк» программаларын алып барасаҡ. Артабан «Тамыр»ҙарҙың юбилей саралары  Өфөнөң «Родина» кинотеатрында дауам итә. Унда мөмкинлектәре сикләнгән балалар өсөн фильм күрһәтеләсәк. Байрам ҡаланың күңел асыу үҙәктәренең береһендә күңелле мәктәп дискотекаһы менән тамамланасаҡ.
 ","
	Кесе йома, 02 март 2017",Яңылыҡтар,Na
https://kulturarb.ru/ba/news/mәҙәniәt-өlkәһendә-respublika-bashlyғy-grantyna-ejә-bulyusy-proekttar-isemlege-bildәle, Мәҙәниәт өлкәһендә Республика Башлығы грантына эйә булыусы проекттар исемлеге билдәле ,Na,"

Башҡортостанда мәҙәниәт өлкәһендә Республика Башлығы грантына эйә булған проекттар исемлеге билдәле булды.
Исемлектә 16 ижади коллектив:  Башҡорт дәүләт опера һәм балет театры “Рус дуэты – опера һәм балет” проекты.
 “Урал батыр” нәфис фильмы өсөн “Ватан” телекомпанияһы 13 миллион ярым һумлыҡ грант аласаҡ. Милли симфоник оркестр, Мәжит Ғафури исемендәге Башҡорт академия драма театры, “Берҙәмлек” халыҡ-ара милли мәҙәниәттәр фестивале, башҡорт милли музыка ҡоралдарын тергеҙеү проекты, Башҡортостан Милли музыка ҡоралдары оркестры, район һәм ҡалаларҙа фольклор барамдары ойоштороу, “АРТ-Өфө” сәнғәт форумы 9 миллионлыҡ гранттарға эйә булды.
 Шулай уҡ “Көмөш Аҡбуҙат” халыҡ-ара милли һәм этник кинофестивале, Нариман Сабитов исемендәге халыҡ-ара музыкант-башҡарыусылар конкурсын уҙғарыу өсөн 4 миллион ярым һум бүленгән.  Гранттар алыусылар исемлегендә шулай уҡ Зәйнәб Биишева исемендәге “Китап” нәшриәте, Заһир Исмәғилев исемендәге Өфө дәүләт сәнғәт институты, Рудольф Нуриев исемендәге Башҡорт хореография коллежды, Хөсәйен Әхмәтов исемендәге Башҡорт дәүләт филармонияһы һәм башҡа ижади коллективтар бар. 

 ","
	Кесе йома, 02 март 2017",Яңылыҡтар,Na
https://kulturarb.ru/ba/news/өfөlә-tәүge-tapҡyr-bashҡort-ғailәһe-kөnө-үtte, Өфөлә тәүге тапҡыр Башҡорт ғаиләһе көнө үтте  ,Na,"

Бөтә донъя башҡорттары ҡоролтайы Башҡарма комитеты тәҡдиме буйынса ул быйыл тәүгә билдәләнде. Ошо уңайҙан Өфөлә «Матур ғаилә - ил ҡото» тип исемләнгән түңәрәк өҫтәл, унан һуң «Башҡортостан» дәүләт концерт залында ҙур байрам тамашаһы ойошторолдо. Фойела республика оҫталарының эштәренән торған бай күргәҙмә лә эшләне.
Сихри моңло ҡумыҙ сыңын артабан башҡорт халҡының милли уйын ҡоралы - әһаңле ҡурай алмаштыра. «Башҡорт ғаиләһе көнө» сиктәрендә ойошторолған бай һәм үҙенсәлекле күргәҙмә аҫаба халыҡтың үткәнен һәм бөгөнгөһөн сағылдырҙы. Әлшәй районынан килгән Сәүиә Муллағәлиева сараға аҫалы балаҫтарын сығарған.  Замансалаштырылған милли кейемдәр ҙә иғтибарҙан ситтә ҡалманы. Әбйәлил ҡыҙҙары Әлфиә менән Гөлфиә Хамматоваларҙың мәҫәлән, милли кейем өлгөләренән ойошторған күргәҙмәһе янында халыҡ күп йыйылған. Белорет ҡыҙы, Федоровка районы килене Хәлисә Багаева иһә һаҡал, селтәрҙәрен тәҡдим иткән. Сара республика район-ҡалаларында йәшәүсе абруйлы, башҡаларға өлгө булырҙай башҡорт ғаиләләрен билдәләп үтеү яғынан әһәмиәтле булды. Сәхнә түренә күтәрелгән һәр ғаилә һоҡланғыс. Сәйәсәттән спорт өлкәһенә тиклем ихтирам ҡаҙанған. Тәүге тапҡыр ойошторолған байрам тик бының менән генә сикләнмәйәсәк, киләһе йыл «Башҡорт ғаиләһе көнөн» ырыуҙар йыйыны кимәленә тиклем күтәреүҙе иҫәп тота ойоштороусылар.  Ә ысынында иһә башҡорт ғаиләһе ниндәй булырға тейеш? Был һорау күптәрҙә ҡыҙыҡһындыралыр... Ғалим Әнүәр Әсфәндиәров башҡорт ғаиләһенең асылын, йәшәү рәүешен өйрәнгән. Ғилми эштәре аша борон-борондан милләтебеҙҙең йорт усаҡтарында йолалар һаҡланыуын, атай абруйы, әсәй наҙы, балалар ҡәҙере, өлкәндәр аҡылы, йәштәр айбарлығын белергә һәм өйрәнергә мөмкин. «Матур ғаилә - ил күрке» исеме аҫтында «Башҡорт ғаиләһе көнө» үҙ маҡсатына иреште, ти ойоштороусылар. Йолаға нигеҙ һалынды, Хөкүмәт яғынан да ҙур хуплау тапты. Хәҙер республика, унан бигерәк Рәсәйҙең төрлө төбәктәрендә йәшәүсе милләттәштәребеҙ башланғысты күтәреп алып, әсә теленә иғтибарҙы көсәйтеп, иманлы башҡорт ғаиләләрен ишәйтеү бурысы ҡала.
Сығанаҡ: http://tv-rb.ru/bash/novosti/m-ni-t/b-g-n-bash-ort-ail-e-k-n/

 ","
	Кесе йома, 02 март 2017",Яңылыҡтар,Na
https://kulturarb.ru/ba/news/jәsh-talanttarҙyң-tәүge-iҗad-emeshe, Йәш таланттарҙың тәүге иҗад емеше ,Na,"

2016 йылдың октябрь айынан алып, Туймазы татар дәүләт драма театрында балалар студияһы эшләп килә. Студияла үткән дәрестәр һөйләм оҫталығын яҡшыртыуға (ауаздарҙы дөрөҫ, асыҡ итеп әйтеү, ижеккә һәм һөйләмдәге һүҙгә дөрөҫ баҫым ҡуйыу, тейешле интонация табыу һ.б.), әҙәби һөйләм ҡағиҙәләрен төшөндөреүгә, фекерләү һәләтен үҫтереүгә йүнәлтелә. Тәжрибәле актерҙар йәш таланттарға нисәмә йылдар дауамында бер туҡтауһыҙ сәхнәлә эшләү һөҙөмтәҙендә үҙҙәрендә тупланған сәхнә оҫталығы серҙәрен аса.
 Студияла даими шөғөлләнгән балалар сәнғәт, театр донъяһы хаҡында ҡыҙыҡлы мәғлүмәттәр туплай.  Алған белем балаларға сәхнәлә генә түгел,йәмғиәттә лә үҙҙәрен ышаныслы тоторға ярҙам итә.
 Студия күптән түгел генә эшләй башлауына ҡарамаҫтан, йәш таланттарҙың хеҙмәт һәҙәмтәләрендә күренә башланы. Күптән түгел Дамир Сиражиев исемендәге премия лауреаты Марат Хәсәнов етәкселәгендә шөғөлләнгән балалар ата-әсәләренә, театр артистарына, дуҫтарына ижад емештәрен күрһәтте.
 
  
 ","
	Кесе йома, 02 март 2017",Яңылыҡтар,Na
https://kulturarb.ru/ba/news/bөgөn-bdadt-ry-akterҙary-dzhut-spektakle-menәn-mәskәүgә-yullandy, Бөгөн БДАДТ –ры актерҙары «Джут» спектакле менән  Мәскәүгә юлланды ,Na,"

М.Ғафури исемендәге Башҡорт академия драма театры хәбәр итеүенсә, бөгөн бер төркөм ижади төркөм Мәскәү ҡалаһына юл тотто.
М.Ғафури исемендәге Башҡорт академия драма театрында «Джут» («Һуңғы йәйләү») драмаһының сәхнә күреүе республикабыҙҙың ғына түгел, ә тотош илдең театр сәнғәтендә һиҙелерлек ваҡиға булғайны. 
Ҡаҙағстанда тыуып үҫкән йәш, әммә исеме ярайһы билдәле Рәсәй драматургы Олжас Жанайдаровтың был пьесаһы тәү нәүбәттә үҙенең тетрәндергес темаһы, киң фәлсәфәһе менән арбай. Спектаклдең режиссеры - Айрат Абушахманов. Уҙған йыл премьераһы «Джут» ""Алтын битлек"" Бөтә Рәсәй милли театраль премия - Фестиваленең ""Маска Плюс"" программаһына ингәйне. Фестивалдең был - конкурстан тыш спектаклдәр программаһы 2009 йылдан бирле эшләп килә. Ғәҙәттә, унда ҡатнашҡан спектаклдәрҙә бөгөнгө театр сәнғәте үҫеше, үҙгәрештәр, режиссерҙарҙың эҙләнеүҙәре, заманса юнәлештәр сағыла, яңы һүҙ, өр-яңы фекер яңғырай. 
«Джут» - 30-сы йылдарҙағы йотто ҡаҙаҡтар шулай атай - йәбер-золом хаҡындағы ғибрәтле хикәйә (притча), әхлаҡи дилеммалар - йөкмәтке, режиссура һәм башҡарылыш йәһәтенән дә яңы һүҙ» (П.Руднев). Фестивалдең эксперт советы фекеренсә, «Джут» Маска Плюс шарттарына яуап биргән, илебеҙ театрҙары һулышын билдәләрлек Рәсәй милли театрҙары репертуарынан һайлап алынған һирәк спектаклдәрҙең береһе. 
Башҡорт академия театрының ""Алтын битлек -2017» Фестивале сиктәрендә «Маска Плюс» программаһындағы сығышы Мәскәүҙең Вс. Мейерхольд Үҙәгендә 3 мартта буласаҡ. 

 ","
	Кесе йома, 02 март 2017",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatry-sәhnәһendә-aj-totolғan-tөndә-operaһy," Башҡорт дәүләт опера һәм балет театры сәхнәһендә ""Ай тотолған төндә"" операһы  ",Na,"

Мостай Кәримдең “Ай тотолған төндә” әҫәре театр сәхнәләрендә иң күп ҡуйылған йөҙәрләгән, меңләгән тамашасыларҙың иғтибарын һәм һөйөүен яулаған сәхнә әҫәре. 
Тиҙҙән 3 март көнө Башҡорт дәүләт опера һәм балет театры милли әҫәр менән һөйөндөрә, тамашасылар иғтибарына Мостай Кәримдең трагедияһы буйынса Салауат Низаметдинов ижад иткән ""Ай тотолған төндә"" операһы тәҡдим ителә.
 Әлеге мәлдә театрҙың  баш режиссеры Рөстәм Ғәлиев етәкселегендә ҡыҙыу репетициялар бара. Спектаклгә театрҙың билдәле һәм күренекле артистары менән бер рәттән йәш опера йырсылары ла йәлеп ителгән.  
Спектаклде музыкаль яҡтан биҙәүсе һәм ҡуйыусы дирижер Артём Макаров, ҡуйыусы режиссер Рөстәм Ғәлиев, рәссам Ҡорбаннурҙы Чарыев.
Тәңкәбикә ролен Светлана Арғынбаева һәм Татьяна Никанорова башҡара. Дәрүиш ролендә Раил Кучуков һәм Артур Ҡәйепҡолов. Зөбәржәтте Аида Ғабдулхаҡова, Лариса Потехина, Аҡйегетте Әлим Ҡәйүмов,Владимир Орфеев уйнай.
«Ай тотолған төндә» трагедияһы башҡорт легендаларына нигеҙләнгән, әммә классик трагедия ҡанундарына ҡоролған ижад өлгөһө, пьеса халыҡсан һәм тәрән фәлсәфәүи  әҫәрҙәр иҫәбенә инә. Сәхнә әҫәре 1963 йылда яҙылған, 1978 йылда нәфис фильм төшөрөлә, илебеҙҙең 100-гә яҡын театр сәхнәләрендә ҡуйыла. 
...Бынан алыҫ йәйләүҙәрҙең береһендә йәшәгән матур, йәш бер килендең ире яуға киткән. Бик һағынған, бик интеккән был башта. Әммә бәреп сыҡҡан шишмә aғыp юлын таба. Юлын тапҡас, юлдашын да таба. Әлеге килен дә күрше йәйләүҙән килеп йөрөгән бер егеткә ғашиҡ була. Көндөҙ ирен уйлай, ә төндәрен егет ҡосағына инә. Йыл да үтмәй, донъяға бер ир бала килә. Был турала кендек әбейенән башҡа бер кем, бер ни белмәй. Тик баланы ҡайҙа итергә әмәл тапмай яфа сигә былар... Ырыу һәм ғаилә башлығы, ире иҫән саҡта байбисә, ырыу ҡанундарын тотоусы, абруйлы, ҡаты ҡуллы бейбисә. Ул әсә кеше лә, йола ҡоло ла. Йоланы боҙа, ырыу ҡанундарына ҡаршы бара алмай Тәңкәбикә.
 
Гүзәл Багаева

 ","
	Шаршамбы, 01 март 2017",Яңылыҡтар,Na
https://kulturarb.ru/ba/news/bashҡortostandan-jәsh-pianistka-vladimir-spivakovtyң-hәjriә-fondynyң-isemle-granty-laureaty-buldy, Башҡортостандан йәш пианистка Владимир Спиваковтың хәйриә фондының исемле гранты лауреаты булды ,Na,"

«Башинформ» мәғлүмәт агентлығы http://www.bashinform.ru хәбәр итеүенсә Башҡортостандан йәш пианистка Елена Колесникова Владимир Спиваковтың хәйриә фондының исемле гранты лауреаты булды.
Елена — Урта махсус музыка колледжының унынсы класс уҡыусыһы. Йәш пианистка республиканың атҡаҙанған мәҙәниәт хеҙмәткәре Лилиә Валямова класында уҡый. Халыҡ-ара, Рәсәй һәм республика конкурстары лауреаты. Исемле грантҡа Еленаны Владимир Спиваковтың Башҡортостанда Йәштәрҙең һәләтен һәм һөнәри оҫталығын үҫтереүгә булышлыҡ итеү хәйриә фонды тәҡдим иткән.
Исемле гранттарҙы тапшырыу 1 мартта Мәскәүҙә Рус импрессионизмы музейында үтә, тип хәбәр иттеләр республика Мәҙәниәт министрлығының матбуғат хеҙмәтендә. Лауреаттар иҫәбендә — бөтә илдән дүрт йәш талант.
Маэстро фондты 1994 йылда йәш таланттарға ярҙам итеү маҡсатында ойошторған. Фонд 20 йылдан ашыу талантлы балаларға, музыканттарға ғына түгел, һәләттәрен үҫтерергә ярҙам итә. Фондтың ижади яҙмышлы тәрбиәләнеүселәре байтаҡ. Исемле гранттарҙы фонд программаларында иң әүҙем ҡатнашыусылар ала.

 ","
	Шаршамбы, 01 март 2017",Яңылыҡтар,Na
https://kulturarb.ru/ba/news/hәrbi-dan-muzejynda-brest-ҡәlғәһe-һuғysh-yuldary-bujlap-tip-isemlәngәn-kүrgәҙmә-asyldy, Хәрби дан музейында «Брест ҡәлғәһе. Һуғыш юлдары буйлап» тип исемләнгән күргәҙмә асылды ,Na,"

Кисә Республика Хәрби дан музейында «Брест ҡәлғәһе. Һуғыш юлдары буйлап» тип исемләнгән күргәҙмә асылды. Экспозиция менән бөгөн Рәсәй хәрби-тарихи йәмғиәтенең төбәк ойошмаһы ағзалары, билдәле тарихсылар, депутаттар танышты. Улар Башҡортостанда эҙәрмәндәр отрядтарының эшмәкәрлегенә бәйле ултырыш уҙғарып, үҫеп килгән быуында илһөйәрлек тәрбиәләү мәсьәләһен күтәрҙе. Бөйөк Ватан һуғышы ветераны, Брест ҡәлғәһендә немецтарҙы ҡорал менән ҡаршылаусы яугир Ришат Исмәғилев та йәштәр менән даими осрашып, аралашып тора.
Ришат Исмәғилев фашистик көстәрҙең илгә һөжүм итәсәген алдан һиҙенгәндәй, төндә шулай һаташып уяна. Йәш егеттең 1941 йылдың 20 июнендә күргән төшө күп тә үтмәй - өнгә әйләнә. Ул ваҡытта Ришат Сәлих улы Брест ҡәлғәһендә хеҙмәт иткән була. Немецтарҙың 17 меңлек ғәскәре бер көн эсендә ҡаланы ҡамап алырға ниәтләй, әммә совет һалдаттары бирешмәй... Яҡташыбыҙ тәүге бомба шартлаған таңды әлегеләй хәтерләй. Йоҡлап ятҡан урынынынан ул тертләп уянып китә. Биттәре, ҡулдары ҡанға батҡан була...  Ришат Исмәғилевты, әйтерһең дә, фәрештәләр үҙе һаҡлаған. Ҡәһәрле һуғышта уның аяҡ-ҡулдарын бер нисә тапҡыр мина ярсыҡтары телеп үтә, күкрәгендә пуля эҙе лә ҡалған... Әммә яраларҙан бигерәк фронтта йәш егеткә дуҫ-иштәрен юғалтыуҙы кисереү ауырға төштә. Яҡташыбыҙ донъялар тынысланғас, туғыҙ тапҡыр Брест ҡәлғәһенә барып ҡайта, үҙе менән бергә ҡатынын, балаларын да ала. Тыныс тормош ҡәҙерен яҡшы аңлай уҙаман, дәһшәтле йылдар хәтирәләрен дә оноторлоҡ түгел. Еңеү көнөн - ул йөрәк түрендә ҡәҙерләп һаҡлай.  Республика Хәрби дан музейында Ришат Сәлих улының йәш сағында төшкән фотоһүрәтен дә табырға мөмкин. Оло йәштәге яугир 126 һалдат менән бергә һаман бер сафта торған кеүек. Инсталяция юҡҡа ғына ""Улар беренсе ине"" тип аталмай. Яҡташтарыбыҙ тәүгеләрҙән булып фашистик көстәргә ҡаршы сыға.  Советтар Союзы сигендә аяуһыҙ алыш үткәргән егеттәрҙең күбеһе фронтта башын һала. Музейҙа ҡыйыу ил һаҡсыларының яу юлы менән һәр кем таныша ала. Шулай уҡ бында «Брест ҡәлғәһе. Хәтер юлдары буйлап» тип исемләнгән күргәҙмә лә үҙ эшен башланы. Экспозицияла ҡәлғә төҙөлөшөнән алып, уның бөгөнгө торошона тиклем тарих сағылыш алған. Фронт һыҙығынан ҡыҙыҡлы мәғлүмәттәр тупланған.  Музейҙа Рәсәй хәрби-тарихи йәмғиәтенең төбәк ойошмаһы ултырышы ла үтте. Көн тәртибенә ярашлы, унда эҙәрмәндәр отрядтарының эшмәкәрлеге, белем усаҡтарында патриотик йүнәлештәге проекттарҙы тормошҡа ашырыу мөмкинлектәре ҡаралды. Архивтарҙа Һуғыш йылдарына арналған фәнни тикшеренеү эштәрен дә алып барыу мотлаҡ.  Еңеү көнөнә тиклем күп ваҡыт ҡалманы. Ултырышта быйыл да 9 май байрамын лайыҡлы ойоштороу мәсьәләһе ҡаралды. Музейҙарҙа һуғыш йылдарына арналған интернет-дәрестәр, тематик кисәләр уҙғарыу, тарихи реконструкциялар әҙерләү күҙаллана.
Сығанаҡ: http://tv-rb.ru/bash/novosti/y-m-i-t/lem-e-garnizon-a-dan/

 ","
	Шаршамбы, 01 март 2017",Яңылыҡтар,Na
https://kulturarb.ru/ba/news/bashҡortostandyң-halyҡ-shaғiry-rәmi-ғaripovtyң-tyuyuyna-85-jyl-tulyuғa-arnalғan-saralar-shәlkeme-dauam-itә, Башҡортостандың халыҡ шағиры Рәми Ғариповтың тыуыуына 85 йыл тулыуға арналған саралар шәлкеме дауам итә  ,Na,"

Бәҙәр Йосопова исемендәге Актерҙар йортонда уҙғарылған хәтер кисәһе лә төрлө быуын вәкилдәрен йыйҙы.
Рәми Ғариповтың әҫәрҙәрен яттан һөйләүселәргә һүҙ биреп өлгөр генә. Әҙәби кисәгә килеүселәрһең һәр береһе әҫәрләнеп, әҙиптең шиғырҙарын тасуири һөйләп ишеттерергә теләне.
 Бер майҙанда ҡурай, йыр, шиғыр яңғырай. Йәштәр менән оло быуынды берләштереүсе сара артабан тамаша залында дауам итте. Шағир һүҙҙәренә яҙылған йырҙарға залдағылар ҙа ҡушылып йырланы. Хәтер кисәһендә Рәми Ғарипов исемен йөрөткән 1-се башҡорт республика гимназия-интернаты уҡыусылары ла әүҙем ҡатнашты. Ҡыҙҙар-егеттәр әҙиптең тормош юлы һәм ижады менән ныҡлап ҡыҙыҡһына. Уның ил, тыуған тел, милләт яҙмышы хаҡындағы шиғырҙарын яттан белә. Рәми Ғарипов - ҡыҫҡа ғүмерле булһа ла, үлемһеҙ әҫәрҙәр яҙып, исемен шиғриәттә, халыҡ күңелендә мәңгелеккә ҡалдырған ижадсы. Ойоштороусылар ҙа тамашасыларҙың Рәми Ғариповты яҡын, үҙ кешеһе итеп күреүен билдәләне.
 Шағирҙың тыуыуына 85 йыл тулыу уңайынан республикала - Рәми Ғариповҡа - 85 аҙым тип аталған әҙәби акция үтте. Ә Мәжит Ғафури исемендәге Башҡорт дәүләт академия драма театры йылдағыса, шағирҙың тыуған көнөндә «Февраль. Буран» спектаклен ҡуйҙы.
 Әйткәндәй, актер Артур Кәбиров үҙенең «Ут биреп торған сағым» тип аталған тәүге концертын Рәми Ғарипов иҫтәлегенә бағышланы. Ә хәтер кисәһендә яңғыраған бай йөкмәткеле, тәрән мәғәнәле шиғырҙар, йырҙар төрлө быуын һәм һөнәр эйәләрен, йәштәрҙе берләштерҙе.
Сығанаҡ: http://tv-rb.ru/bash
 
 ","
	Шаршамбы, 01 март 2017",Яңылыҡтар,Na
https://kulturarb.ru/ba/news/bashҡort-dәүlәt-filarmoniyaһynda-jyjyn-tamashaһy," Башҡорт дәүләт филармонияһында ""ЙЫЙЫН""  тамашаһы ",Na,"

4 март көнө Х. Әхмәтов исемендәге Башҡорт дәүләт филармонияһының  ""Карауан"" эстрада төркөмө егеттәре өр-яңы юбилей программаһы менән сығыш яһай.  Яратҡан йырҙар, көтөлмәгән бүләктәр-барыһы ла бер сәхнәлә!
Тамашала ""КАРАУАН"" егеттәре - Рөстәм Шаһыбалов, Марсель Ҡотоев, Тимур Рамаҙанов, Эльмир Әбүбәкиров, шулай уҡ, Заһир Иҫәнсурин, Регина Баракова, Екатерина Ямщикова һәм башҡа сәхнә йондоҙҙарының  ҡатнашыуы көтөлә.
     Республикабыҙҙа һәм сит өлкәләрҙә милли музыка мәҙәниәтен пропагандалаусы халыҡ ара, Бөтә Рәсәй һәм республика конкурстары лауреаты «КАРАУАН» төркөмө тәүге юбилей концертына саҡыра. Ҡыҫҡа ғына ваҡыт эсендә тамашасы һөйөүен яулап, йырҙары менән күңел ҡылдарын тирбәтеп, ун йыл дауамында эстрадабыҙҙың ғорурлығы булып балҡыған төркөм «Йыйын» тип исемләнгән тамаша тәҡдим итә. Концерттың режиссеры Илшат Фәхертдинов әйтеүенсә, программала тамашасы күңелен әсир иткән йырҙар, премьералар һәм ижади дуҫтарының матур сығыштары көтөлә.
      Бөгөн «КАРАУАН»да йәш талантлы һәм дәрте ташып торған егеттәр ижад итә: халыҡ-ара һәм республика конкурсы лауреаты, киң диапазонлы, халыҡ йырҙарын оҫта башҡарыусы булараҡ танылыу яулаған йырсы Марсель ҠОТОЕВ; «Гәлсәр һандуғас» телевизион конкурсы аша билдәлелек яулаған, үткән миҙгелдә «Минең юлым» исемле беренсе шәхси программаһы менән тамашасыларҙы таң ҡалдырған, үҙенсәлекле тауышлы йырсы, халыҡ-ара, Бөтә Рәсәй һәм республика конкурстары лауреаты Рөстәм ШАҺЫБАЛОВ; талантлы башҡарыусы, халыҡ-ара һәм республика конкурстары лауреаты Тимур РАМАЗАНОВ; республика конкурстары лауреаты, думбырасы Эльмир ӘБҮБӘКИРОВ һәм донъя халыҡтары бейеүҙәре менән концерттарҙы биҙәүсе, йәш бейеүсе Регина БАРАКОВА. «Карауан» төркөмө концертында рух, мөхәббәт һәм халыҡ-ара дуҫлыҡ темалары сағыла.
       Тамашасылар өсөн «КАРАУАН» төркөмө тағы ла үҙенсәлекле бүләк әҙерләгән. Ниндәй бүләк икәнлеген беләһең килһә «Йыйын»ға рәхим итегеҙ!
«КАРАУАН»дың «Йыйын»ына рәхим итегеҙ, дуҫтар!

 ","
	Шаршамбы, 01 март 2017",Яңылыҡтар,Na
https://kulturarb.ru/ba/news/өfөlә-leonid-cheҙyң-neopeterburg-kүrgәҙmәһe, Өфөлә Леонид Цхэҙың  «Неопетербург» күргәҙмәһе ,Na,"

Бөгөн Нестеров исемендәге Башҡорт дәүләт художество музейында «Петербург миҙгелдәре» проекты сиктәрендә Леонид Цхэҙың  «Неопетербург» күргәҙмәһе асыла.
Санкт-Петербург Художество академияһын тамамлаусы билдәле рәссам Леонид Цхэ ошо уҡ уҡыу йортонда студеттарға белем бирә.
Өфөләге күргәҙмәлә Леонид Цхэҙың 10 график эше ҡуйылған. Картиналарҙа көндәлек тормоштағы образдар, ҡала хаҡында тарих, арт-тәнҡит менән танышырға мөмкин.
Санкт-Петербургтың сәнғәтте өйрәнеүсеһе Александр Боровский менән осрашыу ойошторола, лекциялар уҡыласаҡ.
Александр Боровский – Рәсәйҙең сәнғәтте өйрәнеүсеһе, Рус дәүләт музейының Өр-яңы ағымдар бүлеге кураторы, мөдире, Рәсәй Федерацияһының атҡаҙанған сәнғәт эшмәкәре.
Леонид Цхэҙың «Неопетербург» күргәҙмәһе Башҡорт дәүләт художество музейында (Гоголь урамы, 27 адресы) буйынса уҙасаҡ. Белешмәләр өсөн телефон 272-13-85 
 ","
	Шаршамбы, 01 март 2017",Яңылыҡтар,Na
https://kulturarb.ru/ba/news/shәүrә-dilmөhәmәtova-matur-ғүmer-bajramyna-arnalғan-kisәgә-saҡyra, Шәүрә Дилмөхәмәтова матур ғүмер байрамына арналған кисәгә саҡыра ,Na,"

М. Ғафури исемендәге Башҡорт дәүләт драма театры хәбәр итеүенсә, 10 март Башҡортостандың халыҡ артисткаһы Шәүрә Дилмөхәмәтова-Әхмәҙуллинаның юбилей бенефисы үтәсәк. 
Өфө дәүләт сәнғәт институтында уҡығанында уҡ, уларҙың курсы өсөн уҡытыусылары, танылған режиссер Рифҡәт Исрафилов сәхнәләштергән диплом спектаклендә “Апалы-һеңлеле өсәү” (А.Чехов) драмаһындағы Ирина роле – Шәүрә Ишмулла ҡыҙының театр сәхнәһендәге тәүге аҙымы.
 Башҡорт академия драма театры сәхнәһендә эш башлаған йәш актриса Әлфинур (“Хушығыҙ, хыялдарым!”, Ә.Атнабаев), Ләлә (“Аҫылйәр”, М.Фәйзи), Зөбәржәт (“Ай тотолған төндә”, М.Кәрим) кеүек героиняларҙы башҡарып, тамашасы һөйөүен яулай, театр сәнғәте күгендә үҙ йондоҙон ҡабыҙа. 
Һуңынан актрисаның ижад биографияһы Стәрлетамаҡта дауам итә - ундағы башҡорт дәүләт драма театрында эшләгән ваҡытында тыуҙырған Анна (“Ричард III”, У.Шекспир), Жаклин (“Ирекһеҙҙән табип”, Ж.Б.Мольер), Сафия (“Ҡаһым түрә”, И.һәм А.Дилмөхәмәтовтар) кеүек ролдәре менән театр һөйөүселәрҙең йөрәгенә үтеп инә. 
Кино сәнғәтендә лә үҙен һынап ҡарай – актриса “Кинйә” (Ғ.Ибраһимов), “Һарығолаҡ” (Р.Өмөтбаев) телефильмдарында уйнай. 
Тыуып үҫкән мөхит Өфө ҡыҙын йәнә үҙенә тартып ала – 2002 йылда Шәүрә йәнә баш ҡалаға әйләнеп ҡайта һәм үҙе эш башлаған Башҡорт академия драма театрында ижад юлын дауам итә. Береһенән-береһе ҡыҙыҡлы, сағыу ролдәр сығара. Уның Кәфиә (“Оҙон-оҙаҡ бала саҡ”, М.Кәрим), Хәҙисә (“Юлдарым –һағышлы моңдарым”, С.Айытматов), Шифабикә (“Тиле йәшлек”, И.Абдуллин) кеүек ролдәре тыуа театр сәхнәһендә. Актрисаның илле йәшлек юбилейы айҡанлы Т.Москвина буйынса театрҙың Бәләкәй сәхнәһендә ҡуйылған “Әллә ҡатын, әллә ен?” спектакле үҙ ваҡытында театр репертуарында бер күренеш була. 
Театрҙа бөгөнгө көндә барған спектаклдәрҙә актриса ихлас уйнай: “Әбейүшкә@тущка.ru” (Р.Кинйәбаев) комедияһында - Фәниә, “Хыялый” (С.Әбүзәр) лирик комедияһында - Шәрифә инәй, А.Островскийҙың “Бирнәһеҙ ҡыҙ” драмаһында - Ефросинья Потаповна, “Йософ һәм Зөләйха” ла (Ҡол Ғәли, Ю.Сафиуллин) - мысыр ҡатыны, “Ике төш” драмаһында (М.Багаев) Миңзифа ролдәрен башҡара, бөтә күңелен биреп эшләгән образдарын тамашасылар ҙа яратып ҡарай. 
Актрисаның матур ғүмер байрамына арналған кисә – тамашасыларҙың күңел байрамына әйләнәсәк. Тамашала - спектаклдәрҙән өҙөктәр, йыр-моң, юмор, ҡотлауҙар. 
 
 
 ","
	Шишәмбе, 28 февраль 2017",Яңылыҡтар,Na
https://kulturarb.ru/ba/news/artur-kәbirov-menәn-әңgәmә-ut-birep-torғan-saғym, Артур Кәбиров менән әңгәмә: “Ут биреп торған сағым” ,Na,"

Уның исеме театр һөйөүселәргә яҡшы таныш. “Ҡара йөҙҙәр”ҙә  - Закир, “Хыялға ҡаршы” спектаклендә- Ильяс, “Февраль. Буран”да –Рәми ролдәрен башҡарыусы, бөгөнгө көндә популяр йәш артистарҙың береһе - Артур Кәбиров менән йылы әңгәмә тәҡдим итәбеҙ. 
Күптән түгел февраль айында актерҙың ижади тормошо тағы бер образ менән байытылды – “Нәркәс” мелоромантик трагедияһында Тимерхан ролен башҡара ул. Талантлы актер менән әңгәмәне уҡыр өсөн түбәндәге һылтанма буйынса үтегеҙ: http://kulturarb.ru/ru/spetsproekty/intervyu/intervyu-s-aktyorom-badt-im-m-gafuri-arturom-kabirovym
 ","
	Шишәмбе, 28 февраль 2017",Яңылыҡтар,Na
https://kulturarb.ru/ba/news/yaҙҙyң-iң-saғyu-proekty-non-stop-rezhimynda-bashҡort-dәүlәt-filarmoniyaһy-ber-kөndә-tөrlө-zhanrҙaғy-10-koncert-tәҡdim-itә, Яҙҙың иң сағыу проекты NON-STOP режимында Башҡорт дәүләт филармонияһы  бер көндә төрлө жанрҙағы 10 КОНЦЕРТ тәҡдим итә! ,Na,"

   4 март Башҡорт дәүләт филармонияһында иң яҡшы көн! Яҙҙың иң сағыу проекты NON-STOP режимында филармония марафоны бер көндә төрлө жанрҙағы 10 концерт тәҡдим итә, классиканан алып джаз һәм этникаға тиклем. Бындай киң сара баш ҡалабыҙҙа ғына түгел, республикала тәүге тапҡыр ойошторола.
Х.Әхмәтов исемендәге Башҡорт дәүләт филармонияһының ИҢ ЯҠШЫ КӨН марафонында мәҙәниәт усағының иң яҡшы солистары, коллективтары, ижади көстәре ҡатнаша. Байрамға килгән һәр тамашасыны үҙенсәлекле бүләктәр, викториналар, «йондоҙҙар» менән фотоға төшөү һәм башҡа сюрприздар көтә. Кескәй дуҫтарыбыҙ өсөн - төрлө уйындар һәм аниматорҙар менән осрашыу ойошторола.
   Музыкаль марафон иртәнге сәғәт 11.00-ҙә Колонналы залда Ольга Даукаева етәкселегендәге «Бейеү араһында» оҫтаханаһы менән берлектә ҡуйылған «Күләгәләр моңо» эксклюзив проекты менән башланып китә. Музыка һөйөүселәрҙең иң йәштәре сәғәт 12-лә йыйыла Орган залына йыйыла. Бында «Музыканы бергә тыңлайбыҙ» проекты үҙ эшен дауам итә.
   Филармонияның балалар академияһы –«Салауат» бейеү студияһы һәм малайҙар капеллаһы үҙҙәренең сираттағы уңыштары менән шатландырырға ашығырҙар. Быға шаһит булыу өсөн 13.00 сәғәттә Ҙур залға саҡырабыҙ!
   Шиғриәт һәм моңло лирика һөйөүселәр, 14.00 сәғәттә Орган залына музаль-әҙәби лекторий артистары менән танышырға рәхим итһендәр. «Әҙәби шишәмбе» бер көнгә генә «Әҙәби шәмбегә»гә әйләнер.
   Бөтә Рәсәй виртуаль концер залы ишектәрен 15.00 сәғәттә аса. Һеҙҙе он-лайн режимында Мәскәү филармонияһы Академия симфоник оркестры (дирижеры - Юрий Симонов) концерты сәләмләр.
   Нестерев музейы менән берлектә ҡуйылған «Сәнғәт менән диалог» арт-проекты Орган залында 16.00 сәғәттә башланһа, 17.00 сәғәттә эстафета Олег Киреев етәкселегендәге «Орлан» һәм «Балайка-бэнд» халыҡ ҡоралдары ансамблдәренә (етәксеһе - Дмитрий Анисимов) тапшырыла.
Киске сәғәт 18.00, Ҙур залда-«КАРАУАН» эстрада төркөмө юбилей концерты, ә Орган залда-«Бөтә ғаилә өсөн концерттар» циклы сиктәрендә республикабыҙҙың органсыһы Эльвира Хәйретдинова музыкаль марафонды йомғаҡлаясаҡтар.


 ","
	Шишәмбе, 28 февраль 2017",Яңылыҡтар,Na
https://kulturarb.ru/ba/news/tiҙҙәn-bashҡort-dәүlәt-filarmoniyaһy-sәhnәһendә-ҡyl-ҡumyҙҙa-tamyrҙarym-syңy-tamashaһy, Тиҙҙән Башҡорт дәүләт филармонияһы сәхнәһендә «Ҡыл-ҡумыҙҙа тамырҙарым сыңы» тамашаһы ,Na,"


     Башҡорт дәүләт филармонияһы «Халҡымдың һүнмәҫ хазинаһы» концерттар циклын дауам итеп 21 МАРТ «ҠЫЛ-ҠУМЫҘҘА ТАМЫРҘАРЫМ СЫҢЫ» исемле тамаша тәҡдим итә.
     Ҡыл-ҡумыҙҙа уйнаусылар сәңғәте башҡорт халҡының быуындан-быуынға тапшырылып килгән һәм бөгөн дә үҙенең абруйын һис тә юғалтмаған ата-бабалар мираҫы.         Милли кейемдәге башҡорт һылыуының йәки егетенең был тылсымлы инструментты ҡулына алып уйнауы була күңелдәр иреп, тыныслана. Ошо сәнғәтте һаҡлау, үҫтереү, уға ҡарата ихтибарҙы арттырыу, уны бар донъяға танытыу маҡсатында республикабыҙҙа байтаҡ эштәр башҡарыла. 
   21 МАРТ филармонияла үтәсәк «ҠЫЛ-ҠУМЫҘҘА ТАМЫРҘАРЫМ СЫҢЫ» байрамында ғәжәйеп иструменттың бай мәҙәни тарихы, уның моңо, киң мөмкинлектәре асыласаҡ. Гүзәл Үмәрғәлина, «Йатаған» этно-рок төркөмө, Аяз Нухов, Зәлиә Ғәниатуллина, Гөлсәсәк Шәғәрғәзина, Миңлегөл Солтанбаева, Эльвира Мөхәмәтдинова, Римма Ғимрановалар халҡыбыҙҙың быуаттар буйына һаҡланған көй-моңдарын ҡыл-ҡумыҙ аша еткерәсәк. Күңелле ритмдар һәм моңло йырҙар кисәгә йәм өҫтәр. Милли музыка ҡоралы байрамы һәр бер кешелә сағыу бер хәтирә булып ҡалыр, тип ышанабыҙ.
      Тылсымлы моң даръяһында йөҙөү мөмкин!
 ","
	Шишәмбе, 28 февраль 2017",Яңылыҡтар,Na
https://kulturarb.ru/ba/news/ҡumyҙsylar-һәm-өzlәүselәr-өfөgә-jyjyna, Ҡумыҙсылар һәм өзләүселәр Өфөгә йыйына ,Na,"

«Башинформ» мәғлүмәт агентлығы хәбәр итеүенсә, 16-17 мартта  Өфөлә ҡумыҙсыларҙы һәм өзләүселәрҙе Республика яңғыҙ башҡарыусылар һәм ансамблдәр семинарына йыялар.
Семинарҙа  Башҡортостан Республикаһының атҡаҙанған мәҙәниәт хеҙмәткәре, республиканың Шәйехзада Бабич исемендәге дәүләт йәштәр премияһы лауреаты, «Донъяның виртуоз ҡумыҙсыһы» халыҡ-ара конкурс лауреаты Миңлеғәфүр Зәйнетдинов; Башҡортостандың атҡаҙанған мәҙәниәт хеҙмәткәре, 2009 йылда Төбәк-ара ҡумыҙсылар һәм өзләүселәр конкурсы еңеүсеһе Илһам Байбулдин; республиканың атҡаҙанған мәҙәниәт хеҙмәткәре, 2011 йылда Төбәк-ара ҡумыҙсылар һәм өзләүселәр конкурсы еңеүсеһе Артур Ғайсаров; Республика халыҡ ижады үҙәгенең халыҡ ижады бүлеге етәксеһе Эльвирә Әхмәтйәнова ҡатнашыуы көтөлә.
Семинар 8-9 июндә «Берҙәмлек» халыҡ-ара милли мәҙәниәттәр фестивале сиктәрендә уҙасаҡ Төбәк-ара ҡумыҙсылар һәм өзләүселәр конкурсына әҙерлек сиктәрендә ойошторола. Конкурс Мәсетле районының Оло Ыҡтамаҡ ауылында үтәсәк.  Өзләүселәр, ҡумыҙҙа яңғыҙ башҡарыусылар һәм ансамблдәр ҡатнашасаҡ.
 ","
	Шишәмбе, 28 февраль 2017",Яңылыҡтар,Na
https://kulturarb.ru/ba/news/hөsәjen-әhmәtov-isemendәge-bashҡort-dәүlәt-filarmoniyaһynda-virtuoz-ҡumyҙsy-robert-zaһretdinovtyң-hәter-kisәһe-үtte, Хөсәйен Әхмәтов исемендәге Башҡорт дәүләт филармонияһында виртуоз ҡумыҙсы Роберт Заһретдиновтың хәтер кисәһе үтте  ,Na,"

Хәтер кисәһендә ҡумыҙсының уҡыусылары, билдәле артистар, яҡындары ҡатнашты.
Роберт Абдрахман улы Заһретдинов 1932 йылда Мәсетле районының  Әжекәй ауылында тыуған. Бәләкәйҙән ҡумыҙ менән ҡыҙыҡһына. Тәбиғәттәге тауыштарға оҡшатып уйнарға өйрәнә. Өфө сәнғәт училищеһының халыҡ музыка ҡоралдары бүлеген, Свердловск музыка-педагогия институтын тамамлай. 
1969 йылда Роберт Абдрахман улы Өфө музыка-педагогия училищеһынының баян класында эшләй башлай. Был инструмент өсөн 300-ҙән ашыу пьеса ижад итә. Ошо осорҙа уның ҡумыҙҙа уйнауға ҡыҙыҡһыныуы ҡабат уяна. Музыкант уйын ҡоралдарын үҙе яһай башлай, уларҙың яңы төрҙәрен уйлап сығара, камиллаштыра.
Хөсәйен Әхмәтов исемендәге Башҡорт дәүләт филармонияһында виртуоз ҡумыҙсы Роберт Заһретдиновтың хәтер кисәһе үтте

1991 йылда Роберт Заһретдинов Саха Республикаһында ЮНЕСКО ойошторған II Халыҡ-ара уйын ҡоралдары фестивалендә ҡатнаша, «Донъяның виртуоз ҡумыҙсыһы» исеменә лайыҡ була. Унда музыкант 22 илдән килгән 200 башҡарыусы араһынан беренсе урынды яулай һәм махсус бүләк — алтын ялатылған платинанан авторҙың үҙенә генә исемләп эшләнгән ҡумыҙ ала.
1998 йылда ул, баһалама ағзаһы булараҡ, Австрияға халыҡ-ара фестивалгә бара, унда «Ҡумыҙ буйынса халыҡ-ара класлы оҫта» тигән маҡтаулы исемгә лайыҡ була. Был уға бар донъяның теләгән бер музыка уҡыу йортонда оҫталыҡ дәресе күрһәтеү хоҡуғын бирә. Роберт Заһретдинов Австрия, Болгария, Бельгия, Голландия, Польша, Швейцарияла ошондай дәрестәр бирә. Германия, Италия, Монголия, Норвегия, Швейцария һәм Финляндияға гастролдәр ойоштора.
Роберт Заһретдиновтың репертуарында 200-ҙән ашыу әҫәр була: башҡорт, урыҫ һәм сит ил композиторҙары әҫәрҙәренең ҡумыҙ өсөн эшкәртмәләре, башҡорт халыҡ йырҙарының инструменталь варианттары, үҙенең ижад емештәре.
«Ҡумыҙҙа уйнау мәктәбе» әсбабы өсөн Роберт Заһретдинов «Джордж Сорос исемендәге халыҡ-ара премия»ға лайыҡ була. «Мелодия» фирмаһының пластинкаларына, компакт-дискыһына яҙҙырылған Р. Заһретдинов башҡарыуындағы әҫәрҙәр Башҡортостан радиоһы һәм телевидениеһы фондында һаҡлана.
 ","
	Дүшәмбе, 27 февраль 2017",Яңылыҡтар,Na
https://kulturarb.ru/ba/news/ҡazanda-өs-hat-filmy-vatandy-һaҡlausylar-halyҡ-ara-festivalendә-mahsus-bүlәkkә-lajyҡ-buldy, Ҡазанда “Өс  хат” фильмы “Ватанды һаҡлаусылар”  Халыҡ-ара фестивалендә махсус бүләккә лайыҡ булды ,Na,"

Башҡорт режиссеры Руслан Юлтаевтың “Өс  хат” фильмы халыҡ-ара фестивалдәрҙә ҡатнашыуы тураһында хәбәр иткәйнек инде.
“Башҡортостан” киностудияһында төшөрөлгән был фильм “Ватанды һаҡлаусылар” халыҡ-ара фестиваленең  финалына сығып  “Үҙенсәлекле жанр сиселеше” исемле махсус бүләккә лайыҡ булды. Илһөйәрлек рухында ижад ителгән кинофильмдар үҙ ара көс һынашты.
Руслан Юлтаевтың «Өс хат» фильмында Бөйөк Ватан һуғышы осорондағы 1942 йылдың ҡышы һүрәтләнә. Ҡыҙыу һуғыш яланында илдең яҙмышы хәл ителһә, тыныс башҡорт ауылында әле донъяға тыумаған сабый ғүмере ҡыл өҫтөндә була. 
Бер өй эсендә өс ҡатын, донъяға өс ҡарашлы кеше йәшәй. Актрисалар Зиләрә Юлтаева, Физәлиә Рәхимова, Вәкилә Ҡалмантаева  ролдәрҙе оҫта башҡарып, шул осор ҡатындарын сағылдыралар.
 Өлкән быуын кешеһе булған өләсәйҙәре бар ваҡытын намаҙ уҡып, зекер әйтеп үткәрә. Уның ҡыҙы, урта быуын вәкиле Fәйшә донъя көтә, әсә менән ҡыҙы араһында өҙгөләнһә, йәш ҡыҙ Хазина бер кемгә лә иғтибар итмәй, һөйгән йәре Мәғәфүрҙән хаттар ғына көтә.
 Өскөл хаттың оҙаҡ килмәүенә аптыраған ҡыҙ үҙен дә, балаһын да бер кемгә лә кәрәкмәгән кеүек тоя һәм нисек тә булһа сабыйынан ҡотолорға уйлай. Тик был аҙымдан уны ауылдың хат ташыусыһы ҡотҡара. Һөйгән йәренән ике хат алыуына Хазина ҡыуанып бөтә алмай, тик ул өсөнсөһө лә булыуы тураһында белмәй. Уныһы инде Мәғәфүре һуғыш яланында батырҙарса һәләк булыуы хаҡында ҡара ҡағыҙ була.
Фильм Ишембай һәм Ғафури райондарында, Арлар һәм Мәндем ауылдарында төшөрөлә. Төп ролдәрҙе Зиләрә Юлтаева, Физәлиә Рәхимова, Вәкилә Ҡалмантаева һәм Фәрзәнә Ғөбәйҙуллина уйнай.
Кинофильм авторҙары: режиссёр Руслан Юлтаев, сценарист Дамир Йосопов, оператор Рафаэль Сарваев, композитор Илшат Яхин, продюсер Азамат Хужәхмәтов.
Фестивалдә шулай уҡ  Ҡаҙағстан, Белоруссия, Украина, Иран, Сербия режиссерҙары үҙ  эштәрен тәҡдим иткән. 

Гүзәл Багаева

 ","
	Дүшәмбе, 27 февраль 2017",Яңылыҡтар,Na
https://kulturarb.ru/ba/news/irtәgә-almas-shammastyң-өj-tүbәmdә-kүgәrsendәr-kitabynyң-isem-tujy-үtәsәk, Иртәгә Алмас Шаммастың  «Өй түбәмдә күгәрсендәр»  китабының  исем туйы үтәсәк ,Na,"

Ә. Вәлиди исемендәге Милли китапханала ( Октябрь революцияһы урамы,10 ) 28 февраль көнө, 11.00 сәғәттә йәш автор Алмас Шаммастың «Өй түбәмдә күгәрсендәр» тип аталған өр-яңы китабының презентацияһы үтәсәк.
А. Шаммастың  йыйынтығында төрлө йылдарҙа ижад ителгән шиғырҙары урын алған. Уларҙа йәш ижадсы һәр ваҡыттағыса романтик рухына, тәнҡитле реализм, гражданлыҡ пафослы шиғриәт принциптарына тоғро ҡала. 
«Замандаш трагедияһы» исемле үҙенсәлекле поэмаһында шағир яңы осорҙоң киҫкен проблемаларын күрһәтә, яңы герой образын тыуҙырыуға ынтылыш яһай. Сирек быуатлыҡ арауыҡты һүрәтләгән был әҫәрҙә фәлсәфәүи, сәйәси, әхлаҡи мәсьәләләр күтәрелә. Поэма уҡыусыһын дуҫлыҡ, мөхәббәт, ғәҙеллек, ҡурҡаҡлыҡ, батырлыҡ һәм башҡа мәңгелек төшөнсәләр хаҡында уйландыра.
Әҙәбиәт һөйөүселәрҙе йәш шағир һәм журналист Алмас Шаммас менән осрашыуға саҡырабыҙ!
 

 ","
	Дүшәмбе, 27 февраль 2017",Яңылыҡтар,Na
https://kulturarb.ru/ba/news/spivakov-fondy-tәrbiәlәneүselәre-bashҡortostanda-syғysh-yaһany, Спиваков фонды тәрбиәләнеүселәре Башҡортостанда сығыш яһаны  ,Na,"

Йәш һәләттәрҙе берләштергән концерт Ту-154 cамолетында һәләк булыусыларҙы иҫкә алыу маҡсатында ойошторолдо. Сарала ҡатнашыусыларға фондтың исемле стипендиялары ла тапшырылды.
«Башҡортостан» дәүләт концерт залының камера залында йәш һәләттәр сығыш яһар алдынан һуңғы репетицияларҙы башҡара. Гран-при яулаусы Рәмил Мөхәмәтшин бөгөнгө концертта ике әҫәрҙе башҡарасаҡ. Музыка менән бишенсе йыл шөғөлләнеүсе Рәмил бөгөнгө сығыштың мөһимлеген яҡшы аңлай. Авиаһәләкәттә һәләк булған Александров исемендәге оркестр артистарын хәйриә концеттары үткәреп иҫкә алыу оло мәғәнәгә эйә. Таланттарҙы үҫтереүгә булышлыҡ итеү һәм йәштәрҙе профессиональ оҫталығын күтәреү буйынса Владимир Спиваков фонды ойошторған концертта ҡатнашыусыларҙың георафияһы ла бик бай. Улар Башҡортостандың һигеҙ төбәгенән килгән. Дәүләкән ҡалаһынан «Берҡаҙан» ҡурайсылар ансамбле лә Спиваков фонды менән тығыҙ хеҙмәттәшлек итә. Төбәк конкурсында ансамбль уңышлы сығыш яһаған, ә уның ҡурайсыһы Айнур Шәүәлиев беренсе урынға лайыҡ булған. Владимир Спиваков фонды үҙ эшмәкрлеген 2016 йылдың апреленән башлаған. Ошо ваҡыт эсендә тиҫтәләгән конкурстар ойошторолған. Йәш һәләттәрҙе үҫтереүсе проектта ҡатнашыусылар илебеҙ баш ҡалаһында «Мәскәү дуҫтарын йыя» концертында ла уңышлы сығыш яһаған.  Артур Нәзиуллин, Владимир Спиваков фонды директоры: «Бөгөнгө концерт та осраҡлы түгел. Байрам көндәрендә ойошторолһа ла, унда бер ни тиклем һағыш нотаһы ла бар. Беҙ был концертты авиаһәләкәттә ғүмерҙәре өҙөлгән Александров ансамбле артистарының яҡты иҫтәлегенә бағышланыҡ».  Сара сиктәрендә сәнғәт әҫәрҙәрен берләштергән күргәҙмә лә ойошторолдо. Унда «Мәрхәмәт» хәйриә фондында шөғөлләнеүселәрҙең ижади эштәре күрһәтелде. Йәш һәләттәрҙе билдәле рәссам Раушаниә Бәҙретдинова етәкләй.  Бер сәхнәлә Башҡортостандың төрлө төбәктәренән килгән ижади һәләтле балалар концерты - үҫмерҙәргә профессиональ үҫеү мөмкинлеге лә булып тора. Проекттың талантлы йәш көстәрҙе үҫтереү бурысы үҙ маҡсатына иреште. Һәләтлеләргә исемле стипендиялар тапшырылды.
Сығанаҡ: http://tv-rb.ru/bash/novosti/m-ni-t/spivakov-fondy-t-rbi-l-ne-sel-re-bash-ortostanda-sy-ysh-ya-any/
 ","
	Дүшәмбе, 27 февраль 2017",Яңылыҡтар,Na
https://kulturarb.ru/ba/news/opera-jyrsyһy-zәjtүnә-ғәzizova-matur-yubilejyn-bildәlәj, Опера йырсыһы Зәйтүнә Ғәзизова матур юбилейын билдәләй   ,Na,"

Опера йырсыһы, БАССР-ҙың атҡаҙанған артисы  Зәйтүнә Ғәзизова матур юбилейын билдәләй.  
1937 йылдың 26 февралендә Хәйбулла районының Айыулы ауылында тыуған.
1950—54 йылдарҙа Өфө ҡалаһының 1-се мәктәп интернатын, 1962 йылда Өфө музыка училищеһын, 1969 йылда Урал дәүләт консерваторияһын (Свердловск ҡалаһы) тамамлай. 1962—1963 йылдарҙа Х. Әхмәтов исемендәге Башҡорт дәүләт филармонияһында эшләй, 30 йылға яҡын (1968—1996) Башҡорт дәүләт опера һәм балет театрының  солисткаһы була. 1985 йылдарҙа 2-се музыка-педагогик колледжында балаларға белем бирә.
Зәйтүнә Ғәзизованың ижади арсеналы бик бай. Ул Рәсәй һәм сит ил классиктарының, башҡорт композиторҙарының 50-нән ашыу опера партияларын оҫта башҡарып, тамашасы күңелен яуланы.
Улар араһында: Эболи (Дж. Верди «Дон Карлос»), Ольга (П. И. Чайковский «Евгений Онегин»), Кончаковна (А. П. Бородин «Князь Игорь»), Лаура (П. И. Чайковский, «Йоланта»), Княгиня (А. С. Даргомыжский «Русалка»), Полина (П. И. Чайковский «Пиковая дама»), Көнбикә (З. Исмәғилев «Салауат Юлаев»), Яубикә (З. Исмәғилев «Шәүрә»)
Бөтә илгә танылған опера йырсылары Тамара Милашкина, Борис Штоколов, Булат Минжилкиев, билдәле дирижерҙар Ярослав Вощак, Лев Морозовский, Равиль Мартынов, Илмар Лапиньш менән бергә эшләй.
Зәйтүнә Ғәзизова башҡорт музыка сәнғәтен үҫтереүгә тос өлөш индерә: йырсының репертуарында тиҫтәләгән башҡорт халыҡ йырҙары, башҡорт композиторҙарының һирәк башҡарылған йырҙары иҫәпләнә. «Мелодия» Бөтә союз грампластинкалар фирмаһы тарафынан сығарылған «Башҡорт йырҙары» дискыһына (1972 й.) уның башҡарыуында бер нисә халыҡ йыры индерелгән. Зәйтүнә Сабир ҡыҙы кеше күңелдәренең ҡылдарын тирбәтерлек матур шиғырҙар ҙа ижад итә.

 ","
	Дүшәмбе, 27 февраль 2017",Яңылыҡтар,Na
https://kulturarb.ru/ba/news/bashҡort-asyҡ-kvn-ligaһy-bashҡort-yumory-һaғynda, “Башҡорт асыҡ КВН лигаһы” башҡорт юморы һағында ,Na,"

27 февралдә Өфө Конгресс-холл сәхнәһендә Башҡорт асыҡ КВН лигаһының бишенсе юбилей миҙгеле ярымфинал уйыны үтәсәк.
Ярымфинал уйынының дөйөм темаһы — “Башҡорт юморы һағында”. Был көндө үҙенең сығыштары менән тамашасыларҙы «Нөктә.ru» (Өфө), «Башstar» (Салауат районы), «Ритайым+» (Күгәрсен районы), «Мыртый» (Ейәнсура районы), «Әннәгиҙергеннәйем» (СПб, Йылайыр районы), «Бер минут» (Өфө) командалары ҡыуандырасаҡ. Уйын һөҙөмтәләре буйынса бишенсе Юбилей миҙгеленең финалсылары билдәләнәсәк.
Ҡатнашыусылар 4 төрлө конкурста көстәрен һынаясаҡ: фристайл “Ике көн ҡунаҡ, өсөнсө көн — муйнаҡ”, разминка “КиВиНда ла булдыҡ беҙ”, видеоозвучка “Күңелең киң булһа, шаяртыу табыла”, КОП (конкурс одной песни) “Йырым булһын бүләгем”.
— Биш йыл эсендә Башҡорт асыҡ КВН лигаһының студенттар һәм эшсе йәштәр командалары араһындағы уйындарын яҡынса 8000 мең кеше тамаша ҡылды. Бынан тыш БР ТЙО “Башҡорт асыҡ КВН лигаһы” мәктәп уҡыусылары араһындағы уйындарҙың, лидерлыҡ юҫығындағы треннигтарҙың, КВН мәктәбе  сараларҙың ойоштороусыһы булып тора. Башҡортостан Республикаһы уйынсылары ғына түгел, ә башҡорттар күпләп йәшәгән Мәскәү, Силәбе, Санкт-Петербург ҡалаларынан командаларҙың килеүе лә матур йолаға әйләнде.
«Жаймардан» Ҡазаҡ лигаһы һәм Татар КВН лигаһы менән бәйләнештәр урынлаштырылды, киләсәктә уртаҡ саралар уҙғарыу күҙ уңында тотола, — тип хәбәр итте «Башҡорт асыҡ КВН лигаһы» БР Төбәк йәмәғәт ойошмаһының рәйесе Урал Кәримов.
 
 ","
	Шаршамбы, 22 февраль 2017",Яңылыҡтар,Na
https://kulturarb.ru/ba/news/vatandy-һaҡlausylar-kөnөnә-arnap-milli-jәshtәr-teatry-zaһir-gөlshat-һәm-berlindan-asҡystar-spektaklen-tәҡdim-itә," Ватанды Һаҡлаусылар көнөнә арнап  Милли Йәштәр театры «Заһир, Гөлшат һәм Берлиндан асҡыстар» спектаклен тәҡдим итә ",Na,"

Бөгөн һәм иртәгә, йәғни  22-23 февраль көндәре Ватанды Һаҡлаусылар көнөнә арнап Мостай Кәрим исемендәге Милли Йәштәр театры «Заһир, Гөлшат һәм Берлиндан асҡыстар» спектаклен тәҡдим итә.
 Спектакль-лирик комедия жанрында, һуғыш яланында ла мөхәббәт йәшәүен иҫбатлаған әҫәр тамашасылар күңеленә хуш килер.
Бер башҡорт ауылында барған йәштәр туйы һуғыш башланыу хәбәрен ишетеү менән өҙөлөп ҡала...Әммә бер ниҙә, бер нимә лә йәштәр бәхетенә кәртә була алмай. Хыянат һәм үлем аша үтеп мәңгелек мөхәббәт хистәрен һаҡлап ҡала улар.
 Режиссер Мөсәлим Күлбаев  Мостай Кәримдең төрлө йылдарҙа яҙған әҫәрҙәренән торған проза, публицистика һәм  хәтирәләр нигеҙендә сәхнәләштерелгән ҡуйылыш бөгөн көндөҙгө сәғәт 3-тә башлана, ә 23 февраль көнө 19.00 сәғәттә.
  
 ","
	Шаршамбы, 22 февраль 2017",Яңылыҡтар,Na
https://kulturarb.ru/ba/news/bildәle-akter-һәm-rezhisser-hөrmәtulla-үtәshev-mәktәp-uҡyusylary-menәn-osrashty, Билдәле актер һәм режиссер Хөрмәтулла Үтәшев мәктәп уҡыусылары менән осрашты ,Na,"

Рәми Ғарипов исемендәге 1 се һанлы Башҡорт гимназия-интернатында аҙна һайын республикабыҙҙың бөйөк шәхестәре, шағирҙары һәм яҙыусылары менән бик фәһемле осрашыуҙар үтеп тора.
Күптән түгел  Башҡортостандың һәм Рәсәйҙең халыҡ артисы, Рәми Ғарипов исемендәге премия, Салауат Юлаев исемендәге Дәүләт премияһы лауреаты, Заһир Исмәғилев исемендәге Өфө дәүләт сәнғәт институты доценты, Мәжит Ғафури исемендәге Башҡорт академия драма театры актеры Хөрмәтулла Ғәззәли улы Үтәшев менән осрашыу ойошторолдо.
Хөрмәтулла Үтәшев уҡыусыларға М. Щепкин училищеһының актер бүлегенә уҡырға инеү һәм имтихандар хаҡында мәғлүмәт бирҙе. Уҡыусылар ҡыҙыҡһынып тыңланылар, үҙ һорауҙарына яуап алдылар, иҫтәлеккә фотоға төштөләр.
 
 
 ","
	Шаршамбы, 22 февраль 2017",Яңылыҡтар,Na
https://kulturarb.ru/ba/news/mart-aҙaғynda-өfө-ladya-art-һөnәr-suvenirҙar-kүrgәҙmә-festivale-үtәsәk, Март аҙағында “Өфө-Ладья. Арт. Һөнәр. Сувенирҙар”  күргәҙмә-фестивале үтәсәк ,Na,"

Башҡортостан Хөкүмәтенең матбуғат хеҙмәте хәбәр итеүенсә, 29 - 31 мартта Өфө ҡалаһының  “ВДНХ-Экспо” күргәҙмә залында “Өфө-Ладья. Арт. Һөнәр. Сувенирҙар”  күргәҙмә-фестивале үтәсәк.
Премьер-министр Рөстәм Мәрҙәнов тейешле рәсми күрһәтмәгә ҡул ҡуйҙы. Шулай уҡ сараны ойоштороу комитеты составы раҫланды. 
 Күргәҙмәне ойоштороусылар – БР сәнәғәт һәм инновацион сәйәсәт Министрлығы, БР Мәҙәниәт министрлығы, Сауҙа һәм һатып алыусылар хоҡуғын яҡлаусы дәүләт комитеты.
 Фестиваль халыҡ кәсептәрен, биҙәү-ҡулланма сәнғәтен, сувенир һәм бүләктәр эшләүҙе һаҡлау һәм үҫтереү маҡсатында ойошторола.
Халыҡ оҫталарының кәсебен тергеҙеү, таратыу маҡсатынан ойошторолған фестиваль өс көн дауамында барасаҡ. Республиканан ғына түгел, илдең башҡа төбәктәренән дә килгән һөнәрмәндәр бер-береһе менән аралашып, кәңәшләшеп, әйберҙәрен һатыуға сығарыу мәсьәләһе буйынса тәжрибә уртаҡлашасаҡ.
Сара халыҡтарҙың этник мәҙәниәтен һаҡлау, үҫтереү, халыҡ кәсептәре тауарҙарын эске һәм тышҡы баҙарҙа һатыу маҡсаттарын да үҙ эсенә ала. Биҙәү-ғәмәли сәнғәт оҫталары, кәсепселәр, сувенир етештереүселәр, рәссамдар, галеристар, профилле уҡыу йорттары ҡатнашыуы көтөлә. Күргәҙмәгә сит илдең төрлө төбәктәренән дә ҡатнашыусы вәкилдәр буласаҡ.
Йыл һайын күргәҙмәлә республикабыҙҙың бик күп  райондарынан һәм ҡалаларынан оҫта ҡуллы һөнәрмәндәр ҡул эштәрен тәҡдим итә. 
Күргәҙмә художестволы сүкеү, сәйлән үреү, селтәр бәйләү, кейеҙ баҫыу, халыҡ костюмы, мозаика, витраждар, быяланан, ағастан, металдан, таштан, тиренән яһалған художестволы әйберҙәрҙе үҙ эсенә ала. 

Гүзәл Багаева
 ","
	Шаршамбы, 22 февраль 2017",Яңылыҡтар,Na
https://kulturarb.ru/ba/news/tiҙҙәn-artur-kәbirovtyң-ut-birep-torғan-saғym-isemle-akustik-koncerty, Тиҙҙән Артур Кәбировтың “Ут биреп торған сағым” исемле акустик концерты ,Na,"

М. Ғафури исемендәге Башҡорт дәүләт академия драма театры хәбәр итеүенсә, февраль айы актер Артур Кәбиров  өсөн бик ижади айҙарҙың береһе булып хәтерҙә ҡаласаҡ – сөнки уның тамашасы алдында тағы ла яуаплы сығышы бар – 28 февралдә театрҙың Бәләкәй залында  “Ут биреп торған сағым” исемле акустик концерты буласаҡ. 
Артур Кәбиров һәм уның йыр-моңға ғашиҡ дуҫтары Роман Пожидаев (гитара), Резана Вәлиева (скрипка), Марина Яковлева (флейта), Рәсим Лоғаманов (һуҡма инструменттар), Аяз Нухов (виолончель) менән бергә февралде оҙатасаҡ.
“Заман башҡа –заң башҡа” тиһәләр ҙә, әммә бөгөн дә мөхәббәткә, изгелеккә дан йырлаған сәхнә әҫәрҙәрен тамашасылар көтөп ала. Эйе, заман үҙгәрә, ваҡыт үҙгәрә, геройҙар үҙгәрә, әммә һәр бер быуындың үҙенең яратҡан геройы сәхнәгә сыға. Бөгөнгө көндә лә, өлкән быуынға алмашҡа йәштәр килә. Йәштәребеҙ ҙә – талантлы, дәртле, сағыуҙар һәм сәхнәгә, ижадҡа тоғролар. 
Бөгөнгө көндә популяр йәш артистарҙың береһе - Артур Кәбиров. Уның исеме театр һөйөүселәргә яҡшы таныш. “Ҡара йөҙҙәр”ҙә (М.Ғафури) - Закир, “Хыялға ҡаршы” спектаклендә (А.Баймөхәмәтов, А.Ишбулдина) - Ильяс, “Февраль.Буран”да –Рәми ролдәре аша танып беләләр уны. Гитарала уйнап башҡарған йырҙары интернет киңлектәрен яулаған. 
Февраль айында уның ижади тормошона тағы бер образ килеп инде – “Нәркәс” мелоромантик трагедияһында Тимерхан ролен башҡарҙы. 
Артурҙың “Ут биреп торған сағына” шаһит булып, уның йөрәк йылыһын тойоп, күңел даръяһын байҡап, ҡыштың һуңғы көнөн күңелле итеп үткәрергә теләһәгеҙ -28 февраль көнө БДАДТ –ның Бәләкәй залына рәхим итегеҙ!

 ","
	Шаршамбы, 22 февраль 2017",Яңылыҡтар,Na
https://kulturarb.ru/ba/news/ҡoroltaj-bashҡort-ғailәһe-mөhәbbәt-һәm-toғroloҡ-kөnөn-bildәlәrgә-saҡyra," Ҡоролтай Башҡорт ғаиләһе, мөхәббәт һәм тоғролоҡ көнөн билдәләргә саҡыра ",Na,"

Матур ғаилә – ил ҡото. Ошо хәҡиҡәтте раҫлап, Бөтә донъя башҡорттары ҡоролтайы 1 мартта Башҡорт ғаиләһе, мөхәббәт һәм тоғролоҡ темаһына арналған матур кисә ойоштора.
Бармы беҙҙә ил ҡото? Янамы ғаилә уты? Саф мөхәббәт һәм тоғролоҡтоң сере нимәлә?
Яҙҙың тәүге көнөндә Өфөнөң “Башҡортостан” дәүләт концерт залында  “Матур ғаилә – ил ҡото” кисәһе үтәсәк.
Сәхнәгә Баймаҡ, Бөрйән, Әбйәлил, Иглин, Мәсетле райондары вәкилдәре – балаларында милли рух тәрбиәләгән, әҙәп-әхлаҡты өҫтөн ҡуйған, милли кәсептәрҙе үҫтергән, башҡорт мәҙәниәтен юғары кимәлгә күтәргән иманлы ғаиләләр сығасаҡ.
Бынан тыш, һеҙҙе Сибай дәүләт театр-концерт берләшмәһе артистары, “Арғымаҡ” этно-рок төркөмө, билдәле эстрада йондоҙҙары – Нәсимә һәм Азамат Тимеровтар, Миңзифа һәм Артур Туҡтағоловтар, ҡубыҙсы Зәйнетдиновтар ғаиләһе сәләмләр.
Милли биҙәүестәр, аҫалы балаҫтар, хуш еҫле бал, быйма һәм кейеҙ әйберҙәр күргәҙмәһе лә эшләйәсәк.
“Матур ғаилә – ил ҡото” фестивале киске 7-лә башлана. Инеү бушлай. Тамашаға рәхим итегеҙ!
 
 ","
	Шишәмбе, 21 февраль 2017",Яңылыҡтар,Na
https://kulturarb.ru/ba/news/bәhet-ғailәlәge-yuғary-ruh-bajlyғy-jәn-rәhәte-jәshәү-jәme-ul-ti-artur-tuҡtaғolov-2," “Бәхет- ғаиләләге юғары рух байлығы, йән рәхәте, йәшәү йәме ул”, — ти Артур Туҡтағолов ",Na,"

Быйыл “Далан” төркөмө етәксеһе, Башҡортостан Республикаһының атҡаҙанған һәм халыҡ артисы Артур  Туҡтағолов күркәм ғумер байрамын-50 йәшлек матур юбилейын билдәләй. Ошо уңайҙан халҡының ялҡынлы патриоты, талантлы композитор, оҫта музыкант Артур Туҡтағолов менән әңгәмә ҡорҙом.  Уның сәхнәләрҙе йәнләндереп сығыш яһауы береһен дә битараф ҡалдырмай - һоҡланыу ҡатыш ғорурлыҡ хисе уята.
Булдыҡлы ғаилә башлығы, изге йөрәкле, хәстәрлекле атай, таянырлыҡ туған һәм дуҫ булыуығыҙ күптәрҙе  һоҡландыра. Тәбиғәттең ҡар-буранлы мәлендә донъяға килһә лә йырсы, йөрәгендә ҡояш йылыһы балҡый. Йырсы менән әңгәмәне түбәндәге һылтанма буйынса уҡырға мөмкин: http://kulturarb.ru/ba/spetsproekty/intervyu/bәhet-ғailәlәge-yuғary-ruh-bajlyғy-jәn-rәhәte-jәshәү-jәme-ul-ti-artur-tuҡtaғolov

 ","
	Шишәмбе, 21 февраль 2017",Яңылыҡтар,Na
https://kulturarb.ru/ba/news/zәjnәb-biisheva-isemendәge-sәsmә-әҫәrҙәr-konkursy-iғlan-itelde, Зәйнәб Биишева исемендәге сәсмә әҫәрҙәр конкурсы иғлан ителде ,Na,"

Күгәрсен районының “Мораҙым” гәзите редакцияһы хәбәр итеүенсә, Башҡортостандың халыҡ яҙыусыһы Зәйнәб Биишева исемендәге сәсмә әҫәрҙәр конкурсы иғлан ителә. 
Әҫәрҙәр башҡорт телендә яҙыла, темаһы ирекле. Конкурсҡа бығаса донъя күрмәгән әҫәрҙәр генә ҡабул ителә. Бер автор конкурсҡа бер-нисә әҫәрен тәҡдим итә ала, үҙе хаҡында мәғлүмәт һәм фотоһын ебәрһә лә була, «Мораҙым» гәзитен алдырыу  мотлаҡ.
Әҙәби ярыш 2017 йылдың аҙағына тиклем дауам итә. Бәйгегә киләһе йылдың ғинуарында йомғаҡ яһала, уҡыусы балалар һәм ололар араһында еңеүселәрҙе махсус баһалама комиссияһы билдәләйәсәк.

 ","
	Шишәмбе, 21 февраль 2017",Яңылыҡтар,Na
https://kulturarb.ru/ba/news/bөgөn-halyҡ-ara-tuғan-teldәr-kөnө, Бөгөн  Халыҡ-ара туған телдәр көнө ,Na,"

Бөгөн Өфөлә туған тел көнөн билдәләү уңайынан Мифтахетдин Аҡмулла исемендәге Башҡорт дәүләт педагогия университетының концерт залында Халыҡ-ара Туған тел көнөнә арналған Республика байрамы, муниципаль район һәм ҡала округтары биләмәләрендә тел һәм мәҙәни төрлөлөккә  йүнәлтелгән саралар үтәсәк.
Ер йөҙөндә юғалып барған телдәрҙе һаҡлап ҡалыу маҡсатында 1999 йылда ЮНЕСКО 21 февраль- Халыҡ-ара туған телдәр көнө, тип иғлан итте. Ер шарында йәшәүсе халыҡтар 6 меңгә яҡын телдә аралаша, күптәре юғалыу сигендә. Белгестәр әйтеүенсә, 100 меңдән аҙыраҡ кеше аралашҡан тел юҡҡа сығыуы ихтимал.  Рәсәйҙә 180 милләт вәкиле йәшәй, рустар - 110 миллиондан ашыу, татарҙар - 5 миллион 300 мең, украиндар 2 миллиондан аҙыраҡ, башҡорттар 1 миллион 600 мең самаһы, сыуаш һәм чечендар - 1 миллион 400-әр мең тирәһе. 

 ","
	Шишәмбе, 21 февраль 2017",Яңылыҡтар,Na
https://kulturarb.ru/ba/news/yaңy-proekt-bashҡortostan-ҡyҙҙary, Яңы проект –“Башҡортостан ҡыҙҙары”! ,Na,"

Башҡортостандың 100 йыллығы айҡанлы, республика ойошоуына һәм үҫешенә тос өлөш индергән гүзәл заттар-Башҡортостан ҡыҙҙары 7 март көнө киске сәғәт етелә “Башҡортостан” дәүләт концерт залында ҙур тамаша әҙерләй. Изге әсә лә ул, гүзәл эшсе лә ул, йәм биреүсе, йән биреүсе Ватанға- девизы аҫтында үтәсәк концерт программаһы үтә лә бай һәм мауыҡтырғыс булмаҡсы.
Бөгөнгө көндә һәр бер тармаҡта уңған, гүзәл ҡатын-ҡыҙҙарыбыҙ  хеҙмәт итә: сәнғәт, медицина, фән, мәғариф, төҙөлөш өлкәләрендә. “Башҡортостан ҡыҙҙары” концерты быйыл үҙҙәренең күркәм юбилей даталарын билдәләүсе  сәнғәт йондоҙҙарыбыҙ сығышынан башланып китәсәк, тип хәбәр итте ойоштороусылар. 
Байрам концерты билдәле сәхнә йондоҙҙарының  йыр-моң  гөлләмәләре менән үрелеп барасаҡ. Концертта БР халыҡ артисткалары, данлыҡлы бейеүселәреҙ Рәшиҙә Туйсина, Зөлфиә Ҡудашева, Алһыу Шәфиғуллина сығыштары береһен дә битараф ҡалдырмаҫ! Күрше Татарстандан ҡунаҡтар ТР атҡаҙанған артисы Рөстәм Асаев, талантлы йырсы Нурислам Исмәғилев килеүе  көтөлә.
Байрам концертында Светлана Арғынбаева, Римма Амангильдина, Дияна Ишниязова, Резида Әминева, Фәрүәз Урманшин, Зилара Йомағужина, Салауат Мөхәмәтйәров, Рәил Өмөтбаев, Заһир Иҫәнсурин дәртле һәм күңелле йыр-моң вәғәҙәләй. Шулай уҡ “Премьер” төркөмө сығыш яһауы көтөлә, яңы исемдәр, яңы йырҙар башҡарыласаҡ.
Йырлы-моңло яҙ һәм ял кисәһендә көтөп ҡалабыҙ!

 ","
	Шишәмбе, 21 февраль 2017",Яңылыҡтар,Na
https://kulturarb.ru/ba/news/respublika-halyҡ-izhady-үҙәgenә-80-jәsh, Республика халыҡ ижады үҙәгенә 80 йәш! ,Na,"

Республика халыҡ ижады үҙәге 1937 йылдың 20 февраленән башлап эшләй. Ул ваҡытта Башҡортостан Республикаһының Халыҡ ижады йорто булараҡ асылған. Шунан алып үҙәк художестволы үҙешмәкәрлек түңәрәктәрен һәм коллективтарын булдырыу өҫтөндә эшләй. Башҡортостан меңәрләгән үҙешмәкәр коллективы менән дан тота. Бында республиканың Халыҡ ижады йорто белгестәренең дә роле ҙур.
 Башҡортостан Республикаһы мәҙәниәтен үҫтереү, һаҡлау, мәҙәни ҡиммәттәрҙе тыуҙырыу, таратыу һәм үҙләштереү эше Республика халыҡ ижады үҙәге тарафынан үткәрелгән төрлө фестиваль, конкурстарҙа сағылыш таба.
 Йыл һайын үҙәк БР Мәҙәниәт министрлығы менән берлектә 30-ҙан артыҡ республика, халыҡ-ара, регион-ара фестивалдәр, конкурстар үткәрә: «Берҙәмлек – Содружество» халыҡ-ара милли мәҙәниәттәр фестивале, «Дуҫлыҡ моңо» башҡорт һәм татар йырҙарын башҡарыусыларҙың халыҡ-ара конкурс-фестивале, «Урал моңо» төрки йәштәренең музыка сәнғәте байрамы, «Озон көй» һәм «Ирәндек моңдары» башҡорт йырҙарын башҡарыусыларҙың төбәк-ара конкурсы, Фәйзи Ғәскәров исемендәге призға бейеүселәрҙең төбәк-ара фестивале, «Кама буйы гәүһәрҙәре» һәм «Ағиҙел тулҡындары» милли мәҙәниәттәр фестивале, «Алтын тирмә» («Золотая юрта») республика халыҡ театрҙары фестивале, Республика гармунсылар байрамы «Моңға бай гармун байрамы», «Ашҡаҙар таңдары» башҡорт фольклоры республика байрамы, Рус йыры һәм таҡмаҡтары төбәк-ара байрамы, «Башҡортостан – Урал ынйыһы» халыҡ ижады форумы, Республика Ҡурай байрамы конкурсы, «Шәжәрә байрамы» республика халыҡ байрамы, «Салауат йыйыны» республика фольклор байрамы һәм башҡалар.
 Бөгөнгө көндә Республика халыҡ ижады үҙәге ҡарамағында «Урал» халыҡ ижады галереяһы, Инвалидтар ижады йорто, «Ағиҙел» кинофотоклубы, «Арыҫлан Мөбәрәков» теплоходы, Нефтекама һәм Бәләбәй ҡалаларындағы филиалдары уңышлы эшләп килә.
 
 ","
	Дүшәмбе, 20 февраль 2017",Яңылыҡтар,Na
https://kulturarb.ru/ba/news/jyrly-ғүmer-bөrkkәn-jylylyҡ, Йырлы ғүмер бөрккән йылылыҡ ,Na,"

...Һуғыштан һуңғы осор. Ҡатын-ҡыҙ баҫыуҙа сөгөлдөр утай. Улар менән бергә бала-саға ла баш күтәрмәй эшкә егелгән. Көндөң үҙәгенә ҡарай тағы ла нығыраҡ ҡыҙҙыра төшкән ҡояш хәлде ала, сарсата, ҡатын-ҡыҙҙың күңе­лендәге ауыр тойғоларҙы ҡуйырта... Тап шул мәлдә еләҫ ел ыңғайына әкрен генә ишетелгән моңдан йөрәктәр тертләп китә. “Гөлъямал”!.. Тәүҙә һәр һүҙенән зар тамған йыр, тамаҡтағы төйөрҙө ысҡындырып ебәреп, әсе күҙ йәштәренә юл аса. Әрнеп һулҡылдай яралы йөрәктәр. Ә бер аҙҙан, өмөт ауазын тойоп, күҙҙәрҙә нур баҙлағандай була, әкренләп йөҙҙәргә йылмайыу ҡуна. Оҙон ҡара толомло сибек ҡыҙсыҡ иһә йырлай ҙа йырлай. Кескәй моң эйәһенең шифаһынан йәне имләнгән ҡатын-ҡыҙ йәнә алға ынтыла...
 Бәләкәйҙән шулай күңелде йырҙары менән әсир итеп үҫә Флүрә. Тетрәндергән, һағыш­ландырған, илатҡан, ҡалҡынырға ҡул һуҙған, көлдөргән, дәртләндергән, ғөмүмән, йәшәткән көс ул моң. Ҡырмыҫҡалы районының төпкөл ауылында көн күргән Ноғомановтар ғаиләһе был хәҡиҡәткә ныҡлы инанған заттан була. Бына күмәк балаларҙы тәрбиәләшкән өләсәйҙәре бәрхәттәй йомшаҡ тауыш менән “Тәфтиләү”ҙе һуҙа. Әсе хәсрәт тә, һынауҙар һындыра алмаҫ ихтыяр көсө лә сағыла был моңда. Тормоштоң әсеһен-сөсөһөн күп күргән, һуғыштан яраланып ҡайтып, урындағы колхозға етәкселек иткән талапсан атайҙары ла, нескә күңелле әсәйҙәре лә бөтөн ҡайғы-һағышын йыр менән баҫып, унан дарман алып йәшәй. “Ҡаһым түрә”, “Еҙ бүртә”, “Һаҡмар”, “Ғилмияза”... Халҡыбыҙҙың ошо мәшһүр йырҙарының фатихаһы менән оло сәнғәт юлына аяҡ баҫа Флүрә Ғәлимйән ҡыҙы.
 – Балаларҙы моң мөхитендә үҫтереүҙең, уны тоя белергә өйрәтеүҙең тәрбиә эшендә өлөшө баһалап бөткөһөҙ, – ти бөгөн ғүмеренең һигеҙенсе тиҫтәһен аша атлаған ағинәй, танылған йырсы һәм педагог, Башҡортостандың халыҡ артисы Флүрә Ноғоманова. – Өләсәйемдең, атай-әсәйемдең ошоно аңлап, ҡаныбыҙға һалынған һәләтебеҙҙе ғәмәлдә үҫтереп, күңелебеҙгә ауыр заманда талмаҫ ҡанат ҡуя, ҡаҡшамаҫ рух, ҡара тырышлыҡ һала алыуына хайран ҡалам, һоҡланам. Хоҙайҙан бирелгән моңдоң тормошомда тоғро юлдаш булырына инандыра белгәндәр. Мәғлүм ки, баланың нимәгә һәләтле икәнен билдәләп, шул йүнәлештә үҫтерһәң, ул үҙ көсөнә ышаныусан, фекерле, ҡыйыу булып буй еткерә. Миңә нәҡ шундай сифаттар хас. Атайымды төрлө урынға етәксе итеп тәғәйенләүҙәренә бәйле ғаиләбеҙгә күсеп йөрөргә тура килгәнлектән, туған башҡорт телемдә генә түгел, урыҫса, татарса, сыуашса белем алыуым, был милләт вәкилдәре араһында ҡайнап йәшәүем дә холҡомдо сыныҡтырғандыр. Ниндәй генә хәлгә юлыҡҡанда ла бирешмәҫкә, үҙең булып ҡалырға кәрәк! Бәләкәйҙән шуны белеп үҫтем.
 Флүрә Ғәлимйән ҡыҙы ғүмеренең һәр осорон күңелендә матур хәтирә итеп һаҡлай. Иҫтәлектәрен барлағанда күҙ алдынан береһенән-береһе фәһемле, мауыҡтырғыс күренештәр үтә. Бына ул, моңло тауышы ғына түгел, оҫта бейеүе менән дә һоҡландырған ҡыҙ, Стәрлетамаҡтағы мәҙәни-мәғрифәт училищеһы сәхнәһендә һабаҡташы Фәнзил Сөләймәнов менән “Дуҫлыҡ” бейеүен башҡара. Сығышты мәшһүр ансамбль етәксеһе Фәйзи Ғәскәров та ҡарап ултыра. Ҡыҙҙы шунда уҡ үҙ төркөмөнә саҡыра ул, аҙаҡ бер нисә ҡабат телеграмма ла һуға, ләкин Флүрә апайҙың күңелендә йырға һөйөү көслөрәк булып сыға. Талапсан атаһы ла ошо юлдан тайпылырға ирек бирмәй: нимәгәлер тотонғанһың икән – аҙағына тиклем еткер, һөҙөмтәһен күрһәт! Ҡәҙерле кешеһенең был һүҙҙәре Флүрә Ғәлимйән ҡыҙы өсөн ғүмерлек девизға әүерелә.
 Өфө дәүләт сәнғәт училищеһы. Ифрат талапсан педагог Миләүшә Мортазина уҡыусыларына – тауышы өҫтөндә байтаҡ эшләү талап ителгән ауыл балаларына – дәрес бирә. Уларҙың күңеленә тәбиғәттән һалынған һәм эстә “йәшеренеп” ятҡан моңдо тышҡа боҙмайынса сығарыу маҡсатындағы ныҡышмал эш дауам итә. — Миләүшә Ғәли ҡыҙы, йәш булыуына ҡарамаҫтан, ошо ауыр бурысты ҙур фиҙакәрлек, намыҫ менән атҡарҙы, – тип остазына ғүмер буйы рәхмәт уҡый Флүрә Ноғоманова. – Мин – уның тәүге уҡыусыларының береһе. Һәр ҡайһыбыҙ менән эште “аҡ ҡағыҙҙан” башланы тиерлек. Күңелдәре моңдо тойоп, ишетеп, уны тышҡа сығарыуға бөтөн күңелен, һәләтен йәлләмәйенсә һалды. Тәбиғи тауышыбыҙҙы боҙманы. Ә был – йырсылар әҙерләгән педагог алдына ҡуйылған иң ҙур талап. Медициналағы “Зарар килтермә!” тигән принцип кеүек. Һоҡланғыс талант эйәһе Миләүшә Ғәли ҡыҙы беҙҙе шулай хайран ҡалмалы оҫталыҡ, түҙемлек, тынғыһыҙ хеҙмәт аша юғары уҡыу йортона инерлек кимәлгә еткерҙе. Рәхмәтем, ихтирам-хөрмәтем ҙур остазыма. Аҙаҡ үҙем уҡыта башлағас, һәр дәресемдә уның алымдарын файҙаландым, өлгөһөнә таяндым.
Артабан Ҡазан консерваторияһында белем алыу, Өфө дәүләт сәнғәт училищеһында, Башҡорт дәүләт опера һәм балет театрында эшләү... Урынды вазифа түгел, кеше биҙәй тигәндәй, һәр ерҙә яҡты эҙен, данлы исемен ҡалдыра Флүрә Ғәлимйән ҡыҙы. Тура һүҙлелеге, фекерен гелән шартлатып әйтеүе, үткерлеге, ҡыйыулығы, ялағайлана белмәүе сәбәпле, ауырлыҡ һәм ғәҙелһеҙлектәрҙе лә күп күрергә тура килеүенә ҡарамаҫтан, асылына хыянат итмәй, үҙе булып ҡала ул. Бер генә миҫал. Композиторҙар союзы кәңәшмәһе бара. Берекмә ағзалары үҙ-ара уҙышып маҡтана, ҡаҙаныштары хаҡында ҡат-ҡат белдерә, бәләкәй генә уңыштарын да ҡабартып ебәрә. Түҙмәй быға Флүрә, трибунаға сығып баҫа. “Ә һеҙ ниңә алмаш әҙерләү кәрәклеге тураһында онотаһығыҙ? – тип белдерә ул союз ағзаларына. – Барығыҙ ҙа – тиҫтерҙәр, өлкәнәйеп бараһығыҙ. Ниңә берегеҙ ҙә уҡыу йорттарында белем бирмәй? Йәштәр тураһында уйларға кәрәк тәбаһа”. 
 – Был сығышымдан һуң, әлбиттә, миңә күп юлдар, мөмкинлектәр ябылды, ләкин һис тә үкенмәйем, сөнки уҡыу йортонда оҙаҡламай композиторҙар әҙерләү бүлеге асылды. Унда бихисап музыка оҫталары белем алды. Мәҫәлән, Рим Хәсәнов, Морат Әхмәтов, Рафаэль Ҡасимов, Нур Дауытов һәм башҡалар, – тип һөйөнә Флүрә Ғәлимйән ҡыҙы. Эйе, дөрөҫлөктө яратыу, ғәҙеллек, башҡаларҙы хәстәрләү – уның холҡон билдәләгән төп сифаттар. Мәҫәлән, Өфө дәүләт сәнғәт училищеһында уҡытҡан сағында ауылдан имтихан тапшырырға килеп, уңышһыҙлыҡҡа осраған әллә күпме һәләтле балаға ярҙам итеп ебәрә. “Тауышы юҡ” тип мөһөр һуғылған байтаҡ йәш кешене эске һиҙемләү менән яңынан тыңлап ҡарап, ҡайтырға әҙерләнгән еренән кире бора. Флүрә Ғәлимйән ҡыҙы ошондай фиҙакәрлеге, уҡытыусылыҡ бурысына намыҫлы ҡарауы, йәш быуын, төбәк киләсәге алдында яуаплылығы арҡаһында республика сәнғәте күгендә яңы “йондоҙ”ҙар ҡабыҙыуға тос өлөш индерә.
 – Уҡыусыларымдың күбеһе ныҡ тырыш булды, – тип һөйөнә ул. – Мәҫәлән, “Таштуғай”ҙы йырлап килеп ингән һылыу ҡыҙҙарымдың береһе ғәжәп ныҡышмалылығы менән айырылып торҙо. Буш йөрөгәнен күрмәҫһең, һәр ваҡыт белемен арттырыу өҫтөндә. Йырының ҡайһылыр ере килеп сыҡмаһа, илап та ебәрә. Училищены тамам­лағанда иһә классик арияларҙы, романстарҙы, халыҡ йырҙарын ҙур оҫталыҡ менән башҡара ине инде. Ошо уңған, талантлы уҡыусым хәҙер – киң танылған шәхес, Рәсәйҙең һәм Башҡорт­остандың халыҡ артисы Флүрә Килдейәрова. Ауырып киткән саҡтарында ла, уҡыуҙы тамамлағас та хәстәрлектән айырмаған Флүрә Ғәлимйән ҡыҙын уҡыусылары әле лә ихтирам-хөрмәттән өҙмәй, хәлен белешеп тора. Ә остаздары һаман да дәрт-дарманлы, барыһына өлгө күрһәтеп, ярҙам һорағандарға көсөнән килгәнсә булышлыҡ ҡылып, кәңәш биреп, тотош республиканың, айырым кешеләрҙең, ауылдарҙың, милли сәнғәттең, мәғарифтың яҙмышы өсөн янып-көйөп йәшәй. Үҙе башҡарған һоҡланғыс, һәр юлы, һүҙе тарих һөйләгән, уйландырған, аҡыл биргән халыҡ йырҙарының моңо кеүек аһәңле, ғәжәп киң күңеленә уның, гүйә, бөтөн донъя һыйған.
Сығанаҡ: http://bashgazet.ru/kultura-i-literatura/25333-yyrly-mer-brkkn-yylyly.html

 ","
	Дүшәмбе, 20 февраль 2017",Яңылыҡтар,Na
https://kulturarb.ru/ba/news/ғәziz-әlmөhәmәtov-isemendәge-muzej-grantҡa-ejә-buldy, Ғәзиз Әлмөхәмәтов исемендәге музей грантҡа эйә булды ,Na,"

Көйөргәҙе районының Яңы Мораптал ауылындағы  БАССР-ҙың халыҡ артисы, тәүге башҡорт композиторы Ғәзиз Әлмөхәмәтов исемендәге музей интерактив этнографик күргәҙмә булдырыу өсөн республика Башлығының 270 мең һумлыҡ грантына эйә булды.
109 кв. метрлы музейҙа өс зал бар. Беренсе залда Ғәзиз Әлмөхәмәтовтың экспозициялары урынлашҡан, икенсе зал хәрби һәм хеҙмәт данына, ә өсөнсө зал этнографияға арналған.
− Былтыр беҙ “Иң яҡшы учреждение” конкурсында ҡатнашып 100 мең һумлыҡ грант отҡайныҡ. Ул аҡсаға музейға интернет үткәрҙек, ноутбук, төҫлө принтер алдыҡ, һәм күргәҙмәләр өсөн витриналар яңыртылды. Быйыл да республика Башлығы грантын алдыҡ. Бының өсөн үткән йыл, октябрь айында, те-йешле документтар тултырып ебәргәйнек. Биреләсәк 270 мең һум аҡсаға этнография залына тирмә аласаҡбыҙ. Унда башҡорт халҡының боронғо йәшәйеше сағыласаҡ. Шулай уҡ Ғәзиз Әлмөхәмәтов залына интерактив күргәҙмә өсөн проектор, экран һәм ултырғыстар ҙа алынасаҡ. Музейға килеүселәргә композитор тураһында фильмдар ҡарау мөмкинлеге буласаҡ, - ти музей директоры Альфира Ниғмәтуллина.
Ғәзиз Әлмөхәмәтов исемен-дәге музей менән танышырға йыл һайын республикабыҙҙан һәм Ырымбур өлкәһенән 1500-ҙән артыҡ кеше килә.
Сығанаҡ: http://yshatir.ru/mezeniet/4734-tay-ttene.html

 ","
	Дүшәмбе, 20 февраль 2017",Яңылыҡтар,Na
https://kulturarb.ru/ba/news/әlfiә-kәrimova-londonda-үҙeneң-solo-koncerty-menәn-syғysh-yaһany, Әлфиә Кәримова Лондонда үҙенең соло-концерты менән сығыш яһаны ,Na,"

Опера йырсыһы Әлфиә Кәримова Лондонда үҙенең соло-концерты менән сығыш яһаны. Пианистка, йырсы, композитор һәм продюсер Евгения Терентьева менән бергә ул Рахманинов, Римский-Корсаков, Чайковскийҙың классик рус романстарын башҡарҙы. Әлфиә Кәримованың концерты IV «Альбион йондоҙҙары. Масленица» халыҡ-ара башҡарыу оҫталығы фестиваль-конкурсын асты.
«Тамашасылар рус музыкаһы шедеврҙарын ихлас тыңланы. Концертҡа бик күп ватандаштарыбыҙ килгәйне, сит ил тамашасылары ла бар ине, улар рус телен аңламаһалар ҙа, концерттан һуң килеп, үҙҙәренең һоҡланыуын белдерҙе», — тип һөйләне йырсы.
Әлфиә Кәримова — Башҡортостандың атҡаҙанған артисы, «Астана-Опера» театры (Ҡаҙағстан) солисткаһы, халыҡ-ара конкурстар лауреаты, «The Opera Ball Award-2015» абруйлы наградаһының «Иң яҡшы ҡатын-ҡыҙ тауышы» номинацияһында еңеүсе, халыҡ-ара бәйгеләрҙә жюри ағзаһы, педагог.
Тиҙҙән өфөләр ҙә яратҡан йырсыһын тыңлай ала. 20 мартта Башҡорт опера һәм балет театрында Әлфиә Кәримова Дж. Вердиҙың «Травиата» операһында Виолеттаны йырлай.
«Альбион йондоҙҙары» проекты Рәсәйҙең Лондондағы фән һәм мәҙәниәт үҙәге, Бөтә донъя башҡарыу сәнғәте ассоциацияһы ярҙамында «Музыка Нова» халыҡ-ара музыка академияһында һәм Рус мәҙәни үҙәгендә ойошторолдо. Йыл һайын уҙғарылған конкурс төрлө илдәрҙең мәҙәниәттәрен яҡынайтыусы күпер булып тора. Сара Рәсәй мәҙәниәтен һәм мәғарифын популярлаштыра, һәләтле ватандаштарыбыҙға, шулай уҡ бөтә донъя илдәре артистарына үҙ талантын күрһәтергә мөмкинлек бирә. Ижади бәйгелә Англия, Рәсәй, Германия, Италия, Болгария, Мальта, Латвия, Әрмәнстан, Украина, Ҡаҙағстан, Белоруссия, Бразилия, Греция, Испания, Гана һәм Һиндостандан артистар ҡатнашты. Быйыл конкурс Масленица байрамы ваҡытында үткәрелде, һәм шуға күрә аҡсалата наградаларҙың береһе «Масленица» призы ине, ул Рәсәй композиторы ижад иткән әҫәрҙе иң яҡшы башҡарған өсөн тапшырылды.
Сығанаҡ: http://www.bashinform.ru/bash/962231/

 ","
	Дүшәмбе, 20 февраль 2017",Яңылыҡтар,Na
https://kulturarb.ru/ba/news/tiҙҙәn-salauat-bashҡort-dәүlәt-drama-teatry-sәhnәһendә-premera-13-komediyaһy," Тиҙҙән Салауат башҡорт дәүләт драма театры сәхнәһендә премьера - ""№13"" комедияһы! ",Na,"

Салауат башҡорт дәүләт драма театры артистары билдәле сит ил авторы Рей Куниҙың  ""№13"" исемле комедияһы өҫтөндә эш башланылар.
Ҡуйыусы режиссер - Эдуард Шахов, рәссам – Нурия Ғәбиҙуллина (Башҡортостандың атҡаҙанған рәссамы), хореограф – Алина Мостаева.
Урыҫ теленә Михаил Мишин, башҡорт теленә Гөлнара Хәлфитдинова тәржемәһе.
Англия драматургы Рей Куниҙың ""№13"" әҫәре (оригинал исеме ""Out of Order"") 1991 йылда яҙылған. Был пьеса 1999 йылда британ критиктары менән ыңғай баһалана һәм Лоуренс Оливье премияһына лайыҡ була. 2000 йылда Европала иң шәп комедия тип таныла. 2001 йылда режиссер Владимир Машков ""№13"" әҫәрен А.П.Чехов исемендәге МХАТа сәхнәһендә ҡуя. 
«Спектаклдең сюжеты ябай. Британ премьер-министрының ярҙамсыһы Ричард Уилли үҙенең Джейн исемле секретаре менән ҡала ҡунаҡханаһының 13-сө һанлы бүлмәһендә аулаҡҡа ҡалалар. Һөйәркәләр ҡапыл был бүлмәлә үлек ир кәүҙәһен табалар.Күрәһең, ул тәҙрәгә ҡыҫылып ҡалған бур була. Көтмәгәндә килеп сыҡҡан был бәлә уларҙы хурлыҡҡа килтерергә мөмкин. Шуға күрә Ричард үҙенең ярҙамсыһы Джордж Пигден менән төрлөсә мәйетте йәшерергә тырышалар. Ләкин һәр бер эшләнгән аҙым хәлде бутай ғына. Ҡунаҡхананың идарасыһы, һуңынан Ричард Уиллиның ҡатыны, секретарь Джейндың көнсөл ире килеп кереүҙәре бөтөнләй хәлде хөртәйтә. Ә инде мәйеттең ҡапыл...Әлегә был сер булып ҡалһын...»
Спектаклдең премьераһы 2017 йылдың 10,16,21 март көндәренә билдәләнгән.
 ","
	Дүшәмбе, 20 февраль 2017",Яңылыҡтар,Na
https://kulturarb.ru/ba/news/һәҙiә-dәүlәtshina-isemendәge-dәүlәt-premiyaһyna-dәғүә-iteүselәr-kemdәr, Һәҙиә Дәүләтшина исемендәге дәүләт премияһына дәғүә итеүселәр кемдәр? ,Na,"

Башҡортостанда Һәҙиә Дәүләтшина исемендәге дәүләт премияһына дәғүә итеүселәр иғлан ителде. Награда әҙәбиәт һәм сәнғәт өлкәһендә балалар һәм үҫмерҙәр әҫәрҙәре өсөн тапшырыла. Премия йәш быуынды әҙәбиәт һәм сәнғәт әҫәрҙәре ярҙамында рухи-әхләҡи һәм патриотик тәрбиәләүҙә ҙур өлөш индерә. Конкурсҡа йыл дауамында айырым китап булып йәки ваҡытлы матбуғатта донъя күргән әҫәрҙәр ҡабул ителә. 
Республика Башлығы ҡарамағындағы комиссиянан хәбәр итеүҙәренсә, конкурста ете кеше ҡатнаша. Улар араһында шағирә Рәшиҙә Бик, яҙыусылар Гүзәл Ситдиҡова, Ринат Ноғоманов, Фәрзәнә Ғөбәйҙуллина күрһәтелгән. 
Һәҙиә Дәүләтшина исемендәге дәүләт премияһы 2005 йылда   булдырылғайны. Ун ике  йыл эсендә абруйлы премияға лайыҡ булыусылар: Гөлфиә Юнысова, Факил Мырҙаҡаев, Кәтибә Кинйәбулатова, Сафуан Әлибаев, Әсхәл Әхмәт-Хужа.
 ","
	Дүшәмбе, 20 февраль 2017",Яңылыҡтар,Na
https://kulturarb.ru/ba/news/rөstәm-shәripov-isemendәge-asyҡ-respublika-ҡurajsylar-bәjgeһe-eңeүseһe-bildәle-buldy, Рөстәм Шәрипов исемендәге асыҡ республика ҡурайсылар бәйгеһе еңеүсеһе билдәле булды ,Na,"

Ҡурайсыларҙың Рөстәм Шәрипов исемендәге асыҡ республика бәйгеһе еңеүсеһе билдәле булды. Гран-при титулын 26 йәшлек Морат Йәноҙаҡов -""Йатаған"" этно-төркөмөнөң музыканты яуланы. Ул бәйгелә башҡорт  халыҡ  “ Ҡолой кантон” көйөн башҡарҙы. Ҡурайсыға милли костюм тектереүгә 20 мең һумлыҡ сертификат тапшырылды. 
Бәйгелә республикабыҙ ҡала-райондарынан 110 башҡарыусы ҡатнашты.
Рөстәм Шәрипов исемендәге асыҡ республика бәйгеһе тәүге тапҡыр 2016 йылда  Йылайыр районында ойошторолғайны. Былтырғы бәйгелә ҡатнашыусылар һаны 80 –гә еткәйне.
Бәйгенең ойоштороусылары: БР Мәҙәниәт министрлығы, Республика Халыҡ ижады үҙәге һәм Республика ҡурайсылар союзы.
Рөстәм Шәрипов-йәш, талантлы ҡурайсыларҙың береһе ине. Башҡор дәүләт филармонияһы солисы, күп конкурстар лауреаты булды. 
 ","
	Дүшәмбе, 20 февраль 2017",Яңылыҡтар,Na
https://kulturarb.ru/ba/news/bөgөn-bashҡort-dәүlәt-akademiya-drama-teatry-sәhnәһendә-nәrkәs, Бөгөн Башҡорт дәүләт академия драма театры сәхнәһендә  - “Нәркәс” ,Na,"

Бөгөн, йәғни 17 февраль Мәжит Ғафури исемендәге Башҡорт дәүләт академия драма театры Илшат Йомағоловтоң ""Нәркәс"" трагедияһын яңыртылған вариантта тәҡдим итә. 
""Нәркәс"" әҫәре беренсе тапҡыр  1968 йылда сәхнәләштерелә.  Спектакль төрлө кимәлдәге  фестивалдәрҙә, смотрҙарҙа маҡтаулы исемдәргә лайыҡ була.  40 йыл дауамында сәхнә түренән төшмәй был траагедия.  Нәркәс ролендә  Гөлли Мөбәрәкова, Тәнзилә Хисамова, Рәмзиә Хисамова кеүек Башҡортостандың халыҡ артистарына сығыш яһарға тура килгән. Бөгөн ул тамашасы хөкөмөнә дүртенсе быуын актерҙары ҡатнашлығында тәҡдим ителә.
Премьера 17, 18 февралгә билдәләнгән.  Ҡуйыусы- режиссеры - сығышы менән Өфөнән, әлеге ваҡытта Мәскәүҙә йәшәүсе Илдар Ғиләжев. Спектаклдәге декорациялар һәм костюмдар рәссам Таң Еникеевтың элекке эскиздары буйынса яңыртылған, Урал Иҙелбаевтың музыкаһы менән тергеҙелә. 
 Әҙәм балаһы ергә үҙ пары менән килә, тиҙәр.Яҙмыш юрауҙарын үтеп, тәҡдиренә яҙылғанын кисереп, ул үҙ яртыһын юллай, йә таба, йә юҡ... Таба икән- был ғәләм алдында үҙе бер бөйөклөк, таба алмай икән- яҙғаны шул. Ошо бөйөклөктө һаҡлау, ваҡ низағтарҙан ҡурсалау, йә бар итеү, йә юҡ итеү – бәндәнең үҙ ҡулында. Нәркәс һәм Тимерхандың мөхәббәте лә яҙмыш һынауына дусар ителә: дошман ырыуҙың иң һылыу ҡыҙы Нәркәскә Тимерхан, бер күреүҙә ғашиҡ булып, үҙ төйәгенә алып ҡайта, ҡыҙ ҙа Тимерханды хыялындағы егет икәненә инана. Бер - береһенә сикһеҙ ғашиҡ ике йәш йөрәк өсөн уҫаллыҡ, дошманлашыу, бер-береңдән үс алыу, барымта- ҡарымталар, әйтерһең, бөтөнләй юҡҡа сыға. Әммә бер иртәлә ҡыҙ күңеле ҡапыл һиҫкәнеп йондоҙҙарҙан ергә төшә: үҙен тәрбиәләп үҫтергән ырыуҙаштарынан һорамай киткән дәбаһа ул! Дошман тирмәһендә ултыра. «Ирҙән ашмаҡ бар, илдән ашмаҡ юҡ!»,- тип, Нәркәс илен һайлай. Ә Тимерхан? Ҡыҙ артынан дошман ырыуына ҡабат барырға көсө етерме егеттең?
 Спектакль йөкмәткеһе, сәхнә костюмдары ла шул килеш һаҡланған. Тик актерҙар составында ғына үҙгәрештәр индерелгән. 
 ","
	Йома, 17 февраль 2017",Яңылыҡтар,Na
https://kulturarb.ru/ba/news/tabyndar-tabyn-jyya, Табындар табын йыя  ,Na,"

“Юлдаш” радиоһы хәбәр итеүенсә, Өфөлә Табын ырыуының съезы үтә. Сара Башҡортостан республикаһы ойошторолоуҙың 100 йыллығына арнала.
Көн тәртибенә Табын башҡорттары хәрәкәтен тергеҙеүгә ҡағылышлы мәсьәләләр индереү ҙә планлаштырыла. Әле  урындарҙа йыйын үткәреүгә әҙерлек, делегаттар һайлау бара.
 Съезд эшендә республиканың 10 районы һәм Башҡортостан менән күрше булған 6 өлкә һәм республика вәкилдәре ҡатнашыуы көтөлә. 
“Табын ырыуының 100 билдәле исеме” китабын сығарыу ҙа планлаштырылған.
 ","
	Йома, 17 февраль 2017",Яңылыҡтар,Na
https://kulturarb.ru/ba/news/өfөlә-mәҙәniәt-ministrlyғy-kollegiyaһynyң-kiңәjtelgәn-ultyryshy-үtte, Өфөлә Мәҙәниәт министрлығы коллегияһының киңәйтелгән ултырышы үтте ,Na,"

Кисә Өфөлә Мәҙәниәт министрлығы коллегияһының киңәйтелгән ултырышы үтте, уҙған 2016 йыл йомғаҡтары барланды һәм 2017 йылға маҡсаттар билдәләнде.
Башҡортостан Республикаһы Хөкүмәте Премьер-министры урынбаҫары Салауат Сәғитов рәйеслегендәге Мәҙәниәт министрлығының коллегия ултырышында коллегия ағзалары, район һәм ҡала хакимиәте башлыҡтарының социаль эш буйынса урынбаҫарҙары һәм мәҙәниәт бүлеге начальниктары, республика мәҙәниәт һәм сәнғәт учреждениелары, ижтимағи ойошма һәм ижади берекмәләре етәкселәре ҡатнашты. Кәңәшмәнең пленар өлөшөндә тармаҡ өсөн көнүҙәк темаларға докладтар уҡылды.
БР Мәҙәниәт министры Әминә Ивний ҡыҙы билдәләүенсә, уҙған йыл Башҡортостан мәҙәниәте өсөн һөҙөмтәле булды. 2016 йыл- РФ Президенты Указы менән Рәсәй киноһы йылы иғлан ителеүе - әҙәбиәт һәм мәҙәниәт йылының тәбиғи дауамы булараҡ ҡабул ителде.
“Мәҙәниәт буйынса уҙғарылған Координацион кәңәшмә ултырышында Рәсәйҙең Мәҙәниәт министры Владимир Мединский әйтеүенсә, беҙҙең республика киноиндустрия үҫешенең инфраструктураһын булдырыуҙа биш төбәктәр исемлегенә ингән”, тине Әминә Ивний ҡыҙы.
Министр билдәләп үтеүенсә, ағымдағы йыл да мәҙәни сараларға бай буласаҡ. 2017 йыл- билдәле сәнғәт һәм мәҙәниәт әһелдәренең юбилей даталарына бик бай: Марина Цветаеваның тыуыуына 125 йыл, Рәми Ғариповтың тыуыуына 85 йыл. Быйыл рус революцияһының 100 йыллығын, Василий Чапаевтың 130 йыллығын һәм башҡа иҫтәлекле даталарҙы билдәләргә йыйынабыҙ. “Туғанлыҡ”,  “Евразия йөрәге”, “Театр яҙы”  фестивалдәрен, “Арт-Уфа” сәнғәт форумын уҙғарыу планлаштырылған.
“Алдағы йылдарҙа 2020 йылда уҙасаҡ Фольклориадаға әҙерлек төп мәсьәлә булып тора. Быйылғы йылда республикабыҙҙың төнъяҡ-көнсығыш зонаһында урынлашҡан Балаҡатай, Дыуан, Мәсетле, Ҡыйғы, Салауат райондарында Халыҡ-ар милли мәҙәниәт  «Берҙәмлек-Содружество» фестивале уҙасаҡ, гала-концерт июнь айында Өфөлә үтәсәк. Был фестиваль Бөтә донъя Фольклориадаға әҙерлек этабы булып һаналасаҡ”-тип сығышын дауам итте министр.
Шулай уҡ Әминә Шафиҡова билдәле даталарға бәйле сараларға Республика ойошторолоуға, Мостай Кәримдең  100 йыллығына әҙерлекте бөгөндән башлау кәрәклеген һыҙыҡ өҫтөнә алды.
Мәҙәниәт министры сығышын йомғаҡлап,  барлыҡ мәҙәниәт хеҙмәткәрҙәренә эштәрендә уңыштар, яңынан -яңы бейеклектәр юлдаш булыуын теләне, артабан да  рухи ҡиммәттәрҙе һаҡлау һәм республикабыҙҙың мәҙәниәтен тағы ла байытыу йәһәтенән байтаҡ эштәр башҡараһы барлығын әйтеп уҙҙы.
Ҡала Хакимиәте башлығы урынбаҫары Сынтимер Баязитов  үҙ сығышында Өфөнөң мәҙәни тормошо менән таныштырҙы.  Кәңәшмәлә Мәҙәниәт министрлығы эргәһендәге Йәмғиәт Советы рәйесе, билдәле композитор Нур Дауытов сығыш яһаны. Хеҙмәт һәм халыҡты социаль яҡлау министрлығының бүлек мөдире Нурия Салихова  мөмкинлектәре сикләнгән кешеләргә мәҙәниәт учреждениеларында тейешле  шарттар, уңайлыҡтар булдырыу кәрәклеген әйтеп үтте.
 
 
 

 ","
	Йома, 17 февраль 2017",Яңылыҡтар,Na
https://kulturarb.ru/ba/news/bashҡort-dәүlәt-drama-teatry-akterҙary-vatandy-һaҡlausylar-kөnөnә-arnap-jәnle-әңgәmә-әҙerlәj, Башҡорт драма театры актерҙары Ватанды һаҡлаусылар көнөнә арнап йәнле әңгәмә әҙерләй ,Na,"

 
21 февралдә  Башҡорт дәүләт драма театры Ватанды һаҡлаусылар көнөнә арнап билдәле актерҙар менән йылы әңгәмә ойошторасаҡ. Осрашыу байрам кәйефе бүләк итеп кенә ҡалмаҫ, ә күңелдәрегеҙҙе лә байытыр. Йыр-моңға, юморға, шиғри һүҙгә бай осрашыу кисәһен  Сара Буранбаева алып барасаҡ. 
Байрам сараһында  Башҡортостандың халыҡ артисы, сабыр холоҡло, ижади күңелле артист Илдар Ғүмәров ҡатнашасаҡ. Уның ҡулдары “алтын”, “бар эштәрҙе лә үҙ ҡулдарым менән башҡарырға яратам, электр приборҙары, бәләкәй ҡул сәғәтенән алып ҙур механизмдарҙы көйләй беләм, ағас һәм тимер эштәре менән ҡыҙыҡһынам” – ти Илдар Ибраһим улы. Рәссамлыҡ һәм йырсы- композитор һәләттәре лә бар унда. “Һағынғанда”, “Һинһеҙ йәшәү-йәшәү түгел”, “Бармы ҡайтҡаның?”, “Аҡ толпар”, “Ҡош юлдары” һәм башҡа йырҙар авторы ла ул.
 “Мулла”ла - Эльбрус, “Ҡара йөҙҙәр”ҙә Ғәйфулла, “Хыялға ҡаршы” спектаклендә Саша, малай, ҡыҙ һәм башҡа спектаклдәрҙә матур образдар тыуҙырған артисыбыҙ Ринат Баймырҙин да әңгәмә биререгә әҙер. Быйыл ул Мәскәүҙең иң ҙур концерт залы тип иҫәпләнгән 6200 урынлыҡ “Крокус Сити Холл”да Салауат Юлаев образында “Юғалған аманат” исемле театрлаштырылған тамашала ҡатнашты.
Һуңғы ваҡытта эстрада йүнәлешендә лә бик әүҙем эшләгән артисыбыҙ  Артур Кәбиров тың ҡатнашыуы көтөлә. Уға ла Мәскәүҙә уҙған “Юғалған аманат” исемле тамашала ла уйнау бәхете тейҙе. Йәштәр араһында уның йырҙары, гитарала уйнап сығыш яһаған яҙмалары бик популяр. Рәми Ғарипов образын да ул сәхнәлә бик уңышлы уйнаны. Тиҙҙән Тимерхан ролендә “Нәркәс” спектаклендә уны күрерһегеҙ, тип ышанабыҙ һәм февраль айын ул “Ут биреп торған сағым” исемле акустик концерт менән тамамлаясаҡ.
 “Хыялға ҡаршы” спектакленән тамашасыларға бик яҡшы таныш актер Айҙар Шәмсетдинов менән осрашыу ҡыҙыҡлы булмаҡсы.  Әрме хеҙмәте тураһында ла Айҙар күп һөйләй ала, сөнки һалдат бутҡаһы, марш-бросоктар әле уның хәтеренән юйылып та бөтмәгән. Байрам ойоштороусылар– бик ҡыҙыҡлы әңгәмәселәр буласаҡ!
Осрашыуҙа илһөйәрлек, тыуған ергә һөйөү, ижад һәм мөхәббәт хаҡында һүҙ барасаҡ. Баян көйҙәренә, гитара ҡылдарына ҡушылып йырларға, күңелле ял итергә теләһәгеҙ, 21 февраль көнө Башҡорт драма театрына рәхим итегеҙ!
 ","
	Йома, 17 февраль 2017",Яңылыҡтар,Na
https://kulturarb.ru/ba/news/mәhmүt-ҡashғari-isemendәge-hikәjәlәr-konkursy-eңeүselәre-kemdәr, Мәхмүт Ҡашғари исемендәге хикәйәләр конкурсы еңеүселәре кемдәр? ,Na,"

Быйыл Мәхмүт Ҡашғари исемендәге IV Халыҡ-ара хикәйәләр конкурсына өс тиҫтәгә яҡын эш ҡабул ителгән. Кисә «Башинформ» агентлығының конференциялар залында еңеүселәрҙе билдәләү һәм  премиялар тапшырыу тантанаһы үтте.
Мәхмүт Ҡашғари исемендәге IV Халыҡ-ара хикәйәләр конкурсын  ойоштороусылар — Евразия Яҙыусылар лигаһы, Башҡортостан Яҙыусылар союзы һәм «Башҡортостан ҡыҙы» журналы редакцияһы.
Беренсе урын-«Һабаҡ» хикәйәһен тәҡдим итеп, яҙыусы Таңсулпан Ғарипова бирелде. Икенсе урынға «Барабансы» хикәйәһе өсөн яҙыусы Сабир Шәрипов лайыҡ булды. Өсөнсө урынға «Сәстәреңдән тотоп ҡарар инем» хикәйәһе менән Бөрйән районынан  Миңнур Ҡасимова билдәләнде. Мөнир Ҡунафин, Әхмәр Үтәбай, Тамара Искәндәриәнең әҫәрҙәре дәртләндереү приздары менән билдәләнде.
Яҙыусы һәм ғалим Мәхмүт Ҡашғари  төрки донъяһында киң билдәле шәхес. Уның исемендәге хикәйәләр конкурсы Евразия яҙыусылар берлеге тарафынан иғлан ителгән.
Конкурсҡа йыл һайын өс тиҫтәгә яҡын әҙиптәр, ижад оҫталары  эштәрен тәҡдим итә. Киләсәктә Башҡортостан әҙиптәренең әҫәрҙәре лә доньяуи кимәлгә сығыр, ти ойоштороусылар.  
 ","
	Йома, 17 февраль 2017",Яңылыҡтар,Na
https://kulturarb.ru/ba/news/mostaj-kәrim-әҫәrҙәre-audiokitapta, Мостай Кәрим әҫәрҙәре - аудиокитапта ,Na,"

“Башинформ” мәғлүмәт агенлығы хәбәр итеүенсә http://www.bashinform.ru/bash/960523/ , Өфөлә Мостай Кәримдең әҫәрҙәре буйынса аудиокитаптар яҙҙырыла. М.Кәрим исемендәге Милли йәштәр театры проектты тормошҡа ашырыуға республика Башлығы грантын алды. Мостафа Сафа улының әҫәрҙәрен яҙҙырыу идеяһын театр директоры, Башҡортостандың атҡаҙанған артисы Азат Йыһаншин тәҡдим иткән.
Китапты яҙҙырыу өҫтөндә эште театр ошо йылдың икенсе кварталында башларға ниәтләй. 2019 йылда халыҡ шағирының тыуыуына 100 йыл тулыу билдәләнә. Текстарҙы Йәштәр театры актеры, Башҡортостандың халыҡ артисы Марат Ҡорбанғәлиев уҡый. Азат Йыһаншин фекеренсә, тап уның йомшаҡ тауышы Мостафа Сафа улы әҫәрҙәренең фекерен асып бирәсәк. Проект республикала һәм илдә Мостай Кәримдең әҫәрҙәрен һаҡларға һәм популярлаштырырға ярҙам итәсәк. Аудиокитап айырыуса йәштәр араһында отошло алым, уны смартфон, флешка йәки плеерға күсереп тыңларға мөмкин буласаҡ.
 ","
	Кесе йома, 16 февраль 2017",Яңылыҡтар,Na
https://kulturarb.ru/ba/news/bөgөn-kүrenekle-bashҡort-shaғiry-rafael-safindyң-tyuyuyna-85-jyl, Бөгөн күренекле башҡорт шағиры Рафаэль Сафиндың тыуыуына 85 йыл ,Na,"

Күренекле шағир , драматург Рафаэль Әхмәтсафа улы Сафин Ҡыйғы районы Йыланлы ауылында 1932 йылдың 16 февралендә тыуған. Тыуған ауылынан Өфөгә күсеп килгәс, 9-сы һанлы мәктәп-интернатта, унан һуң музыка училищеһында уҡый. Шул йылдарҙа Рафаэль Сафин әҙәби ижадҡа тартыла башлай һәм, училищены тамамлағас та Мәскәүҙәге Максим Горький исемендәге Әҙәбиәт институтына уҡырға керә.
Уҡып бөтөп Өфөгә әйләнеп ҡайтҡас, Рафаэль Сафиндың бар ғүмере әҙәби ижадҡа һәм журналистикаға бағышлана. 1956 йылда уның «Тормош ҡушыуы» тип исемләнгән беренсе йыйынтығы донъя күрә. Артабан да ул шиғриәт һөйөүселәрҙе өр-яңы әҫәрҙәре менән даими шатландырып тора.
«Мин белмәйем тыныс һөйөүҙе», «Ышаныс», «Аҡбуҙат», «Яҙҙар көтәм» кеүек тәрбиәүи китаптары — шуға асыҡ миҫал. Уның шиғриәте тормош һәм кешеләр яҙмышы хаҡында тәрән уйланыуҙар менән һуғарылған. Төрлө гәзит һәм журнал редакцияларында эшләй, Башҡортостан Яҙыусылар союзы идараһы рәйесенең урынбаҫары вазифаһын башҡара.
Рафаэль Сафин үҙен оҫта драматург итеп тә танытты. Уның «Йәнбикә», «Тилекәй», «Ғәзизәкәй балдыз», «Ҡыр ҡаҙҙары» тигән пьесалары буйынса сәхнәләштерелгән спектаклдәр оҙаҡ йылдар төрлө театрҙарҙың репертуарынан төшмәне.

 ","
	Кесе йома, 16 февраль 2017",Яңылыҡтар,Na
https://kulturarb.ru/ba/news/ajsyuaҡ-jomaғolovtyң-el-aulausy-filmy-vengriyala-kүrһtelә, Айсыуаҡ Йомағоловтың «Ел аулаусы»  фильмы Венгрияла күрһәтелә ,Na,"

“Юлдаш” радиоһы хәбәр итеүенсә, «Башҡортостан» киностудияһының «Ел аулаусы» (“Ловец ветра” фильмы Венгрияның баш ҡалаһында күрһәтелә. 22 февралдә Будапештта Рәсәй төбәктәре киноһы көндәре Башҡортостанда төшөрөлгән кинотаҫма менән тамамлана.
 «Ел аулаусы» тулы метражлы нәфис фильмын режиссер Айсыуаҡ Йомағолов 2008 йылда төшөрҙө. Ҙур мегаполиста ауыл кешеһенең мажаралары хаҡындағы лирик комедияла төп ролдәрҙең береһен популяр актер Марат Башаров уйнай. 
 ","
	Кесе йома, 16 февраль 2017",Яңылыҡтар,Na
https://kulturarb.ru/ba/news/өfөlә-bashҡortostandyң-jәsh-kinoһy-ikense-respublika-festivale-үtә, Өфөлә «Башҡортостандың йәш киноһы» икенсе республика фестивале үтә ,Na,"

Өфөлә «Башҡортостандың йәш киноһы» икенсе республика фестивале уҙасаҡ. 21 февралдә баш ҡаланың «Родина» кинотеатрында Өфөнөң башланғыс кинематографсыларының тәүге картиналары күрһәтелә. Тамашасылар Башҡортостандың һәләтле йәш кинорежиссерҙары, республика һәм Рәсәй кинофестивалдәре еңеүселәре менән аралаша аласаҡ. Фестивалгә килеүселәргә йәмғеһе биш ҡыҫҡа метражлы фильм тәҡдим ителәсәк. Бөтә фильмдар ҙа кинотеатрҙың Ҡыҙыл залында бушлай күрһәтеләсәк, тип хәбәр итте Өфөлә МакГаффин исемендәге кино мәктәбе етәксеһе Гөлфиә Шәрипова.
Программала: режиссер Рөстәм Шәйхутдиновтың («Яратам һине, Башҡортостан!» республика һәүәҫкәр фильмдар конкурсы еңеүсеһе, «Осҡон» башҡорт видеоһы фестивалендә 2-се урын яулаусы) «Йәтим»; режиссер Рүзил Нәсибуллиндың («Kinofest-2016» ҡыҫҡа метражлы кино фестивале ҡатнашыусыһы) «Терабайтник»; режиссер Константин Әнисимовтың («Kinofest-2016» ҡыҫҡа метражлы кино фестивале еңеүсеһе) «Тереләр һәм үлеләр»; режиссер Вадим Вәлиуллиндың («Кинотавр» ҡыҫҡа метражлы конкурс еңеүсеһе, «Короче 2016» фестивалендә «Иң яҡшы сценарий» номинацияһында еңеүсе) «Кредит» фильмдары.
Махсус фильмдар күрһәтеү сиктәрендә режиссер Фәрзәнә Үтәрбаеваның («Осҡон» башҡорт видеоһы фестивалендә «Ҡыҫҡа метражлы уйын фильмы» номинацияһында еңеүсе) «Ҡырағай» картинаһы ҡуйыласаҡ.
Сараны ойоштороусылар – Башҡортостан Кинематографсылар союзы һәм берекмәнең Йәштәр үҙәге.
Сығанаҡ: http://www.bashinform.ru/bash/959976/
 ","
	Кесе йома, 16 февраль 2017",Яңылыҡтар,Na
https://kulturarb.ru/ba/news/ural-batyr-eposyn-mәңgelәshtereү, “Урал батыр” эпосын мәңгеләштереү ,Na,"

Кисә “Башҡортостан” ДТРК – һының Рәсәй медиа үҙәгендә ”Халҡыбыҙ мираҫын мәңгеләштереү” исеме аҫтында матбуғат конференцияһы уҙҙы.  
Конференцияла Бөтә донъя Башҡорттары ҡоролтайы Башҡарма комитеты тарафынан ойошторолған махсус төркөм һәм фән эшмәкәрҙәре, скульпторҙар ҡатнашты.  Фекер алышыуҙа Учалы ҡалаһынан Урал батыр һынын мәңгеләштерергә теләүсе проект авторҙары,  скульпторҙар саҡырылғайны. 
 “Урал батыр” эпосын һынландырған һәйкәл республика өсөн кәрәклеге, ғорур композицияның концепцияһы нисек күҙаллана, скульптураның  урынлашыу урыны кеүек  һорауҙарға билдәле тарихсылар, фольклорсылар, сәнғәт әһелдәре яуап эҙләне.
 “Урал батыр” эпосы- иң боронғо эпик әҫәр, донъяла уға ҡыҙыҡһыныу артҡандан-арта бара. Конференцияла баш ҡала халҡының  Урал батырҙы һәйкәл булараҡ ҡына түгел, ә эпосты тулыһынса аса алған скультура ансамбле булараҡ күреү теләктәре яңғыраны.
Гүзәл Багаева
 ","
	Кесе йома, 16 февраль 2017",Яңылыҡтар,Na
https://kulturarb.ru/ba/news/irtәgә-16-fevral-bashҡort-dәүlәt-opera-һәm-balet-teatry-sәhnәһendә-salauat-yulaevoperaһy,  Иртәгә Башҡорт дәүләт опера һәм балет театры сәхнәһендә - “Салауат Юлаев”операһы ,Na,"

Иртәгә -16 февраль Башҡорт дәүләт опера һәм балет театры коллективы Баязит Бикбайҙың билдәле «Салауат Юлаев» операһын тамашасы хөкөмөнә яңы ҡуйылышта тәҡдим итә.
Башҡорт дәүләт опера һәм балет театры сәхнәһендә тәүге тапҡыр «Салауат Юлаев» операһы 1955 йылда сәхнәләштерелә.   Бөгөн «Салауат Юлаев» операһы яңы һүрәтләнештә сәхнәгә ҡабат сығарылды. Төп партияла Башҡортостандың атҡаҙанған артисы, «Алтын битлек» милли театр премияһы лауреаты Илһам Вәлиев сығыш яһай.
 Башҡорт операһы тарихы тап уҙған быуаттың 50-се йылдарына барып тоташа. Мәскәү консерваторияһының сығарылыш уҡыусыһы Заһир Исмәғилевтың Баязит Бикбай либреттоһына яҙған диплом эше, сәхнәлә үҙ урынын ала. 1955 йылда Мәскәүҙә уҙғарылған Бөтә Союз әһәмиәтендәге ҙур мәҙәни сарала - Башҡорт сәнғәте һәм әҙәбиәте декадаһында ла тәҡдим ителә. Хатта, Бөтә Союз радиоһы аша трансляциялана. «Салауат Юлаев» Башҡорт опера театры репертуарында һәр ваҡыт мөһим урынды алып торған.
 Легендар әҫәр сәхнәгә бөгөн бишенсе тапҡыр сығарылды. Тәүгеһе 1955 йылда булһа, унан һуң 1977, 1988 һәм 1994 йылдарҙа сәхнәләштерелә. Классика сәнғәт әҫәренә ҡарата мөнәбәсәт ваҡыт үҙгәрештәренә бәйле. Шулай ҙа «Салауат Юлаев» операһы нисәмә быуын тамашасыһының милли символы, легенда, йылъяҙмаһы һәм күп яҡлы рухи-мәҙәни билдә булыуы менән алдыра.
Әлеге ҡуйылыш заманса алымдар, видеоинсталяция менән байытылған. «Салауат Юлаев» операһы  нисәмә быуын тамашасыһы өсөн милли символ, легенда, йылъяҙма булып ҡала алыуы менән мөһим.
 ","
	Шаршамбы, 15 февраль 2017",Яңылыҡтар,Na
https://kulturarb.ru/ba/news/rәmi-ғaripov-үҫmer-kөndәlektәre-seriyaһynan-kitaptar-donya-kүrҙe, «Рәми Ғарипов. Үҫмер көндәлектәре» серияһынан китаптар донъя күрҙе ,Na,"

   З. Биишева исемендәге «Китап» нәшриәте Башҡортостандың халыҡ шағиры, атаҡлы шәхестәребеҙҙең береһе Рәми Ғариповтың үҫмер сағында алып барған көндәлектәрен баҫтырып сығарҙы.
 Яҙмалар 3 китаптан тора: «Киләсәккә юл ярам» (5 апрель 1946 – июль 1948), «Пилот яҙмалары» (2 ғинуар 1949 – 25 июнь 1949) һәм «Уҡыу океаны» (17 сентябрь 1949 – 25 ғинуар 1950). Был көндәлектәрҙә әҙиптең 14 йәшенән алып ғүмеренең ахырынаса йыйылған алтынға бәрәбәр фекерҙәре, гәлсәрҙәй саф кисерештәре, ынйылай матур хыялдары тупланған.                                     
   «Рәми Ғарипов өсөн көндәлек – һыҙма-яҙмалар, булған хәл-ваҡиғаларҙы теркәп барыу ғына түгел, ә үҙ тормошоноң романын яҙыу… Рәми Ғарипов көндәлектәре – донъя әҙәбиәте кимәлендәге уникаль күренеш. Ул әҙәби һәм тарихи мираҫ ҡына түгел, башҡорт йәштәре өсөн бик фәһемле, бик кәрәкле әсбап, сөнки ун дүрт йәшлек үҫмерҙең яҙмалары – бөйөк маҡсатты алдан уҡ билдәләй белгән шәхестең уйланыуҙары, эҙләнеүҙәре. Тимәк, ошо йәштән үк оло маҡсаттар билдәләгәндә һәм үҙтәрбиә менән шөғөлләнгәндә, ҙур үрҙәр яуларға булалыр… »
    Көндәлектәр үҙгәртелмәй баҫылған, тик яңы орфографик ҡағиҙәләргә ярашлы төҙәтелгән. Китаптар Ғариповтарҙың ғаилә альбомынан файҙаланылған фотолар менән байытылған, шағир көндәлектәренән алынған һүрәттәр менән биҙәлгән. 

 ","
	Шаршамбы, 15 февраль 2017",Яңылыҡтар,Na
https://kulturarb.ru/ba/news/jәshәү-kөsө-birer-izhad, Йәшәү көсө бирер ижад ,Na,"


    Күптән түгел З. Биишева исемендәге “Китап” нәшриәтендә шағирә Гөлнур Ҡыуатованың «Гөл һағышы – нурлы күңел» тип аталған китабы  донъя күрҙе. 
 Әҙибәнең берсә илатҡан, берсә йыуатҡан мөхәббәт лирикаһы бер уҡыусыны ла битараф ҡалдырмаҫ. Һәр кем уларҙан үҙенсә йәм, тәм табыр, ауыр мәлдәрҙе үткәреп ебәрерлек көс алыр.
 Гөлнур Ҡыуатованың ҡорғаҡһыған күңелдәрҙе йыуатырлыҡ, йәшәү дәрте уятырлыҡ һүҙҙәрҙән туҡылған ижады ташты ярып сыҡҡан сәскә кеүек көслө лә, наҙлы ла, матур ҙа. 
    Баҫманы «Китап» нәшриәтенең фирма магазинынан (Октябрь проспекты, 2) йәки сайтынан һатып алырға мөмкин. 
 ","
	Шаршамбы, 15 февраль 2017",Яңылыҡтар,Na
https://kulturarb.ru/ba/news/bөgөn-bildәle-әҙibә-lira-yaҡshybaevaғa-70-jәsh, Бөгөн билдәле әҙибә Лира Яҡшыбаеваға 70 йәш! ,Na,"

Бөгөн билдәле әҙибә һәм яҙыусы, Жәлил Кейекбаев, Рамазан Өмөтбаев исемендәге премиялар лауреаты Лира Яҡшыбаева  70 йәшлек юбилейын билдәләй. 
Лира Миңләхмәт ҡыҙы Яҡшыбаева 1947 йылдың 15 февралендә  Ғафури районының  Сәйетбаба ауылында тыуған. 1970  йылда Башҡорт дәүләт университетын тамамлаған. 1992 йылдан Сибай ҡалаһының мәктәп-интернатында, 1997-2002 йылдарҙа 13-сө башҡорт урта мәктәбендә эшләй.
Лира Яҡшыбаева проза өлкәһендә эшләй. 2009 йылда «Мөжәүир хәҙрәт» әҫәре өсөн Рамазан Өмөтбаев исемендәге премия лауреаты, 2011 йылда ғалим-лингвист Жәлил Кейекбаевтың тыуыуына 100 йыл тулыуға арналған «Һынауҙарҙан туҡылған яҙмыш» китабы өсөн Ж. Кейекбаев исемендәге премия лауреаты, «Башҡортостан», «Йәшлек» гәзиттәре, «Шоңҡар» журналы лауреаты.
Лира Яҡшыбаева уҡыусыларға  «Ауыл ҡатыны», «Сәйер бүләк», «Бөтәбеҙгә бер Ер шары», «Мөжәүир хәҙрәт», «Табын иле изгеләре», «Ғабдулла Сәйеди», «Зәйнулла ишан», «Әүлиәләр аманаты», «Һынауҙарҙан туҡылған яҙмыш», «Вәрәҙекүл аҡсарлағы», «Ашҡаҙар вальсы», «Халҡыбыҙ изгеләре» китаптары аша таныш.

 ","
	Шаршамбы, 15 февраль 2017",Яңылыҡтар,Na
https://kulturarb.ru/ba/news/teatr-ul-mineң-bulmyshym-yaҙmyshym-barlyғym-һәm-bajlyғym-ti-rima-ғәliullina," “Театр – ул минең булмышым, яҙмышым, барлығым һәм байлығым”, - ти Рима Ғәлиуллина ",Na,"

 
Күптән түгел “Мин ҡояшҡа тиңләштем” исем аҫтында Стәрлетамаҡ башҡорт драма театры актрисаһы Рима Ғәлиуллина 65 йәшлек матур юбилейын билдәләне.
Юбилей кисәһендә театр-концерт берләшмәһе директоры Харис Зәбих улы Әбдрәхимов Башҡортостандың мәҙәниәт министрлығынан Маҡтау грамотаһын тапшырҙы. Шулай уҡ тантаналы сарала абруйлы ҡунаҡтарҙан Стәрлетамаҡ ҡалаһы ҡала округы Советы депутаты Рөстәм Дәминев, мәҙәниәт бүлегенең баш инспекторы Раушания Әсхәт ҡыҙы, ҡала мәҙәниәт хеҙмәткәрҙәре профсоюз комитеты рәйесе Н.Клочкова ҡатнашып Рима Хәмиҙулла ҡыҙын, оҙаҡ йылдар театр сәнғәтенә фиҙаҡәр хеҙмәт иткәне өсөн Маҡтау грамоталары менән бүләкләне.
Кисәне алып барыусылар – театрҙың талантлы актерҙары Илһам һәм Физәлиә Рәхимовтар Рима ханымдың театр донъяһында башлаған тәүге аҙымдарынан алып, әлеге көнгәсә тормош һәм ижад юлына байҡау яһаны. Әлбиттә, был тәңгәлдә курсташтарының, ул етәкләгән “Шатлыҡ” үҙешмәкәр халыҡ театрында йөрөүселәрҙең телмәре иҫ киткес йылы тәьҫораттар менән һуғарылды. Сәхнәгә күтәрелеүсе туғандарының, дуҫтарының, коллегаларының да һәр һүҙе Рима Ғәлиуллинаның талантына һоҡланыу һәм ғорурланыу мәҙхиәһе булып яңғыраны.
Рима Ғәлиуллина уйнаған спектаклдәрҙән күрһәтелгән өҙөктәргә ҡушып юбилей кисәһен, шулай уҡ, Башҡортостандың халыҡ артистары Физәлиә Рәхимова һәм Альберт Шаһиев, атҡаҙанған артисы Илһам Рәхимов, театрыбыҙҙың йондоҙҙары Резеда Әмәкәсова, Илфир Баймырҙин башҡарыуында йырҙар, Бейеү театры егеттәренең дәртле бейеүе биҙәне. Шулай уҡ Башҡортостандың атҡаҙанған артисы Илһөйәр Ғизитдинованың йыр-күстәнәсен тамашасылар бик йылы һәм дәррәү алҡыштар менән ҡабул итте.
Кисә һуңында юбиляр ошондай матур тантананы ойоштороп алып барыусыларҙың барыһына ла оло рәхмәтен белдереп изге теләктәрен юлланы.
Актрисаның 40 йыл ғүмере халыҡҡа, сәнғәткә һөйөү, ижад менән үткән. Берәүҙәргә – ҡояш, берәүҙәргә – ай булып йөрөү Рима апай өсөн ят күренеш. “Театр – ул минең булмышым, яҙмышым, барлығым һәм байлығым”, - тип йәшәгән шәхескә тағы ла сағыу образдар тыуҙырырға яҙһын. Күңелен ҡояштай балҡытып тирә-яҡҡа йылылыҡ бөркөп, нур һибеп ижад үрҙәрен артылырға яҙһын!
Рима Ғәлиуллина 1952 йылдың 3 ғинуарында Саҡмағош районының Саҡмағош ауылында донъяға килә. Әсәһе менән атаһы уҡытыусы һөнәрен үҙ итһәләр ҙә, сәнғәткә, йыр-моңға бик ғашиҡ кешеләр була. Улар менән бергә сәхнәләрҙә бейеп, йырлап, шиғырҙар һөйләп, “артистка” исемен алған ҡыҙ  мәктәпте тамамлағас, сәнғәт юлын һайлай.
Тамашасы уны ҡабатланмаҫ героинялары өсөн ярата: К. Аҡбашевтың  “Ут күршеләр” комедияһындағы Әсмәбикәне, Х. Ибраһимовтың “Ҡатыным – алтыным” комедияһындағы Өмәмәне, М.Буранғоловтың “Шәүрәкәй” драмаһындағы Аҫылбикәне, М.Кәримдең “Ҡыҙ урлау”ында Иркәбикәне, Т.Ғарипованың “Ямғыр  көткәндә” драмаһындағы Сараны кемдәр генә хәтерләмәй икән?!  Бөгөн репертуарҙы биҙәгән Т.Миңнуллиндың “Ай булмаһа, йондоҙ бар...” драмаһындағы Ания, ун йыл дауамында сәхнәнән төшмәй уйналған М. Фәйзиҙең “Ғәлиәбаныу” музыкаль драмаһындағы Бәҙиға абыстай ролдәре - Рима ханымдың отошло образдары.

 ","
	Шаршамбы, 15 февраль 2017",Яңылыҡтар,Na
https://kulturarb.ru/ba/news/өfө-rus-drama-teatry-gastroldәr-menәn-ҡazanda, Өфө рус драма театры гастролдәр менән  Ҡазанда ,Na,"

13-18 февраль көндәре Өфө ҡалаһының Рус академия  драма театры актерҙары Ҡазан тамашасыһына  дүрт спектакль тәҡдим итә.
Афишаға театрҙың төп репертуарын тәшкил иткән спектаклдәр ингән.
Гастролдәр “Зәңгәр камея” мюзиклы менән асыла. Сәхнәлә – Әбей-батша, һарай интригалары һәм мөхәббәт.
Бөгөн “Бизнес-класс палатаһы” комедияһын (А.Коровкин) тәҡдим итә. Спектаклдәр  Ғәлиаскар Камал исемендәге Татар дәүләт академия театры сәхнәһендә барасаҡ. Рус академия  драма театрының Ҡазан ҡалаһына һуңғы тапҡыр ун ике йыл элек, 2005 йылда гастролдәр менән сығыш яһағандар.
Ҡазанлыларҙың Өфөгә сентябрь айында гастролдәр менән килеүе көтөлә.

 ","
	Шишәмбе, 14 февраль 2017",Яңылыҡтар,Na
https://kulturarb.ru/ba/news/jәsh-karauan-jyjyn-tamashaһyna-saҡyra,"   Йәш ""Карауан"" ""ЙЫЙЫН"" тамашаһына  саҡыра ",Na,"

4 март көнө Х. Әхмәтов исемендәге Башҡорт дәүләт филармонияһының  ""Карауан"" эстрада төркөмө егеттәре өр-яңы юбилей программаһы менән сығыш яһай.
Тамашала ""КАРАУАН"" егеттәре - Рөстәм Шаһыбалов, Марсель Ҡотоев, Тимур Рамаҙанов, Эльмир Әбүбәкиров, шулай уҡ, Заһир Иҫәнсурин, Регина Баракова, Екатерина Ямщикова һәм башҡа сәхнә йондоҙҙарының  ҡатнашыуы көтөлә.
     Республикабыҙҙа һәм сит өлкәләрҙә милли музыка мәҙәниәтен пропагандалаусы халыҡ ара, Бөтә Рәсәй һәм республика конкурстары лауреаты «КАРАУАН» төркөмө тәүге юбилей концертына саҡыра. Ҡыҫҡа ғына ваҡыт эсендә тамашасы һөйөүен яулап, йырҙары менән күңел ҡылдарын тирбәтеп, ун йыл дауамында эстрадабыҙҙың ғорурлығы булып балҡыған төркөм «Йыйын» тип исемләнгән тамаша тәҡдим итә. Концерттың режиссеры Илшат Фәхертдинов әйтеүенсә, программала тамашасы күңелен әсир иткән йырҙар, премьералар һәм ижади дуҫтарының матур сығыштары көтөлә.
      Бөгөн «КАРАУАН»да йәш талантлы һәм дәрте ташып торған егеттәр ижад итә: халыҡ-ара һәм республика конкурсы лауреаты, киң диапазонлы, халыҡ йырҙарын оҫта башҡарыусы булараҡ танылыу яулаған йырсы Марсель ҠОТОЕВ; «Гәлсәр һандуғас» телевизион конкурсы аша билдәлелек яулаған, үткән миҙгелдә «Минең юлым» исемле беренсе шәхси программаһы менән тамашасыларҙы таң ҡалдырған, үҙенсәлекле тауышлы йырсы, халыҡ-ара, Бөтә Рәсәй һәм республика конкурстары лауреаты Рөстәм ШАҺЫБАЛОВ; талантлы башҡарыусы, халыҡ-ара һәм республика конкурстары лауреаты Тимур РАМАЗАНОВ; республика конкурстары лауреаты, думбырасы Эльмир ӘБҮБӘКИРОВ һәм донъя халыҡтары бейеүҙәре менән концерттарҙы биҙәүсе, йәш бейеүсе Регина БАРАКОВА. «Карауан» төркөмө концертында рух, мөхәббәт һәм халыҡ-ара дуҫлыҡ темалары сағыла.
       Тамашасылар өсөн «КАРАУАН» төркөмө тағы ла үҙенсәлекле бүләк әҙерләгән. Ниндәй бүләк икәнлеген беләһең килһә «Йыйын»ға рәхим итегеҙ!
       4 март, яҙғы шәмбе кисендә һеҙгә яҡын тауыштар, яратҡан йырҙар, көтөлмәгән бүләктәр-барыһы ла бер сәхнәлә!
«КАРАУАН»дың «Йыйын»ына рәхим итегеҙ, дуҫтар!
 ","
	Шишәмбе, 14 февраль 2017",Яңылыҡтар,Na
https://kulturarb.ru/ba/news/bashҡortostanda-ural-batyr-eposy-bajramy-uҙҙy, Башҡортостанда «Урал батыр» эпосы байрамы уҙҙы ,Na,"

Башҡортостанда «Урал батыр» эпосы байрамында уны тасуири һөйләп күрһәттеләр. Сараны Башҡорт ҡатын-ҡыҙҙары ойошмаһы ойошторҙо. Бынан алдараҡ ошондай байрам Әбйәлил, Белорет, Учалы, Ҡырмыҫҡалы, Яңауыл райондарында үткәрелгәйне. Йыл һайын туған телдәр көнө уңайынан М.Аҡмулла исемендәге Башҡорт дәүләт педагогия университетында уҡытыусылар, юғары уҡыу йорттары студенттары, республиканың йәш сәсәндәре ҡатнашлығында шундай сара уҙғарыла.
Экология йылында изге йоланы «Башҡортостан» милли паркы дауам итте. Был юлы «Урал батыр» эпосы байрамы Мәләүез районының Нөгөш ауылында үтте. Байрам программаһында йыр-моң һәм «Урал батыр» эпосынан театрлаштырылған өҙөктәр, башҡорт батырҙары һәм Урал батыр хөрмәтенә йола хикәйәттәре ҡаралғайны. Ҡарҙа милли көрәш буйынса күрһәтмә сығыштар, халыҡ уйындары, аш менән һыйлау ойошторолдо.
Байрамдың төп өлөшөндә — «Урал батыр» эпосын яттан һөйләүҙә төрлө йәштәге 35-тән ашыу кеше ҡатнашты. Улар араһында мәктәп уҡыусылары, уҡытыусылар, шағирҙар, пенсионерҙар, шулай уҡ Башҡортостан Дәүләт Йыйылышы депутаттары Вячеслав Аброщенко, Руфина Шаһапова, «Башҡортостан» милли паркы директоры Владимир Кузнецов, Рәсәй Фәндәр академияһы Өфө ғилми үҙәгенең Биология институты директоры Василий Мартыненко, телевидение алып барыусыһы Булат Кәримов, билдәле шағирә Мәрйәм Күсмәева бар ине. «Башҡортостан» милли паркы директорының ғилми эш буйынса урынбаҫары, байрамды ойоштороусы һәм алып барыусы Лилиә Солтангәрәева, йола буйынса, эпостан өҙөк һөйләгән һәр кемгә «ҡот яулығы» таратты. Танылған сәсәниә Розалиә Солтангәрәеваның Аҡбуҙатты данлаған сығышы иҫтә ҡалырлыҡ сағыу булды.
Сығанаҡ: http://www.bashinform.ru/bash/958636/
 ","
	Шишәмбе, 14 февраль 2017",Яңылыҡтар,Na
https://kulturarb.ru/ba/news/fevral-buran-shaғir-donyaһyna-sәjәhәt," ""Февраль. Буран"" - шағир донъяһына сәйәхәт ",Na,"

Башҡортостандың халыҡ шағиры Рәми Ғариповтың тыуыуына 85 йыл тулыуҙы билдәләү дауам итә. Бөйөк шағирыбыҙға арналған тематик кисәләр дауам итә.  Милли әҙәбиәт музейында ""Заман ярып үтте йөрәкте"" тигән күсмә күргәҙмә, ""Рәми Ғариповҡа 85 аҙым"" акцияһы һәм башҡа күркәм саралар ойошторолдо.
Бөгөн 14 февраль Мәжит Ғафури исемендәге Башҡорт дәүләт драма театры ""Шағир донъяһына сәйәхәт"" жанрында әҙерләнгән ""Февраль. Буран"" спектаклен ҡарарға саҡыра.
Шағир Рәми Ғариповтың ҡатмарлы яҙмышы, һоҡланғыс ижады, һүнмәҫ рухы хаҡында был спектакль. Шағирҙың ҡәләмдәш дуҫтары, ижадташтары, яҡын кешеләре - барыһы ла тормоштан алынған.
Күренекле башҡорт шағиры, тәржемәсе һәм журналист, Башҡортостандың халыҡ шағиры, Салауат Юлаев исемендәге дәүләт премияһы лауреаты Рәми Ғариповтың тормошо һәм ижадына арналған “Февраль.Буран…” исемле ижади проект 2012 йылда бөйөк шағирҙың тыуыуына 80 йыл тулыу уңайынан сәхнәләштерелгәйне. Быйыл йәнә халыҡ шағиры Рәми Ғариповтың тыуыуына 85 йыл тулыу уңайынан тамашасыларға тәҡдим ителә.  
Зөһрә Бураҡаева “Шағир иленә сәйәхәт”те Рәми ағайҙың көндәлегенә һәм тарихи документтарға таянып яҙа. Халыҡ шағирының шиғырҙары, уның һүҙҙәренә яҙылған йырҙар, уйланыуҙары, уның күңел донъяһы – былар барыһы ла әҫәрҙә бермә-бер үрелеп бара. 
Шағир ике һында баҫа тамашасы алдына – көндәлектәге Рәми – Артур Кәбиров, тормоштағы Рәми – Фирғәт Ғарипов. Шағирҙың дуҫтары, яҡындары, замандаштары образын театр артистары уйнай.
Ике Рәми бер бөтөн булып баҫҡан кеүек, шағир хаҡындағы спектакль дә проекттың режиссеры Хөрмәтулла Үтәшев тарафынан бер бөтөн, тәрән эстәлекле сәхнә әҫәре итеп ҡуйылған. 
Әйткәндәй, Шағирҙың ижадын пропагандалау, исемен мәңгеләштереү һәм уның образын кәүҙәләндереүҙәге хеҙмәте өсөн Хөрмәтулла Ғаззали улы һәм Артур Кәбиров Рәми Ғарипов исемендәге премияға лайыҡ булдылар. 
Февраль – Рәми айы - донъяға бөйөк шағирҙы бүләк иткән ай, Рәми Йәғәфәр улы бынан 85 йыл элек 12 февралдә тыуа. Һәм нәҡ февраль айында – 1977-се йылдың 20-се февралендә ул мәңгелеккә күскән. 
Әммә беҙҙең йөрәктәрҙә февраль –шағирҙың донъяға килгән айы булып һаҡланһын!
 ","
	Шишәмбе, 14 февраль 2017",Яңылыҡтар,Na
https://kulturarb.ru/ba/news/bashҡort-dәүlәt-akademiya-drama-teatry-sәhnәһendә-nәrkәs, Башҡорт дәүләт академия драма театры сәхнәһендә -“Нәркәс” ,Na,"

17, 18 февралдә  Мәжит Ғафури исемендәге Башҡорт дәүләт академия драма театры Илшат Йомағоловтоң ""Нәркәс"" трагедияһын яңыртылған вариантта тәҡдим итә. 
""Нәркәс"" әҫәре беренсе тапҡыр  1968 йылда сәхнәләштерелә.  Спектакль төрлө кимәлдәге  фестивалдәрҙә, смотрҙарҙа маҡтаулы исемдәргә лайыҡ була.  40 йыл дауамында сәхнә түренән төшмәй был траагедия.  Нәркәс ролендә  Гөлли Мөбәрәкова, Тәнзилә Хисамова, Рәмзиә Хисамова кеүек Башҡортостандың халыҡ артистарына сығыш яһарға тура килгән. Бөгөн ул тамашасы хөкөмөнә дүртенсе быуын актерҙары ҡатнашлығында тәҡдим ителә.
Премьера 17, 18 февралгә билдәләнгән.  Ҡуйыусы- режиссеры - Илдар Ғәбдулла улы Ғиләжев. 
 Әҙәм балаһы ергә үҙ пары менән килә, тиҙәр.Яҙмыш юрауҙарын үтеп, тәҡдиренә яҙылғанын кисереп, ул үҙ яртыһын юллай, йә таба, йә юҡ... Таба икән- был ғәләм алдында үҙе бер бөйөклөк, таба алмай икән- яҙғаны шул. Ошо бөйөклөктө һаҡлау, ваҡ низағтарҙан ҡурсалау, йә бар итеү, йә юҡ итеү – бәндәнең үҙ ҡулында. Нәркәс һәм Тимерхандың мөхәббәте лә яҙмыш һынауына дусар ителә: дошман ырыуҙың иң һылыу ҡыҙы Нәркәскә Тимерхан, бер күреүҙә ғашиҡ булып, үҙ төйәгенә алып ҡайта, ҡыҙ ҙа Тимерханды хыялындағы егет икәненә инана. Бер - береһенә сикһеҙ ғашиҡ ике йәш йөрәк өсөн уҫаллыҡ, дошманлашыу, бер-береңдән үс алыу, барымта- ҡарымталар, әйтерһең, бөтөнләй юҡҡа сыға. Әммә бер иртәлә ҡыҙ күңеле ҡапыл һиҫкәнеп йондоҙҙарҙан ергә төшә: үҙен тәрбиәләп үҫтергән ырыуҙаштарынан һорамай киткән дәбаһа ул! Дошман тирмәһендә ултыра. «Ирҙән ашмаҡ бар, илдән ашмаҡ юҡ!»,- тип, Нәркәс илен һайлай. Ә Тимерхан? Ҡыҙ артынан дошман ырыуына ҡабат барырға көсө етерме егеттең?
 Спектакль йөкмәткеһе, сәхнә костюмдары ла шул килеш һаҡланған. Тик актерҙар составында ғына үҙгәрештәр индерелгән. 
 ","
	Шишәмбе, 14 февраль 2017",Яңылыҡтар,Na
https://kulturarb.ru/ba/news/ul-әҙәbiәtkә-ғashiҡ,  Ул әҙәбиәткә ғашиҡ ,Na,"

Матур тәбиғәт ҡосағында ятҡан Йѳйәк ауылы республикаға билдәле шәхестәр биргән, таланттарға бай тѳбәктәрҙең береһе булараҡ та танылыу алған. Ошо кѳндәрҙә уларҙың береһе, билдәле филолог һәм әҙәби тәнҡитсе, журналист, Башҡортостандың юғары мәктәбе вәкиле Зәки ӘЛИБАЕВ 50 йәшлек юбилейын билдәләне.
Зәки Арыҫлан улы 1967 йылдың 10 ғинуарында ауылдың данлы, абруйлы, эшсән ғаиләләренең береһе - Әлибаевтарҙың күп балалы ғаиләһендә донъяға килә. Тыуған ауылындағы мәктәптә уҡығанда уҡ башҡорт теле һәм әҙәбиәте уның ѳсѳн иң яратҡан дәрес була. 
 1984 йылда Башҡорт дәүләт университетының филология факультетына уҡырға инә. Студент йылдарында уҡ Зәки Әлибаев тырыш, маҡсатҡа ирешеүсән, тынғыһыҙ, эҙләнеүсән булыуы менән айырылып тора, фән менән дә ныҡлап ҡыҙыҡһына башлай. Уның шәхес булып формалашыуына Роберт Байымов, Нәғим Ишбулатов, Ғәли Сәйетбатталов, Эрнст Ишберҙин, Абдрахман Ғәлләмов кеүек арҙаҡлы педагогтар ҙа йоғонто яһай. 
 Зәки Әлибаев уҡыуҙы ҡыҙыл дипломға тамамлай һәм университетта башҡорт филологияһы һәм журналистика факультетында эшкә ҡала. Университетта эшләгән осорҙа аспирантурала уҡый, башҡорт романдарында конфликт тәбиғәте темаһын өйрәнә. Ә инде 1996 йылда диссертация яҡлап, филология фәндәре кандидаты булып китә. Университетта ул ассистент, өлкән уҡытыусы һәм доцент булып эшләй. Тура һәм тапҡыр һүҙле, принципиаль уҡытыусы булараҡ ул студенттар араһында ла абруй ҡаҙана.
  Талантлы кеше, ҡайҙа эшләһә лә, юғалып ҡалмай, һәр саҡ үҙен табып, юғарылыҡҡа ынтыла. Зәки Арыҫлан улы 2009 йылда Мифтахетдин Аҡмулла исемендәге Башҡорт дәүләт педаго- гия университетына эшкә күсә, башҡорт әҙәбиәте һәм мәҙәниәте кафедраһында доцент сифатында хеҙмәт юлын дауам итә, ғилми-педагогик эшмәкәрлек алып бара. Тынғыһыҙ яҡташыбыҙ 50 йәшен илленән ашыу ғилми һәм уҡытыу-методик хеҙмәттәр авторы булараҡ ҡаршылай. Ул республика матбуғатында әҙәби һәм тәнҡит мәҡәләләре менән йыш сығыш яһай. Йәғни, «Ватандаш», «Ағиҙел», «Башҡортостан уҡытыусыһы» журналдарында һәм республика гәзиттәрендә тос сығыштары баҫыла. Һуңғы йылдарҙа ул Роберт Байымов, Мирас Иҙелбаев, Зәйнәб Биишева, Жәлил Кейекбаев, Кирәй Мәргән һәм башҡа яҙыусылар ижады тураһында етди ғилми мәҡәләләре менән йыш сығыш яһаны. Яҡташыбыҙ проза менән генә сикләнмәй, уның ижадында атаҡлы шағирҙар Мостай Кәрим, Мәүлит Ямалетдинов, Рәми Ғарипов һәм Аҡмулла ижадтарына тәрән анализ яһаған эштәре лә бар. Әле ул башҡорт романында шиғриәтте өйрәнеүгә арналған етди эш өҫтөндә эшләй.
Сығанаҡ: http://ural-rb.ru/1949-ul-bitk-ashi.html
 ","
	Йәкшәмбе, 12 февраль 2017",Яңылыҡтар,Na
https://kulturarb.ru/ba/news/mar-sәlim-izhady-tormoshonda-taғy-ber-jyl,  Мар. Сәлим ижады тормошонда тағы бер йыл ,Na,"

Өфөлә “Рәсәйҙең алтын ҡаурыйы: Марсель Сәлимов” тигән биобиблиографик баҫма донъя күрҙе. “Белая река” нәшриәтендә баҫылған йыйынтыҡ “Марсель Сәлимов. Журналист, шағир, яҙыусы-сатирик, йәмәғәт эшмәкәре” китабының дауамы булып тора. Унда сатирик тураһында “Who is Who в России” энциклопедияһы (Швейцария, 2013) һәм В.А. Никеровтың “Кто есть кто: Всемирное издание” биографик белешмәһе (Мәскәү, 2016) нигеҙендә төҙөлгән мәғлүмәттәр тупланған.
Төп бүлек “Әҙәбиәт йылы һәм Мар. Сәлимдең ижади тормошонда тағы ла бер йыл” тип атала. Ваҡиғалар теҙмәһен, рәсми документтар, архив материалдары, Рәсәй һәм сит ил киң мәғлүмәт сараларында баҫылған мәҡәләләргә таянып, филология фәндәре кандидаты Лира Сәлимова төҙөгән. Бүлеккә күҙ йүгертеп кенә сыҡҡанда ла яҙыусы-сати­рик­тың әүҙем ижади тормош алып барыуын төҫмөрләргә була. Мәҫә­лән, 2015 йылдың 25 майында, Варнала Халыҡ-ара славян шиғриәте фестива­лендә уңышлы сығыш яһаған­дан һуң, ул Болгарияның баш ҡалаһы Софияла ижад кисәһен үткәрә, иртәгәһенә иһә Мәскәүҙә Рәсәй художество академия­һында сығыш яһай. 2016 йылдың 19 апрелендә, Мәскәүҙә “Библио-Глобус” сауҙа йортонда “Президент бесәйе” тигән китабының исем туйын уҙғарып, иртәнсәк Стәрлебаш районына юллана, унда район Мәҙәниәт һара­йын­да юмор һәм сатира кисәһендә, үҙәк район китапханаһында урындағы әҙәбиәтселәр менән осра­шыуҙа сығыш яһай.
Библиографик күрһәткес — яҙыу­сының 2015–2016 йыл­дарҙа баҫылып сыҡҡан әҫәрҙәре һәм китаптарының исемлеге – айырым бүлектәрҙә бирелгән. Һуңғы ике йылда төрлө нәшриәттәрҙә Мар. Сәлимдең башҡорт, рус һәм инглиз телдәрендә һигеҙ китабы донъя күргән. Шиғри, проза, публицистик әҫәрҙәре баш­ҡорт, рус, татар, болгар, грек, итальян, украин, француз, швед, япон тел­дәрендә дөйөм йыйын­тыҡтарҙа баҫылып сыҡ­ҡан. Са­тириктың үҙе­нең тәрже­мәләре баш­ҡорт телендә Мәскәүҙә, Болгарияла һәм Канадала нәшер­ләнгән йыйын­тыҡ­тарҙа баҫыл­ған. “Әҙәбиәт” бүлегендә Марсель Сәлимовтың ижа­ды тураһында мәҡә­ләләр һәм уның китаптарына рецензиялар исемлеге килтерелә.
Китапты Андрей Бобров, Александр Воробьев, Василий Кузьмин, Ғәзим Талипов, Владимир Федоров, Илшат Шәй­миев, Георгий Шишкин һәм Олег Яровиковтың фото­һүрәттәре биҙәй. Тышлығында – билдәле рәссам, Баш­ҡортос­тандың һәм Рәсәйҙең Журналистар союзы һәм Рәссамдар союзы ағзаһы Александр Андреевтың “Пар­настағы юморист” тип аталған дуҫтарса шаржы. Китаптың тиражы – 500 дана. Тиҙҙән яңы баҫма респуб­ликаның ҡала һәм район китапханаларына барып етәсәк.
 Сығанаҡ: http://bashgazet.ru/kultura-i-literatura/25253-mar-slim-izhady-tormoshonda-tay-ber-yyl.html
 ","
	Йәкшәмбе, 12 февраль 2017",Яңылыҡтар,Na
https://kulturarb.ru/ba/news/kisә-bashҡortostandyң-halyҡ-artistkaһy-miңzәlә-hәjrullinanyң-izhad-kisәһe-үtte, Кисә  Башҡортостандың халыҡ артисткаһы Миңзәлә Хәйруллинаның ижад кисәһе үтте ,Na,"

«Театр бит ул - яҡтылыҡ, яҡшылыҡ, мәңгелек сығанағы. Театр донъяһы - күңел дауаһы. Йәшәргә көс биргән инеш. Театр үҙенә тоғро булыуҙы талап итә. Театр – ул тормош. Ә тормош бит ғәмәлдә өс нәмәгә ҡорола - мөхәббәт, батырлыҡ һәм сабырлыҡ. Ошо төшөнсәләрҙең әһәмиәте хаҡында беҙ сәхнәнән тамашасыға еткерәбеҙ. Артистар - сихри театр донъяһы менән тамашасы күңеле араһында күпер һалыусылар. Театр – аралашыу урыны ғына түгел, ә тормоштоң гүзәллеген аңлатыр, рухыңды, күңелеңде байытыр урын. Шуға күрә беҙ замандаштарыбыҙҙы борсоған һорауҙарға яуап эҙләргә, арығандарға дәрт-дарман өҫтәргә, ә тормошто уйын ғына итеп ҡабул итеүселәрҙе, киреһенсә, уйланырға мәжбүр итергә тейешбеҙҙер» - ти Миңзәлә Хәйруллина.
Тамаша театрҙың билдәле актерҙары Алмас Амиров, Айнур Ситдиҡов, Сәғиҙулла Байегет тарафынан Мәхмүзә, Мәфтуха, Ниса, Гөлфинә, Мадам булып та йөрөгән ҡара ҡаштары ҡыйылып киткән, ауыҙы йырыҡ, йылмайып бер ҡарауҙан ғашиҡ иттерә алған Миңзәлә Хәйруллинаны эҙләү менән башланды.
Ҡыҙыҡлы хәлдәргә, юморға ҡоролған бенефис ""Бер мәл санаторийҙа"",""Көнләш, Америка, көнләш!"",""Хушығыҙ, хыялдарым!"",""Оҙон-оҙаҡ бала саҡ"",  ""Алдан түләйем!"" , ""Ҡара юрға"", ""Мин ҡатын-ҡыҙ"",""Алдан түләйем""  спектаклдәренән өҙөктәр менән үрелеп барҙы.
Сәхнә түренән ҡотлау һүҙҙәре менән Башҡортостан Республикаһының Мәҙәниәт министрлығынан, Өфө ҡалаһы ҡала округының Мәҙәниәт һәм сәнғәт идаралығынан, Бөтә донъя башҡорттары  Ҡоролтайынан,  Башҡортостан театр эшмәкәрҙәре союзынан вәкилдәр сығыш яһаны.
Шулай уҡ юбилярҙы ҡотлар өсөн  Өфө “Нур” татар дәүләт театры, Мостай Кәрим исемендәге Милли Йәштәр театры вәкилдәре килгәйне. Сәхнә экранынан Татарстан Республикаһының Ғ.Камал исемендәге татар дәүләт театрынан видео ҡотлау  күрһәтелде.
Актрисаның тыуып-үҫкән яғы - Әлшәй районынан  яҡташтар ҡотлау сәләмдәре тапшырыу менән бер рәттән матур йырҙар ҙа яңғыратты.
Әлшәй районының Ҡыпсаҡ-Асҡар ауылында биш балалы ғаиләлә тыуып үҫә буласаҡ актриса.Йәш ҡыҙҙың тыуған ауыл радиоһынан шиғыр һәм йыр менән сығыш яһауы һөнәр һайлағанда ҙур этәргес булғандыр.Мәктәпте тамамлағас, Өфө сәнғәт училищеһының музыка бүлегенә уҡырға инә.
Мәжит Ғафури исемендәге Башҡорт академия драма театрында әлеге көндә дүрт курсташ бергә эшләйҙәр - Эльвира Юнысова, Шәүрә Әхмәҙуллина-Дилмөхәмәтова, Илдар Ғүмәров, Миңзәлә Хәйруллина.
Миңзәлә Хәйруллина 33  йыл инде  М. Ғафури исемендәге Башҡорт дәүләт академия драма театрында эшләй, ошо йылдар эсендә сығарған ролдәре һанап бөткөһөҙ.
Миңзәлә Хәйруллинаны күп кенә ролдәре комедия жанрында. Бөтә артистар ҙа был жанрҙа уйнау һәләтенә эйә түгел. Башҡорт классик әҫәре  «Ҡоҙаса» музыкаль комедияһында Миңзәлә Ғәйнетдин ҡыҙы Мәхмүзә ролен башҡара. Оҫта актриса асыҡ күңелле, эскерһеҙ, ябай ауыл ҡатынын уйнай. Рәлиф Кинйәбаевтың «Айғырыңды үтескә бир!» комедияһындағы Гөлзәйнәб образы, Хәкимйән Зариповтың «Эх, кәләше лә кәләше!» спектаклендә Баллыбикә – оҙаҡ йылдар буйы театр сәхнәһендә уйналған әҫәрҙәр.
Һуңғы йылдарҙа актриса«Юлдарым-һағышлы моңдарым» да Хәҙисә, “Айгөл иле”ндә Йөҙөм һәмЗәлифә, «Алдан түләйем!»дә  Регина Ғәҙелская, «Оҙон-оҙаҡ бала саҡ»та Ниса, «Хушығыҙ, хыялдарым!»да Ғәндәлибә, «Башмағым»да  Ғилмиһәм башҡа ролдәре менән театр һөйөүселәрҙең күңелен яуланы.
Бөгөнгө көн репертуарында барған «Маҡтымһылыу, Әбләй һәм Ҡара юрға»ла – Баҙыян һәм Йәмилә образдары, «Бер мәл санаторийҙа» спектаклендә Камилла Мөхтәровна, «Мин - ҡатын-ҡыҙ»ҙа– Гөлфинә, «Ике төш»тә – депутат Йәмилә, «Йософ һәм Зөләйха»ла – Мысыр ҡатыны, «Әбейүшкә»лә – Бибисара, «Ай тотолған төндә» спектаклендә - ил инәһе, «Мулла»ла – Мөслимә ролдәрен башҡара. 
Гүзәл Багаева
 
 ","
	Йәкшәмбе, 12 февраль 2017",Яңылыҡтар,Na
https://kulturarb.ru/ba/news/tөbәktә-orsoҡ-bajramdary-ojoshtorola-2, Төбәктә орсоҡ байрамдары ойошторола ,Na,"

Башҡортостанда оло быуын вәкилдәре ҡатнашлығында орсоҡ байрамдары ойошторолоп тора.
“Башинформ” мәғлүмәт агенлығы хәбәр итеүенсә ошо көндәрҙә Орсоҡ байрамы Туймазы районының Туҡай ауылында уҙҙы. Мәҙәниәт йортоноң сәхнәһе биҙәлеш ярҙамында ауыл йортона оҡшатылып эшләнде. Унда милли кейемдәрҙә ҡатын-ҡыҙҙар һәм балалар йыйылды. Берәүҙәре йөн әҙерләһә, икенселәре уны иләп ултырҙы, шул уҡ ваҡытта бергәләп моңло йырҙар башҡарҙылар. Был сарала «Иҫтәлек» фольклор ансамблеҡатнашты. Сәхнәләгехәрәкәттеҙурҡыҙыҡһыныуменәнауылдаштары, күрше ауыл халҡы күҙәтте.
«Орсоҡ байрамы» — боронғо халыҡ байрамы, арытҡыс эш барышын йыр йырлап, таҡмаҡтар көйләп, йомаҡтар ҡойоп, бейеүҙәр бейеп йәнләндереп ебәргәндәр. ХаттаБөйөкВатанһуғышыйылдарында ла был йолаонотолопҡалмаған. Көндөҙ ҡатын-ҡыҙҙар баҫыуҙа һәм фермала тир түкһә, кистәрен бергә йыйылып йөн иләгән, һалдаттар өсөн йылы ойоҡ, бейәләй бәйләгән.
 Хәҙер Туймазы районында киләсәк быуын өсөн был йоланы һаҡлап ҡалырға тырышалар, тип хәбәр иттеләр муниципалитет хакимиәтендә.
 ","
	Шәмбе, 11 февраль 2017",Яңылыҡтар,Na
https://kulturarb.ru/ba/news/estoniyala-salauat-yulaevҡa-memorial-taҡtatash-һәm-һәjkәl-ҡujylasaҡ, Эстонияла Салауат Юлаевҡа мемориаль таҡтаташ һәм һәйкәл ҡуйыласаҡ ,Na,"

 «Башинформ» мәғлүмәт агентлығы хәбәр итеүенсә Эстонияның Палдиски ҡалаһында Салауат Юлаевҡа мемориаль таҡтаташ һәм һәйкәл ҡуйыласаҡ . Башҡортостан Милли музейының проекты 270 мең һум күләмендә республика Башлығы грантын алды. Тантаналы саралар, яҡынса, июль башында уҙасаҡ.
Тамара Нечаева эшләгән Салауат Юлаев бюсының күсермәһе Ҡаслы архитектура-художество ҡойоу заводында суйындан ҡойолған. Бюстың ауырлығы – 214 килограмм, бейеклеге – 1 метр. Һәйкәлде ҡуйыу өсөн ҡуртымға кран алырға кәрәк була. «Башинформ»  агентлығына Милли музей директоры Ғәли Вәлиуллин аңлатыуынса, яңы һәйкәл элекке баҡырҙан эшләнгәнен алмаштырасаҡ, сөнки иҫкеһе ваҡыт үтеү менән емерәлә башлаған.
Эстон, урыҫ һәм инглиз телдәрендә яҙылған мемориаль таҡтаташты Салауат Юлаев 1775-1800 йылдарҙа үҙ ғүмеренең һуңғы осорон уҙғарған Рогервик ҡәлғәһенә – хәҙерге Палдиски ҡалаһы мэрияһы бинаһына ҡуйыу күҙаллана. Әлеге ваҡытта буласаҡ сара тураһында һөйләшеүҙәр алып барыла, тип аныҡлыҡ индерҙе агентлыҡ әңгәмәсеһе.

 ","
	Шәмбе, 11 февраль 2017",Яңылыҡтар,Na
https://kulturarb.ru/ba/news/bөjөklөgөң-һineң-yabajlyҡta-salauat," Бөйөклөгөң һинең ябайлыҡта, Салауат! ",Na,"

Уға шағирҙың ҡәләмдәш дуҫтары – шағир, журналист, тәржемәсе, Салауат Юлаев исемендәге дәүләт, Рәми Ғарипов, Зәйнәб Биишева премиялары лауреаты Хәсән Назар, «Башҡортостан» гәзите журналисы, яҙыусы-сатирик Венер Исхаков, телевидение академигы, тележурналист, Рәсәйҙең атҡаҙанған сәнғәт эшмәкәре, Шәһит Хоҙайбирҙин һәм Мәжит Ғафури премиялары лауреаты, Журналистар союзы ағзаһы Шәүрә Ғилманова, Салауат Нәзир улының әсәһе Мәрйәм Хәлил ҡыҙы, туғандары, дуҫтары, мәктәп уҡытыусылары һәм уҡыусылары килгәйне.  Байрамса биҙәлгән тамаша залына килеп инеү менән,  Салауат Әбүзәрҙең шиғырҙарынан ике-дүрт юллыҡтар яҙылған плакаттар иғтибарҙы йәлеп итте. 
 Йөрәгем–ҡара һауыты, Уйҙарым – осло ҡәләм, - тигән юлдар уның ижадының бар булмышын асып бирә кеүек. Ысынлап та, тик шағир ғына ошолай йөрәккә үтеп инерлек образлы, матур итеп әйтә ала. Салауат Әбүзәр менән осрашыуҙың тәүге өлөшөндә уҡыусылар уның шиғырҙарын уҡыны, йыр-бейеүгә маһирлыҡтарын күрһәтте. 
 Килгән ҡунаҡтарға һүҙ бирелгәс, иң тәүҙә ҡотлау менән Шәүрә Ғәббәс ҡыҙы Ғилманова сығыш яһап, «Бәләкәй генә Таш-Аҫты ауылы беҙгә оло йөрәкле шиғриәт Гулливеры бирҙе. 17 йәшендә үк шиғырҙар баҫтыра башлаған Салауатты бөгөнгө көндә үҙ һүҙен ҡыйыу яңғыратҡан революционер шағир тип әйтә алам»,-тине.
Шағир Хәсән Назар һүҙен Салауат Нәзир улының әсәһе Мәрйәм апайға арнап әсә тураһындағы шиғырҙан башланы. «Хәҙерге башҡорт әҙәбиәтендә Шәйехзада Бабич, Рәми Ғарипов, Мостай Кәрим һымаҡ бөйөктәр менән бер рәттән халыҡ араһында шиғырҙары мәҡәл-әйтемдәргә әйләнгән тапҡыр һүҙле шағир ул Салауат Әбүзәр. Ижадсының кемлеген белгең килһә, тыуған яғын барып күр, тип юҡҡа әйтмәгәндәр. Салауаттың тыуған яғы һоҡланғыс матур, күңеле кеүек. Миңә – 75, уға - 50 йәш тулһа ла, ул минең иң ышаныслы дуҫым да. Уның бала сағынан бирле һынлы сәнғәт менән ҡыҙыҡһыныуын яҡшы беләм. Шуға ла бөйөк рәссам Куинджиҙың альбомын бүләк итәм», - тип, Салауатҡа арнап яҙылған «Бер миҙгелдә» шиғырын уҡыны. Уның:  «Бер миҙгелдә беҙҙең тыуған көндәр... Килер йылдарҙы ла йырҙарҙа беҙ Ҡаршылаһаҡ ине бергә-бергә”, - тигән юлдары алҡыштарға күмелде.  Юбилярҙы ҡотлау өсөн сәхнәгә күтәрелгән Венер Исхаҡов та уның төрлө яҡлап һәләтле булыуын әйтте. ""Әгәр шағир булмаһа, Салауаттан бына тигән рәссам, йә шөһрәтле артист сығыр ине. Республикабыҙҙың төрлө театр сәхнәләрендә ҡуйылған пьесаларына халыҡ эркелеп йөрөй. Күп кенә гәзит-журналдарҙа эшләп, үҙ ҡултамғаһын ҡалдырған һәләтле журналист та ул”, - тине һәм ижади уңыштар теләне.  Имәндәш ауыл хакимиәте исеменән эштәргә идара итеүсе Илфат Үтәгәнов, мәктәп директоры Рәсих Муллашев, ауыл ветерандар советы рәйесе Салауат Түзбәков шағирҙы ҡотлап йылы һүҙҙәрен, изге теләктәрен еткерҙе.  Осрашыуҙы алып барыусылар Рәмилә Мәхмүтова менән Рәзилә Зөбәйҙуллина шағирға Фәүзиә Ҡотлогилдина бағышлап ижад иткән шиғырҙы уҡығас, шағирҙың ижадына, тормошона ҡағылышлы фәһемле лә, ҡыҙыҡлы ла бик күп мәғлүмәт менән бүлеште. Мостай Кәрим «Салауат ҡабатланмаҫ образдар аша донъяны үҙенсәрәк аса», тип уның ижадына юғары баһа бирә. Шағирә Айһылыу Ғарифуллина «Һиңә Хоҙай Тәғәлә шундай һутлы, тапҡыр тел биргән – башҡорт телен, шуға мең шөкөр! Беҙ бәхетле халыҡ һиндәй шағиры булғанға», тип һоҡланыуын йәшермәй. Татарстанда йәшәүсе билдәле шағир Марат Кәбиров «Һеҙ Өфөлә нисек күрәһегеҙҙер, ә беҙ Ҡазандан башҡорт шиғриәтен Салауатҡа ҡарап баһалайбыҙ. Ул – юғары», ти. «Кешелек донъяһындағы етешһеҙлектәрҙе, йөрәк әрнетерлек күренештәрҙе ҡыҫҡа, әммә аңлайышлы итеп бик оҫта яҙа беләһегеҙ. Күңелдәрҙе өйкәгән мәсьәләләр тураһында һеҙҙең үткер ҡәләм осонан уҡый алабыҙ. Бик күптәр уйлап та әйтә алмағанды ябай тел менән һеңдерә әйтә беләһегеҙ бит һеҙ», - тип яҙа Ғәле Түләбаев. Кисәнең һуңғы өлөшөндә юбилярҙы әсәһе, ағаһы, туғандары йөрәк түренән сыҡҡан һүҙҙәре менән ихлас ҡотланы, емешле ижад, сәләмәтлек, ""ғүмерҙең был миҙгеле бер туҡтап йырлап алыу ғына булһын, тағы ла илле йыл йәшәргә яҙһын һиңә, Салауат!” тип оҙон ғүмер теләп, матур бүләктәрен бирҙе. Имәндәш ауылы ағинәйҙәре аллы-гөллө сәхнә кейемдәре менән байрамға йәм өҫтәп шағирҙы ҡотлап, матур бейеү бүләк итте. Салауат Әбүзәр ошондай күркәм осрашыу уҙғарғандары өсөн яҡташтарына, килгән ҡунаҡтарға рәхмәт әйткәндән һуң, теләүселәр менән бергә иҫтәлеккә фотоға төшөргә ашыҡты.  Шиғыр тыңлап, ләззәтле хис-тойғоларға сумып, илһам, дәрт алып таралышты был осрашыуҙан барыһы ла. 
Сығанаҡ: http://tabin.ru/mezeniet_ezebiet/3435-byklg-ine-yabaylyta-salauat.html
 ","
	Шәмбе, 11 февраль 2017",Яңылыҡтар,Na
https://kulturarb.ru/ba/news/bashҡortostandyң-sәhnә-kүrke-aj-totolғan-tөndә-tragediyaһy-yar-sally-ҡalaһynyң-tatar-dәүlәt-drama-teatry-sәhnәһendә, Башҡортостандың сәхнә күрке «Ай тотолған төндә» трагедияһы Яр саллы ҡалаһының Татар дәүләт драма театры  сәхнәһендә ,Na,"

Мостай Кәримдең “Ай тотолған төндә” трагедияһы театр сәхнәләрендә иң күп ҡуйылған йөҙәрләгән, меңләгән тамашасыларҙың иғтибарын һәм һөйөүен яулаған сәхнә әҫәре. 
“Татар-информ” мәғлүмәт агенлығы  хәбәр итеүенсә тиҙҙән күренекле башҡорт шағиры һәм яҙыусыһы Мостай Кәримдең «Ай тотолған төндә» пьесаһы Яр саллы ҡалаһының Татар дәүләт драма театрында сәхнәләштереләсәк. Әлеге мәлдә театрҙың  баш режиссеры Фаиль Ибраһимов етәкселегендә ҡыҙыу репетициялар бара. Спектаклгә театрҙың билдәле һәм күренекле артистары менән бер рәттән йәш актерҙар ҙа йәлеп ителгән.  Яр саллы ҡалаһының Татар дәүләт драма театрында премьера 30 мартҡа билдәләнгән.
«Ай тотолған төндә» трагедияһы башҡорт легендаларына нигеҙләнгән, әммә классик трагедия ҡанундарына ҡоролған ижад өлгөһө, пьеса халыҡсан һәм тәрән фәлсәфәүи  әҫәрҙәр иҫәбенә инә. Сәхнә әҫәре 1963 йылда яҙылған, 1978 йылда нәфис фильм төшөрөлә, илебеҙҙең 100-гә яҡын театр сәхнәләрендә ҡуйыла. 2012 йылда М. Ғафури исемендәге Башҡорт дәүләт драма театры сәхнәләштергән «Ай тотолған төндә» трагедияһы Төрки телле театрҙарҙың Халыҡ-ара ""Туғанлыҡ"" фестивалендә гран-при яулай.
...Бынан алыҫ йәйләүҙәрҙең береһендә йәшәгән матур, йәш бер килендең ире яуға киткән. Бик һағынған, бик интеккән был башта. Әммә бәреп сыҡҡан шишмә aғыp юлын таба. Юлын тапҡас, юлдашын да таба. Әлеге килен дә күрше йәйләүҙән килеп йөрөгән бер егеткә ғашиҡ була. Көндөҙ ирен уйлай, ә төндәрен егет ҡосағына инә. Йыл да үтмәй, донъяға бер ир бала килә. Был турала кендек әбейенән башҡа бер кем, бер ни белмәй. Тик баланы ҡайҙа итергә әмәл тапмай яфа сигә былар... Ырыу һәм ғаилә башлығы, ире иҫән саҡта байбисә, ырыу ҡанундарын тотоусы, абруйлы, ҡаты ҡуллы бейбисә. Ул әсә кеше лә, йола ҡоло ла. Йоланы боҙа, ырыу ҡанундарына ҡаршы бара алмай Тәңкәбикә.
Гүзәл Багаева

 ","
	Йома, 10 февраль 2017",Яңылыҡтар,Na
https://kulturarb.ru/ba/news/bashҡortostandyң-halyҡ-artisy-vәkil-josopov-65-jәshlek-yubilejyn-bildәlәj,         Башҡортостандың халыҡ артисы  Вәкил Йосопов 65 йәшлек юбилейын билдәләй ,Na,"

Сибай концерт-театр берләшмәһендә 21 февраль көнө Башҡортостан Республикаһының халыҡ артисы Вәкил Йосоповтың 65 йәшлек юбилей тантанаһы үтәсәк.
Сибай театрында оҙаҡ йылдар төрлө образдар тыуҙырып, артабан үҙе спектаклдәр ҡуйып, оҫта режиссер булараҡ танылды. Вәкил Барый улы Татарстандың Әлмәт, М. Фәйзи исемендәге, Ырымбур дәүләт театрҙарында әллә күпме спектакль ҡуйыуға өлгәшә. Ә “Сулпан” балалар театры директоры һәм художество етәксеһе итеп тәғәйенләнгәс, балалар өсөн дә әҫәрҙәр сәхнәләштерә.
Артистар араһында төрлөләре бар: берәүҙәр сәхнәлә ҡапыл балҡып һүнеүсән, икенселәрҙе, оҙаҡ йылдар эшләһә лә, тамашасы белмәй ҙә, танымай ҙа. Ә бар шундай таланттар — аҙ ғына ижад итеүенә ҡарамаҫтан, халыҡ уларҙы алҡышлай, ҡабул итә, күңел түрендә йөрөтә. Башҡортостандың халыҡ артисы, Сибай дәүләт филармонияһы директоры Вәкил Йосоповты нәҡ ошо һуңғы төргә индерергә була.
 Сибай дәүләт башҡорт драма театрында оҙаҡ йылдар төрлө образдар тыуҙырып, артабан үҙе спектаклдәр ҡуйып, оҫта режиссер булараҡ танылды ул. Вәкил Барый улы Татарстандың Әлмәт, М. Фәйзи исемендәге, Ырымбур дәүләт театрҙарында әллә күпме спектакль ҡуйыуға өлгәшә. Ә “Сулпан” балалар театры директоры һәм художество етәксеһе итеп тәғәйенләнгәс, балалар өсөн дә әҫәрҙәр сәхнәләштерә. Эскерһеҙ бала саҡ донъяһы яһалмалыҡты ҡабул итмәй, шуға күрә кескәйҙәр күңеленә барып етерлек, улар ҡабул итерлек спектаклдәрҙе һайлауы еңел булмаһа ла, тап Вәкил Йосопов етәкселек иткән йылдарҙа “Сулпан” балалар театры яңы күтәрелеш осорон кисерә. Ә 2005 йылда тырыш етәксе Сибай дәүләт филармонияһының директоры итеп үрләтелә.
 Вәкил Йосопов 1952 йылда Баймаҡ районының Әмин ауылында ишле ғаиләлә донъяға килә. Алты бала араһынан иң шаяны, тиктормаҫ булыуы өҫтөнә кескәй сағынан уҡ күңеле моңға тартыла. Еңгәйҙәре әйтеүенсә, бер ваҡыт шулай бар донъяһын онотоп йырлап торғанда, ултырғыстан баштүбән иҙәнгә ҡолап төшкән. “Бер төрлөрәк булып ҡалмаһа ярар ине”, тип тегеләренең ҡото оса. Бер төрлө булып ҡалмай-ҡалыуға, әммә сәнғәт тигән “ауырыу” йоҡтора.
 Башланғыс белемде тыуған ауылында алып, артабан уҡырға күрше Темәс урта мәктәбенә юллана. Талантлы, оҫта ойоштороусы, һүҙгә маһир егетте, туғыҙынсы класты бөткәс, уҡыусы булыуына ҡарамаҫтан, Әмин клубына мөдир итеп ҡуялар. Бер юлы уҡып та, эшләп тә йөрөгән Вәкил Йосопов өсөн сәнғәт тормошо ана шулай башланып китә. Әммә, ни өсөндөр, ул бер ваҡытта ла артист булырға хыялланмай.
 Тик яҙмышты белеп булмай шул: ул йылды күренекле режиссер Бакиров Өфө сәнғәт институтына һәләтле балалар йыйып йөрөгәндә, Вәкил Йосоповты осрата. Уны төрлөсә һынап, тикшергәндән һуң, мотлаҡ Өфөгә килергә, сәнғәт юлынан китергә кәңәш бирә. Шулай итеп, Вәкил Йосопов сәнғәт институтының театр бүлегендә уҡый башлай. Һабаҡташтарынан да уңа: Зифа Баязитова, Рим Сәйфуллин, Хисмәтулла Дәүләтов менән артабан Арыҫлан Мөбәрәков исемендәге Сибай башҡорт драма театрында хеҙмәт юлын башлай.
 Вәкил Йосоповтың тәүге роле төркмән яҙыусыһы Мөхтәровтың “Шайтан тоҡомо” драмаһындағы Садиҡ була. Тамашасы уны йылы ҡабул итә. Театрҙа өс тиҫтә йылға яҡын эшләү дәүерендә Башҡортостандың халыҡ артисы һикһәндән ашыу сағыу образ тыуҙыра. Р. Янбулатованың “Байрамбикә” драмаһында — инглиз Дэвид, Х. Ибраһимовтың “Башмағым” комедияһында — Кәрим бай, Т. Миңнуллиндың “Диләфрүзгә дүрт кейәү” комедияһында — Ғәлим һәм башҡа әҫәрҙәрҙә бик күп роль башҡара. Актер Вәкил Йосопов һынландырған образдар тетрәндерә лә, көлдөрә лә, хәсрәткә лә һала. http://bashgazet.ru/kultura-i-literatura/2076-uyshtary-mrtble-nite-izge.html
 Сибай концерт-театр берләшмәһе сәхнәһендә Вәкил Йосоповтың 65 йәшлек юбилейына арналған тамаша 21 февраль 19.00 сәғәттә башлана. 

 ","
	Йома, 10 февраль 2017",Яңылыҡтар,Na
https://kulturarb.ru/ba/news/fevral-buran-һoҡlanғys-izhad-һәm-һүnmәҫ-ruh-haҡyndaғy-spektakl, «ФЕВРАЛЬ. БУРАН…» һоҡланғыс ижад һәм  һүнмәҫ рух хаҡындағы  спектакль ,Na,"

14 февраль М. Ғафури исемендәге Башҡорт дәүләт драма театры сәхнәһендә Башҡортостандың халыҡ шағиры Рәми Ғариповтың тыуыуына 85 йыл тулыу уңайынан  «ФЕВРАЛЬ. БУРАН…»  спектакле ҡуйыласаҡ.
 Шағир Рәми Ғариповтың ҡатмарлы яҙмышы, һоҡланғыс ижады, һүнмәҫ рухы хаҡында был спектакль. Шағирҙың ҡәләмдәш дуҫтары, ижадташтары, яҡын кешеләре - барыһы ла тормоштан алынған.
Күренекле башҡорт шағиры, тәржемәсе һәм журналист, Башҡортостандың халыҡ шағиры, Салауат Юлаев исемендәге дәүләт премияһы лауреаты Рәми Ғариповтың тормошо һәм ижадына арналған “Февраль.Буран…” исемле ижади проект 2012 йылда бөйөк шағирҙың тыуыуына 80 йыл тулыу уңайынан сәхнәләштерелгәйне. Быйыл йәнә халыҡ шағиры Рәми Ғариповтың тыуыуына 85 йыл тулыу уңайынан тамашасыларға тәҡдим ителә.  
Зөһрә Бураҡаева “Шағир иленә сәйәхәт”те Рәми ағайҙың көндәлегенә һәм тарихи документтарға таянып яҙа. Халыҡ шағирының шиғырҙары, уның һүҙҙәренә яҙылған йырҙар, уйланыуҙары, уның күңел донъяһы – былар барыһы ла әҫәрҙә бермә-бер үрелеп бара. 
Шағир ике һында баҫа тамашасы алдына – көндәлектәге Рәми – Артур Кәбиров, тормоштағы Рәми – Фирғәт Ғарипов. Шағирҙың дуҫтары, яҡындары, замандаштары образын театр артистары уйнай.
Ике Рәми бер бөтөн булып баҫҡан кеүек, шағир хаҡындағы спектакль дә проекттың режиссеры Хөрмәтулла Үтәшев тарафынан бер бөтөн, тәрән эстәлекле сәхнә әҫәре итеп ҡуйылған. 
Әйткәндәй, Шағирҙың ижадын пропагандалау, исемен мәңгеләштереү һәм уның образын кәүҙәләндереүҙәге хеҙмәте өсөн Хөрмәтулла Ғаззали улы һәм Артур Кәбиров Рәми Ғарипов исемендәге премияға лайыҡ булдылар. 
Февраль – Рәми айы - донъяға бөйөк шағирҙы бүләк иткән ай, Рәми Йәғәфәр улы бынан 85 йыл элек 12 февралдә тыуа. Һәм нәҡ февраль айында – 1977-се йылдың 20-се февралендә ул мәңгелеккә күскән. 
Әммә беҙҙең йөрәктәрҙә февраль –шағирҙың донъяға килгән айы булып һаҡланһын!
 ","
	Йома, 10 февраль 2017",Яңылыҡтар,Na
https://kulturarb.ru/ba/news/2017-jylda-respublika-bashlyғy-granttaryn-iң-saғyu-izhadi-kollektivtar-alasaҡ,  2017 йылда республика Башлығы гранттарын иң сағыу ижади коллективтар аласаҡ  ,Na,"

Башҡортостанда мәҙәниәт һәм сәнғәт эшмәкәрҙәренә республика Башлығы гранттарын иң сағыу ижади проекттар аласаҡ. Төбәк Мәҙәниәт министрлығының матбуғат хеҙмәтендә хәбәр итеүҙәренсә, уҙған көндәрҙә бойороҡҡа ҡул ҡуйылған.
270-шәр мең һумлыҡ гранттар биш ижади проектҡа бирергә ҡарар ителгән. Милли музей Эстонияның Палдиски ҡалаһында Салауат Юлаевҡа һәйкәл ҡуйыуға аҡса аласаҡ. Милли йәштәр театры Мостай Кәримдең әҫәрҙәре буйынса аудиокитап сығарасаҡ. Республика халыҡ ижады үҙәге башҡорт халыҡ йырҙары йыйынтығын баҫтырасаҡ. Көйөргәҙе районында Ғәзиз Әлмөхәмәтов музейы үҙенең этнография интерактив күргәҙмәһен ойошторасаҡ. Республика уҡытыу-методика үҙәге йәш таланттар – республиканың мәҙәниәт һәм сәнғәт белем биреү ойошмалары уҡыусылары һәм студенттарының концертын уҙғара аласаҡ.
90-шар мең һумлыҡ гранттар 25 ижади проектҡа ҡаралған. Дәүләт ярҙамы менән республикала Ҡумыҙ музейы – боронғо милли музыка мәҙәниәте йолаларын тергеҙеү, һаҡлап ҡалыу, үҫтереү һәм киң танытыу үҙәге асыласаҡ; ғәҙәти йәйәнән атыу буйынса «Мәргән уҡсы» республика фестивале ойоштороласаҡ; «Башҡортостан Республикаһының китап ҡомартҡылары» электрон порталы һәм «Кем беҙ? Сығышыбыҙ менән ҡайҙан?» Белорет районы ауылдарының тарихы буйынса интерактив карта барлыҡҡа киләсәк. Рәсәй Федерацияһының Япония Илселегендә Башҡорт дәүләт филармонияһы «Орлан» этно-джаз ансамбленең «Башҡортостан илселәре» концерт программаһы видеопрезентацияһы күҙалланған. «Ниндәй йыр ти, баянһыҙ!» республика ҡушылып уйнаусылар сәнғәте фестивале уҙасаҡ.
Бойороҡтоң тулы тексы Башҡортостан Мәҙәниәт министрлығының рәсми сайтында баҫылған.
Сығанаҡ: http://www.bashinform.ru/bash/957624/
 ","
	Йома, 10 февраль 2017",Яңылыҡтар,Na
https://kulturarb.ru/ba/news/shajmoratov-donbass-gerojy, Шайморатов - Донбасс геройы  ,Na,"

«Юлдаш» радиоһы хәбәр итеүенсә 112-се башҡорт кавалерия дивизияһы тураһында рус телендә яҙылған поэма тиҙҙән башҡорт телендә баҫыласаҡ.
Украин шағиры Александр Медведенконың ""Бөтмәҫ рейд"" тигән әҫәрендә башҡорт атлыларының яу юлында дәһшәтле осорҙарҙың береһе - ул ваҡытта Ворошиловград тип йөрөтөлгән хәҙерге Луганск ҡалаһын дошмандарҙан азат итеүҙә ҡатнашыуы һүрәтләнә. 
1943 йылдың февралендә 112-се дивизия ҡараған кавалерия корпусы Донбаста тәрән рейдта була, башҡорт атлылары ауыр юғалтыуҙар менән ҙур тимер юл станцияһы - Дебальцевоны ала. Ошо рейдта дивизия командиры Миңлеғәле Шайморатов һәләк була. Әйткәндәй, әле Луганск халыҡ республикаһында Миңлеғәле Шайморатовҡа Герой исемен юллап ҡултамғалар йыйыла.


 ","
	Кесе йома, 09 февраль 2017",Яңылыҡтар,Na
https://kulturarb.ru/ba/news/artur-tuҡtaғolov-jondoҙlo-yubilejғa-saҡyra, Артур  Туҡтағолов «Йондоҙло юбилей»ға саҡыра ,Na,"

Тиҙҙән 2 март көнө, Х. Әхмәтов исемендәге Башҡорт дәүләт филармонияһында йырсы, композитор, Башҡортостандың халыҡ артисы  АРТУР ТУҠТАҒОЛОВТЫҢ «ЙОНДОҘЛО ЮБИЛЕЙ» исемле концерты үтәсәк.
2 март көнө яратҡан башҡарыусының матур ғүмер байрамы, йырсы 50 йәшлек юбилейын билдәләй. Төрлө йылдарҙағы хиттар, көтөлмәгән дуэттар, дәртле бейеүҙәр, моңло ҡурай, баян моңдары һәм башҡа “тәмле” бүләктәр һеҙҙе көтә!
          Үҙ иленең ялҡынлы патриоты, талантлы композитор, оҫта музыкант, йөҙҙән артыҡ йырҙар авторы, рухлы йырҙары, шаян көйҙәре һәм дәртле бейеүҙәре менән тамашасы күңелен әсир иткән Артур Туҡтағоловҡа 50 йәш! Уның сәхнәләрҙе йәнләндереп сығыш яһауы береһен дә битараф ҡалдырмай - һоҡланыу ҡатыш ғорурлыҡ хисе уята.
       «Йондоҙло юбилей» ҡунаҡтары - филармониябыҙҙың иң сағыу йондоҙҙары Нәзифә Ҡадырова, Хәлит Фәтихов (баян), Миңзифа Исҡужина, Ғәли Алтынбаев (баян), Әлфиә Юлсурина, Айгөл Һағынбаева, Рөстәм Шаһыбалов, Лилиә Ишемйәрова, Рушан Биктимеров (ҡурай), Марсель Ҡотоев, Гүзәл Аҫылбаева, Илнур Хәйруллин (ҡурай), Искәндәр Ғәзизов, Заһир Иҫәнсурин, Айгиз Ханов, Әлфиә Заһиҙуллина, Айтуған Ғәйзуллин, Тимур Рамаҙанов, Эльмир Әбүбәкиров (думбыра), Ринат Рамаҙанов (ҡурай), Фәриҙә Ғаззалова һәм башҡалар.
           Йондоҙҙар бик күп, әммә «Йондоҙло юбилей» берәү генә! Иҫ киткес шәп тамашаға шаһит булып, күңелдәрегеҙҙе йыр-моңға сорнағығыҙ килһә, 2 март киске сәғәт етелә филармонияның Ҙур залында көтәбеҙ!
 ","
	Кесе йома, 09 февраль 2017",Яңылыҡтар,Na
https://kulturarb.ru/ba/news/vatandash-zhurnalynyң-bash-mөhәrrir-vazifaһyna-rәshiҙә-mәһәҙieva-tәғәjenlәnde, «Ватандаш» журналының баш мөхәррир вазифаһына Рәшиҙә Мәһәҙиева тәғәйенләнде ,Na,"

«Ватандаш» ижтимағи-сәйәси, фәнни-популяр һәм нәфис журналын Рәшиҙә Мәһәҙиева етәкләй .
Рәшиҙә Мәһәҙиева- журналист, Башҡортостандың атҡаҙанған матбуғат һәм киң мәғлүмәт хеҙмәткәре, Шәһит Хоҙайбирҙин исемендәге хөкүмәт премияһы лауреаты, филология фәндәре кандидаты. Мәскәү дәүләт университетын тамамлағандан һуң хеҙмәт юлын “Башҡортостан пионеры” гәзитендә башлай. 1990 йылда “Йәшлек” гәзитендә эшен дауам итә, 1991 йылда “Йәшлек” гәзитенең баш мөхәррир вазифаһын башҡара. 2001 йылдан алып “Аҙна” гәзитендә баш мөхәррир булараҡ хеҙмәтен дауам итә. 2006 йылда  “Башҡортостан” ТРК-һында баш мөхәррир. 2016 йылдан алып БДУ –ның журналистика кафедраһын етәкләй.
«Ватандаш» — ижтимағи-сәйәси, фәнни-популяр һәм нәфис журнал. 1996 йылдан алып башҡорт, рус инглиз телдәрендә сыға.
 ","
	Кесе йома, 09 февраль 2017",Яңылыҡтар,Na
https://kulturarb.ru/ba/news/yakov-protazanovtyң-tyuyuyna-137-jyl, Яков Протазановтың тыуыуына 137 йыл ,Na,"

«Салауат Юлаев» —  режиссер Яков Протазановтың башҡорт батыры Салауат Юлаев тураһында 1940 йылда төшөргән киң форматлы төҫһөҙ кинофильмы. 1941 йылдың 21 февралендә экранға сығарыла. 1986 йылда М. Горький исемендәге киностудияла яңыртыла.
1940 йылда режиссерҙың  «Салауат Юлаев» нәфис фильмы прокатҡа сыға. Һуғыш йылдарында уны йыш ҡына Ҡыҙыл Армия частарында яугирҙарҙың хәрби рухын күтәреү өсөн күрһәтәләр. “Салауат Юлаев”  профессиональ башҡорт  киноһындағы тәүге нәфис фильм.
 Фильм  Ишембай районында төшөрөлгән, күренештәрҙә ҡатнашыу өсөн халыҡ кәрәк булғас, урындағы ағас эшкәртеү предприятиеһы, колхоздарҙа эштәр туҡтатыла.  Барлыҡ аттарҙы ла кино авторҙары ҡарамағына тапшыралар.  Салауат Юлаевҡа Әбелхайыр уҡ атҡан ер ҙә тап Ишембай районындағы кадрҙар. 
Башҡорт йөҙбашы, улус старшинаһы Юлай Аҙналиндың  улы үҫмер Салауат батша офицерына ҡул күтәргәне өсөн тыуған ауылын ташлап китергә мәжбүр була. Һалдаттар эҙәрләүенән уны каторганан ҡасып килеүсе Хлопуша ҡотҡарырға тырыша. Һәр урыҫты дошман күргән егет тәүҙә уға ышанмай. Әммә рудникта бергә таш сығарыу, бер уйлы булыу, каторганан бергәләп ҡасыу уларҙы дуҫлаштыра. Салауат менән Хлопуша ике йыл буйы Урал киңлектәрендә йәшеренеп йөрөй. Шул мәлдә казак хуторында Емельян Пугачевты осраталар һәм уның яҡын арҡаҙаштары булып китәләр. Салауат тыуған яҡтарына ҡайтып үҙ халҡын Пугачевҡа ҡушылырға саҡыра. Урыҫ крәҫтиәндәре, завод эшселәре менән бергә башҡорт атлылары көрәшкә күтәрелә. Батша хөкүмәте уларға ҡаршы Михельсон етәкселегендә яҡшы ҡоралланған ғәскәр ебәрә. Һатлыҡйән казак старшинаһы арҡаһында пугачевсылар ҙур юғалтыуҙар кисерә һәм сигенергә мәжбүр була. Хлопуша һәләк була, Пугачев ҡулға алына. Башҡорт байҙары Салауатты эҙәрлекләп, уны һалдаттарға тоттора. Әммә дуҫтары ярҙамында егет тауҙарға ҡаса. Арҡаҙаштары менән хушлашҡанда Салауат: «Башҡорт халҡы иректә йәшәйәсәк әле!» - ти.
 
 ","
	Кесе йома, 09 февраль 2017",Яңылыҡтар,Na
https://kulturarb.ru/ba/news/bәlәbәjҙә-xvi-ilһam-shishmәlәre-2017-tөbәk-ara-shiғriәt-festivale-start-aldy, Бәләбәйҙә XVI «Илһам шишмәләре-2017» төбәк-ара шиғриәт фестивале старт алды ,Na,"

Беренсе этапта, 27 февралгә тиклем, муниципалитет һәм ижади берекмәләр кимәлендә рус, башҡорт, татар йәки сыуаш телдәрендә яҙышҡан иң яҡшы үҙешмәкәр шағирҙар асыҡлана. Әҫәрҙәр «Бәләбәй хәбәрҙәре» гәзите редакцияһына ебәрелә. Икенсе этапта, 1 марттан 21-нә тиклем, жюри конкурс эштәрен ҡарай һәм дәғүәселәрҙән ете лауреат һәм дипломант билдәләй. Эштәр түбәндәге номинациялар буйынса ҡабул ителә: «Шағир һәм ваҡыт»; «Иртәгәбеҙҙе һаҡларбыҙ» (Рәсәйҙә һәм Башҡортостанда иғлан ителгән Экология йылы уңайынан); «Фестивалде асыу»; «Ал елкәндәр» (йәштәр шиғриәте); «Мөхәббәт ул — шундай изге хис » (һөйөү лирикаһы); «Шиғырҙар йондоҙҙар һәм раузалар кеүек үҫә...» (Марина Цветаеваның 125 йыллығына); «Балалар өсөн яҙам»; «Яратырға, өмөтләнергә һәм йәшәргә» (мөмкинлектәре сикле авторҙар, Бөйөк Ватан һуғышы ветерандары һәм локаль һуғыштарҙа ҡатнашҡандар өсөн махсус номинация); «Ул көндәрҙең даны тынмаҫ!» (Бөйөк Ватан һуғышында еңеүселәрҙең батырлығын данлаған авторҙар өсөн махсус номинация); «Тиҙ үҫешеүсе биләмә — уңыш биләмәһе!» (Рәсәй моноҡалаларынан хеҙмәт кешеһен һәм тыуған төйәген данлаған шағирҙар өсөн махсус номинация).
Фестивалдең финалы апрель уртаһында уҙа. Бәләбәй социаль-иҡтисади яҡтан тиҙ үҫеүсе биләмә булараҡ еңеүсе шағирҙарҙы ҡабул итә. Программала дипломдар һәм аҡсалата премиялар тапшырыу ҡаралған. Ошо ваҡиға айҡанлы «Илһам шишмәләре-2015» фестивалендә ҡатнашыусыларҙың әҫәрҙәре тупланған «Йәйғор» альманахы донъя күрәсәк.
Йола буйынса, милли әҙәбиәткә ҙур өлөш индергән, данлыҡлы шағир Фәтих Кәримдең ижадын пропагандалаған күренекле әҙәбиәтселәргә, шағирҙарға, ғалимдарға әҙәби премия тапшырыла. Награданы 1999 йылда Бәләбәй районы хакимиәте булдырған. Ошо йылдар эсендә Башҡортостандан, Татарстандан һәм Сыуашстандан 59 кеше Фәтих Кәрим исемендәге премияға лайыҡ булған.
«Илһам шишмәләре-2017» фестивале тураһында положение менән гәзиттең сайтында танышырға мөмкин. Ғаризалар һәм эштәр «Бәләбәй хәбәрҙәре» гәзите редакцияһында ҡабул ителә. Адресы: 452000, Башҡортостан Республикаһы, Бәләбәй ҡалаһы, Мало-Луговая урамы, 53а. Электрон почта: Этот адрес электронной почты защищён от спам-ботов. У вас должен быть включен JavaScript для просмотра., Этот адрес электронной почты защищён от спам-ботов. У вас должен быть включен JavaScript для просмотра.. Белешмәләр өсөн телефон: (34786) 3-23-02, 3-22-66, 4-23-58, 4-09-25.
Сығанаҡ: http://www.bashinform.ru/bash/956889/
 ","
	Кесе йома, 09 февраль 2017",Яңылыҡтар,Na
https://kulturarb.ru/ba/news/mart-aҙaғynda-өfө-ladya-art-һөnәr-suvenirҙar-kүrgәҙmә-festivalenә-rәhim-itegeҙ, Март аҙағында “Өфө-Ладья. Арт. Һөнәр. Сувенирҙар”  күргәҙмә-фестиваленә рәхим итегеҙ! ,Na,"

29 - 31 мартта Өфө ҡалаһының  “ВДНХ-Экспо” күргәҙмә залында “Өфө-Ладья. Арт. Һөнәр. Сувенирҙар”  күргәҙмә-фестивале үҙ ишектәрен асасаҡ.
Фестиваль  дүртенсе йыл рәттән үткәрелеп килә. Сараны ойоштороусылар: Башҡортостан Республикаһы Хөкүмәте, БР сәнәғәт һәм инновацион сәйәсәт Министрлығы, “Рәсәйҙең халыҡ сәнғәт кәсебе” Ассоциацияһы, “Башҡортостандың  халыҡ сәнғәт кәсебе” Ассоциацияһы, Башҡорт күргәҙмә компанияһы. Шулай уҡ күргәҙмә РФ сәнәғәт һәм сауҙа Министрлығы булышлығында уҙғарыла.
Фестиваль халыҡ кәсептәрен, биҙәү-ҡулланма сәнғәтен, сувенир һәм бүләктәр эшләүҙе һаҡлау һәм үҫтереү маҡсатында ойошторола.
Халыҡ оҫталарының кәсебен тергеҙеү, таратыу маҡсатынан ойошторолған фестиваль өс көн дауамында барасаҡ. Республиканан ғына түгел, илдең башҡа төбәктәренән дә килгән һөнәрмәндәр бер-береһе менән аралашып, кәңәшләшеп, әйберҙәрен һатыуға сығарыу мәсьәләһе буйынса тәжрибә уртаҡлашасаҡ.
Сара халыҡтарҙың этник мәҙәниәтен һаҡлау, үҫтереү, халыҡ кәсептәре тауарҙарын эске һәм тышҡы баҙарҙа һатыу маҡсаттарын да үҙ эсенә ала. Биҙәү-ғәмәли сәнғәт оҫталары, кәсепселәр, сувенир етештереүселәр, рәссамдар, галеристар, профилле уҡыу йорттары ҡатнашыуы көтөлә. Күргәҙмәгә сит илдең төрлө төбәктәренән дә ҡатнашыусы вәкилдәр буласаҡ.
Йыл һайын күргәҙмәлә республикабыҙҙың бик күп  райондарынан һәм ҡалаларынан оҫта ҡуллы һөнәрмәндәр ҡул эштәрен тәҡдим итә. 
Күргәҙмә художестволы сүкеү, сәйлән үреү, селтәр бәйләү, кейеҙ баҫыу, халыҡ костюмы, мозаика, витраждар, быяланан, ағастан, металдан, таштан, тиренән яһалған художестволы әйберҙәрҙе үҙ эсенә ала. 
Быйылғы фестивалдә лә һәр йылдағыса селтәр үреү, ҡорама тегеү, халыҡ ҡурсаҡтарын яһау, көршәксе эше, ағас һырлау, маркетри, декупаж, туҡыманы биҙәү буйынса оҫталыҡ дәрестәре үткәреү ҡаралған.
 ","
	Кесе йома, 09 февраль 2017",Яңылыҡтар,Na
https://kulturarb.ru/ba/news/ejәnsurala-һylyuҡaj-jәshlek-һәm-gүzәllek-bәjgeһe-үtte, Ейәнсурала “Һылыуҡай” йәшлек һәм гүзәллек бәйгеһе үтте ,Na,"

Ҡыш көнөндә яҙ һулышы бүләк итер күркәм сара – йәшлек һәм гүзәллек бәйгеһе быйыл да Ейәнсура һылыуҡайҙарын район мәҙәниәт йортонда йыйҙы. Һайлап алыу турын үткән ҡыҙҙар финалда матурлыҡта, һомғоллоҡта, отҡорлоҡта, ҡыйыулыҡта бәйге тотто. Улар – Иҫәнғолдоң 2-се мәктәбендә уҡыусы Галина Чернышева, Алһыу Ҡарағужина, Динә Рамаҙанова, Анастасия Корнева, Иҫәнғолдоң 1-се мәктәбендә белем алыусы Эльза Ишмөхәмәтова менән Наҙгөл Юлдашбаева, Абзан һылыуы Милена Арыҫланбаева, Иҙәштән – Альбина Ураҡаева, Яңы Себенле ҡыҙы, Ишемғол мәктәбенең 11-се класында белем алыусы Рүзилә Шәйәхмәтова, Иҙелбәктән – Гүзәлиә Бирҙеғолова, Мәзиттән Иҫәнғол башҡорт гимназия-интернатында уҡыусы Нәркәс Аҙнабаева, Яңыбайҙан – Вилена Хужәхмәтова. 
 Конкурстың тәүге һынауында һәр бәйгесе үҙе, хыялдары, шөғөлө, ғаиләһе менән таныштырҙы. Ябай ғына итеп түгел, һәр ҡайһыһы сығышы тамашасы, жюри күңеленә үтерлек булһын өсөн һүҙ оҫталығын йәлләмәне. Береһенән-береһе һомғол буйлы, улай ғына ла түгел, һәләтле лә ҡыҙҙар йыр-бейеүгә маһирлыҡтарын күрһәтте, күҙ ҡамаштырырҙай киске күлдәктә сәхнә түренән йондоҙҙарҙай емелдәшеп биҙәне. Бәйгеләрҙең иң ҡыҙығы, мөғайын, һылыуҡайҙарҙың жюри биргән һорауға яуап ҡайтарыуы булғандыр. Бында бәйгеселәрҙең отҡорлоғо ла, төплө һәм юмор менән яуаплай белеүҙәре лә, һүҙ байлыҡтары ла баһаланды.
Ҡыҙҙарҙың төрлө өлкәлә ирешкән уңыштары тупланған портфолиолар менән дә танышты жюри ағзалары. Әйткәндәй, жюри төрлө өлкәлә эшләгән ир-егеттәрҙән тупланғайны. Быйылғы йылдың һылыуҡайын район хакимиәтенең йәштәр, спорт һәм бәлиғ булмағандар эше буйынса бүлек рәйесе Венер Сабитов, “Ейәнсура урман хужалығы” учреждениеһы директоры Роберт Сырлыбаев, ғаиләгә һәм балаларға социаль ярҙам бүлеге мөдире Фәнис Бирҙеғолов, Иҫәнғол ауыл биләмәһе башлығы урынбаҫары Илһам Йәғәфәров, Ейәнсура агросәнәғәт колледжы директоры Рөстәм Кинйәбулатов һәм Мәләүез ҡалаһынан килгән “Алмаз” ювелир компанияһының генераль директоры Рәил Сәлишев баһаланы.
 Район һылыуҡайы титулы өсөн бәйгегә сыҡҡан һәр ҡыҙҙың янып-көйөргә дуҫтары, туғандары килгәйне. Улар үҙҙәренең бәйгесеһе сығышын дәррәү алҡыштар, ҡеүәтләү һүҙҙәре яҙылған плакаттар менән дәртләндереп ултырҙы. Һәм, ниһайәт, һылыуҡайҙарҙы, ата-әсәләрҙе һәм улар өсөн янып көйгән тамашасыларҙы тулҡынландырған мәл дә килеп етте. Шулай итеп, Гүзәлиә Бирҙеғолова – “Мисс һәләт”, Гөлшат Юлдашбаева – “Мисс фотомодель”, Алһыу Ҡарағужина – “Мисс һомғоллоҡ”, Эльза Ишмөхәмәтова – “Мисс интеллект”, Альбина Ураҡаева – “Мисс серлелек”, Вилена Хужахметова – “Мисс нәзәкәт” номинацияларын алды. Тамашасылар һөйөүенә лайыҡ булды. Шулай уҡ “Берҙәм Рәсәй” партияһының урындағы бүлексәһе булдырған махсус бүләкте бүләксә етәксеһе Ринат Ғөбәйҙуллин Шәйәхмәтоваға, ә район башҡорттары ҡоролтайы янындағы ағинәйҙәр ҡоро вәкилдәре Гүзәл Аҡсурина, Роза, Йәрмөхәмәтова, Сафия Хәбибуллина Нәркәс Аҙнабаеваға тапшырҙы. Өсөнсө урын – Галина Чернышеваға, икенсе – Милена Арыҫланбаеваға, беренсе урын Рүзилә Шәйәхмәтоваға бирелде.
 Ә “Ейәнсура һылыуҡайы – 2017” исеменә Динә Рамаҙанова лайыҡ булды! Уға еңеүсе тажы менән таҫманы былтырғы бәйге еңеүсеһе Наҙгөл Әйүпова тапшырҙы.
 Ҡыҙҙар был бәйгелә ҡатнашып, үҙҙәренең әле асылмаған һәләттәрен асып, яңы дуҫтар тапһа, тамашасылар сәмле бәйге көйәрмәне булыуҙан тыш, район мәҙәниәт йорто хеҙмәткәрҙәре әҙерләгән һәр ваҡыттағыса күркәм тамашаны ҡарап, улар бүләк иткән йыр-бейеүҙәрҙән кинәнес алып, күңелле ял итте.

 ","
	Шаршамбы, 08 февраль 2017",Яңылыҡтар,Na
https://kulturarb.ru/ba/news/eteҙ-өlgөrҙәrҙe-mәrgәn-maһirҙarҙy-jәjәnәn-uҡ-atyu-bәjgeһenә-saҡyrabyҙ," Етеҙ-өлгөрҙәрҙе, мәргән-маһирҙарҙы йәйәнән уҡ атыу бәйгеһенә саҡырабыҙ ",Na,"

18 март көнө Учалы районының Уральск ҡасабаһында йәйәнән уҡ атыу  буйынса район турниры уҙғарыла.  Бәйге - сәсән һәм батыр (XVIII быуаттың урталарында йәшәгән, хәҙерге Учалы районы Наурыҙ ауылында тыуған, сығышы менән Тиләү ырыуынан) Ҡарас сәсән призына үткәрелә.
Ҡарас сәсән тураһында бик аҙ ғына мәғлүмәттәр һаҡланған. Риүәйәттәрҙә әйтелгәнсә, Ҡарас сәсән Ҡобағош сәсәндең бүләһе. Уның атаһы Ҡушкилде, бабаһы Көнбағыш, бабаһының атаһы Ҡобағош сәсән. Уның йәшәгән ере — Тамъян-Ҡатай яғы (хәҙерге Наурыҙ ауылы урыны). Атаһына оҡшап, Ҡарас батыр булған һәм уҡтан мәргән атҡан. Ҡаҙаҡ барымтасыларына ҡаршы барған, башҡорт яуҙарында ҡатнашҡан. Сәсәнлеге әсән халыҡ айырыуса яратҡан. Риүәйәттәрҙә уның сәсәнлек өлгөләре һаҡланған.
 Халыҡ телендә Ҡарастың сәсәнлегенә һәм батырлығына бәйле риүәйәт йәшәй.  Ваҡиға  1750 йылдарҙа бара: берҙән-бер көн йөҙләгән ҡаҙаҡ барымтасылары быларҙың йәйләүен баҫып, малдарын ҡыуып алып китә. Утыҙлап һыбай менән Ҡарас хан барымтасыларҙы ҡыуа сыға. Ҡыуып килгәнде күреп, ҡаҙаҡтарҙың өсәүһе айырылып артта ҡала, ҡалғандары мал менән китә. Ҡыуып барып, тауыш етерлек ергә еткәс, Ҡарас батыр ҡаҙаҡ батыры Аҡшаға үҙен танытып өндәшә, йылҡыларҙы ташлап китергә ҡуша.  Шунан Ҡарас батыр менән Аҡша батыр уҡ атышырға булалар, һәм икеһе ике арҡаға менеп баҫа.  Ҡарас, үҙенең мәргәнлеген белдерер өсөн, Аҡшаның уҡ һауытын ҡыйрата ата, ә уның үҙенә атҡан уғын һауала саҡта тотоп ала ла ҡалъянына һала. Һуңынан шул уҡ менән Аҡшаны атып йыға. Малдарын һалдырып алғас, Аҡша батырҙы ерләп, ҡайтып китә.
1750 йылдарҙа Тамъян-Ҡатай кантоны Наурыҙ ауылы башҡорттарының төп аталары Айбағыш, Көнбағыш исемле ике бер туған булған. Айбағыштан Килдеш исемле атҡыс, мәргән тыуып заманында тиңһеҙ булған. Көнбағыштан Ҡушкилде тыуып, ул да атҡыс булған. Ҡушкилденән Ҡарас исемендә бер улан ҡалған. Ҡарас та, атаһы һымаҡ, уҡ-һаҙаҡҡа бирелеп, йәштән батырлыҡ, атҡыслыҡ исемен алып, һәр ваҡыт Килдеш батыр менән бергә яу ҡайтарып, яу сабып йөрөгән…

 ","
	Шаршамбы, 08 февраль 2017",Яңылыҡтар,Na
https://kulturarb.ru/ba/news/kem-ҡajҙa-ә-beҙ-muzejғa," Кем ҡайҙа, ә беҙ музейға ",Na,"

XXI быуат—ул прогресс һәм мәғлүмәти технологиялар быуаты. Ул кешеләргә яңы талаптар ҡуя һәм һәр ваҡыт алға ынтылырға, камиллашырға өндәй. Замандан артта ҡалмайым тиһәң, эшләргә лә, ял итергә лә өлгөрөү зарур. Театрҙарға йөрөргә, тәбиғәт ҡосағында булырға, музейға барырға кәрәк.
Тыуған яҡтың тарихы, үткәне һәм хәҙергеһе һәр кешене ҡыҙыҡһындыра. Сибайҙың тарихты һәм крайҙы өйрәнеү музейы республикабыҙҙа иң яҡшыларҙың береһе булып һанала. Уның фондында 10 меңдән ашыу экспонат тупланған һәм йөкмәткеле экспозиция залдары төҙөлгән.
Музейҙы популярлаштырыу йәһәтенән йыл һайын төрлө ҡыҙыҡлы акциялар ойошторола. Быйыл да  эш кешеләрен музей, үткәндәребеҙ менән таныштырыу һәм ял ваҡыттарын файҙалы итеп үткәреү маҡсатында «Кем ҡайҙа, ә беҙ—музейға!» тип исемләнгән мәҙәни акция иғлан ителә. Ул февралдән ноябрь айына тиклем дауам итәсәк.
Акцияла теләгән һәр кем ҡатнаша ала. 10 кешенән торған  төркөмдәр өсөн музейға инеү хаҡы ғына түләүле, бүләккә—экскурсия һәм дөйөм фото. Беҙҙең ҡалалаштарыбыҙ араһында ла музейҙы күрмәгән кешеләр бар. Сөнки күптәр көндәрен эш урынында үткәрә. Шуға ла был акция коллективтар менән музейға йөрөү маҡсатында ойошторола. Үҙегеҙгә уңайлы ваҡытты һайлап, 5-53-07 телефон һандарына шылтыратып, экскурсияға яҙылырға мөмкин. Беҙҙең адрес: Сибай ҡалаһы, Таусылар проспекты, 45.
Экскурсияға килеүсе коллективтарҙы «Иң берҙәм коллектив», «Иң ҡыҙыҡһыныусан коллектив», «Иң актив коллектив», «Иң йәш коллектив», «Иң күләмле коллектив», «Иң сағыу коллектив» тип исемләнгән номинациялар һәм дипломдар көтә. Акцияның йомғаҡтары социаль селтәрҙә, сайтта һәм гәзит биттәрендә сағылдырыласаҡ.
Барығыҙҙы ла музейҙа көтөп ҡалабыҙ! Ял минуттарын ойошҡанлы һәм файҙалы үткәрергә өйрәнәйек.
Сығанаҡ: http://ataysal.ru/
 ","
	Шаршамбы, 08 февраль 2017",Яңылыҡтар,Na
https://kulturarb.ru/ba/news/өfөlә-ҡarly-buranly-ҡyshtyң-jylyһyn-toyam-tәndә-isemle-muzykal-әҙәbi-kisә-үtә," Өфөлә ""Ҡарлы-буранлы ҡыштың йылыһын тоям тәндә"" исемле музыкаль-әҙәби кисә үтә ",Na,"

Башҡортостандың атҡаҙанған мәғариф хеҙмәткәре, әҙәбиәтсе, филология фәндәре кандидаты, йәмғиәт эшмәкәре, журналист Зәки Арыҫлан улы Әлибаев 50 йәшлек юбилейын билдәләй. 
""Ҡарлы-буранлы ҡыштың йылыһын тоям тәндә,"" – тип аталған музыкаль-әҙәби кисә, М. Аҡмулла исемендәге БДПУ-ның тамашалар залында, 11 февраль  көнө, 14.00 сәғәттә башлана.
Зәки Арыҫлан улы Әлибаев 1967 йылдың 10 ғинуарында Белорет районының Йөйәк ауылында күп балалы ауыл эшсәндәре ғаиләһендә донъяға килгән. Тыуған ауылында урта мәктәпте тамамлағас,  Өфөгә килеп Башҡорт дәүләт университетының филология факультетына уҡырға инә. Институт йылдарында Зәки Әлибаевтың фәнгә ынтылышы асыҡлана.
Арҙаҡлы педагогтар Роберт Байымов, Нәғим Ишбулатов, Ғәли Сәйетбатталов, Эрнст Ишберҙин, Абдрахман Ғәлләмов мәктәбен үтә ул. Аспирантурала уҡыу осоронда башҡорт романдарында конфликт тәбиғәте темаһын төптән өйрәнә.
1996 йылда диссертация яҙып, филология фәндәре кандидаты исеменә лайыҡ була. 2009 йылда М. Аҡмулла исемендәге Башҡорт дәүләт педагогия университетына башҡорт әҙәбиәте һәм мәҙәниәте кафедраһы  доценты итеп саҡырыла һәм  әүҙем ғилми-педагогик эшмәкәрлек алып барыуын дауам итә.
Зәки Әлибаев-илленән ашыу ғилми һәм уҡытыу-методика хеҙмәт авторы. Зәки Арыҫлан улының мәҡәләләре йыш ҡына «Ватандаш», «Ағиҙел», «Башҡортостан уҡытыусыһы» журналдарында, республика гәзиттәрендә донъя күреп тора. Роберт Байымов, Мирас Иҙелбаев, Зәйнәб Биишева, Жәлил Кейекбаев, Кирәй Мәргән һәм башҡа яҙыусылар ижады тураһында етди ғилми материалдарын баҫтырҙы. 
Яҡут, Астана, Нигде (Төркиә) ҡалаларында үткән төрлө кимәлдәге ғилми-ғәмәли конференцияларҙа ҡатнаша, докладтар менән сығыш яһай.  Мәҡәләләре Ашхабад, Истанбул, Таулы-Алтай, Ҡыҙыл, Урал, Тамбов  ҡалаларының ғилми баҫмаларында донъя күрә.
 Әлеге ваҡытта бик ҡыҙыҡлы һәм перспективалы тема – хәҙерге заман башҡорт прозаһына эпик традицияларҙың тәьҫирен өйрәнеү, боронғо башҡорт эпостарында герой концепцияһын, «Урал батыр» эпосында башҡорт романы сығанаҡтарын тикшереү менән шөғөлләнә.
Зәки Әлибаев уҡытҡан студенттар Рәсәй халыҡтары телдәре һәм әҙәбиәттәре буйынса бөтә Рәсәй студенттар олимпиадаһында әүҙем ҡатнаша. 
Зәки Арыҫлан улы 2016 йылдың ноябрендә республиканың Яҙыусылар союзы идаралығы рәйесе вазифаһын башҡара. 


 ","
	Шаршамбы, 08 февраль 2017",Яңылыҡтар,Na
https://kulturarb.ru/ba/news/mғafuri-isemendәge-bashҡort-akademiya-drama-teatry-ҡazanғa-yul-tota, М.Ғафури исемендәге Башҡорт академия драма театры Ҡазанға юл тота ,Na,"

10-16 апрелдә Мәжит Ғафури исемендәге Башҡорт дәүләт академия драма театры Ҡазанға ижади сәфәр менән йыйына. Гастролдәр  Ғ.Камал исемендәге Татар дәүләт академия театры сәхнәһендә үтәсәк.
 Ҡазан тамашасыһына  һуңғы йылдарҙа  сәхнә түренән төшмәгән, ҙур уңыш ҡаҙанған спектаклдәр тәҡдим ителәсәк.
Татарстан тамашасыһына “Ҡаһым түрә” (Б.Бикбай, Х.Ирғәлин инсц., режиссеры – О.Ханов) драмаһы, “Ул бит кисә ине” (А.Әхмәтғәлиева, режиссеры – А.Абушахманов) лирик комедияһы, “Мин һинең ҡәйнәң булам” (С.Белов, режиссеры – О.Ханов) комедияһы, Айгиз Баймөхәмәтовтың “Ҡалдырма, әсәй!” повесы буйынса ҡуйылған “Хыялға ҡаршы” (А.Ишбулдина инсц., режиссеры - И.Ҡаҙаҡбаев) героик булмаған повесы, “Антигона” (Ж.Ануй, режиссеры – Ф.Бикчәнтаев) драмаһы, “Йософ һәм Зөләйха” (Ҡол Ғәли, Ю.Сафиуллин инсц., режиссер – О.Ханов) музыкаль легендаһы, йәш тамашасылар өсөн - “Итекле бесәй” (Ш.Перро, В.Ганзенко, режиссеры И.Ҡаҙаҡбаев), “Диңгеҙ. Утрау.Хазина” (Д.Сәлимйәнов, режиссеры - И.Ҡаҙаҡбаев) әкиәттәре  күрһәтеләсәк.
Гастроль йырлы-моңло театраль тамаша менән тамамланасаҡ. 
Төп театрҙарыбыҙҙың береһе һаналған Мәжит Ғафури исемендәге Башҡорт дәүләт академия драма театры менән осрашыуға рәхим итегеҙ!

 ","
	Шаршамбы, 08 февраль 2017",Яңылыҡтар,Na
https://kulturarb.ru/ba/news/bashmaғym-spektaklen-ҡarar-өsөn-5-sәbәp, “Башмағым” спектаклен ҡарар өсөн 5 сәбәп ,Na,"

Тиҙҙән, 10 февраль көнө, Өфө “Нур” татар дәүләт  театрында Тажи Ғиззәт һәм Йәүҙәт Фәйзиҙең “Башмағым” музыкаль комедияһының премьераһы көтөлә.  Спектаклде сәхнәгә ҡуйыусы режиссер Башҡортостандың һәм Татарстандың атҡаҙанған сәнғәт эшмәкәре Байрас Ибраһимов. Әлеге мәлдә шау-гөр килеп театр артистары премьераға әҙерләнә.
“Башмағым” спектаклен ҡарар өсөн 5 сәбәпте билдәләп үтәйек:
Ирина Ғәниева,  Фәхриә ролен башҡарыусы: -Спектакль матур һәм илаһи мөхәббәт тарихы тураһында. Ысын мөхәббәт өсөн кәртәләр юҡлығына йәнә бер инандырыусы әҫәр.Музыкаль комедияла  үҙ бәхетең өсөн көрәшеү идеяһы һалынған.
 Мәхмүт Фатихов,  Вафа ролендә уйнаусы: -“Башмағым” классик әҫәр! Спектаклдә дөрөҫ музыка, дөрөҫ йырҙар, дөрөҫ телмәр һәм тере оркестр һәм тере тауыш! 
 Гөлназ Биктимирова,  Сәрүәр ролен башҡарыусы: - Бар нәмә заманса! Позитив ҡарашлы спектакль!
 Вилдан Мисбахов,  Ғәлимйән ролендә сығыш яһай:
- Театрҙың бар артистары ла оперетта жанрында үҙҙәрен күрһәтә. Беҙ тере тауыш менән ариялар, ариоздар, серенадалар башҡарабыҙ. Иҫ киткес музыка яңғыраясаҡ!
 Резида Фәхруллина, Фәхриә ролендә уйнай: - Тамашасылар тарафынан йылы ҡабул ителгән спектакль йәнә, 25 йылдан һуң сәхнәгә әйләнеп ҡайтты. Һәр бер тамашасы өсөн был классик әҫәр ысын байрам буласаҡ! “Башмағым” музыкаль комедияһын театр тормошондағы иҫтәлекле күренеш, оло ваҡиға булараҡ ҡабул итәйек!

 
 ","
	Шишәмбе, 07 февраль 2017",Яңылыҡтар,Na
https://kulturarb.ru/ba/news/stәrletamaҡ-teatr-koncert-berlәshmәһe-salauat-ҡalaһyna-gastroldәr-menәn-jyjyna, Стәрлетамаҡ театр-концерт берләшмәһе Салауат ҡалаһына  гастролдәр менән  йыйына ,Na,"

е15, 16 февралдә Стәрлетамаҡ дәүләт театр-концерт берләшмәһе артистары ике көнлөк гастролдәр менән Салауат ҡалаһына йыйына.
15 февралдә - М.Фәйзиҙең ""Аҫылйәр""  музыкаль комедияһын тәҡдим итәсәктәр. Ҡуйыусы режиссер – Азат Йыһаншин, Башҡортостандың атҡаҙанған артисы, Ш.Бабич исемендәге йәштәр дәүләт премияһы лауреаты, рәссам – Альберт Нестеров, Башҡортостандың атҡаҙанған сәнғәт эшмәкәре, музыкаль яҡтан  биҙәүсе – Урал Иҙельбаев, Ш.Бабич исемендәге йәштәр дәүләт премияһы лауреаты, хореограф – Рәмиза Мөхәмәтшина, Башҡортостандың атҡаҙанған артисткаһы.
Был әҫәр саф һәм эскерһеҙ мөхəббəт хаҡында. Йәштәребеҙ тормошҡа еңел һәм яуапһыҙ ҡараған, ә хистәрҙе кеҫә ҡалынлығы менән генә иҫәпләгән мәл һүрәтләнә.
Спектакль башланғанда ваҡиғалар йәтим малай һәм бай ҡыҙы тирәләй бара. Бай, бер ҡарауға сәйер тойолған был бәйләнешкә ҡаршы түгел, сөнки үҙен малайҙың атаһының үлемендә ғәйепле һанай. Уларҙың дуҫлығын бай ата-әсә балалыҡ шауҡымы тип кенә ҡабул итә. Көндәр үтә, ваҡыт һынауҙары үткән балалыҡ дуҫлығы ҙур тойғоға әүерелә. Тап шул саҡ ата-әсә уларҙың хистәрен томалар өсөн хәйләләр ҡора башлай ҙа инде. Мөхәббәт алдаҡ, мәкер кеүек кәртәләр ҡаршыһында ҡала. Оло һөйөү был кәртәләрҙе емерә алырмы һуң?
Ролдәрҙә: Резеда Әмәкәсева, Рафиҡ Хәсәнов, Фәнил Толонғужин, Зөлфиә Хәлилова, Башҡортостандың атҡаҙанған артисткаһы, Азамат Хәлилов, Башҡортостандың атҡаҙанған артисы, Ш.Бабич исемендәге йәштәр дәүләт премияһы лауреаты, Фәим Әхмәтйәнов, Башҡортостандың атҡаҙанған артисы, Ниса Бакирова, Башҡортостандың халыҡ артистаһы, Марат Зөбәйеров, Гөлйемеш Ибраһимова.
16 февралдә - Э.Йәһүҙиндың  ""Китмәҫкә килгән ҡошом"" комедияһы ҡуйыласаҡ. Спектаклде ҡуйыусы режиссер – Башҡортостандың атҡазанған артисы Илдар Вәлиев. Был комедия жанрындағы спектаклдә бик ғәҙәти сюжет ята. Кешелектең гүзәл яртыһы өсөн ҡатын-ҡыҙ бәхетен һәм тормош мәғәнәһен табыу проблемаһы – тулҡынландырғыс һәм актуаль булып тора. Беҙҙең арала үҙҙәренең һөйгән йәрен таба алмай интеккән яңғыҙ йөрәктәр бик күп. Был пьесаның төп геройҙары Зилиә менән Лилиә яңғыҙлыҡтан ҡотолор өсөн гәзиттәге «Ғаилә ҡороу» рубрикаһына мөрәжәғәт итергә мәжбүр булалар. Геройҙарҙың мөхәббәт, ир менән ҡатын араһындағы мөнәсәбәт мажараларына ҡоролған был спектаклдә тамашасылар бер яҡтан тәгәрәп көлһә, икенсе яҡтан ундағы ваҡиғалар уларҙы тәрән уйланырға өндәй. Тамашасыларҙы Рәсил Сынбулатов, Зөлфиә Хәлилова, Ләйсән Кәримова һәм Азамат Хәлилов кеүек яратҡан артистар менән мауыҡтырғыс осрашыу көтә.
 Тамашаларға рәхим итегеҙ!
 
 ","
	Шишәмбе, 07 февраль 2017",Яңылыҡтар,Na
https://kulturarb.ru/ba/news/bөgөn-moңlo-ashҡaҙar-radioһyna-7-jyl,  Бөгөн моңло “Ашҡаҙар” радиоһына 7 йыл ,Na,"

Радио – ул күңел асыу, тормошто йыр-моңдар менән биҙәүсе сара ғына түгел. Республикабыҙҙың төп радиоканалы, һуңғы йылдарҙа үрсеп киткән каналдарҙан айырмалы рәүештә, тиңе булмаған рухи ҡиммәттәрҙе, Показать полностью… милли поэзия, театраль асыштар, халыҡ ижады ынйыларын һаҡлап ҡалыуға баһалап бөткөһөҙ ҙур өлөш индерә. Ошо эште тағы ла киңәйтеү, республикабыҙҙың мәҙәни тормошон тулыраҡ сағылдырыу, һоҡланғыс шәхестәре, сәнғәт өлгөләре менән таныштыра барыу һәм киләсәк быуындарға тапшырыу маҡсатында ойошторолдо ла инде «Ашҡаҙар» радиоканалы. Уның тыуған көнө - 2010 йылдың 7 феврале. Каналда яңғыраған тапшырыуҙар республикабыҙҙың мәҙәни тормошон мөмкин тиклем тулы кимәлдә сағылдырыуҙы төп маҡсат итеп алды. Уларҙы әҙәбиәт, музыка, театр, ғилем донъяһы, халыҡ ижады өлкәһенән белгестәр үҙҙәре әҙерләп алып барыуы мөһим һыҙаттарҙың береһе. Марсель Ҡотлоғәлләмов, Розалия Солтангәрәйева, Гөлсирә Ғизәтуллина, Инбер Яппаров, Нурия Ирсаева, Олег Ханов канал менән тығыҙ бәйләнештә эшләй. «Ашҡаҙар» радиоһы тулҡындарында тулы нәүбәтендә әҙәби әҫәрҙәр, радиоспектаклдәр яңғырай. «Түңәрәк өҫтәл» артында төрлө мәсьәләләр күтәрелеп, уртаға һалып һөйләшеүҙәр ойошторола, премьералар яңғырай, халҡыбыҙҙың билдәле шәхестәре хаҡында ижади портреттар әҙерләнә, үҙэшмәкәр коллективтар ҡунаҡҡа килә. Тыуып-үҫкән еребеҙҙең мөғжизәгә тиң урындары хаҡында әҙерләнгән тапшырыуыбыҙ донъя күрә килә. Республикабыҙҙың матбуғат сараларына махсус ваҡыт бүленгән. Балаларҙы классик музыка өлгөләре менән таныштыра барабыҙ, өлкәндәр өсөн дә классик көйҙәр, донъяның, республикабыҙҙың билдәле композиторҙары әҫәрҙәрен яңғыратыусы махсус программа бар. Башҡортостан радиоһының Алтын фондында һаҡланған тапшырыуҙар «Ашҡаҙар» тулҡындарында яңы һулыш ала. Музыкаль биҙәлеште халыҡ йырҙары, классик, инструменталь көйҙәр, ваҡыт һынауы аша үткән эстрада йырҙары, зауыҡлы заманса йырҙар тәшкил итә. Каналда ысын мәғәнәһендә илен, телен, халҡын яратыусы оҫта журналистар, режиссерҙар эшләй. «Ашҡаҙар»ҙың тәүге аҙымдары ышаныслы булды, сөнки беҙ уны халыҡ яҙмышына битараф булмаусы тыңлаусыларыбыҙ менә«Ашҡаҙар» - МОҢЛО РАДИО Радио – ул күңел асыу, тормошто йыр-моңдар менән биҙәүсе сара ғына түгел. Республикабыҙҙың төп радиоканалы, һуңғы йылдарҙа үрсеп киткән каналдарҙан айырмалы рәүештә, тиңе булмаған рухи ҡиммәттәрҙе, Показать полностью… милли поэзия, театраль асыштар, халыҡ ижады ынйыларын һаҡлап ҡалыуға баһалап бөткөһөҙ ҙур өлөш индерә. Ошо эште тағы ла киңәйтеү, республикабыҙҙың мәҙәни тормошон тулыраҡ сағылдырыу, һоҡланғыс шәхестәре, сәнғәт өлгөләре менән таныштыра барыу һәм киләсәк быуындарға тапшырыу маҡсатында ойошторолдо ла инде «Ашҡаҙар» радиоканалы. Уның тыуған көнө - 2010 йылдың 7 феврале. Каналда яңғыраған тапшырыуҙар республикабыҙҙың мәҙәни тормошон мөмкин тиклем тулы кимәлдә сағылдырыуҙы төп маҡсат итеп алды. Уларҙы әҙәбиәт, музыка, театр, ғилем донъяһы, халыҡ ижады өлкәһенән белгестәр үҙҙәре әҙерләп алып барыуы мөһим һыҙаттарҙың береһе. Марсель Ҡотлоғәлләмов, Розалия Солтангәрәйева, Гөлсирә Ғизәтуллина, Инбер Яппаров, Нурия Ирсаева, Олег Ханов канал менән тығыҙ бәйләнештә эшләй. «Ашҡаҙар» радиоһы тулҡындарында тулы нәүбәтендә әҙәби әҫәрҙәр, радиоспектаклдәр яңғырай. «Түңәрәк өҫтәл» артында төрлө мәсьәләләр күтәрелеп, уртаға һалып һөйләшеүҙәр ойошторола, премьералар яңғырай, халҡыбыҙҙың билдәле шәхестәре хаҡында ижади портреттар әҙерләнә, үҙэшмәкәр коллективтар ҡунаҡҡа килә. Тыуып-үҫкән еребеҙҙең мөғжизәгә тиң урындары хаҡында әҙерләнгән тапшырыуыбыҙ донъя күрә килә. Республикабыҙҙың матбуғат сараларына махсус ваҡыт бүленгән. Балаларҙы классик музыка өлгөләре менән таныштыра барабыҙ, өлкәндәр өсөн дә классик көйҙәр, донъяның, республикабыҙҙың билдәле композиторҙары әҫәрҙәрен яңғыратыусы махсус программа бар. Башҡортостан радиоһының Алтын фондында һаҡланған тапшырыуҙар «Ашҡаҙар» тулҡындарында яңы һулыш ала. Музыкаль биҙәлеште халыҡ йырҙары, классик, инструменталь көйҙәр, ваҡыт һынауы аша үткән эстрада йырҙары, зауыҡлы заманса йырҙар тәшкил итә. Каналда ысын мәғәнәһендә илен, телен, халҡын яратыусы оҫта журналистар, режиссерҙар эшләй. «Ашҡаҙар»ҙың тәүге аҙымдары ышаныслы булды, сөнки беҙ уны халыҡ яҙмышына битараф булмаусы тыңлаусыларыбыҙ 
Рухи ҡиммәттәрҙе, милли поэзия, театраль асыштар, халыҡ ижады ынйыларын һаҡлап ҡалыуға баһалап бөткөһөҙ ҙур өлөш индереүсе  “Ашҡаҙар” радиоһы тыуған көнөн билдәләй. Республикабыҙҙың мәҙәни тормошон сағылдырыу, һоҡланғыс шәхестәре, сәнғәт өлгөләре менән таныштыра барыу һәм киләсәк быуындарға тапшырыу - «Ашҡаҙар» радиоканалының маҡсаты.
Радио – ул күңел асыу, тормошто йыр-моңдар менән биҙәүсе сара ғына түгел. Республикабыҙҙың төп радиоканалы, һуңғы йылдарҙа үрсеп киткән каналдарҙан айырмалы рәүештә, тиңе булмаған рухи ҡиммәттәрҙе, милли поэзия, театраль асыштар, халыҡ ижады ынйыларын һаҡлап ҡалыуға баһалап бөткөһөҙ ҙур өлөш индерә. Ошо эште тағы ла киңәйтеү, республикабыҙҙың мәҙәни тормошон тулыраҡ сағылдырыу, һоҡланғыс шәхестәре, сәнғәт өлгөләре менән таныштыра барыу һәм киләсәк быуындарға тапшырыу маҡсатында ойошторолдо ла инде «Ашҡаҙар» радиоканалы.
Каналда яңғыраған тапшырыуҙар республикабыҙҙың мәҙәни тормошон мөмкин тиклем тулы кимәлдә сағылдырыуҙы төп маҡсат итеп алды. Уларҙы әҙәбиәт, музыка, театр, ғилем донъяһы, халыҡ ижады өлкәһенән белгестәр үҙҙәре әҙерләп алып барыуы мөһим һыҙаттарҙың береһе. «Ашҡаҙар» радиоһы тулҡындарында тулы нәүбәтендә әҙәби әҫәрҙәр, радиоспектаклдәр яңғырай. «Түңәрәк өҫтәл» артында төрлө мәсьәләләр күтәрелеп, уртаға һалып һөйләшеүҙәр ойошторола, премьералар яңғырай, халҡыбыҙҙың билдәле шәхестәре хаҡында ижади портреттар әҙерләнә, үҙэшмәкәр коллективтар ҡунаҡҡа килә. Тыуып-үҫкән еребеҙҙең мөғжизәгә тиң урындары хаҡында әҙерләнгән тапшырыуыбыҙ донъя күрә килә. Республикабыҙҙың матбуғат сараларына махсус ваҡыт бүленгән. Балаларҙы классик музыка өлгөләре менән таныштыра барабыҙ, өлкәндәр өсөн дә классик көйҙәр, донъяның, республикабыҙҙың билдәле композиторҙары әҫәрҙәрен яңғыратыусы махсус программа бар. Башҡортостан радиоһының Алтын фондында һаҡланған тапшырыуҙар «Ашҡаҙар» тулҡындарында яңы һулыш ала.
Музыкаль биҙәлеште халыҡ йырҙары, классик, инструменталь көйҙәр, ваҡыт һынауы аша үткән эстрада йырҙары, зауыҡлы заманса йырҙар тәшкил итә.
Каналда ысын мәғәнәһендә илен, телен, халҡын яратыусы оҫта журналистар, режиссерҙар эшләй.  
 ","
	Шишәмбе, 07 февраль 2017",Яңылыҡтар,Na
https://kulturarb.ru/ba/news/mәskәүҙә-bashҡort-rezhissery-һәm-fotografy-gөlnaz-ғәlimullinanyң-tәүge-kүrgәҙmәһe-asyldy, Мәскәүҙә башҡорт режиссеры һәм фотографы Гөлназ Ғәлимуллинаның тәүге күргәҙмәһе асылды ,Na,"

Башинформ» мәғлүмәт агентлығы хәбәр итеүенсә, Мәскәүҙә режиссер һәм фотограф Гөлназ Ғәлимуллинаның тәүге шәхси күргәҙмәһе асылған. «Мәҙәниәттәр диалогы» үҙәгендә күргәҙмәне асыуҙа Башҡортостанда тыуып үҫкән йәш Мәскәү артистары: альтта уйнаусы Камилә Биҡҡолова, «Заман» этно-проекты, «Алтын ай» һәм «Шоңҡар» ансамблдәре сығыш яһаны.
Гөлназ Ғәлимуллина — Беренсе канал режиссеры, унан алдараҡ Башҡортостан юлдаш телеканалында хәбәрсе һәм режиссер булып эшләй. Күп йыллыҡ стажлы, «ТЭФИ-Төбәк» һәм «New York Film Festival» наградаларына эйә режиссер ике йыл элек фотография менән мауыға башлай. Беренсе фотокүргәҙмәһе кеше тәбиғәтенең үҙенсәлектәрен тикшереү концепцияһына нигеҙләнгән. Күргәҙмә авторы хәҙерге селфиҙы үҙе күргән картина менән сағыштырырға тырыша.
«Кешеләр социаль селтәрҙә үҙҙәрен нисек күрһәтә һәм камера алдында үҙҙәрен нисек тота. Тап ошо фотокүргәҙмәнең концепцияһы булды ла инде. Һәр ҡунаҡҡа үҙенә оҡшаған эштәргә тауыш бирһен өсөн ҡағыҙ «лайк»тар таратылды, — тине Гөлназ Ғәлимуллина. — Һығымта шундай: кешеләр ғазап-әрнеүҙе түгел, гүзәллекте, наҙлылыҡты, нәфислекте күрергә теләй». 
Күргәҙмә бер ай дауамында эшләйәсәк. 
 ","
	Шишәмбе, 07 февраль 2017",Яңылыҡтар,Na
https://kulturarb.ru/ba/news/bashҡortostandyң-yaҙyusylar-soyuzyrәmi-ғaripovҡa-85-aҙym-isemle-yubilej-saraһyna-saҡyra, Башҡортостандың Яҙыусылар Союзы “РӘМИ ҒАРИПОВҠА – 85 аҙым” исемле юбилей сараһына саҡыра  ,Na,"

Башҡортостандың Яҙыусылар союзы 12 февраль көнө 12:00 сәғәттә “Рәми Ғариповҡа – 85 аҙым” исемле юбилей сараһына саҡыра! Һөйөклө шағирыбыҙҙың 85 йыллыҡ юбилейына арнап  шиғри флешмоб менән үткәрелә. Программала:  - Байрамды тантаналы асыу (Яҙыусылар союзы алдында); - Шиғри флешмоб (Коммунистик, Ғафури, Пушкин урамдары буйлап Мосолман зыяратына тиклем);  - Шағирҙың “Туған тел” шиғырын бергәләп һөйләү;  - Яҙыусы-шағирҙарҙың, Ҡала хәкимиәте етәкселәренең сығышы;  - Шағир рухына Ҡөрьән бағышлау;  - Ҡәберенә сәскә һалыу;
 Сарала милләтебеҙҙең абруйлы шәхестәре, халыҡ яҙыусылары, шағирҙары, хәкимиәт етәкселәре, студенттар, уҡыусылар һәм  шағирҙың ижадын һөйөүселәр ҡатнашасаҡ. 
  
 ","
	Дүшәмбе, 06 февраль 2017",Яңылыҡтар,Na
https://kulturarb.ru/ba/news/әkiәt-bit-ul-timәgeҙ, ӘКИӘТ БИТ УЛ ТИМӘГЕҘ... ,Na,"

Сағыу декорация, иҫ киткес матур костюмдар, хис-тойғоларҙы ҡуйыртып ебәрерҙәй көй-моң... А.Мөбәрәков исемендәге Сибай башҡорт дәүләт драма театры сәхнәһенә сығарылған «Заятүләк менән Һыуһылыу» эпосы беҙҙе әкиәт донъяһына илтте. Әммә уны әкиәт тип әйтә күрмәгеҙ! Эйе, әҫәрҙең төп персонажы булған һыуһылыуҙар юҡ, ләкин унда күтәрелгән проблемалар бөгөн дә бик актуаль.
Билдәле булыуынса, «Заятүләк менән Һыуһылыу» XIX быуат башында В.И.Даль тарафынан яҙып алына һәм ул  «Башкирская русалка» исеме аҫтында «Москвитянин» журналында (1848, №1) баҫылып сыға. Эпостың варианттарын Л.В.Суходольский (1858 йыл, «Башкирская легенда о Туляке»), Р.Г.Игнатьев (1875, «Сказка о сыне Абдрахмана Хары Сахипе»), С.F.Сол-танов (1902, «Заятүләк менән Һыу-һылыу»), М.Fафури (1910, «Заятүләк менән Һыуһылыу») һәм башҡалар баҫтыра. Уның «Заятүләк», «Түләк», «Балҡантау» исемлеләре лә бар.
Бынан 18 йыл элек эпосты драматург Сәрүәр Сурина сәхнә әҫәре итеп үҙгәртә. Иң тәүгеләрҙән булып пьесаны Fафури районының халыҡ театры тамашасылар хөкөмөнә сығара. Унан Стәрлетамаҡ театры, 1999 йылда М.Fафури исемендәге Башҡорт дәүләт драма театры сәхнәләштерә. Әле килеп уны А.Мөбәрәков исемендәге Сибай башҡорт дәүләт драма театры ҡуйҙы. Режиссер, Башҡортостандың атҡаҙанған сәнғәт эшмәкәре, Ш.Бабич исемендәге премия лауреаты Мөслим Күлбаев, Башҡортостандың атҡаҙанған сәнғәт эшмәкәре, композитор Илшат Яхин, рәссам Зилиә Нурғәлиева, хореограф, Башҡортостандың халыҡ артисы Сулпан Асҡарова һәм Сибай артистарының дөйөм тырышлығынан, оҫталығынан сағыу тамаша хасил булған. Ул ололар өсөн дә, кескәйҙәр өсөн дә берҙәй ҡыҙыҡ, мауыҡтырғыс.
Спектаклдә күтәрелгән тыуған ер, туғанлыҡ, мөхәббәт темалары көнүҙәк булыуы менән иғтибарҙы йәлеп итә. Заятүләктең ағайҙары байлыҡ өсөн бер-береһен үлтерергә лә әҙер булғанда, егет ғәзиз ере—Балҡантауы, Асылыкүле өсөн йәнен бирергә риза. Төп образдың (ролде Морат Амантаев башҡара) әйткәндәре аша беҙ тыуған ерҙән дә ҡәҙерлерәк төшөнсә булмауын аңлайбыҙ. Уны һаҡлау, яҡлау—беҙҙең бурыс.
Эпоста яуға киткән Заятүләген һағынып һағыштан Һыуһылыу үлһә, яңғыҙ йәшәүҙән мәғәнә тапмаған егет үҙ-үҙенә ҡул һала. Ә сәхнә әҫәрендә ҡыҙ (төп ролдә—йәш актриса Регина Ишбулатова) илаһи көс тәьҫире менән терелтелә, егет тә ҡотҡарыла. Был үҙгәреш эпосты сәхнәгә ҡуйыусыларҙың дөрөҫ аҙымы тип әйтергә була. Йәш быуынды илһөйәр, дуҫ-татыу итеп тәрбиәләргә тырышҡанда суицид кеүек хәүефтәрҙән ҡурсалау ҙа бик мөһим.
Fөмүмән, йөҙ тапҡыр ишеткәнсе, бер тапҡыр күреү күпкә яҡшы. Спектакль айырыуса йәштәр өсөн фәһемле. Беренсенән, үткәндәребеҙгә, халҡыбыҙҙың ауыҙ-тел ижадына, бөйөк эпостарыбыҙға һөйөү уята. Икенсенән, әҫәрҙең темалары, алдан әйтеүебеҙсә, бөгөнгө көндә лә бик актуаль. Йәнә шуныһы маҡтауға лайыҡ: Экология һәм махсус һаҡланған тәбиғәт биләмәләре йылында тәбиғәткә булған һөйөүҙе тасуирлаған әҫәрҙең сәхнәгә сығарылыуы үҙе бер мәртәбә.
Сығанаҡ: http://ataysal.ru/

 ","
	Дүшәмбе, 06 февраль 2017",Яңылыҡтар,Na
https://kulturarb.ru/ba/news/televizor-ҡarausylar-bashҡortostandyң-100-shәhesen-bildәlәne," Телевизор ҡараусылар ""Башҡортостандың 100 шәхесен"" билдәләне  ",Na,"

 
Телевизор ҡараусылар ""Башҡортостандың 100 шәхесен"" билдәләне
Республиканың төп  телеканалы ойошторған проект халыҡта ҙур ҡыҙыҡһыныу уятты.
Хәтерегеҙгә төшөрәбеҙ, күләмле проект киң яҡлы эшмәкәрлеге, ижады менән тарихта яҡты эҙ ҡалдырған, республиканы үҫтереүгә тос өлөш индергән арҙаҡлы шәхестәр өсөн тауыш биреүҙе маҡсат итеп ҡуйҙы. Республиканың 100 йыллығына арналып,  2019 йылға тиклем бер нисә этапта ғәмәлгә ашырыласаҡ бәйгегә 10 меңдән ашыу кандидаттың исеме тәҡдим ителде. Артабан, положениеға ярашлы, махсус комиссия был исемлектән 200 кешене һайлап алды. Икенсе этапта 100 шәхес исемлегенә улар араһынан интернетта иң күп тауыш йыйыусылар инде. Ойоштороу комитетының бөгөн үткән ултырышында билдәләнеүенсә, 100 шәхес араһында бер генә осраҡлы кеше лә юҡ. Уларҙың барыһы ла  республика үҫешенә тос өлөш индереүселәр.   
 Исемлеккә инмәй ҡалған шәхестәр ҙә иғтибарҙан төшөп ҡалмаясаҡ.  Ә инде иң күп тауыш биреүселәрҙең тормошо һәм эшмәкәрлеге тураһында документаль фильмдар төшөрөләсәк. Шәхестәрҙең исемлеге менән Башҡортостан юлдаш телеканалы сайтында танышырға мөмкин. Улар алфавит буйынса урынлаштырылған.
Сығанаҡ: http://tv-rb.ru/
 ","
	Дүшәмбе, 06 февраль 2017",Яңылыҡтар,Na
https://kulturarb.ru/ba/news/hyyalғa-ҡarshy-beloretҡa-yullana, «Хыялға ҡаршы» Белоретҡа юллана ,Na,"

Театрыбыҙҙың иң популяр сәхнә әҫәренең береһе“Хыялға ҡаршы” спектакле 9 февралдә Белорет районы Инйәр ҡасабыһына юллана. Әйтергә кәрәк, был спектакль алыҫ араларҙы яҡынайтырға әүәҫләнгән.  Иҫегеҙҙәме, ул 2016 йылда Бүрәт Республикаһында уҙғарылған «Алтан сәргә» Халыҡ – ара театр фестивалендә ике махсус премия яуланы: ""Иң яҡшы актер ансамбле"" һәм ""Хәҙерге милли прозаға мөрәжәғәт иткәне һәм яңы театр телен эҙләүе өсөн"" номинацияларында. Айгиз Баймөхәмәтовтың “Ҡалдырма, әсәй!..” повесы буйынса Ангиза Ишбулдина тәҡдим иткән инсценировканы режиссер Илсур Ҡаҙаҡбаев сәхнәләштерҙе. Рәссамы - Альберт Нестеров, композиторы - Илшат Яхин.
Әҙәм балаһы бер ваҡытта ла йәмғиәттән тыш йәшәй алмай. Йәмғиәт тәрбиәләй, йәшәү ҡанундарын билдәләй. Хатта атай-әсәйһеҙ һәм ғаиләһеҙ ҡалған хәлдә - уға яңы ғаилә табып бирә. Тап бына шундай осраҡ тураһында ла инде спектаклдең темаһы. Хөкүмәт тәрбиәһе аҫтына алынып та үҙҙәрен яҡлауһыҙ тойған балалар, уларҙың күңел кисерештәре, яҙмыштары тарафынан ҡыйырһытылыуы һәм барлыҡ ҡаршылыҡтарҙы еңеп сығырлыҡ хыялдарына тоғро ҡалып, уның артынан барыуҙары тураһында был сәхнә әҫәре. 
Ильяс, Фәрит, Саша, Даян, Алина, Динис, Дима, балалар йорто директоры, тәрбиәләнеүселәр, опекундар, тикшереүселәр – был әҫәрҙең геройҙары. Спектаклдә бихисап ролдәр булыуына ҡарамаҫтан, уларҙы ни бары ете йәш актер уйнай: Артур Кәбиров, Урал Әминов, Ринат Баймырҙин, Фәнис Рәхмәтов, Морат Рафиҡов, Айҙар Шәмсетдинов, Алмаз Йосопов. Спектакль дауамында йәш артистар, әллә нисә төрлө ҡиәфәткә инеп, балалар йортонда йәшәгән тәрбиәләнеүселәр яҙмышын бәйән итә. Спектаклде ҡараусы тамашасылар улар менән бергә йәшәй, шатлана, илай һәм ҡайғыра... 
Спектакль бер кемде лә битараф ҡалдырмай, һуңынан да сәхнә әҫәренең шаңдауы дауам итә – күңелдәргә үтеп ингән һорауҙарға яуапты тамашасы тормоштан эҙләй. Ысынлап та, беҙҙең тормошта уйланыр өсөн урын бар – яҡындарыбыҙға һәм эргә-тирәбеҙҙәге кешеләргә иғтибарлы булайыҡ, шул ваҡыт тормошобоҙ ҙа үҙгәрер – яҡшыраҡ, яҡтыраҡ булыр! Һәм хыялдар ҙа тормошҡа ашырҙар…
Спектакль Инйәр Мәҙәниәт һарайында үтәсәк.
Башлана 19.00 сәғәттә.
Сығанаҡ: http://bash.bashdram.ru/news/xyyal%d2%93a-%d2%a1arshy-beloret%d2%a1a-yullana.html

 ","
	Дүшәмбе, 06 февраль 2017",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatryna-85, Башҡорт дәүләт ҡурсаҡ театрына-85! ,Na,"

Башҡорт дәүләт ҡурсаҡ театры —Рәсәйҙә тәүгеләрҙән булып ойошторолған милли ҡурсаҡ театрҙарының береһе. 1932  йылда эш башлаған театр 85 йәшлек юбилейын билдәләй.
Театрҙың репертуарын «Ҡамыр батыр», «Ҡара тауыҡ», «Һарынуш» һымаҡ балалар өсөн спектаклдәр тәшкил итә. Бынан тыш, театр өлкәндәр өсөн дә тамашалар ҡуя: «Аҡ пароход» (С. Айытматов), «Ҡара йөҙҙәр» (М. Ғафури), «Ташлама утты, Прометей!» (М. Кәрим) һ.б.
Ырымбур, Екатеринбург, Санкт-Петербург  ҡалаларында халыҡ-ара фестивалдәрҙә ҡатнаша. Сираттағы ошондай сара — 2015 йылдың 1 — 18 февралендә Һиндостандың баш ҡалаһы Делиҙа үткән XXVIII «Суражкунд Мела» халыҡ кәсептәре һәм фольклоры халыҡ-ара фестивале.
Тамашасыларға театр «Урал батыр», «Һинд легендаһы» һәм «Панчатантра» спектаклдәренән өҙөктәр тәҡдим итте.
Башҡорт дәүләт ҡурсаҡ театры Германия, Польша, Швеция, Швейцарияла һәм Һиндостанда гастролдәрҙә булды.
1976 йылда театр яңы бинаға күсә. 1988 йылда «Һинд легендаһы» спектакле өсөн театр Джавахарлал Неру исемендәге халыҡ-ара премияға лайыҡ була.
Театрҙың 85 йыллығына арналған тантаналы ултырыш 21 мартҡа тәғәйенләнгән.

 ","
	Дүшәмбе, 06 февраль 2017",Яңылыҡтар,Na
https://kulturarb.ru/ba/news/kim-әhmәtjәnovtyң-tyuyuyna-85-jyl, Ким Әхмәтйәновтың тыуыуына 85 йыл  ,Na,"

Ким Әхмәтйәнов  1932 йылдың 5 февралендә Әбйәлил районының Әлмөхәмәт ауылында тыуған. Үҙ ауылында ете йыллыҡ мәктәпте тамамлағас, Темәс педагогия училищеһында уҡый. Өфөлә Башҡорт дәүләт педагогия институтын тамамлап СССР Фәндәр академияһының Башҡортостан филиалы аспирантураһында уҡый, башҡорт шиғриәте буйынса кандидатлыҡ диссертацияһы яҡлай. Тарих, тел һәм әҙәбиәт институтында, аҙаҡ Башҡорт дәүләт университетының башҡорт әҙәбиәте кафедраһында эшләй.
Ким Әхмәтйәнов «Әҙәбиәт теорияһы» китабы өсөн С. Юлаев исемендәге республика премияһына лайыҡ була. «Башҡорт поэмаһының композиция мәсьәләләре», «Әҙәбиәт ғилеме һүҙлеге», «Шиғриәт иленә сәйәхәт». «Назар Нәжми — шиғыр оҫтаһы», «Ғ. Сәләм. Тормошо һәм ижады», «Матурлыҡ, батырлыҡ, шиғриәт» һ. б. китаптары бөгөн дә әҙәбиәт белгестәре, уҡытыусылар, студенттар өсөн кәрәкле һәм мөһим хеҙмәттәр. Ижад юлына аяҡ баҫҡан һәр кем танылған ғалимдың  эштәренә мөрәжәғәт итә.
Ким Әхмәтйәнов әҙәбиәт белгесе булараҡ танылыу алған шәхес. Ул беренсе булып башҡорт әҙәбиәтенең теория нескәлектәрен өйрәнә һәм “Әҙәбиәт теорияһы”исемле ғилми хеҙмәт баҫтырып сығара, башҡорт әҙәбиәтенең нигеҙҙәрен тәрән өйрәнеү өлкәһендә юйылмаҫ яҡты эҙ ҡалдырҙы.

 ","
	Дүшәмбе, 06 февраль 2017",Яңылыҡтар,Na
https://kulturarb.ru/ba/news/bөgөn-h-әhmәtov-isemendәge-bashҡort-dәүlәt-filarmoniyaһynda-el-tyuҙyrғan-moң-tip-isemlәngәn-ҡuraj-bajramy-үtte, Бөгөн Башҡорт дәүләт филармонияһында  «Ел тыуҙырған моң...» тип исемләнгән ҡурай байрамы үтте ,Na,"

Бөгөн  Х. Әхмәтов исемендәге Башҡорт дәүләт филармонияһында  «ЕЛ ТЫУҘЫРҒАН МОҢ…» тип исемләнгән ҡурай байрамы үтте.
«Ҡурай байрамы. Ел тыуҙырған моң» проекты былтырҙан алып уңышлы эшләп килә. Уҙған йыл был проект менән артистар илебеҙҙең  Ҡурған, Ырымбур, Ижевск, Пермь, Магнитогорск, Силәбе, Мейәс һәм Мәскәү ҡалаларында булып ҡайтҡандар ҙә инде.
Тылсымлы ҡурай моңдары һәр кемде тарих тѳпкѳлѳнә, ата-бабалар мѳхитенә алып ҡайта. Ғөмүмән, ҡурай сәнғәте бик боронғо һәм ул ата-бабаларҙан күсә килгән музыка ҡоралы.
Ҡурай моңон ишетеп, был моңды һәм ҡурайҙы халыҡҡа еткергән егет тураһында башҡорт халыҡ әкиәте бәйән итә. Әкиәт буйынса, яуыз хан башҡорт егетен кеше баҫмаған ҡарурман араһына алып барып ташларға ҡуша. Яңғыҙлыҡтан интеккән егет бер заман бик моңло көй ишетеп ҡала. Егет көй килгән урынды эҙләп бейек тау башына менә һәм һабағы һынған ҡурай үләненән ел өргәндә көй сыҡҡанын шәйләп ала. Егет ҡурай үләнен өҙөп ала һәм ауыҙына ҡуйып өрөп ҡарай. Көй тағы ла көслөрәк сыға. Шулай итеп, егет ҡурай тартырға, үҙе яңы көйҙәр сығарырға өйрәнә. Ҡурай моңо егеткә ҡарурмандан тыуған яҡтарына ҡайтып керергә ярҙам итә. Шул замандан башлап, ҡурай моңо башҡорт халҡының ҡыуанысын йәки ҡайғыһын уртаҡлашыусы илаһи көскә эйә.
Ҡурай моңон яҙмаларҙа тыңлау менән ысын уйнауҙа тыңлау араһында бик ҙур айырма бар. Шул сәбәпле, ҡурайҙың илаһи моңон мотлаҡ «тере» килеш тыңларға кәрәк.
Бөгөнгө тамаша рух күтәренкелеге, ғорурлыҡ тойғолары менән һуғарылғайны. Илаһи һәм сихри моң байрамында яңғыраған көйҙәр тамашасыларҙы бөйөк тарихыбыҙға һәм үткәнебеҙгә алып ҡайтты. Милли халыҡ ҡоралдары оркестры  башҡорт халыҡ көйҙәрен яңғыратты. Сәхнә түренән билдәле композиторҙар Заһир Исмәғилев, Нур Дауытов, Илдар Хисаметдинов, Анатолий Кукубаев, Урал Иҙелбаев музыкалары яңғыраны.
Ринат Рамазанов етәкселегендәге«Арғымаҡ» этно-рок төркөмөсығышы кѳслѳ алҡыштарға күмелде, халыҡ уларҙы оҙаҡ сәхнәнән ебәрмәне.”Йәйәүле Мәхмүт”, “Бөрйән”, “Бур байыҡмаҫ”, “Шайморатов генерал”, “Байыҡ” көйҙәрен тамашасылар ихлас күңелдән ҡабул итте.
Рәсәйҙең атҡаҙанған, Башҡортостандың халыҡ артисы Азат Айытҡолов, Артур Ғайсаров, Башҡортостандың халыҡ артискаһы Римма Амангилдина, Марсель Ҡотоев, Артур Ғайсаров, ҡыл-ҡумыҙсы Аяз Нухов сығыштары байрам концертын тағы ла йәмләне.
Ата-бабаларыбыҙҙың меңәр йыллыҡ ижади тәжрибәһе нигеҙендә барлыҡҡа килгән һәм ошо көнгәсә килеп еткән ҡурайҙы һаҡлайыҡ!
Башҡорт халыҡ музыка ҡоралы ҡурай донъя мәҙәниәте хазинаһы, төҙөлә башлаған мәленән үк Башҡортостан дәүләтселегенең символы булыуын иҫтә тотайыҡ. Ҡурайға ҡарата һөйөү һәм ихтирамды арттырайыҡ.
 
Гүзәл Багаева
 ","
	Кесе йома, 02 февраль 2017",Яңылыҡтар,Na
https://kulturarb.ru/ba/news/sibaj-bashҡort-dәүlәt-drama-teatrynda-zayatүlәk-menәn-һyuһylyu-legendaһy-sәhnәlәshterelde," Сибай Башҡорт дәүләт драма театрында ""Заятүләк менән Һыуһылыу"" легендаһы сәхнәләштерелде ",Na,"

Тәрбиәүи эпостар, әкиәттәр,  риүәйәттәр, йырҙар рухи донъябыҙҙың алтын бағанаһын тәшкил итә. Арыҫлан Мөбәрәков исемендәге Сибай Башҡорт дәүләт драма театрында ""Заятүләк менән Һыуһылыу"" легендаһы сәхнәләштерелде. Спектакль аншлаг менән үткән.
Боронғо замандарҙан килгән ауыҙ-тел ижадында хис-тойғоға һәр саҡ урын бар. Шундай эпостарҙың береһе -  ""Заятүләк менән Һыуһылыу"". Геройҙар бер-береһенә булған һөйөүен йыр ярҙамында еткерә. Әҫәрҙә Заятүләк исемле батырҙың һәм Асылыкүл, Ҡандракүл һыу аҫты батшаһы ҡыҙы Һыуһылыуҙың мөхәббәте тураһында бәйән ителә. Эпос таҙа һәм эскерһеҙ хистәр менән йәлеп итә. 
 Сәхнә әҫәре - күмәк эш. Уның уңышында  һәр кемдең өлөшө ҙур. Легенданы сәхнә әҫәре итеп һалыусы  драматург Сәрүәр Суринаның эшенә театр коллективы юҡҡа ғына мөрәжәғәт итмәй.  Халыҡсан, тәрән мәғәнәле, фәһемле,  моңло спектаклдәрҙе тамашасы һәр саҡ йылы ҡабул итә.
 ""Заятүләк менән Һыуһылыу""  әҫәренең йөкмәткеһе бик үк ҙур булмаһа ла, бында тормош, көнкүреш, йолалар һәм төрлө ҡараштар сағылыш тапҡан. Ябай, шул осраҡта мәғәнәле ҡуйылған сәнғәт әҫәре һис шикһеҙ тамашасының эске тормошон байыта, халыҡтың ауыҙ - тел ижадына ҡарата һөйөү уята.
Сығанаҡ: http://tv-rb.ru/bash/novosti/m-ni-t/bash-ort-khal-yny-auy-tel-izhady-ifrat-k-p-ya-ly-m-bay/

 ","
	Кесе йома, 02 февраль 2017",Яңылыҡтар,Na
https://kulturarb.ru/ba/news/bөgөn-өfө-teatrҙary-nindәj-tamashalar-tәҡdim-itә,  Бөгөн Өфө театрҙары ниндәй тамашалар тәҡдим итә?  ,Na,"

М. Ғафури исемендәге БДАД театры М. Ғафури ижадынан “Ҡара йөҙҙәр” спектаклен  ҡарарға саҡыра.
“Ҡара йөҙҙәр” - «Алтын битлек» Бөтә Рәсәй милли театр премия – фестиваленең  «Бәләкәй формалағы иң яҡшы спектакль»,  «Иң яҡшы режиссер эше» (А.Абушахманов), «Иң яҡшы ҡатын-ҡыҙ роле» (Г.Ҡаҙаҡбаева), «Иң яҡшы сценография» (А.Нестеров) номинацияларында ҡатнашыусы,  « Костюмдар  буйынса иң яҡшы рәссам эше » (А.Нестеров) номинацияһында еңеүсе, 2016 йыл. ""Нәүрүз"" Халыҡ-ара төрки телле театрҙар фестивалендә ҡатнашыусы, Ҡазан, 2014.
Спектаклдең  дауамы 1 сәғәт 45 минут. Инсценировка  авторҙары - А.Абушахманов, Ш.Ғилманова.
Ауылдағы иң сибәр ҡыҙ Ғәлимәнең ябай ауыл егете Закирға күҙе төшөүе мөмкинме? Һәр бер нимәгә тиҙ генә ябырылырға торған ауыл халҡы йәштәрҙе икәү генә һөйләшеп торғанын күргән. Хәҙрәттән: «Шәриғәт ҡанундары буйынса никахта тормаған ҡыҙ меән егеттең икәүҙән-икәү генә һөйләшеп торорға хоҡуғы бармы ни?» -тип һорай улар. Ниндәй ҡарарға килер һуң дин әһеле? Әгәр ҙә Ғәлимә менән Закирҙы ярлыҡаһа, ауылдаштары алдында үҙенең ихтирамын юғалта, тигән һүҙ. Әхлаҡ яғында тороу – уның бурысы. Тик бер генә юл ҡала – язаларға. Бөгөнгө көндә, дини һорауҙар артта ҡалып, ябай кеше ҡылыҡтары тураһында уйланыуҙари тәүге планға күскән саҡта «Ҡара йөҙҙәр» спектакле нимә хаҡында бәйән итә һуң? Кеше тигән әҙәмдең барлыҡ әхлаҡһыҙ, мәғәнәһеҙ ҡылыҡтарын шәриғәт ҡанундары менән аҡлаған наҙан халыҡ – бөтә бәләләрҙең башы. Трагедия үҙәгендә – кеше тәбиғәте. Ә был тема, ғүмер кеүек үк мәңгелек, үлемһеҙ. http://bash.bashdram.ru
 
М. Кәрим исемендәге Милли йәштәр театрында Г. Зәйнәшева ижадынан ”Ғәйфи ағай, өйлән давай!” комедияһы күрһәтелә.
...Мин уның менән Өфөлә таныштым. Һай, шәп кеше булып сыҡты Ғәйфи ағай! Ипле, сабыр, бер аҙ шаяныраҡ та холҡо менән әсир итте ул мине, һәр һүҙҙе үлсәп, кеше хәтерен һаҡлап һөйләй, итәғәтлеге йөҙөнә сыҡҡан.  Тик бына... яңғыҙ ул. Һөйөклө ҡатыны вафат булғас, ҡыҙы Нәилә, ейәне Рөстәм менән бер фатирҙа йәшәп ятыуы. Шундай дан кешенең яңғыҙ булыуы миңә лә оҡшап етмәне, ә инде ҡыҙы был хаҡта күптән хәстәрлек күреп тә ҡуйған: атаһына ҡатын эҙләп гәзиткә иғлан биргән. Тынғылыҡ бөттө Ғәйфи ағайға. Өҙлөкһөҙ телефон шылтырай, йә тегенеһе, йә быныһы ишек шаҡый. Бына Мәрйәм исемле ҡатын килеп инде. Ғәйфи ағай юғалып ҡала торғандарҙан түгел икән: башын иҫереккә һалды, ә Мәрйәм нисек сығып тайғанын да һиҙмәне. Ә инде икенсе ҡатын — Суфия килгәс, ауырыуға һабышты Ғәйфи ағай. Суфияның сигенергә самаһы юҡ, үҙем дауалайым, мин — экстрасенс, тип йәбеште бит ағайға. Шулай ҙа әмәлен тапты ағайыбыҙ, тиҙ генә кейемен эләктереп, сығып шылды. Баҡһаң, ағайҙың күңеленә мөхәббәт осҡоно һалыусы бар икән бит. Ул балалар баҡсаһында тәрбиәсе булып эшләгән Зәкиә булып сыҡты... http://bashgazet.ru/kultura-i-literatura/5701-ylnderek-yfi-aayy.html
 Спектаклдең дауамын белергә теләһәгеҙ, Мостай Кәрим исемендәге Милли йәштәр театрында барған Гөлшат Зәйнәшеваның комедияһы буйынса “Ғәйфи ағай, өйлән давай!” спектакленә рәхим итегеҙ.
 Һеҙҙе Башҡортостандың атҡаҙанған артистары Илсур Хәбиров (Ғәйфи), Нәғим Нурғәлин (Саттар), Альбина Кашапова (Зәкиә), Зилә Сәйетова (Мәрйәм), Рәмилә Сәлимгәрәева (Суфия) һәм артистар Әнүәр Фәйзуллин (Рөстәм), Илгизә Ғилманова (Маги) Ғәйфи ағайҙың тормошонда булған ҡыҙыҡлы ла, ҡыҙғаныс та хәлдәр менән бәйнә-бәйнә таныштырыр.  Спектаклдең ҡуйыусы режиссеры — Башҡортостандың халыҡ артисы Азат Нәҙерғолов, рәссамы — Юлиә Ғиләжева, композиторы — Башҡортостандың атҡаҙанған сәнғәт эшмәкәре Ришат Сәғитов.
Спектаклдәргә рәхим итегеҙ!
 Байҡау яһаусы: Гүзәл Багаева
 ","
	Кесе йома, 02 февраль 2017",Яңылыҡтар,Na
https://kulturarb.ru/ba/news/rәmi-ғaripovtyң-tyuғan-kөnөnә-arnalғan-asyҡ-respublika-videokonkursy-dauam-itә, Рәми Ғариповтың тыуған көнөнә арналған асыҡ республика видеоконкурсы  дауам итә ,Na,"

Республикала Башҡортостандың халыҡ шағиры Рәми Ғариповтың тыуған көнөнә арналған асыҡ республика видеоконкурсы тамамланыуға һанаулы ғына көндәр ҡалды.
Тиҙҙән Башҡортостан йәмәғәтселеге бөйөк шағирыбыҙ Рәми Ғариповтың тыуған көнөн билдәләй. Халыҡ шағирының тыуыуына 12 февралдә 85 йыл тула. Ошо уңайҙан ""Бәйләнештә"" социаль селтәрендә уҡыусылар араһында видеоконкурс иғлан ителгәйне. 
Ҡатнашыусылар Рәми әҫәрҙәрен дә, үҙ авторлығындағы шиғырҙарҙы ла уҡый ала. Сараны ойоштороусылар-Бөтә Донъя башҡорттары ҡоролтайы, Башҡортостан Яҙыусылар союзы, «Салауат Юлаев вариҫтары» төбәк йәмәғәт ойошмаһы, Рәми Ғарипов исемендәге 1-се башҡорт республика гимназия-интернаты.
Р. Ғарипов талантлы шағир ғына түгел, тәржемәсе, шағир-публицист, эпистоляр жанр оҫтаһы ла булған. Белеүебеҙсә, Р. Ғариповтың тормошо, ижады йәштәргә лә, урта һәм өлкән быуын кешеләренә лә берҙәй яҡын, сөнки уның бөтә әҫәрҙәренән ихласлыҡ, халыҡсанлыҡ һәм ғәҙеллек бөркөлөп тора. Беҙҙең өсөн Рәми образы Башҡортостанға, халҡына арымай-талмай хеҙмәт итеүҙең аҫыл өлгөһө. Ул тормошта ла, ижадта ла янып йәшәгән һәм эшләгән шәхес. Ниндәй генә ауырлыҡтар торһа ла, үҙендә йәшәүгә һәм ижадҡа көс таба алған ул.
Бәйгеселәрҙең видеоэштәре ""Бәйләнештә"" социаль селтәренең конкурс сәхифәһендә ҡабул ителә.  Конкурс 8 февралгә тиклем дауам итәсәк.

 ","
	Кесе йома, 02 февраль 2017",Яңылыҡтар,Na
https://kulturarb.ru/ba/news/chegem-tauҙarynyң-ber-tүbәһenә-mostaj-kәrim-iseme-birelә, Чегем тауҙарының бер түбәһенә Мостай Кәрим исеме бирелә ,Na,"

“Юлдаш” мәғләүмәт радиоһы хәбәр итеүенсә, Ҡабарҙы – Балҡар республикаһындағы Чегем тауҙарының бер түбәһенә Мостай Кәрим исеме бирелә. Ҡыуаныслы яңылыҡты Кавказ республикаһының яҙыусылар берлеге ағзаһы Кәншәүбей Мизиев белдергән.
 Ҡабарҙы-Балҡар халҡының шағиры Ҡайсын Кулиев исемен йөрөткән тау түбәһе бар. Ике шағир тормошта ла дуҫ булды. Хәҙер йәнәш торған тауҙар ҙа улар исемен йөрөтәсәк"", -тине ул.
Ҡайсын Кулиев—  Ҡабарҙы-Балҡар АССР-ының халыҡ шағиры. Ҡайсын Кулиевтың шиғырҙарын башҡорт шағирҙары Назар Нәжми, Мостай Кәрим, Сафуан Әлибай һәм Шәриф Бикҡол тарафынан тәржемә ителгән. 1971 йылда уның «Яралы таш» исемле шиғырҙар йыйынтығы Өфөлә башҡорт телендә донъя күрҙе. Уның тормошо һәм ижады тураһында Мостай Кәрим «Шағир донъяһы», Назар Нәжми «Таш һәм йөрәк» исемле мәҡәләләр яҙған.
Мостай  Кәримдең  әҫәрҙәре  тиҫтәләгән  телгә  тәржемә  ителгән.   Башҡортостанды  ғына  түгел, унан  ситтә  лә яратып  уҡыйҙар, ихтирам  итәләр. Ҡайсын  Кулиев: “Әгәр  мин Башҡортостан  тураһында  Мостай  Кәримдең  китаптарынан  башҡа  китап  уҡымаһам, Мостайҙан  башҡа  бер  башҡортто  ла  күрмәгән  хәлдә лә, мин  Башҡортостанды һәм уның халҡын  беләм,  тип  иҫәпләр  инем…”, - тип  яҙа.
Ҡайсын Кулиев тураһында яҙғанда йыш ҡына: «Беҙ Ҡайсын менән уның тыуған ерҙәренән тауҙар аша үткәндә…» — тип башлап китеүсәндәр. Дөрөҫ, Кавказдың экзотикаһы ғүмер-ғүмергә кешеләрҙең күңелен үҙенә тартҡан, ҡайһы бер шағирҙарҙы бөйөк шағир итеүҙә лә уның ҙур роль уйнауы сер түгел, ләкин ул ваҡытта күптәр Кавказға ҡунаҡ булып бармағандар. Бына хәҙер Ҡайсындың тыуған ерендә, уның йортонда булмаған дуҫтары юҡ шикелле. Мәҫәлән, беҙҙең Мостай Кәрим бер шиғырын: «Чегем шарлауығын бүләк итте миңә Ҡайсын», — тип башлап китә. Минеңсә, был шиғыр Мостай Кәрим тарфынан уйлап сығарылмаған, дөрөҫөрәге, уйлап табылмаған, ә тормош үҙе биргән шиғыр, Ҡайсын бүләк иткән шиғыр. «Чегем шарлауығын бүләк итте миңә Ҡайсын…» Ҡалай ул Ҡайсындың натураһын, уның күңелен, уның бөтә барлығын кәүҙәләндерә! Тормошта ла, шиғриәттә лә йомарт күңелле шул ул” тип яҙып ҡалдырған Назар Нәжми. 
 Барлыҡ ғүмерен Баш­ҡортостанға арнаған шағир һәм бөйөк шәхес, тарих бите­нән юйылмаҫ әҫәрҙәр ҡалдырған ижадсы исемен мәңгеләштереп Чегем тауҙарының бер түбәһенә Мостай Кәрим исеме бирелеүе үтә лә ҡыуаныслы хәбәр.
Гүзәл Багаева
 ","
	Кесе йома, 02 февраль 2017",Яңылыҡтар,Na
https://kulturarb.ru/ba/news/ҡurajsy-sәjfulla-dilmөhәmәtovtyң-tyuyuyna-85-jyl,  Ҡурайсы Сәйфулла Дилмөхәмәтовтың тыуыуына 85 йыл ,Na,"

Билдәле виртуоз ҡурайсы, бик күп конкурстар лауреаты, Ғата Сөләймәнов, Йомабай Иҫәнбаев, Кәрим Дияров һәм башҡа мәҙәниәт эшмәкәрҙәре менән бер рәттән исемен мәңгелеккә республикабыҙҙың музыка сәнғәте тарихына яҙған – Сәйфулла Дилмөхәмәтовҡа бөгөн 85 йәш тулған булыр ине.
Сәйфулла Ишғәле улы Дилмөхәмәтов 1932 йылдың 1 февралендә Башҡорт АССР-ның Йылайыр районы Иҫке Яҡуп ауылында тыуған. Бала саҡтан алып әсәһе башҡарыуында боронғо башҡорт йырҙарын яратып тыңлай. Әсәһе иҫ киткес һирәк тембр тауышына эйә була, халыҡ бейеүҙәрен дә матур башҡара.
Ҡурай уның тормошона иртә йәштән инә – ҡурайҙа олатаһы, атаһы Ишғәле Шәмсетдин улы уйнай. Улар Сәйфулла Дилмөхәмәтовтың артабанғы яҙмышына йоғонто яһай ҙа инде. Уның өлкән ағаһы Ишмулла ла күренекле виртуоз ҡурайсы булып китә. 6-7 йәшендә ук был музыка ҡоралын үҙенә буйһондора. Йылдан-йыл үҙ оҫталығын камиллаштырып, ҡурайҙа уйнауҙың юғары кимәленә етә, уйнауға һәм уны эшләүгә яңылыҡтар индерә. Ул тәбиғәт тарафынан бүләкләнгән, тыумыштан талантлы кеше.
Хеҙмәт эшмәкәрлеген Сәйфулла Дилмөхәмәтов 1946 йылда Йылайыр районының урман хужалығында урман ҡырҡыусы булып башлай, артабан Тымыҡ океан флотында хеҙмәт итә. Демобилизациянан һуң Матрай машина-трактор станцияһында, «Йылайыр» урман хужалығында, «Башҡорт» совхозында эшләй. 1971-1974 йылдарҙа Иҫке Яҡуп ауылында клуб мөдире булып эшләй.
1976 йылдан алып Сәйфулла Ишғәле улы күрше Хәйбулла районында хеҙмәт итә: Подольск урта мәктәбендә, 1983-1992 йылдарҙа Йомабай Иҫәнбаев исемендәге Аҡьяр балалар сәнғәт мәктәбенең Подольск филиалында уҡыта.
Ҡурай менән бер ҡасан да айырылмай, бөтә ғүмерен яратҡан музыка ҡоралына бағышлай. Үҙенең тәүге наградаһы 1958 йылда район үҙешмәкәрҙәр конкурсында ҡатнашҡаны өсөн ала. Төрлө йылдарҙа Сәйфулла Ишғәле улы юғары кимәлдәге төрлө конкурстарҙа һәм байрамдарҙа билдәләнә. 1987 йылда Бөтә Союз халыҡ ижады фестивалендә лауреат була һәм почетлы билдә менән бүләкләнә. Сәйфулла Дилмөхәмәтов – «Берҙәмлек-Содружество» халыҡ-ара милли мәҙәниәт фестивале (2003 йылда Октябрьский ҡалаһында Гран-при яулай), республика ҡурайсылар конкурсы (1968 йылда Сибайҙа һәм 1998 йылда Өфөлә), Йомабай Иҫәнбаев исемендәге Республика музыканттар конкурсы (1982 йылда Өфөлә Гран-при яулай) лауреаты.
1982 йылда Сәйфулла Дилмөхәмәтовҡа «Башҡортостан Республикаһының атҡаҙанған мәҙәниәт хеҙмәткәре» исеме бирелә.
Республикала һәм унан алыҫта Сәйфулла Ишғәле улының эшләгән ҡурайҙарын яҡшы беләләр һәм хөрмәт итәләр. Шуның өсөн 1987 йылда СССР-ҙың Халыҡ хужалығы ҡаҙаныштары күргәҙмәһендә «Ҡурай- халыҡ музыка ҡоралын эшләү оҫтаһы» исеме бирелә. Үҙенең оҙаҡ йылдар дауамындағы эшмәкәрлегендә Хәйбулла районында тотош быуын ҡурайсыларын үҫтерә, улар уҡытыусыһының эшен намыҫлы дауам итә. Уның эшен баһалап, танылған халыҡ оҫтаһы һәм уҡытыусыға район етәкселеге «Хәйбулла районының почетлы гражданы» исемен бирә.
Үҙенең 70 йәшлек юбилейы тантаһында Сәйфулла Дилмөхәмәтов: «Ҡурайсыларҙың күбәйгәндән-күбәйә барыуы өсөн бик шатмын. Үҙ-үҙем, халҡым алдындағы бурысты үтәнем, тип әйтә алам», ти.
Сәйфулла Дилмөхәмәтов 2004 йылдың 27 авгусында вафат була һәм тыуған ауылында ерләнә.
2011 йылда уның иҫтәлегенә Аҡьярҙағы район мәҙәниәт һарайы бинаһында таҡтаташ асыла. Йыл һайын Хәйбулла районында Сәйфулла Дилмөхәмәтов исемендәге призға ҡурайсылар конкурсы ойошторола
Сығанаҡ: http://www.bashinform.ru/news/952005-v-ufe-na-prazdnike-kuraya-zazvuchat-novye-narodnye-instrumenty/

 ","
	Шаршамбы, 01 февраль 2017",Яңылыҡтар,Na
https://kulturarb.ru/ba/news/tiҙҙәn-өfө-ladya-art-һөnәr-suvenirҙar-kүrgәҙmә-festivale-үҙ-ishektәren-asasaҡ, Тиҙҙән “Өфө-Ладья. Арт. Һөнәр. Сувенирҙар”  күргәҙмә-фестивале үҙ ишектәрен асасаҡ ,Na,"

Тиҙҙән 2-4 мартта баш ҡалабыҙҙа “ВДНХ-Экспо” күргәҙмә залында “Өфө-Ладья. Арт. Һөнәр. Сувенирҙар”  күргәҙмә-фестивале үҙ ишектәрен асасаҡ.
Фестиваль  дүртенсе йыл рәттән үткәрелеп килә. Сараны ойоштороусылар: Башҡортостан Республикаһы Хөкүмәте, БР сәнәғәт һәм инновацион сәйәсәт Министрлығы, “Рәсәйҙең халыҡ сәнғәт кәсебе” Ассоциацияһы, “Башҡортостандың  халыҡ сәнғәт кәсебе” Ассоциацияһы, Башҡорт күргәҙмә компанияһы. Шулай уҡ күргәҙмә РФ сәнәғәт һәм сауҙа Министрлығы булышлығында уҙғарыла.
Фестиваль халыҡ кәсептәрен, биҙәү-ҡулланма сәнғәтен, сувенир һәм бүләктәр эшләүҙе һаҡлау һәм үҫтереү маҡсатында ойошторола.
Халыҡ оҫталарының кәсебен тергеҙеү, таратыу маҡсатынан ойошторолған фестиваль өс көн дауамында барасаҡ. Республиканан ғына түгел, илдең башҡа төбәктәренән дә килгән һөнәрмәндәр бер-береһе менән аралашып, кәңәшләшеп, әйберҙәрен һатыуға сығарыу мәсьәләһе буйынса тәжрибә уртаҡлашасаҡ.
Сара халыҡтарҙың этник мәҙәниәтен һаҡлау, үҫтереү, халыҡ кәсептәре тауарҙарын эске һәм тышҡы баҙарҙа һатыу маҡсаттарын да үҙ эсенә ала. Биҙәү-ғәмәли сәнғәт оҫталары, кәсепселәр, сувенир етештереүселәр, рәссамдар, галеристар, профилле уҡыу йорттары ҡатнашыуы көтөлә. Күргәҙмәгә сит илдең төрлө төбәктәренән дә ҡатнашыусы вәкилдәр буласаҡ.
Йыл һайын күргәҙмәлә республикабыҙҙың бик күп  райондарынан һәм ҡалаларынан оҫта ҡуллы һөнәрмәндәр ҡул эштәрен тәҡдим итә. 
Күргәҙмә художестволы сүкеү, сәйлән үреү, селтәр бәйләү, кейеҙ баҫыу, халыҡ костюмы, мозаика, витраждар, быяланан, ағастан, металдан, таштан, тиренән яһалған художестволы әйберҙәрҙе үҙ эсенә ала. 
Быйылғы фестивалдә лә һәр йылдағыса селтәр үреү, ҡорама тегеү, халыҡ ҡурсаҡтарын яһау, көршәксе эше, ағас һырлау, маркетри, декупаж, туҡыманы биҙәү буйынса оҫталыҡ дәрестәре үткәреү ҡаралған.
Гүзәл Багаева
 ","
	Шаршамбы, 01 февраль 2017",Яңылыҡтар,Na
https://kulturarb.ru/ba/news/өj-tүbәmdә-kүgәrsendәr-isemle-өr-yaңy-kitap-donya-kүrҙe,  «Өй түбәмдә күгәрсендәр» исемле өр-яңы китап донъя күрҙе ,Na,"


Йәш автор Алмас Шаммастың (Шаммасов Алмас Рауил улы) «Өй түбәмдә күгәрсендәр» тип аталған өр-яңы китабы донъя күрҙе. А. Шаммастың был йыйынтығында төрлө йылдарҙа ижад ителгән шиғырҙары урын алған. Уларҙа йәш ижадсы һәр ваҡыттағыса романтик рухына, тәнҡитле реализм, гражданлыҡ пафослы шиғриәт принциптарына тоғро ҡала.
 «Замандаш трагедияһы» исемле үҙенсәлекле поэмаһында шағир яңы осорҙоң киҫкен проблемаларын күрһәтә, яңы герой образын тыуҙырыуға ынтылыш яһай. Сирек быуатлыҡ арауыҡты һүрәтләгән был әҫәрҙә фәлсәфәүи, сәйәси, әхлаҡи мәсьәләләр күтәрелә. 
Поэма уҡыусыһын дуҫлыҡ, мөхәббәт, ғәҙеллек, ҡурҡаҡлыҡ, батырлыҡ һәм башҡа мәңгелек төшөнсәләр хаҡында уйланырға саҡыра. 
    Баҫманы «Китап» нәшриәтенең фирма магазинынан (Октябрь проспекты, 2) йәки сайтынан һатып алырға мөмкин. 

 ","
	Шаршамбы, 01 февраль 2017",Яңылыҡтар,Na
https://kulturarb.ru/ba/news/2018-jylda-bashҡortostandyң-halyҡ-shaғiry-nazar-nәzhmiҙeң-100-jyllyғyn-bildәlәjәsәkbeҙ, 2018 йылда Башҡортостандың халыҡ шағиры Назар Нәжмиҙең тыуыуына 100 йыл ,Na,"

2018 йылда Башҡортостандың халыҡ шағиры, РСФСР-ҙың М.Горький исемендәге Дәүләт премияһы лауреаты Назар Нәжмиҙең тыуыуына 100 йыл туласаҡ. Билдәле дата  ҙур сара булараҡ уҙғарыласаҡ.
Шулай уҡ шағирҙың 100 йыллығына һәм иҫтәлегенә  Өфө ҡалаһында  һәм Дүртөйлө районында төрлө саралар ойошторолоуы көтөлә. 
Мәғлүмәт өсөн: Назар Нәжми (Назар Нәжметдин улы Нәжметдинов) 1918 йылдың 5 февралендә Башҡортостандың Дүртөйлө районы Миңеште ауылында тыуа. Ауылында ете йыллыҡ мәктәпте тамамлағас, Өфө металлургия рабфагында уҡый. 1938 йылда Башҡорт дәүләт педагогия институтына уҡырға инә. Институттың өсөнсө курсынан, 1941 йылда, Бөйөк Ватан һуғышына китә, унан 1946 йылда ғына ҡайта, һуғыш фронттарында күрһәткән батырлыҡтары өсөн ике тапкыр II дәрәжә Ватан һуғышы, Ҡыҙыл Йондоҙ ордендары һәм миҙалдар менән наградлана.
Ҡайтҡас, уҡыуын дауам итә: 1947 йылда институттың тел һәм әҙәбиәт факультетын тамамлай.
Назар Нәжми 1947 — 1949 йылдарҙа “Совет Башҡортостаны” гәзите, “Әҙәби Башҡортостан” журналы редакцияларында эшләй. 1955 — 1959 йылдарҙа ул — “Һәнәк” журналының баш мөхәррире, 1962 — 1969 йылдарҙа — Башҡортостан Яҙыусылар союзы идараһы рәйесе. Башҡорт әҙәбиәтен үҫтереүҙә күрһәткән хеҙмәттәре өсөн Октябрь Революцияһы ордены, ике тапкыр Хеҙмәт Ҡыҙыл Байрак ордены менән наградлана. Башҡорт АССР-ы Юғары Советы депутаты итеп һайлана. РСФСР дәүләт премияһы һәм республиканың Салауат Юлаев исемендәге дәүләт премияһы лауреаты. Уға 1993 йылда Башҡортостандың халыҡ шағиры исеме бирелде. Назар Нәжми утыҙынсы йылдарҙың аҙағында яҙа башлай. Уның тәүге шиғырҙары 1937 йылда республика гәзиттәрендә баҫыла; шиғыр һәм хикәйәләре “Беренсе йыр” (1938), “Икенсе йыр” (1939) тигән альманахтарҙа урын ала. 1940 йылда “Октябрь” журналында “Ауыл эскиздары” исемле шиғырҙар циклы сыға.
1950 йылда Назар Нәжмиҙең “Тамсылар” исемле беренсе шиғырҙар йыйынтығы донъя күрә. Артабан сыҡҡан “Тулҡындар”, “Көтөлмәгән ямғыр”, “Ер һәм йыр”, “Шиғырҙар һәм поэмалар” тигән поэтик китаптары шағир талантының яңынан-яңы һыҙаттар менән байый һәм үҫә барыуы хаҡында һөйләй. Шағирҙың “Әсә”, “Ҡайындар”, “Ҡапҡалар”, “Йыр тураһында баллада” тигән поэмалары киң билдәлелек алды. 60 — 70-се йылдарҙа яҙылған “Дуҫ тураһында ун бер йыр”, “Күлдәк”, “Иблес”, “Урал” исемле поэмалары уның эпик әҫәрҙәренең тәрән драматизм менән һуғарылыуы хаҡында һөйләй.
Назар Нәжмиҙең байтаҡ китаптары Мәскәүҙә һәм Өфөлә рус теленә тәржемә ителде.
Ул драматургия өлкәһендә лә әүҙем эшләне: “Яҙғы йыр”, “Хуш, Хәйрүш”, “Саҡырылмаған ҡунаҡ”, “Егет егетлеген итә”, “Гармунсы дуҫ”, “Күршеләргә ҡунаҡ килгән”, “Ҡыңғыраулы дуға”, “Әтәмбәй” тигән пьесалары Башҡорт дәүләт академия драма театрында ҡуйылды.

 ","
	Шаршамбы, 01 февраль 2017",Яңылыҡтар,Na
https://kulturarb.ru/ba/news/bөgөn-tanylғan-bashҡort-kompozitory-ajrat-ҡobaғoshov-tyuғan-kөnөn-bildәlәj, Бөгөн танылған башҡорт композиторы  Айрат Ҡобағошов тыуған көнөн билдәләй ,Na,"

Бөгөн танылған башҡорт композиторы, педагог-фольклорсы, профессор, Рәсәйҙең һәм Башҡортостандың атҡаҙанған сәнғәт эшмәкәре Айрат Ҡобағошов тыуған көнөн билдәләй.
 Айрат Ҡобағошов — башҡорт традицион музыка сәнғәтен юғары белем кимәленә еткереүгә тос өлөш индереүселәрҙең береһе.
1950 йылдың 1 февралендә Башҡортостандың Күмертау районының Таймаҫ ауылында тыуған.
ӨДСИ‑не тамамлағандан һуң  БАССР‑ҙың ТВ һәм радиотапшырыуҙар буйынса дәүләт комитетытының музыка мөхәррире булып эшләй. 1985 йылдан алып ӨДСА‑ла фольклор кабинеты мөдире, 1986 йылдан — уҡытыусы, 1996 йылдан башлап башҡорт музыка факультеты деканы һәм традицион музыка башҡарыу кафедраһы мөдире.
Уның музыкаһы романтизм һәм милли колорит һыҙаттарын берләштерә, башлыса оҙон көй стилистикаһына нигеҙләнеп ижад ителгән. Әҫәрҙәре араһында «Шоңҡар» операһы (1985, Ғ. Сәләмдең ш. уҡ исемле поэмаһына үҙе яҙған либреттоһы), «Ғилмияза» симфоник поэмаһы (1985), Р. Назаров шиғырҙарына «Тауҙар тураһында уйланыу» хор поэмаһы (1986); камера-инструменталь әҫәрҙәр, башҡорт шағирҙары шиғырҙарына 150‑нән ашыу вокаль әҫәр.
Башҡорт халыҡ музыкаһы ҡоралдары оркестры өсөн 20‑нән ашыу әҫәр, драма спектаклдәренә, к/ф музыкаһы, уҡытыу-методик дәреслектәр һәм программалар авторы; балалар өсөн фольклор‑музыкаһы йыйынтыҡтарҙың автор‑төҙөүсеһе. 
250‑нән ашыу башҡорт халыҡ йырын һәм көйөн нотаға һала, 200‑ҙән ашыуын эшкәртә. Башҡорт халыҡ музыка ҡоралдарын (думбыра, дөңгөр, ҡыл ҡумыҙ һ.б.) тергеҙеү инициаторы.
Сәнғәт училищеһында башҡорт халыҡ музыкаһы ҡоралдары оркестрын, Сәнғәт академияһында башҡорт музыкаһы факультетын ойоштороусы. Уның уҡыусылары араһынан БР‑ҙың халыҡ артистары Ришат Рәхимов, Айбулат Рәхмәтуллин, БР‑ҙың атҡаҙанған мәҙәниәт хеҙмәткәре Н. М. Кейекбирҙин һәм башҡа күптәр республикала киң билдәлелек яуланы.
Бөйөк Ватан һуғышында Еңеүҙең 45 һәм 50 йыллығына, Салауат Юлаевтың тыуыуына 250 йыл тулыуға  арналған Республика музыкаһы әҫәрҙәр конкурстары лауреаты.
 ","
	Шаршамбы, 01 февраль 2017",Яңылыҡтар,Na
https://kulturarb.ru/ba/news/bөgөn-akter-aryҫlan-jәnbәkovty-iҫkә-alalar, Бөгөн актер Арыҫлан Йәнбәковтың хәтер кисәһе уҙа ,Na,"

М.Ғафури исемендәге Башҡорт академия драма театрында тамашасыны моңло тауышы менән әсир иткән йырсы, талантлы актер  Арыҫлан Йәнбәковты иҫкә алалар. Хәтер кисәһендә театрҙың актерҙары Алһыу Бәхтиева, Сәғиҙулла Байегет, Фирғәт Ғарипов, Гүзәл Маликова, Илдар Ғүмәров, Азамат Ғафаров  ҡатнаша. Арыҫлан Йәнбәков башҡарған йырҙар, дуэттар яңғыраясаҡ,  спектаклдәрҙән өҙөктәр күрһәтелеүе көтөлә.
Мәғлүмәт өсөн:
Арыҫлан Йәнбәков (1980-2011) — актер, йырсы, режиссер, телевидение алып барыусыһы. Сибайҙа актер Әсғәт Йәнбәковтың ғаиләһендә тыуған. Өфө сәнғәт институтын тамамлағандан һуң Арыҫлан Мөбәрәков исемендәге Сибай башҡорт драма театрында эшләй. 2004-2011йылдарҙа — Мәжит Ғафури исемендәге Башҡорт академия драма театры актеры һәм режиссеры. Башҡортостан юлдаш телеканалында «Башҡорттар» тапшырыуын алып бара. 2011 йылда Щукин исемендәге Мәскәү Театр институтын тамамлай.
«Ҡоралай» фильмында (режиссеры Р.Фәтхиев) — атай, А.Иҙелбаевтың «Һуңғы ғәйнә» драмаһында — Юлдыҡай, И.Йомағоловтың «Сәсәндәр» драмаһында — Айбағыш, Б.Бикбайҙың «Ҡоҙаса» комедияһында Басир ролдәрен уйнай. Режиссер булараҡ бер нисә спектакль ҡуйып өлгөрә, улар араһында — Н.Ғәйетбаевтың пьесалары буйынса «Асығыҙ, милиция!», «Һөйәркәңде шкафҡа йәшер» комедиялары, «Хыялый» лирик комедияһы (С.Әбүзәров), «Гипнотизер, или Детектор лжи» (В. Сигарев), «Хазина» драмаһы (С. Әбүзәров) тамамланмай ҡала.
Күңелдәрҙе мәңгелек һағыштарға һалып, йөрәктәрҙә уңалмаҫ яралар ҡалдырып, тамашасыны моңло тауышы менән әсир иткән йырсы, Мәжит Ғафури исемендәге Башҡорт дәүләт академия драма театрының талантлы актеры, режиссеры Арыҫлан Йәнбәков йөрәктәрҙә мәңге йәш һәм сағыу йондоҙ булып һаҡланыр.

 ","
	Шишәмбе, 31 январь 2017",Яңылыҡтар,Na
https://kulturarb.ru/ba/news/bөgөn-bashҡortostandyң-halyҡ-sәsәne-fәrrәh-dәүlәtshindyң-tyuyuyna-130-jyl, Бөгөн Башҡортостандың  халыҡ сәсәне Фәррәх  Дәүләтшиндың тыуыуына 130 йыл ,Na,"

Фәррәх Дәүләтша улы Дәүләтшин — Башҡортостандың  халыҡ сәсәне, «Почёт Билдәһе ордены кавалеры, СССР Яҙыусылар союзы ағзаһы.
Фәррәх Дәүләтшин 1887 йылдың 31 ғинуарында Өфө губернаһы Бөрө өйәҙе Уртай ауылында ярлы крәҫтиән ғаиләһендә тыуған. Сабый сағынан үкһеҙ етем ҡала, кулактарҙа бала ҡарап, көтөү көтөп тамағын туйҙыра. Үҫә төшкәс, Урал заводтарына эшкә сығып китә, төрлө завод-фабриктарҙа, урман хужалығыында бил бөгә. 1913—1916 йылдарҙа «Аҡшишмә» тип аталған ҡағыҙ фабрикаһында эшләгән саҡта бәлә-ҡазаға тарый: пар ҡаҙаны шартлау арҡаһында күҙҙәре зарарлана. Тома һуҡыр булып, эшкә яраҡһыҙ ҡалғас, тыуған ауылына ҡайта.
Тыумыштан үткер һүҙле һәм зирәк аҡыллы булған Фәррәх, зәғифлегенә ҡарамай, тора-бара йырҙар сығарыуға әүәҫләнеп китә, артабан инде, бәйеттәр әйтеп, үҙ төбәгендә халыҡ араһында йөрөй башлай, баҙарҙарҙа була, йыйындарҙа ҡатнаша. Йырҙарында һәм бәйеттәрендә ябай кешеләргә яҡын булған уй-тойғоларҙы сағылдырыуы, уларҙың азат тормошҡа ынтылыуын һәм башҡа көндәлек теләктәрен һүрәтләүе арҡаһында тиҙ арала халыҡ араһында популярлыҡ яулай.
Октябрь социалистик революцияһынан һуң ғына Фәррәх сәсән ауыҙ тултырып йырларға һәм ирекле ижад итергә мөмкинлек ала.
Башҡорт әҙәбиәтендә күрһәткән хеҙмәттәре өсөн Фәррәх Дәүләтшин республика яҙыусылары араһынан иң беренсе булып 1939 йылда «Почёт Билдәһе» ордены  һәм маҡтау грамоталары менән наградлана. 1944 йылда уға Сәйет Исмәғилев менән бергә «Башҡортостандың халыҡ сәсәне» тигән маҡтаулы исем бирелә.
 ","
	Шишәмбе, 31 январь 2017",Яңылыҡтар,Na
https://kulturarb.ru/ba/news/aty-baty-atty-һatty-jәki-әrme-mazharalary," «АТЫ-БАТЫ … АТТЫ ҺАТТЫ, йәки ӘРМЕ МАЖАРАЛАРЫ» ",Na,"

21 февраль Х. Әхмәтов исемендәге Башҡорт дәүләт филармонияһы Ватанды һаҡлаусылар көнөнә арналған музыкаль-юмористик тамаша тәҡдим итә.
Байрам көнөндә ҡәҙерле ир-егеттәребеҙгә нимә бүләк итергә, тигән һорау килеп тыуалыр, ғәҙәттәгесә. Моғайын филармония тәҡдим иткән ҡыҙыҡлы тамашаға билет иң ҙур бүләктәрҙең береһе булыр! Әлеге ваҡытта күңелле тамашаға ҡыҙыу әҙерлек бара ла инде.
 Ватанды һаҡлаусылар көнөнә арналған «Аты-баты…атты һатты, йәки әрме мажаралары» тип исемләнгән байрам тамашаһынан ситтә ҡалмағыҙ! Күңел асып, рәхәтләнеп көлөп, шатланып ҡайтырға теләһегеҙ-беҙгә юлланығыҙ. Ҡыҙыҡлы ла, ҡыҙғаныслы ла күренештәр, миниатюралар –бары тик һеҙҙең  өсөн! Тамаша дәртле бейеүҙәр менән үрелеп барасаҡ. 
Музыкаль-юмористик тамашала «ҠЫҘЫҠ менән МӘҘӘКТӘР» көлкө десанттары, моңло спецназ - Тимур РАМАҘАНОВ, Эльмир ӘБҮБӘКИРОВ, Рөстәм ШАҺЫБАЛОВ, Марсель ҠОТОЕВ, Айтуған ҒӘЙЗУЛЛИН, Искәндәр ҒӘЗИЗОВ, сик буйы ғәскәре музыканттары - Рушан БИКТИМЕРОВ, Таһир ШАҺИВӘЛИЕВ, Илшат ФӘТИХОВ, хәрби-диңгеҙ флоты бейеүселәре - Лилиә ХАЖИҒӘЛИЕВА, Регина БАРАКОВА, Зарина СОЛТАНГИЛДИНА, Анастасия СКАРЖЕНЮК ҡатнаша. Режиссер-ефрейтор – Илшат ҒӘЛИМЙӘНОВ.
 
 ","
	Шишәмбе, 31 январь 2017",Яңылыҡтар,Na
https://kulturarb.ru/ba/news/neftekama-sirattaғy-duҫlyҡ-moңo-bashҡort-һәm-tatar-jyrҙary-halyҡ-ara-festivalenә-әҙerlәnә, Нефтекама сираттағы “Дуҫлыҡ моңо” башҡорт һәм татар йырҙары Халыҡ - ара фестиваленә әҙерләнә ,Na,"

Башҡорт һәм татар йырҙарын башҡарыусыларҙың “Дуҫлыҡ моңо” халыҡ-ара конкурсына әҙерлек бара. Вокалсылар бәйгеһе апрель айында үтәсәк. Башҡорт һәм татар йырҙарын башҡарыусылар бәйгеһенең  абруйы йылдан-йыл арта. Конкурста ҡатнашырға теләк белдереүселәр араһында, Башҡортостандан тыш, күрше республикаларҙан һәм өлкәләрҙән һәүәҫкәр йырсылар булыуы ҡыуандыра. 
«Дуҫлыҡ моңо» конкурсы быйыл Нефтекама ҡала мәҙәниәт үҙәге һарайында үтәсәк.  Әлеге көндә конкурста ҡатнашырға теләк белдереүселәрҙән ғаризалар ҡабул ителә. 
Иҫегеҙгә төшөрәбеҙ, конкурста 16 йәштән 35 йәшкә тиклемге үҙешмәкәр башҡарыусылар һәм музыка училищеларының беренсе, икенсе курс студенттары ҡатнаша.
Нефтекама тамашасыларына ғына түгел, республикабыҙҙың төньяҡ-көнбайышындағы башҡа ҡала һәм райондарҙың барлыҡ йыр-моң һөйөүсе халҡы өсөн ысын сәнғәт байрамына әйләнгән тамашала билдәле сәхнә оҫталарының  сығыш яһауы көтөлә.
Гүзәл Багаева 
 ","
	Шишәмбе, 31 январь 2017",Яңылыҡтар,Na
https://kulturarb.ru/ba/news/өfөlә-rәsәjҙeң-altyn-ҡauryjy-marsel-sәlimov-tigәn-biobibliografik-baҫma-donya-kүrҙe, Өфөлә «Рәсәйҙең алтын ҡаурыйы: Марсель Сәлимов» тигән биобиблиографик баҫма донъя күрҙе ,Na,"

Өфөлә «Рәсәйҙең алтын ҡаурыйы: Марсель Сәлимов» тигән биобиблиографик баҫма донъя күрҙе. «Белая река» нәшриәтендә баҫылған йыйынтыҡ «Марсель Сәлимов. Журналист, шағир, яҙыусы-сатирик, йәмәғәт эшмәкәре» китабының дауамы булып тора.
Унда сатирик тураһында «Who is Who в России» энциклопедияһы (Швейцария, 2013) һәм В.А. Никеровтың «Кто есть кто: Всемирное издание» биографик белешмәһе  (Мәскәү, 2016) нигеҙендә төҙөлгән мәғлүмәттәр тупланған. Төп бүлек «Әҙәбиәт йылы һәм Марсель Сәлимдең ижади тормошонда тағы ла бер йыл» тип атала. Ваҡиғалар теҙмәһен, рәсми документтар, архив материалдары, Рәсәй һәм сит ил киң мәғлүмәт сараларында баҫылған мәҡәләләргә таянып, филология фәндәре кандидаты Лира Сәлимова төҙөгән.
Бүлеккә күҙ йүгертеп кенә сыҡҡанда ла яҙыусы-сатириктың әүҙем ижади тормош алып барыуын төҫмөрләргә була. Мәҫәлән, 2015 йылдың 25 майында, Варнала Халыҡ-ара славян шиғриәте фестивалендә уңышлы сығыш яһағандан һуң, ул Болгарияның баш ҡалаһы Софияла ижад кисәһен үткәрә, икенсе көндө иһә Мәскәүҙә Рәсәй художество академияһында сығыш яһай. 2016 йылдың 19 апрелендә, Мәскәүҙә «Библио-Глобус» сауҙа йортонда «Президент бесәйе» тигән китабының исем туйын уҙғарып, иртәнсәк Стәрлебаш районына юллана, унда үҙәк район китапханаһында юмор һәм сатира кисәһендә, урындағы әҙәбиәтселәр менән осрашыуҙа сығыш яһай.
Библиографик күрһәткес — яҙыусының 2015–2016 йылдарҙа баҫылып сыҡҡан әҫәрҙәре һәм китаптарының исемлеге айырым бүлектәрҙә бирелгән. Һуңғы ике йылда төрлө нәшриәттәрҙә Марсель Сәлимовтың башҡорт, рус һәм инглиз телдәрендә һигеҙ китабы донъя күргән. Шиғри, проза, публицистик әҫәрҙәре башҡорт, рус, татар, болгар, грек, итальян, украин, француз, швед, япон телдәрендә дөйөм йыйынтыҡтарҙа баҫылып сыҡҡан. Сатириктың үҙенең тәржемәләре башҡорт телендә Мәскәүҙә, Болгарияла һәм Канадала сыҡҡан йыйынтыҡтарҙа баҫылған.
«Әҙәбиәт» бүлегендә Марсель Сәлимовтың ижады һәм уның китаптарына рецензиялар тураһында мәҡәләләр исемлеге килтерелә. Китапты Андрей Бобров, Александр Воробьев, Василий Кузьмин, Ғәзим Талипов, Владимир Федоров, Илшат Шәймиев, Георгий Шишкин һәм Олег Яровиковтың фотоһүрәттәре биҙәй. Тышлығында – билдәле рәссам, Башҡортостандың һәм Рәсәйҙең Журналистар союзы һәм Рәссамдар союзы ағзаһы Александр Андреевтың «Парнастағы юморист» тип аталған дуҫтарса шаржы. Китаптың тиражы — 500 дана.
Тиҙҙән яңы баҫма республиканың ҡала һәм район китапханаларына барып етәсәк.
Сығанаҡ: http://www.bashinform.ru/bash/951904/

 ","
	Дүшәмбе, 30 январь 2017",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatry-stөrletamaҡҡa-jyjyna, Салауат башҡорт дәүләт драма театры гастролдәр менән Стәрлетамаҡҡа йыйына  ,Na,"

8-9 февралдә Салауат башҡорт дәүләт драма театры коллективы ике көнлөк гастролдәре менән Стәрлетамаҡ дәүләт театр-концерт берләшмәһенә юлланасаҡ.
Стәрлетамаҡ ташасыларына  И.Абдуллиндың  «Эх,Өфө ҡыҙҙары!»   музыкаль комедияһы, В.Шукшин «Шукшин» - хикәйәләрен тәҡдим итмәкселәр. Балалар өсөн урыҫ телендә  «Три поросенка»  әкиәтен күрһәтәсәктәр. Тамашалар киске сәғәт 7-лә башлана.
Киске спектәклдәр урыҫ теленә синхрон рәүештә тәржемә ителә. Һорауҙар буйынса театрҙың маркетинг бүлегенә  мөрәжәғәт итә алаһығыҙ.
 ","
	Дүшәмбе, 30 январь 2017",Яңылыҡтар,Na
https://kulturarb.ru/ba/news/bashҡortostandyң-100-shәhesen-asyҡlau-aҙaғyna-yaҡynlasha,  Башҡортостандың 100 шәхесен асыҡлау аҙағына яҡынлаша ,Na,"

Былтыр ноябрҙә старт алған телевизион проекттың маҡсаты - бер быуат эсендә республика үҫешенә тос өлөш индереүселәр араһынан иң-иңдәрҙе билдәләү.
Конкурс комиссияһы һайлап алған  200 кандидат араһынан 100 шәхес өсөн тауыш биреү, 24 декабрҙән  Башҡортостан юлдаш телеканалы сайтында иғлан ителгәйне. 
Күләмле проект киң яҡлы эшмәкәрлеге, ижады менән тарихта яҡты эҙ ҡалдырған, республиканы үҫтереүгә тос өлөш индергән арҙаҡлы шәхестәр өсөн тауыш биреүҙе маҡсат итеп ҡуя. 
Ул республиканың 100 йыллығына арнала һәм 2019 йылға тиклем бер нисә этапта ғәмәлгә ашырыла. Телевизоор ҡараусылар шәхестәрҙең исемдәрен беҙҙең сайтта урынлаштырлған анкетаға тултырҙы. Һуңынан ғалимдар, яҙыусылар,  сәнғәт эшмәкәрҙәре һәм спортсыларҙан төҙөлгән махсус комиссия 200 кандидатты һайлап алды. Уларҙың исемлеген Башҡортостан юлдаш каналының рәсми сайтында табырға мөмкин. Тауыш биреү 31-се ғинуарҙа тамамлана. Иң күп тауыш йыйған 100 шәхес тураһында фильмдар төшөрөү күҙаллана.  
Проект тураһында тулыраҡ мәғлүмәт БСТ телеканалы сайтында.
 ","
	Дүшәмбе, 30 январь 2017",Яңылыҡтар,Na
https://kulturarb.ru/ba/news/bashҡort-bajramdary-tarihy-һәm-bөgөngөһө-isemle-kitap-donya-kүrҙe, “Башҡорт байрамдары: тарихы һәм бөгөнгөһө” исемле китап донья күрҙе  ,Na,"

Күптән түгел  “Башҡорт байрамдары: тарихы һәм бөгөнгөһө” исемле китап баҫылып сыҡты. Баҫма  рус һәм башҡорт телдәрендә нәшер ителгән. Китапта халыҡ байрамдары  сценарийҙары, фотоһүрәттәр  урын алған. Халҡыбыҙҙың күркәм  байрамдары киң яҡтыртылған. “Шәжәрә”, ”Ҡарға бутҡаһы”, ”Наурыз”, ”Аулаҡ” кеүек халыҡ байрамдары менән танышырға мөмкин. 
 ","
	Дүшәмбе, 30 январь 2017",Яңылыҡтар,Na
https://kulturarb.ru/ba/news/bөgөn-bashҡortostan-dәүlәt-koncert-zaly-35-jyllyғyn-bildәlәne, Бөгөн “Башҡортостан” дәүләт концерт залы 35 йыллығын билдәләне ,Na,"

“Башҡортостан” дәүләт концерт залы-күптәргә  “Нефтяник” мәҙәниәт йорто булараҡ таныш. Ә бөгөн меңәрләгән тамашасыларҙы йыя алған, яңы таланттар асыуға булышлыҡ иткән мәҙәниәт усаҡтарының береһенә әүерелде. Ысынлап та, был мәҙәни усаҡ- илһам һәм ижад йорто.
“Башҡортостан” дәүләт концерт залында бер-бер артлы мәҙәни-музыкаль саралар уҙа тора, зал һәр ваҡыт халыҡ менән шығырым тулы. 
“Башҡортостан” дәүләт концерт залы бөгөнгө заман шарттарына тулыһынса яуап бирә. Тамаша залы рәттәр буйлап өҫтәмә үтеү юлдары менән амфитеатрҙы хәтерләтә. Түбә һәм стеналарҙың заманса йөҙлөгө акустикаһы яҡшыртылған. Симфоник һәм эстрада концерттар, төрлө шоу программалар уҙғарыу өсөн барлыҡ шарттар тыуҙырылған. Мәҙәни усаҡта эшләп килгән ижади коллективтарҙың эше һәр яҡтан маҡтауға лайыҡ.  Йәш быуынды сәнғәткә яҡынайтыу, улар тарафынан сәхнә серҙәренә төшөндөрөү маҡсатынан бик күп эштәр башҡарыла.
Әлеге көндә “Башҡортостан” дәүләт концерт залы симфоник, шулай уҡ эстрада концерттары, театр постановкалары һәм шоу-программалар уҙғарыу өсөн үҙенсәлекле концерт майҙансығы, тип билдәләне «Башҡортостан» дәүләт концерт залы директоры Алмас Сәйетов.          
Байрам концертында башҡорт һәм татар эстрадаһының билдәле сәхнә йондоҙҙары Айҙар Ғәлимов, Нәзифә Ҡадирова һәм Ғәли Алтынбаев, Дамира Сәйетова, Диана Ишниязова сығыш яһаны. РФ-ның атҡаҙанған артистары, юмор оҫталары  Валентина Коркина һәм Виктор Остроухов сығышы барыһының да күңеленә хуш килде. Шулай уҡ мәҙәниәт усағы эргәһендә әүҙем эшләп килгән театр коллективтары, бейеү ансамблдәренең сығыштары алҡыштарға күмелде. 
Гүзәл Багаева
 ","
	Йома, 27 январь 2017",Яңылыҡтар,Na
https://kulturarb.ru/ba/news/өfөlә-bashҡortostan-rustary-soborynda-rus-rәssamdary-kүrgәҙmәһe-bara, Өфөлә «Башҡортостан рустары соборында»   рус рәссамдары күргәҙмәһе бара ,Na,"

«Башҡортостан рустары соборында»  бөйөк рус рәссамдары Иван Шишкин менән Александр Брюлловтың картиналарының күргәҙмәһе эшләй. Күргәҙмәлә лә 30 -ға яҡын картина үҙ урынын алған. Картиналарҙың күсермәһе лазер ярҙамында эшләнгән. Ойоштороусылар әйтеүенсә, был алым авторҙар эшенең  бәләкәй генә детален дә  күрһәтә ала.
 Өфөлә йәшәүселәр февраль аҙаҡтарына тиклем бөйөк картиналар менән һоҡлана ала.

 ","
	Йома, 27 январь 2017",Яңылыҡтар,Na
https://kulturarb.ru/ba/news/tanylғan-teatr-belgese-aleksej-bartoshevich-өfөlә-bulyp-kitte,  Танылған театр белгесе Алексей Бартошевич Өфөлә булып китте ,Na,"

Алдан хәбәр итеүебеҙсә, танылған театр белгесе Алексей Бартошевич Өфөгә килде. Уның Өфөгә килеүе Башҡортостан театр сәнғәте өсөн әһәмиәтле ваҡиға булып тора.
Алексей Вадимович Бартошевич - Рәсәйҙең күренекле театр белгесе, театр тарихсыһы, Уильям Шекспир ижады буйынса белгес. Мәшһүр актёр В.И.Качаловтың ейәне, Мәскәү художество театры Мәктәп - студияһында спектакль ҡуйылышы факультетына нигеҙ һалыусы В.В.Шверубовичтың улы. Алексей Вадимович Рәсәй театр сәнғәте академияһының (РАТИ ) сит ил театры тарихы кафедраһы мөдире, сәнғәт фәндәре докторы, профессор, Рәсәйҙең атҡаҙанған фән эшмәкәре күп һанлы премиялар лауреаты. 
А.В. Бартошевич М. Ғафури исемендәге Башҡорт дәүләт драма театрының «Йософ һәм Зөләйха» музыкаль легендаһын (Ҡ.Ғәли, Ю.Сафиуллин), «Антигона» (Ж.Ануй) драмаһын ҡараны,  З.Исмәғилев ис. Өфө дәүләт сәнғәт институты студенттары һәм педагогтары менән осрашты.   М. Ғафури исемендәге  Башҡорт дәүләт драма театрының Бәләкәй залында Башҡортостандың халыҡ артисы Алмас Әмиров башҡарыуында А.Кивиряхктың «Әлифбанан бер себеш» монодрамаһы ҡуйылды. Спектаклдәр ҡарауҙан һуң  фекер алышыу, театр артистары менән осрашыу үтте.

 ","
	Йома, 27 январь 2017",Яңылыҡтар,Na
https://kulturarb.ru/ba/news/bөgөn-tamara-iskәndәriәneң-kamennaya-reka-kitabynyң-prezentaciyaһy-үtәsәk,  Бөгөн Тамара Искәндәриәнең  “Каменная река” китабының презентацияһы үтәсәк ,Na,"

Бөгөн Әхмәтзәки Вәлиди исемендәге Милли китапханала 15.00 сәғәттә (Ленин урамы, 4) адресы буйынса башҡорт ҡатын-ҡыҙҙар поэзияһында тәржемә проблемалары исемле  семинар ойоштороласаҡ. 
Күренекле башҡорт шағирәләре менән бер рәттән тәржемәселәрҙең дә ҡатнашыуы көтөлә. Шулай уҡ билдәле шағирә, журналист, Башҡортостан Республикаһының атҡаҙанған матбуғат һәм киң мәғлүмәт хеҙмәткәре, «Аҡбуҙат» балалар журналының баш мөхәррире Тамара Искәндәриәнең “Каменная река” китабының исем туйын үткәреү ҡаралған. 
Тамара Ишбулды ҡыҙы Ишембай районы Ҡыяуыҡауылында тыуған. Йәнырыҫ урта мәктәбен тамамлағас, Ишембай трикотаж фабрикаһында тегенсе булып эшләй, Башҡорт дәүләт университетының филология факультетында юғары белем ала.
1981 йылдан алып хәҙергәсә, бына утыҙ йылдан ашыу инде, Тамара Искәндәриә республика матбуғатында һәм киң мәғлүмәт сараларында эшләй. «Йәншишмә», «Йәшлек», «Башҡортостан» гәзиттәре,  Башҡортостан радиоһы һәм телевидениеһы, «Ватандаш», «Башҡортостан ҡыҙы» журналдары аша халыҡҡа еткергән һүҙе һәр саҡ тос, төплө, аҡыллы, йылы, ихлас булыуы менән иғтибарҙы йәлеп итә.
Шиғриәткә уҙған быуаттың 70-се йылдары аҙағында килә. Студент сағында университеттың «Шоңҡар» әҙәби-ижад түңәрәгендә әүҙем шөғөлләнә. Уның шиғри ҡулъяҙмаларына билдәле ғалим-тәнҡитсе Ким Әхмәтйәнов юғары баһа бирә. «Тояҡтар йыры», «Ер менән Күк араһында» исемле шиғыр китаптары Башҡортостан китап нәшриәтендә баҫылһа, «Ете даръям», «Көн менән Төн сиге», «Моң-тәлгәш» һәм «Шашкалар илендә» тигән йыйынтыҡтары Зәйнәб Биишева исемендәге «Китап» нәшриәтендә донъя күрә. Шағирҙың әҫәрҙәре шулай уҡ республика гәзит һәм журналдары аша уҡыусыларға даими тәҡдим ителә.
“Дуҫлыҡ бүлешкәндән генә арта”, - тигән халҡыбыҙҙың бөйөк шағиры М.Кәрим. Илһам да бүлешкәндән ишәйә. Шиғри йәнле кешеләребеҙ күберәк булған һайын, донъябыҙ йәмлерәк, йәшәйешебеҙ ҙә ғәмлерәк була бара. Күңелдәрҙә илһам уятыусы ижад әһелдәре менән осрашыуға рәхим итегеҙ!
Гүзәл Багаева
 ","
	Йома, 27 январь 2017",Яңылыҡтар,Na
https://kulturarb.ru/ba/news/bөgөn-kүrenekle-dramaturg-arҙaҡly-aktyor-rf-һәm-br-atҡaҙanғan-artisy-ilshat-jomaғolovҡa-85-jәsh-tulғan-bulyr-ine," Бөгөн күренекле драматург, арҙаҡлы актёр Илшат Йомағоловҡа 85 йәш тулған булыр ине ",Na,"

Бар булмышын театр донъяһына бағышлаған шәхестәр мәҙәниәтебеҙ тарихында бихисап. Күңелен, рухи донъяһын сәхнә тормошона арнап, сәнғәт күгендә сағыу юл һыҙа ундайҙар. Шундайҙарҙың береһе — драматург һәм актер Илшат Йомағолов. Үткер ҡәләме аша ла, башҡарған ролдәре менән дә башҡорт драматургияһын һәм театр сәнғәтен үҫтереүгә тос өлөш индерҙе ул. Илшат Йомағолов Көйөргәҙе районының Тимербай ауылында донъяға килә. Башҡорт дәүләт художество-театр училищеһын тамамлап, Мәжит Ғафури исемендәге Башҡорт дәүләт академия драма театры сәхнәһендә хеҙмәт юлын башлай. Тәүге көндәрҙән үҙен талантлы актер итеп таныта, уға төп ролдәрҙе ышанып тапшыралар. Театрҙа ике-өс йыл уңышлы ғына эшләгәс, белемен камиллаштырыу маҡсатында Мәскәүҙәге дәүләт театр сәнғәте институтына уҡырға инә. Артабан туған театрына ҡайтып, яңы һулыш, көс-дәрт менән йәнә сәхнә тормошона сума.  Күп кенә спектаклдәрҙә төп ролдәр башҡарғас, үҙе лә пьеса яҙып ҡарарға уйлай. Шуның менән бер рәттән, үҙенең тыуған яғы — Көйөргәҙелә ишетеп белгән төрлө тарихи ваҡиғалар был маҡсатына дәрт-дарман өҫтәй. Шулай итеп, Илшат Хәлил улы 1968 йылда сәнғәт донъяһына “Нәркәс” трагедияһын тәҡдим итә. Халыҡ премьераны оҡшата һәм ул тиҙ арала билдәлелек яулай: төрлө фестивалдәрҙә, смотрҙарҙа приздар, маҡтаулы исемдәр ала. Хәҙер ул инде 40 йылдан ашыу сәхнәләрҙән төшмәй, урыҫ һәм башҡа телдәргә тәржемә ителгән. “СССР халыҡтары драматургияһы” фестивалендә I дәрәжә дипломға лайыҡ була. М. Ғафури исемендәге Башҡорт дәүләт академия драма театрында ла ул 10 йылдан ашыу бара, ошо арала 100-сө тапҡыр ҡуйыласаҡ. “Семәрле тәхет” трагедияһы, “Юғалтыуҙар аша”, “Торналар ҡайта”, “Буш сәңгелдәк” драмалары ла тәрбиәүи көсө менән иғтибарға лайыҡ. Геройҙарының телмәре халыҡ мәҡәлдәренә, тапҡыр һүҙҙәргә, әйтемдәргә ифрат бай. Илшат Йомағолов йәш быуын менән дә эшләргә яратты: Өфө сәнғәт институтының театр факультетында уҡытты.  Стәрлетамаҡ яҙыусылар ойошмаһын да етәкләне Илшат Йомағолов. Стәрлетамаҡ дәүләт драма театрын ойоштороуҙа ла уның роле баһалап бөткөһөҙ.
 Сығанаҡ: http://bashgazet.ru/kultura-i-literatura/2332-teatry-ul-mzhizg-tilne.html

 ","
	Кесе йома, 26 январь 2017",Яңылыҡтар,Na
https://kulturarb.ru/ba/news/el-tyuҙyrғan-moң-isemle-ҡuraj-bajramyna-rәhim-itegeҙ, “ЕЛ ТЫУҘЫРҒАН МОҢ…” исемле ҡурай байрамына рәхим итегеҙ ,Na,"

2 февраль көнө 19.00 сәғәттә Х. Әхмәтов исемендәге Башҡорт дәүләт филармонияһында  «ЕЛ ТЫУҘЫРҒАН МОҢ…» тип исемләнгән ҡурай байрамы ойошторола.
 Халыҡ көйҙәре менән бер рәттән, Нур Дауытов, Анатолий Кукубаев, Илдар Хисәметдинов, Урал Иҙелбаев, Шәүрә Сәғитова кеүек композиторҙарҙың әҫәрҙәре яңғыраясаҡ. Тамашала Рәсәйҙең атҡаҙанған, Башҡортостандың халыҡ артисы Азат АЙЫТҠОЛОВ (ҡурай), Башҡортостандың халыҡ артистары Римма АМАНГИЛДИНА (йыр) һәм Халыҡ-ара, республика конкурстары лауреаты Марсель ҠОТОЕВ (йыр), Халыҡ-ара һәм Бөтә Рәсәй конкурстары лауреаттары Аяз НУХОВ (ҡыл-ҡубыҙ) һәм Артур ҒАЙСАРОВ (ҡурай), «АРҒЫМАҠ» этно-рок төркөмө (етәксеһе – Ринат РАМАҘАНОВ) ҡатнаша.
Башҡортостан Республикаһының Халыҡ ҡоралдары милли оркестры 2001 йылда ойошторола. Милли оркестрға нигеҙ һалыусы - Рәсәйҙең атҡаҙанған артисы, Башҡортостандың халыҡ артисы Рәмил Ғәйзуллин. Был оркестрға музыка донъяһында тиң булырлыҡ оркестрҙар юҡ. Рәсәйҙең халыҡ артисы Николай Калинин коллективты «донъялағы берҙән-бер оркестр» тип атай. Уның үҙенсәлекле яңғырашы береһен дә битараф ҡалдырмай: симфоник оркестр инструменттары, боронғо башҡорт һәм рус халыҡ уйын ҡоралдары оркестры тембрҙары бергә ҡушылған. Бөгөн ижади коллектив менән Бөтә Рәсәй һәм республика конкурстары лауреаты Линар Дәүләтбаев етәкселек итә.
Проект авторы – Башҡортостандың халыҡ артисы Айҙар Зөбәйҙуллин, сценарий авторы – Башҡортостандың атҡаҙанған артисы Сәйҙә Ильясова.

 ","
	Кесе йома, 26 январь 2017",Яңылыҡтар,Na
https://kulturarb.ru/ba/news/hәjbulla-rajonynyң-ғәliәhmәt-auylynda-mәҙәniәt-jorto-yaңyrtyldy-2, Хәйбулла районының Ғәлиәхмәт ауылында мәҙәниәт йорто яңыртылды ,Na,"

Хәйбулла районының Ғәлиәхмәт ауылындағы клуб капиталь ремонттан һуң үҙ эшен башланы. Төҙөкләндереү эштәре «Урындағы башланғыстарҙы яҡлау» программаһы һәм «Берҙәм Рәсәй» партияһының «Реаль эштәр» проекты ярҙамында башҡарыла.  Реконструкциянан һуң сафҡа индерелгән объектта беҙҙең хәбәрселәр ҙә булып ҡайтты.
Йырсы, һәүәҫкәр композитор Мәмдүҙә Илбәкова Хәйбулла районы Ғәлиәхмәт ауылы мәҙәниәт йортонда капиталь ремонт үтеүенә һөйөнә. Яңыртылған сәхнәлә ул ауылдаштарына яңы ғына ижад иткән «Тыуған яғым» йырын бүләк итте.  Ауыл халҡы әйтеүенсә, капиталь ремонтҡа тиклем клуб емерек хәлдә була. Бинаның тәҙрә рамдары серей, түбәһенән һыу үтеп йонсота. Хәҙер мәҙәниәт йортон танырлыҡ та түгел.  Етешһеҙлектәр бөтөрөлгән. Яңы аппаратура, йыһаздар һатып алынған.  Үҙешмәкәр артистар сәхнәлә осоп тигәндәй бейене лә, йырланы ла. Халыҡ уларҙы көслө алҡыштарға күмде. Ауылдаштарының шатлығын  Дәүләт Йыйылышы - Ҡоролтай рәйесе урынбаҫары Йомабикә Ильясова ла уртаҡлашты.  Төҙөкләндереү эштәренә республика хөкүмәте һәм район хакимиәтенән ҙур сығымдар йүнәлтелгән. Бинаның ҡыйығы яңыртылған, эске һәм тышҡы яҡтан биҙәкләү эштәре башҡарылған.  Мәҙәниәт йорто янында балалар өсөн уйын майҙансығы, хоккей коробкаһы ла төҙөлә. Киләсәктә район хакимиәте етәкселеге ауылға йәштәрҙе ылыҡтырыу маҡсатында клубты бильярд, өҫтәл теннисы менән йыһазландырырға ла ниәтләй.
Сығанаҡ:  http://tv-rb.ru/bash/novosti
 ","
	Кесе йома, 26 январь 2017",Яңылыҡтар,Na
https://kulturarb.ru/ba/news/legendar-kombrig-azatlyҡ-өsөn-kөrәshkәn-halyҡ-uly-musa-mortazinғa-baғyshlap-bejeү-һalyna," Легендар комбриг, азатлыҡ өсөн көрәшкән халыҡ улы  Муса Мортазинға бағышлап бейеү һалына ",Na,"

Фәйзи Ғәскәров исемендәге академия халыҡ бейеүҙәр ансамбле яңы бейеү өҫтөндә эш алып бара. Коллективтың матбуғат хеҙмәте хәбәр итеүенсә, Октябрь революцияһының 100 йыллығына бағышлап ҡуйыласаҡ бейеү - “Комбриг Мортазин” тип атала. Бейеү ҡуйыусы -  Башҡортостан Республикаһының атҡаҙанған мәҙәниәт хеҙмәткәре , Ш. Бабич исемендәге дәүләт премияһы лауреаты, билдәле бейеүсе Рәис Низаметдинов.
  Муса Мортазин – башҡорт халҡына автономия алып биреүгә күп көс һалған дәүләт эшмәкәре. Башҡорт халҡының бөйөк улы, Граждандар һуғышы ҡаһарманы, полководец  Муса Лотфулла улы Мортазинға бағышланып ижад ителгән был бейеү тиҙҙән тамашасы хөкөмөнә сығарыласаҡ һәм репертуарҙағы башҡа бейеүҙәрҙән ҡырҡа айырылып торасаҡ.
Әлеге ваҡытта бейеү өҫтөндә ҡыҙыу эш алып барыла, рәссамдар, музей хеҙмәткәрҙәре, костюмерҙар ҡуйылыш эшенә йәлеп ителгән.
Башҡорт халҡының милли батыры, дәүләт эшмәкәре Муса Лотфулла улы Мортазин Учалы районы Көсөк ауылында күп балалы ярлы крәҫтиән ғаиләһендә тыуған. Башланғыс белемде, ярлылыҡтан уҡыу өсөн түләй алмау сәбәпле, бик ҙур ҡыйынлыҡтар менән Байрамғол мәҙрәсәһендә ала.
Муса Мортазин  кесе йәшенән үк  тышҡы ҡиәфәте менән башҡа тиңдәштәренән ҡырҡа айырылып торған. Алпамышалай буй-һын, көрәшселәргә генә хас булған киң күкрәк, мускуллы беләктәр; етеҙ, ышаныслы ҡыйыу хәрәкәт һәм ғәйрәтле ҡара-һоронҡо йөҙө, киң маңлайы, аҡыллы ҡоңғорт күҙҙәре, ҡуйы ҡара шырт мыйыҡтары тәү күргән бөтә кешене лә үҙенә тиҙ йәлеп иткән.
Мыҡты кәүҙәле, сысҡан һыртлы Ирәмәл исемле ярһыу, ҡара аты яу ҡырында Муса Мортазиндың иң ышаныслы хәрби яуҙашы, ярҙамсыһы булған.
 Гүзәл Багаева
 ","
	Шаршамбы, 25 январь 2017",Яңылыҡтар,Na
https://kulturarb.ru/ba/news/zәki-mәhmүtov-bashҡaryuyndaғy-jyrҙar-bөgөn-dә-halyҡ-kүңelendә, Зәки Мәхмүтов башҡарыуындағы йырҙар бөгөн дә халыҡ күңелендә ,Na,"

Бөгөн Рәсәйҙең атҡаҙанған, Башҡортостандың халыҡ артисы Зәки Мәхмүтовтың тыуыуына 83 йыл. Зәки Ғиззәт улы Мәхмүтов 1934 йылдың 25 ғинуарында Ғафури районының  Үтәк ауылында тыуған. 1954 йылдан алып Башҡорт опера һәм балет театры хорында йырлай.  Аҙаҡ Өфө сәнғәт училищеһының вокал бүлегенә уҡырға инә. 1960 йылда уҡыу йортон тамамлалағас, 1963 йылдан алып Башҡорт опера һәм балет театрында солист була. 1958—1963 йылдарҙа һәм 1976 йылдан Хөсәйен Әхмәтов исемендәге Башҡорт дәүләт филармонияһында эшләй. 1970 йылда Гнесиндар исемендәге Музыкаль-педагогик институтын уңышлы тамамлай.
1998—2007 йылдарҙа Заһир Исмәғилев исемендәге Өфө дәүләт сәнғәт институтында уҡыта.
Йырсы  «Аслаев», «Азамат», «Аҡһаҡ ҡола», «Ғайса ахун», «Ҡаһым түрә», «Ҡуңыр буға», «Мәҙинәкәй», Сәлимәкәй"", «Уйыл»  башҡорт халыҡ йырҙарын бигерәк тә яратып башҡара.
Хөсәйен Әхмәтов, Заһир Исмәғилев, Рафиҡ Сәлмәнов, Рим Хәсәнов һәм башҡа композиторҙарҙың күп кенә йырҙарын һәм романстарын тәүге башҡарыусыһы ла Зәки Мәхмүтов.
Киң диапозондағы көслө, моңло тауышы опера һәм балет театры сәхнәһенән бик тә үҙенсәлекле яңғырай.
Ҡолой Балтасов, Сураман, Юлай Аҙналин («Салауат Юлаев»), Ямай («Ағиҙел тулкындары»), Мулла («Ҡоҙаса»), Аяҙгөл («Шәүрә»; барыһы ла — З. Исмәғилев), Ныязғол («Дауыл»), Скула (А. П. Бородиндың ""Кенәз Игорь""ы), Малюта Скуратов (И. А. Римский-Корсаковтың ""Царская невеста ""һында) һәм башҡа геройҙарҙың сағыу образдарын тыуҙыра.
Зәки Мәхмүтов башҡарыуындағы ""Уйыл"", ""Абдрахман"", ""Сәлимәкәй"" башҡорт халыҡ йырҙары әле лә  халыҡ күңелендә.  Ҡабатланмаҫ, үҙенә генә хас башҡарыу оҫталығына эйә, сихри тауышлы мәшһүр йырсы Зәки Мәхмүтов  сәнғәтебеҙҙә юйылмаҫ эҙ ҡалдырҙы. Уның йырҙары бөгөн дә халыҡ күңелендә йәшәй.
Гүзәл Багаева
 ","
	Шаршамбы, 25 январь 2017",Яңылыҡтар,Na
https://kulturarb.ru/ba/news/ruslan-yultaevtyң-өs-hat-filmy-vatandy-һaҡlausylar-halyҡ-ara-festivaleneң-finalynda, Руслан Юлтаевтың “Өс  хат” фильмы “Ватанды һаҡлаусылар”  Халыҡ-ара фестиваленең финалында ,Na,"

Башҡорт режиссеры Руслан Юлтаевтың “Өс  хат” фильмы халыҡ-ара фестивалдәрҙә ҡатнашыуы тураһында хәбәр иткәйнек инде.
“Башҡортостан” киностудияһында төшөрөлгән был фильм “Ватанды һаҡлаусылар” халыҡ-ара фестиваленең  финалына сыҡҡан. Ҡазан ҡалаһында үтәсәк паириотик фестиваль 20-21 февралгә тәғәйенләнгән. Илһөйәрлек рухында ижад ителгән кинофильмдар үҙ ара көс һынашасаҡ.
Руслан Юлтаевтың «Өс хат» фильмында Бөйөк Ватан һуғышы осорондағы 1942 йылдың ҡышы һүрәтләнә. Ҡыҙыу һуғыш яланында илдең яҙмышы хәл ителһә, тыныс башҡорт ауылында әле донъяға тыумаған сабый ғүмере ҡыл өҫтөндә була.
Бер өй эсендә өс ҡатын, донъяға өс ҡарашлы кеше йәшәй. Актрисалар Зиләрә Юлтаева, Физәлиә Рәхимова, Вәкилә Ҡалмантаева  ролдәрҙе оҫта башҡарып, шул осор ҡатындарын сағылдыралар.
 Өлкән быуын кешеһе булған өләсәйҙәре бар ваҡытын намаҙ уҡып, зекер әйтеп үткәрә. Уның ҡыҙы, урта быуын вәкиле Fәйшә донъя көтә, әсә менән ҡыҙы араһында өҙгөләнһә, йәш ҡыҙ Хазина бер кемгә лә иғтибар итмәй, һөйгән йәре Мәғәфүрҙән хаттар ғына көтә.
 Өскөл хаттың оҙаҡ килмәүенә аптыраған ҡыҙ үҙен дә, балаһын да бер кемгә лә кәрәкмәгән кеүек тоя һәм нисек тә булһа сабыйынан ҡотолорға уйлай. Тик был аҙымдан уны ауылдың хат ташыусыһы ҡотҡара. Һөйгән йәренән ике хат алыуына Хазина ҡыуанып бөтә алмай, тик ул өсөнсөһө лә булыуы тураһында белмәй. Уныһы инде Мәғәфүре һуғыш яланында батырҙарса һәләк булыуы хаҡында ҡара ҡағыҙ була.
Фильм Ишембай һәм Ғафури райондарында, Арлар һәм Мәндем ауылдарында төшөрөлә. Төп ролдәрҙе Зиләрә Юлтаева, Физәлиә Рәхимова, Вәкилә Ҡалмантаева һәм Фәрзәнә Ғөбәйҙуллина уйнай.
Кинофильм авторҙары: режиссёр Руслан Юлтаев, сценарист Дамир Йосопов, оператор Рафаэль Сарваев, композитор Илшат Яхин, продюсер Азамат Хужәхмәтов.
Фестивалдә шулай уҡ  Ҡаҙағстан, Белоруссия, Украина, Иран, Сербия режиссерҙары үҙ  эштәрен тәҡдим иткән.  Башҡорт режиссеры Руслан Юлтаевтың «Өс хат» фильмы юғары баһа алырына бер шик тә юҡ, фильмдың еңеү менән ҡайтыуына ҙур өмөт бағлайыҡ.
Гүзәл Багаева
 ","
	Шаршамбы, 25 январь 2017",Яңылыҡтар,Na
https://kulturarb.ru/ba/news/әҙәbi-kesaҙna-duҫtaryn-jyya,    “Әҙәби кесаҙна” дуҫтарын йыя!  ,Na,"

Иртәгә, йәғни 26 ғинуар көнө, 16:00 сәғәттә Башҡортостан Яҙыусылар союзының Тамашалар залында шағирә Тамара Ғәниева менән осрашыу ойошторола.
 Башҡортостандың атҡаҙанған мәҙәниәт хеҙмәткәре, Халыҡ-ара, Бөтә Рәсәй, Рәми Ғарипов һәм Фатих Кәрим исемдәрендәге премиялар лауреаты Тамара Ғәниева әҙәбиәткә XX быуаттың 80-се йылдарында килә. Уның беренсе китабы «Осрашырбыҙ әле» 1980 йылда донъя күрә. Төрлө жанрҙарҙа бик әүҙем ижад итә. Бер үк ваҡытта республика баҫмаларында көнүҙәк темаларға арналған публицистик мәҡәләләр менән дә даими һәм әүҙем сығыш яһай.
2015 йылдың сентябрендә әҙибәнең «Ғүмер кисеүҙәре» тип аталған яңы шиғри йыйынтығы донъя күрҙе. Унда шағирҙың һуңғы йылдарҙа яҙылған әҫәрҙәре урын алған.. Тағы ла яңы шиғырҙарҙы яратҡан әҙибәбеҙ Тамара Ғәниеваның үҙе менән осрашыуҙа ишетергә, уҡырға мөмкинлек буласаҡ.
 Әҙәбиәт һөйөүселәрҙе шағирә Тамара Ғәниева менән осрашыуға саҡырабыҙ!
 ","
	Шаршамбы, 25 январь 2017",Яңылыҡтар,Na
https://kulturarb.ru/ba/news/florid-bүlәkovtyң-iseme-mәңgelәshterә, Флорид Бүләковтың исеме мәңгеләштерелә ,Na,"

 Флорид Миңнулла улы Бүләков — билдәле башҡорт драматургы, Башҡортостандың халыҡ яҙыусыһы, халҡыбыҙҙың  күренекле шәхестәренең береһе. Рәсәй Федерацияһының әҙәбиәт һәм сәнғәт өлкәһендәге Дәүләт премияһы, Башҡортостан Республикаһының Салауат Юлаев исемендәге дәүләт премиялары лауреаты, Башҡортостан Республикаһының атҡаҙанған сәнғәт эшмәкәре.
Флорид Бүләков  1948 йылдың 23 февралендә  Мишкә районының  Оло Шаҙы ауылында тыуған. Билдәле шәхестәр исемлеген мәңгеләштереү маҡсатында Мишкә районының үҙәгендәге 1-се лицейға уның исеме бирелде. Ошо көндәрҙә уҡыу йортона мәрмәр таҡтаташ ҡуйыласаҡ.  Билдәле башҡорт драматургы, Башҡортостандың халыҡ яҙыусыһы ошо мәктәптә белем алған.
 Бүләков Флорид Миңнулла улы урта мәктәпте тамамлағандан һуң Совет армияһы сафтарында хеҙмәт итә. 1969—1973 йылдарҙа Мишкә район мәҙәниәт һарайында «Эрвел» бейеү ансамблен ойоштора һәм уның музыкаль етәксеһе булып эшләй.  Шул уҡ ваҡытта Бөрө дәүләт педагогия институтынанда ситтән тороп белем ала. Институтты тамамлағандан һуң буласаҡ драматург «Дружба» Мишкә район гәзитендә һәм «Ленинец», «Советская Башкирия» гәзиттәрендә эшләй.
2015 йылда, 65 йәшендә вафат булып ҡала. Ул 20-нән ашыу пьеса авторы, әҫәрҙәре театр сәхнәләренән төшмәй. Флорид Бүләков әҙәбиәткә XX быуаттың 80-се йылдар аҙағында килә. Тәүге драма әҫәрҙәре «Һөйәһеңме-һөймәйһеңме?», «Ҡанатланып ос, һин Толпарым!», «Талаҡ-талаҡ», «Әбейҙәргә ни етмәй?», «Бибинур, ах, Бибинур!», «Шайморатов-генерал», «Ҡатын-ҡыҙҙың ҡырҡ сыраһы», «Эх, күгәрсенкәйҙәрем!..», «Һөйөү сәғәте һуҡҡанда», «Таштуғай», «Камикадзе», «Онотолған доға», «Мөхәббәт ҡарағы»  халыҡтың яратҡан спектаклдәренә әүерелде.
Әҙиптең пьесалары Рәсәйҙең, Украинаның, Ҡаҙағстандың, Белоруссияның, Монголияның, Төркмәнстандың һәм Литваның 150-нән ашыу театрында, шулай уҡ алыҫ сит илдәрҙә лә барғаны билдәле.
 Гүзәл Багаева
 ","
	Шаршамбы, 25 январь 2017",Яңылыҡтар,Na
https://kulturarb.ru/ba/news/kerәshen-һyuyҡtary-2017-festivale-eңeүselәre-asyҡlandy, «Керәшен һыуыҡтары-2017» фестивале еңеүселәре асыҡланды ,Na,"

Бөрөлә «Керәшен һыуыҡтары» асыҡ республика эстрада йыры һәм бейеү фестиваль-конкурсы тамамланды. Йолаға әүерелгән сара 23-сө тапҡыр уҙғарылды. Конкурсты ябып гала-концертта еңеүселәрҙең исемдәре асыҡланды.
Фестивалдең гран-приһын Мәскәүҙән 20 йәшлек Екатерина Таран, Өфөнән «Инкес» төркөмө һәм Бөрөнән «Йәйғор» бейеү коллективы яуланы. Еңеүселәр дипломдар, иҫтәлекле һындар һәм аҡсалата бүләктәр менән бүләкләнде. «Эстрада йыры» номинацияһында гран-при яулаусы «Мәғариф» өҫтөнлөклө милли проект сиктәрендә РФ Президенты премияһын алыуға дәғүә итеүсе сифатында күрһәтелә.
Быйыл конкурста Башҡортостандың ҡала-райондарынан, Мәскәү, Санкт-Петербург, Когалым һәм Киев ҡалаларынан 88 башҡарыусы һәм коллектив ҡатнаша. Ағымдағы йылда тәүге тапҡыр конкурс географияһы республиканан ситкә сығып бүләк фонды ярайһы уҡ арттырыла: Гран-при – 30 мең, беренсе урын – 15 мең, икенсе – 10 мең һәм өсөнсө урын – 5 мең һум. Бүләк фондын арттырыу маҡсатында ойоштороусыларға саҡырылған «йондоҙҙан» баш тартырға тура килә. Ҡатнашыусылар эстрада музыкаһы, эстрада йыры, рэп-башҡарыусылар, музыка төркөмдәре, эстрада бейеүе номинацияларында ярыша.
Ҡатнашыусыларҙың сығышын билдәле Рәсәй йырсыһы, Башҡорт дәүләт опера һәм балет театры солисы, Башҡортостандың халыҡ, Рәсәйҙең атҡаҙанған артисы Геннадий Родионов, Стәрлетамаҡ ҡалаһының Балалар сәнғәт мәктәбенең хореография бүлеге мөдире, «Ҡояшҡай» халыҡ бейеүҙәре ансамбле, Рәсәйҙең атҡаҙанған халыҡ ижады коллективы баш балетмейстеры, Башҡортостандың атҡаҙанған мәҙәниәт хеҙмәткәре Роберт Ишмаков, композитор, М.Ғафури исемендәге Башҡорт дәүләт академия драма театрының музыкаль бүлек мөдире, Ш.Бабич исемендәге Дәүләт йәштәр премияһы лауреаты, Башҡортостан Республикаһының атҡаҙанған сәнғәт эшмәкәре Урал Иҙелбаев составындағы жюри баһалай.
Сығанаҡ: http://www.bashinform.ru/b
 ","
	Шишәмбе, 24 январь 2017",Яңылыҡтар,Na
https://kulturarb.ru/ba/news/rәmi-ғaripovҡa-85-tulyu-ajҡanly-asyҡ-videokonkurs-iғlan-itelde, Рәми Ғариповтың тыуыуына 85 йыл  тулыу айҡанлы асыҡ видеоконкурс иғлан ителде ,Na,"

Башҡортостан йәмәғәтселеге бөйөк шағирыбыҙ Рәми Ғариповтың тыуған көнөн билдәләргә йыйына. Халыҡ шағирының тыуыуына 12 февралдә 85 йыл тула. Ошо уңайҙан уҡыусылар араһында видеоконкурс иғлан ителгән. Ҡатнашыусылар Рәми әҫәрҙәрен дә, үҙ авторлығындағы шиғырҙарҙы ла уҡый ала. Сараны ойоштороусылар-Бөтә Донъя башҡорттары ҡоролтайы, Башҡортостан Яҙыусылар союзы, «Салауат Юлаев вариҫтары» төбәк йәмәғәт ойошмаһы, Рәми Ғарипов исемендәге 1-се башҡорт республика гимназия-интернаты.
Р. Ғарипов талантлы шағир ғына түгел, тәржемәсе, шағир-публицист, эпистоляр жанр оҫтаһы ла булған. Белеүебеҙсә, Р. Ғариповтың тормошо, ижады йәштәргә лә, урта һәм өлкән быуын кешеләренә лә берҙәй яҡын, сөнки уның бөтә әҫәрҙәренән ихласлыҡ, халыҡсанлыҡ һәм ғәҙеллек бөркөлөп тора. Беҙҙең өсөн Рәми образы Башҡортостанға, халҡына арымай-талмай хеҙмәт итеүҙең аҫыл өлгөһө. Ул тормошта ла, ижадта ла янып йәшәгән һәм эшләгән шәхес. Ниндәй генә ауырлыҡтар торһа ла, үҙендә йәшәүгә һәм ижадҡа көс таба алған ул.
Рәми Ғарипов ижады буйынса конкурсты ойоштороусылар социаль селтәрҙәрҙе лә файҙалана. Конкурс талаптары һәм шарттары менән Бәйләнештәге ""Рәми Ғариповҡа – 85"" төркөмөндә танышырға мөмкин:  https://m.vk.com/event137901302

 ","
	Шишәмбе, 24 январь 2017",Яңылыҡтар,Na
https://kulturarb.ru/ba/news/mәktәp-uҡyusylary-rәsәj-kinoһy-tarihyn-өjrәnәsәk, Мәктәп уҡыусылары Рәсәй киноһы тарихын өйрәнәсәк ,Na,"

Мәктәп программаһына яңы фән индерелә. Мәҙәниәт министры  Владимир Мединский  Мәғариф һәм фән министрлығына Рәсәй киноһы тарихын уҡытыу тәҡдиме менән мөрәжәғәт иткән.
 “Берҙәм Рәсәй” съезында Рәсәй киноһын популярлаштырыу өсөн мәктәптәрҙә дәрестәр алып барырға кәрәк, тип белдергән мәҙәниәт министры. Владимир Мединский фекеренсә, ул тарих һәм әҙәбиәткә өҫтәлмә программа булараҡ уҡытылырға тейеш.  Министрлыҡта  Рәсәй киноһы тарихы буйынса тейешле әсбаптар, видеодәрестәр әҙерләнгән.  Мәктәптәрҙә Рәсәй киноларын бушлай күрһәтеү хоҡуғы ла юлланылған.
 ","
	Шишәмбе, 24 январь 2017",Яңылыҡтар,Na
https://kulturarb.ru/ba/news/teatr-sәnғәte-uny-yuҡһyna, Театр сәнғәте уны юҡһына…  ,Na,"

   Ошо көндәрҙә күренекле актер, Башҡортостандың халыҡ артисы Рәфил Нәбиуллинға 65 йәш тулған булыр ине. Рәфил Нәбиуллин заманында башҡорт театрының сағыу йондоҙо булды. Мәжит Ғафури исемендәге Башҡорт дәүләт академия драма театрында бихисап төп ролдәрҙе башҡарҙы. 
Рәфил Нәбиуллиндың бар булмышы – күңеле лә, тышҡы йөҙө лә, кейеме лә, эше лә күркәм булды Яҡты сырайлы кеше тиҙәр ҡайһы берәүҙәр хаҡында. Башҡортос­тандың халыҡ һәм Рәсәйҙең атҡаҙанған артисы Рәфил Рәүил улы Нәбиуллин тураһында иҫтәлектәр йыйнап йөрөгәндә ниңәлер тап ошо һүҙҙәр иҫкә төштө. “Яҡты сырайлы”... Үҙен күрергә насип булмаһа ла, Мәжит Ғафури исемендәге Башҡорт дәүләт академия драма театры музейында һаҡланған фотоһүрәттәре, гәзит-журналдарҙа сыҡҡан мәҡәләләр, уның менән бергә эшләгән артистарҙың һөйләүенән күҙ алдымда оптимист, көслө ихтыярлы, шаян, талантлы актер кәүҙәләнде.  Илеш районының Иҫке Хажы ауылында тыуған ул. Бер аҙҙан улар ғаиләһе менән Өфөгә күсеп килә. 10 йәш кенә сағында, әсәләрен тол, дүрт балаһын етем ҡалдырып, атаһы мәрхүм була.  Сәхнә менән Рәфил Рәүил улы бала сағынан уҡ ҡыҙыҡһына: әле 19-сы мәктәптә уҡығанында Пионерҙар йортондағы Валентина Тараканова етәкләгән балалар драма театрына йөрөй башлай. Урта мәктәпте тамамлағас, Өфө дәүләт сәнғәт институты театр факультетының башҡорт бүлегенә килә. Уны тамамлағас, Совет Армияһы сафында хеҙмәт итә.  Мәжит Ғафури исемендәге Башҡорт дәүләт академия драма театрына эшкә килгәс, тәү көндәр­ҙән үҙен талантлы, үҙ-үҙенә талапсан актер итеп күрһәтә. Уның репертуарында тулы ҡанлы драма тәрән мәғәнәле комедия менән үрелеп бара: “Медея”лағы (Еврипид) Ясон, “Ҡыҙ урлау”ҙағы (М. Кәрим) Шәрәй, “Аҫылйәр”ҙә (М. Фәйзи) – Ғәбдрәшит, “Йәрем минең, Алиһәм”дә (Р. Байбулатов) – Адам Федорович, “Әкәмәтле һөйөү”ҙә (Лопе де Вега) – Рикардо, “Аты барҙың − дәрте бар”ҙа (Н. Ғәйетбай) – Ҡотлобай, “Әйҙәгеҙ, танышайыҡ”та (Г. Әхмәтҡужина) – Самат һәм башҡалар. Хәйер, хәҙер арабыҙҙан китеүенә бер тиҫтә йыл самаһы ваҡыт уҙған талантлы актер, бөйөк шәхес хаҡында уның коллегалары күберәк белә торғандыр. 
 Илдар ҒҮМӘРОВ, Башҡортос­тандың халыҡ артисы: − Мин театрға килгәндә Рәфил быуыны нығынған артист ине. Тәү иғтибар иткән яғы шул булды: спектаклдә ҡатнашамы-юҡмы, һәр ваҡыт ҡалып, ҡарап ҡайта, йә сәхнә артында йөрөй. Ул характерлы ролдәр башҡарҙы. Өлкән быуын кешеһен уйнаһынмы, йәштәштәрен сағылдырһынмы − ролгә еңел килә торғайны. Мәҫәлән, “Ҡыҙ урлау”ҙа бәләкәй генә эпизодта ҡатнашһа ла, роле шул тиклем сағыу эшләнгән – беҙҙең генә түгел, тамашасының да хәтерендә һаман һаҡланалыр. “Ҡыҙыл паша”ла – Мельбрунды, “Һәҙиә”лә – Ғөбәй Дәүләтшин һәм башҡа ролдәрен шулай еңел, әммә сағыу кәүҙәләндереүгә өлгәште. Режиссерҙарға уның менән эшләүе ҡыҙыҡлы булғандыр тип уйлайым. Һәм тағы ла шул: ул ҡалыплашып киткән бер үк образды бер спектаклдән икенсеһенә күсереп йөрөтмәй, ә һәр жанрға яңы колоритлы буяуҙар табыр ине.  Рәфил ҡыҙыҡлы шәхес булыуы менән айырылып торҙо. Тормоштағы зауығы сәхнәлә лә сағылды. Уның хатта эшләнеп бөтмәгән ролдәре лә (ә премьераға тиклем ролде эшләп өлгөрмәү осраҡтары ла булғылай) мауыҡтырғыс килеп сыға торғайны. Сәхнәлә килеп тыуған төрлө хәлдәрҙә ул бер ваҡытта ла юғалып ҡалманы. Ә шул көтөлмәгән осраҡтарҙан тәмләп, уларҙан ҡыҙыҡ табып, килештереп сығыр ине. Ә артисҡа уйнауы ҡыҙыҡлы икән, тамашасыға ла һәр ваҡыт уның уйынын ҡарау күңелле.  Рәфилдең театр сәнғәтендә тотҡан урыны әлегәсә буш тора, уны һаман да бер кем яулай алмай. Әлбиттә, ҡайһы берәүҙәр: “Коллективта алмаштырып булмаҫ кеше юҡ”, − тиер. Әммә шуны әйтер инем: артисты тик физик йәһәттән генә алмаштырып була, ә күҙгә күренмәй торған, бары тойомлап булған яғын, рухи торошон һәм күңел донъяһын алмаштырыу бер ваҡытта ла мөмкин түгел. Рәфилдең урыны буш, сөнки ул үҙенсәлекле артист булды. Уның менән сәхнәлә уйнауы беҙгә ҡыҙыҡ та, мауыҡтырғыс та ине.   Һәм тағы ла була бит: ҡайһы берәүҙәр комедияла уйнай, әммә трагик йә социаль спектаклдәрҙә уйнай алмай. Йә киреһенсә: юмор ҡеүәһе булмаған артистар ҙа була. Рәфилгә ҡарата был һүҙҙәрҙе ҡулланыу урынһыҙ. Сөнки ул бөтә жанр­ҙа ла берҙәй ихлас эшләне.  Рәфил менән гастролдә күп йөрөнөк, ул йыш ҡына концерттар алып барҙы. Бына шул алып барыусы булғанында артистарҙы сәхнәгә саҡырырға сыҡһа, халыҡ мине күрһен, тип түгел, ә халыҡҡа сығыш яһаусыны тәҡдим итәм, күрһәтәм, тип иғлан итер ине. Мин үҙенә лә йыш ҡына: “Һин саҡыр­ғанда сәхнәгә сығыуы рәхәт тә, күңелле лә”, − ти торғайным.  Яҡты донъянан был тиклем дә иртә китеүе бик йәл. Арабыҙҙан бик йәшләй, ваҡытынан алда киткән шәхестәребеҙ, әйтәйек, Рәми Ғарипов, Динис Бүләков һәм башҡалар­ҙың, шул иҫәптән Рәфил Нәбиуллиндың әйтер һүҙҙәре әйтеп бөтөлмәгән, уйнар ролдәре халыҡҡа сығарып өлгөрөлмәгән кеүек. Рәфил үҙенең булмышы менән генә лә, театрҙа ҡайнап йәшәүе менән дә сәнғәтебеҙ күген тағы әллә күпмегә нығыраҡ биләр, тағы әллә күпме күңелгә үтеп инер ине. Ләкин һәр кемгә Хоҙайҙың бүлгән тәғәйен ваҡыты булалыр. Йә ул яңынан тыуғандыр, йә икенсе тормошта кәрәгерәктер… Шуныһы һөйөнөслө: кешенең туплаған рухи байлығы, эшләгән эштәре уның үҙе менән баҡыйлыҡҡа күсмәй, ә хәтерҙә, тарихта уйылып ҡала. Рәфил кеүек кешеләр арабыҙҙан китһә, донъя бушаған кеүек, әммә шул бушлыҡта ниндәйҙер нур ҡала. Рәфил иһә яҡты эҙ ҡалдырҙы. Уның эше ҡалды, яҡшы иҫтәлектәр, тамашасылары, уҡыусылары ҡалды. 
 Нурия Ирсаева, Башҡортос­тандың, Рәсәйҙең һәм Та­тарстандың халыҡ артисткаһы, Салауат Юлаев исемендәге дәүләт премияһы лауреаты: − Рәфил менән күп кенә спектаклдә бергә уйнаныҡ, партнер булараҡ ул бик иғтибарлы булды. Һәр спектакль һайын берәй яңылыҡ уйлап табырға яратты. Иҫкәрмә, тәҡдимдәр әйтһәң, уларҙы ҡабул итеп, иҫәпкә алып, шунда уҡ төҙәтер, артабан үҫтерер ине. Бәләкәй генә ролдәрҙе лә балҡытып ебәрер ине. Бигерәк тә комик ролдәре уңышлы килеп сыға торғайны.  Бик дуҫ, татыу булдыҡ. Гастролгә бергә йөрөнөк. Ҡыҙ балалар араһында үҫкәс, ул ҡатын-ҡыҙҙарға ҡарата айырыуса иғтибарлы, итәғәтле мөғәмәлә күрһәтте. Әсәһенә ҡарата бик иғтибарлы булды, әсә һүҙе барыһынан өҫтөн ине уның өсөн. Туғандарына, таныштарына бүләк алырға яратты. Һәм зауыҡ менән һайлап, иң яҡшы әйберҙе алырға тырышты.  Туғаным, хатта ҡустым кеүек күрә инем мин уны. Башҡаларға һөйләмәҫ серҙәрҙе лә уға систем, ә уның һәр ваҡыт яҡшы кәңәштәр биргәне хәтерҙә.  Кешеләрҙе яратты, улар менән яҡшы мөнәсәбәт ҡорҙо. Уның хаҡында бер насар һүҙ әйтмәҫһең. Күңелдә тик яҡты хәтирәләр ҡалдырған. Йомарт та ине, аралашҡан кешеләрен ҡунаҡҡа йыйырға яратты.  Йәмәғәт эштәрендә әүҙем ҡатнашты: парторг булды, профсоюзда торҙо. Унда ла Рәфилде ихтирам иттеләр, яраттылар. Сөнки ул бар эште еренә еткереп, намыҫ менән башҡарҙы.  Ул һуңғы тапҡыр Илеш районы үҙәгендә ҡуйған спектаклдә сығыш яһаны. Ысын күңелдән, бирелеп уйнаны ул унда. Һуңғы тапҡыр икәнен һиҙенгәндер ҙә инде. Спектакль һуңынан бәләкәй генә табын ҡорҙоҡ. Ул Рәфил менән хушлашыу кисәһе кеүек булып иҫтә ҡалыр инде… Шунда артистар ҙа, башҡа сәхнә эшселәре лә уға йылы һүҙҙәр әйтте. Был йылы теләктәрҙән яҡты мөнәсәбәт, ихтирам сағыла ине. Бар нәмәгә айыҡ аҡыл менән ҡарай белде. Барыһын да нигеҙенә төшкәнсе өйрәнде, аныҡланы. Ауырыуына ла тыныс ҡараны, илап, үҙ-үҙен йәлләтеп йөрөмәне. 50 йәшен үткәргәндә лә йылмайып-көлөп ултырҙы, спектаклдәрҙән өҙөктәрҙе ихлас уйнаны. Залдағылар барыһын аңлап, белеп, илап ултырҙы.  Был донъянан китеүгә лә әҙерләнгән: йыуынған, ҡырынған, кейемен алмаштырған, хатта рәтенә килтереп ятҡан. Үлер ваҡыты еткәнен алдан белгән, күрәһең.  Бар булмышы – күңеле лә, тышҡы йөҙө лә, кейеме лә, эше лә күркәм булды Рәфилдең. Хатта был донъянан китеүе лә нисектер күркәм.  Ерләргә алып барғанда ла, әрнеп, ауырып, интегеп үлгән кеше ҡиәфәте түгел ине унда.
 Рәмзиә ХИСАМОВА, Башҡортос­тандың халыҡ артисткаһы: – Рәфил – бик һағынып иҫкә алған артистарҙың береһе. Күп йылдар үткәс кенә төрлө хәл-ваҡиғаларға, эргә-тирәләге кешеләргә баһа бирәһең, ҡәҙерен аңлайһың. Ә Рәфил иҫән сағында ла беҙҙең өсөн ҡәҙерле булды.  Рәфил бик тә оптимист кеше ине. Бик тә мәғлүмәтле, аҡыллы, мәғрифәтле булды ул. Йылдар үткән һайын ундай кешеләр аҙая, бер-берең менән аралашыу һүрелә барған кеүек. Ә Рәфил менән аралашыу, кәңәшләшеү үҙе оло мәртәбә ине. Сөнки ул шундай киң даирәле кеше, унан һәр ваҡыт ниндәйҙер яҡшы энергетика ағылды. Үҙе шул уҡ ваҡытта шиғри күңелле лә, юғары интеллектлы ла. Дуҫтары араһында иһә һәр ваҡыт уртала, һәр кемдең күңелен асыр, кәңәш бирер ине.  Элегерәк беҙ Ғ. Камал исемендәге Татар дәүләт академия театры менән бик яҡшы аралашып, ҡатышып йәшәнек. Ошо дуҫлыҡта Рәфил ҙур роль уйнаны. Шулай уҡ Ҡаҙан театрынан Фирҙәүес Хәйруллина был татыулыҡты нығытып торҙо. Ул да хәҙер мәрхүмә инде. Бына уларҙың икеһе лә ике театр араһындағы теләктәшлекте бәйләп, уның нигеҙен тәшкил иткән икән. Хәҙер нисектер элекке аралашыу, йәш саҡтағы дуҫлыҡ ептәре ул саҡтағылай төҫ ала алмай.  Театрҙа Рәфил бик сағыу урын биләне. Үҙе шаян да ине. Шулай, спектакль барышында шаршау артында ҡарап тора ла, сәхнәлә уйнап йөрөгәндәрҙең иғтибарын ала. Хатта көлөргә ярамаған етди урындарҙа күреп ҡалынһа, әлбиттә, көләһең инде... Шунан үҙенә: “Рәфил, торма әле ошо сәхнә барғанда, көлдөрәһең”, − тим. Әммә барыбер ҙә киләһе спектаклдә нәҡ ошо сәхнәлә уны ҡабаттан шаршау артында күрәһең… Беҙ уның менән өс спектаклдә төп ролдәрҙе башҡарып, бик матур дуэт эшләнек. Бына улар: “Онотолған әҙәм” (Н. Хикмәт, реж. – Л. Вәлиев), “Әҙәмсә йәшәһәң ине” (Н. Терентьев, реж. – Ш. Рәхмәтуллин) һәм “Һәҙиә” (Ғ. Шафиҡов, реж. – Г. Мөбәрәкова). Партнер булараҡ, Рәфил ҡулай, иғтибарлы ине. һәр деталде үҙе уйлап сығарып, тамашасыны “ах” иттерер роль эшләгәне хәтерҙә ҡалған. Шулай, бер ваҡыт: “Рәмзиә апай, һиндә резина бирсәткә юҡмы?” – ти. Шунан сәбәбен аңлатып бирҙе. Шул рәүешле “Көнләш, Америка, көнләш!” спектаклендә бик көлкөлө сәхнә барлыҡҡа килде: Американан килеүселәргә, йәнәһе, бармаҡтары тырпайып торған резина бирсәткә ҡапланған өс литрлы банкала әсегән бал алып сыға. Рәфилдәге бына шул бөтмөрлөктө, тырышлыҡты һағынам.  Әлеге ваҡытта арала йөрөһә, йәштәргә яҡшы өлгө булыр ине. Сөнки уның кеүектәр, бер һүҙ әйтмәһә лә, булмыштары менән генә лә оло мәктәп булып кәүҙәләнә беҙҙең тормошта. 
 А. Чехов әтмешләй, “Кешелә барыһы ла матур булырға тейеш: йөҙө лә, кейеме лә, күңеле лә, уйҙары ла…”. Ниңәлер был һүҙҙәр тап Рәфил Нәбиуллин кеүектәргә ҡарата әйтелгәндәй тойола. Уның хаҡында йәштәштәре күңелендә ҡалған иҫтәлектәр аша ғына ла күҙ алдында ифрат шат күңелле, ауырлыҡтарға бирешмәҫ, һынмаҫ рухлы шәхес кәүҙәләнә. Ә хәтирәләрҙән генә шундай ғәжәйеп кеше һынланғас, уның ижады сәнғәтебеҙҙә сағыу нур булып балҡыуына иманым камил.
Сығанаҡ: http://www.ye02.ru

 ","
	Шишәмбе, 24 январь 2017",Яңылыҡтар,Na
https://kulturarb.ru/ba/news/aryҫlanmөbәrәkovisemendәge-sibaj-dәүlәtbashҡort-teatry-uchaly-rajony-bujlap-gastroldәrgә-jyjyna, Арыҫлан Мөбәрәков исемендәге Сибай дәүләт башҡорт театры Учалы районы буйлап гастролдәргә йыйына ,Na,"

А. Мөбәрәков исемендәге Сибай дәүләт башҡорт театры  Учалы ҡалаһы һәм районы буйлап гастролдәргә сыға.   25 ғинуарҙа Ғәфүр Ҡәйүмдең пьесаһы буйынса ҡуйылған “Мираҫ” трагифарсын, 26  ғинуарҙа Михаил Задорнов пьесаһы буйынса “Иреңде миңә һат!” комедияһын Учалы ҡалаһы тамашасаларына тәҡдим итә. Мөҙәрис Багаевтың “Үәт, исмаһам, ахырызаман” пьесаһы буйынса сәхнәләштерелгән комедия Учалы районы буйлап 26 ғинуарҙан 5 февралгә хәтлем дауам итәсәк.     
Ахырызаман етеп килә тигән  хәбәр йәшен тиҙлегендә бөтә илде ялмап алып, һәр бер кеше күңеленә бөтмәҫ- төкәнмәҫ хәүефтәр һалып, кемде генә ылбырғатманы икән? Кемдер тәрән итеп баҙ ҡаҙыны, кемдер ризыҡ тупланы, магазин кәштәләрендә шырпы, тоҙ ҙа ҡалманы бит шул ваҡытта.
Бына ошо хәбәрҙәргә таянып драматург Мөҙәрис Багаев  “Үәт, исмаһам, ахырызаман” тигән комедия ижад итә.Сибай театр коллективын был әҫәр темаһы хәҙерге көндә бик актуаль булыуы менән үҙенә йәлеп итә. 
Театрҙың художество етәксеһе, күренекле режиссер Дамир Мәжит улы Ғәлимов бай  ижади фантазияһын ҡулланып, тамашасы хөкөмөнә бик ҡыҙыҡлы һәм фәһемле сәхнә әҫәре тәҡдим итте.
...Спектаклдең төп геройы Харун ни өсөндөр тик байлыҡ, аҡса йыйыу менән мәшғүл, хатта үҙенең балаларының, ейәндәренең тормошо ла уны ҡыҙыҡһындырмай. Бер көн, аяҙ күктәге йәшен һымаҡ , тиҙҙән ахырызаман буласаҡ тигән хәбәр Харунға ла килеп етә һәм уны һеңгеҙәтә һуға. Нисә йылдар йыйған  аҡсаһын нисек һаҡлап алырға? Әгәр һаҡлап алып булмаһа?..
Был комедия шундай матур ҡоролған, ваҡиғалар ҙур тиҙлектә бара, тамашасыға тын да алырға ирек бирмәй, уның бар иғтибарын йәлеп итә. Бигерәк тә артистарҙың ҙур оҫталыҡ менән ролдәрҙе башҡарыуы тамашасыны арбай. Башҡортостандың халыҡ артистары Зифа Баязитова(Хәмдиә), Рәмилә Хоҙайғолова (Ишбикә), Айтуған Дәүләткәрәев(Зәйни), театрыбыҙҙың ветераны Марсель Хоҙайғолов (Ишмырҙа) ,  тамашасы һөйөүен яулап, йылы тәьҫораттар уята . Ә инде төп герой ролен башҡарыусы Урал Зәйнуллин ( Харун) үҙен күп ҡырлы, талантлы сәхнә оҫтаһы икәнен тағы бер иҫбатланы.
А. Мөбәрәков исемендәге Сибай дәүләт башҡорт театрының Учалы ҡалаһы һәм районы буйлап тамашалар теҙмәһе:
с. Һәйтәк -28 ғинуар с. Яңы Байрамғол -29 ғинуар с. Бәләкәй Ҡаҙаҡҡол -30 ғинуар с. Миндәк -31 ғинуар с. Уральск- 1 февраль с. Учалы -2 февраль с. Ахун -3 февраль с. Юлдаш -4 февраль с. Ҡобағош- 5 февраль
Сибай театры тамашаларынан ситтә  ҡалмағыҙ!
Гүзәл Багаева
 ","
	Йәкшәмбе, 22 январь 2017",Яңылыҡтар,Na
https://kulturarb.ru/ba/news/aғiҙel-ҡyҙy-ilsөjәr-ғәzetdinova-kүrkәm-yubilejyn-bildәlәne,                 Ағиҙел ҡыҙы - Илсөйәр Ғәзетдинова күркәм юбилейын билдәләне ,Na,"

20 ғинуарҙа М. Ғафури исемендәге Башҡорт дәүләт драма театры бинаһында Рәсәйҙең атҡаҙанған, Башҡортостандың һәм Татарстандың халыҡ артисткаһы Илсөйәр Ғәзетдинованың күркәм юбилей тантанаһы булып үтте. Бар ғүмерен театрға бағышлаған, тиҫтәләрсә образдар ижад иткән актриса әле лә сәхнә түрендә.
Юбилярҙы ҡотлау өсөн дуҫтары, яҡындары, яратҡан тамашасылары йыйылғайны. Башҡортостан Республикаһының Мәҙәниәт министры Әминә Шафиҡова БР Хөкүмәте Премьер-министры С.Т. Сәғитов исеменән ҡотлау хаты тапшырып юбилярҙы тәбрикләне.  Өфө ҡалаһы ҡала округының башлыҡ урынбаҫары С. Баязитов Илсөйәр Ғәзетдинованы Маҡтау грамотаһы менән бүләкләне.
Ғәзетдинова Илһөйәр 1968 йылда Дүртөйлө районының Исмаил урта мәктәбен тамамлай һәм  Өфө сәнғәт училищеһының театр бүлегенә уҡырға инә. 1980 йылда  Башҡорт дәүләт университетының  башҡорт теле һәм әҙәбиәте факультетын да тамамларға тура килә актрисаға.
Ғәзетдинова Илһөйәр Ибраһим ҡыҙы 1972 йылда Мәжит Ғафури исемендәге Башҡорт дәүләт академия драма театры труппаһына ҡабул ителә. Эшләгән дәүерендә тулы образдар галереяһы булдыра: Мостай Кәримдең «Ҡыҙ урлау» комедияһында Йәмилә,И. Абдуллиндың «Тиле йәшлек» спектаклендә Һандуғас, М. Фәйзи мелодрамаһында Ғәлиәбаныу, Н. Нәжмиҙең «Гармунсы дуҫ» спектаклендә Гөльямал, Ғәлимә («Ҡара йөҙҙәр» — «Черноликие», Ғ.Әмири һәм В. Г. Ғәлимов, М.Ғафури повесы буйынса), Зөлхәбирә («Айгөл иле»),Мостай Кәрим Шәфәҡ һәм Зөбәржәт («Ай тотолған төндә») һ.б.
Бик күп сағыу, күркәм образдары менән театр сәнғәте күгендә балҡыған яҡты йондоҙ ул Илсөйәр Ғәзетдинова.
Кисәлә сәхнә түренән Илсөйәр Ибраһим ҡыҙына бағышлап шиғырҙар, йырҙар яңғыраны. Актрисаның ижады һәм ғүмере тураһындағы «Ағиҙел ҡыҙы» китабын барыһы ла йылы ҡабул итте.
 Гүзәл Багаева

 ","
	Йәкшәмбе, 22 январь 2017",Яңылыҡтар,Na
https://kulturarb.ru/ba/news/ilһam-shishmәlәre-2017-shiғriәt-bәjgeһenә-rәhim-itegeҙ, “Илһам шишмәләре-2017” шиғриәт бәйгеһенә рәхим итегеҙ ,Na,"

Ишембай ҡалаһы рус һәм башҡорт телдәрендә ижад иткән үҙешмәкәр шағирҙарыбыҙҙы “Илһам шишмәләре-2017” шиғриәт бәйгеһенә саҡыра.
 Сараны ойоштороусылар: Үҙәкләштерелгән китапханалар системаһы, муниципаль райондың мәҙәниәт бүлеге.Быйылғы шиғриәт байрамы Экология йылы, Башҡортостан Республикаһында айырыуса һаҡланылған тәбиғәт территориялары йылы сик-тәрендә һәм рус шағирәһе Марина Цветаеваның 125 йыллығына арналып уҙғарыла.
Конкурста ҡатнашырға теләүселәр төрлө шиғри жанрға ҡараған бәләкәй формалағы биштән кәм булмаған ижади эшен тәҡдим итә ала.
Ғаризалар һәм эштәрҙе 25 ғинуарҙан 15 февралгә тиклем Ишембай ҡалаһы, Революция урамы, 6-сы йортта урынлашҡан үҙәк китапханаға тапшырырға мөмкин.
Гүзәл Багаева
 ","
	Шәмбе, 21 январь 2017",Яңылыҡтар,Na
https://kulturarb.ru/ba/news/sankt-peterburgta-ҡyҫҡa-metrazhly-bashҡort-kinolary-kүrһәtelәsәk, Санкт-Петербургта ҡыҫҡа метражлы башҡорт кинолары күрһәтеләсәк ,Na,"

Санкт-Петербург ҡалаһында FilmFest Club менән берлектә «Өҙәңгеләге» («На Стремянной») (Өҙәңге урамы, 20 адресы буйынса) китапханаһында, 26 ғинуар көнө ҡыҫҡа метражлы башҡорт кинолары күрһәтеләсәк.
Башҡортостан режиссерҙары – Рәсәй һәм сит ил кинофестивалдәре призерҙарының ҡыҫҡа метражлы Андрей Носковтың «Шәхси эш» (2014), Таңсулпан Бураҡаеваның «Ике күрше» (2015), Айнур Асҡаровтың «Еңмеш» (2011), Роман Пожидаевтың «Япраҡ» дүрт кинофильмдары күрһәтеләсәк.
Андрей Носков «Шәхси эш» (2014 йыл)
Рядовой Корнилов командирынан урманда урынлашҡан хәрби объектты һаҡлау өсөн бойороҡ ала. Бер аҙнанан уны икенсе рядовой алмаштырасаҡ, тип вәғәҙәләйҙәр. Объектҡа килгәс, йоҡлау һәм һаҡлау урыны ла экскаватор булыуын аңлай. Бына бер аҙна ла үтеп китә, рядовойға алмаш һаман юҡ. Тамаҡ ашы ла әкренләп бөтә, һалдат экскаватор көрәгендә көн күрә...
Таңсулпан Бураҡаеваның «Ике күрше» (2015 йыл)
Ике ҡарт осо ла, ҡырыйы ла күренмәгән дала буйлапбер-береһен судлатыр өсөн Ырымбур ҡалаһына юллана. Юл буйлап килә торғас, ҡасандыр был ҡарттарҙың айырылғыһыҙ дуҫтар булыуы асыҡлана...
Роман Пожидаевтың «Япраҡ»  (2015 йыл)
Кеше күңелендә өмөт тигән көслө тойғоно уятыу, йәшәргә дәрт биреү өсөн ейәненең ҡарта­таһын шул тиклем ныҡ яратыуы һәм йәшәткеһе килеүе арҡаһында уйлап тапҡан балаларса хәйләһе – һары япраҡ осоп төшмәһен тип, елем менән йәбештереп ҡуйыуы хаҡында был нәфис фильм. Маһир актерыбыҙ Хәмит Яруллин­­дың уйнауы ныҡ тетрәндерә, ышандыра, фәһем дә бирә. Кескәй булыуына ҡарамаҫтан, Хәмит ҡарттың ейәне булып уйнаған Алсын Ғәлиевтең дә үҙ ролен еткереп, оҫта башҡарыуы хайран ҡалдыра. Олатай ролендә Башҡортостандың халыҡ артисы Хәмит Яруллин. Был уның  кинолағы  һуңғы роле. Фильмды төшөргән саҡта уҡ ул ҡаты ауырый, тик  йөкмәтке менән яҙмышында уртаҡлыҡ барлығын белгәс, ролдән баш тартмай.
Айнур Асҡаровтың «Еңмеш» (2011 йыл)
Төп ваҡиға  ауылда бара. Ауыл мәҙәниәт йортонда һәр аҙна күрһәтелә килгән киносеанс тураһында.Төп герой һинд киноһының ярһыу фанаты булып сыға. Әммә яратҡан кинотаҫма ҡарарға эләгеү бер ҙә еңел булмай сыға..
Кинотаҫалар ҡарау  киске сәғәт 6-ла башлана.«Өҙәңгеләге»  китапханаһының сайты хәбәр итеүенсә, кино сеансына ошо телефон буйынса 764-40-65 алдан яҙылыу кәрәк.
Гүзәл Багаева
 ","
	Шәмбе, 21 январь 2017",Яңылыҡтар,Na
https://kulturarb.ru/ba/news/matur-eҙ-ҡaldyrҙy-bөrjәndә, Матур эҙ ҡалдырҙы Бөрйәндә  ,Na,"

 Бөрйән районының “Таң” гәзитендә быйылғы йылдың 18 октябрендә сыҡҡан һанында “Шүлгән-Таш” ҡурсаулығы директоры М. Косаревтың элекке Башҡорт дәүләт тәбиғәт ҡурсаулығының Ағиҙел буйы филиалы начальнигы, унан оҙаҡ йылдар ҡурсаулыҡ директоры, умарта, солоҡ буйынса тәжрибә участкаһы директоры булып эшләгән Евгений Михайлович Петровтың баҡыйлыҡҡа күсеүе тураһында хәбәре баҫылып сыҡҡайны. Был минең өсөн бик көтөлмәгән яңылыҡ булды. сөнки бер аҙна самаһы элек кенә мин уның менән телефондан һөйләшеп, хәлен белешкәйнем. “Хәлем хөрт. Пермь ҡалаһында йәшәүсе ҡыҙым менән кейәүем, беҙгә килеп йәшә, яңғыҙыңа ҡыйын бит, тиҙәр. Ә минең тыуып-үҫкән төйәгемде, ғүмерем буйы яратып эшләгән, ижад иткән еремде ташлап бер ергә лә йөрөгөм килмәй”, тигәйне ул.
Эйе, үлем мәлен дә, ваҡытын да һорап тормай, күҙ асып йомғансы әҙәм балаһының яҙмышын хәл итеп тә ҡуя. Е. Петровтың исеме районда йәшәүсе оло быуын кешеләренә яҡшы ғына таныш. Күптәр уны күреп-һөйләшеп йөрөнө һәм бөгөн яҡшы яҡтан ғына иҫкә алаларҙыр. Ул минең өсөн, ғаиләм өсөн бик тә яҡын кеше булды.
Ҡурсаулыҡтың Ағиҙел буйы филиалы 1958 йылда ойошторола. Уның маҡсаты – Ағиҙел менән Нөгөш йылғалары араһындағы Мәҡсүт, Үрге Нөгөш, Ғәҙелгәрәй, Ғәлиәкбәр ауылдары тирәһендәге ата-бабаларҙан ҡалған ҡомартҡыларҙы – солоҡ ҡорттарын һәм ағастарын һаҡлап алып ҡалыу, уларҙы өйрәнеү һәм үрсетеү. Был ҡомартҡылар ысынлап та яҡллауға һәм һаҡлауға мохтаж ине. Ошоларҙы иҫәпкә алып, республиканың ауыл хужалығы министрлығы был яуаплы эшкә белемле кадрҙар тәғәйенләү тураһында ҡарар итә. Солоҡ буйынса эштәргә яуаплылыҡ ғилми хеҙмтәкәрҙәр Е. Петров меннән Г. Чиглинцевҡа йөкмәтелә. Улар ең һыҙғанып эш башлай. Улар башта ҡурсаулыҡтың һарғая ауылында урынлашҡан контораһына киләләр. Унда ҡағыҙ эштәрен тамамлағас, Үҙән йылғаһы буйлап Иҫке Собханғолға тиклем кәмәлә ағырға булалар. Үҙән йылғаһы буйлап имен-ама ғына төшәләр. Үҙән тамағында үҙҙәрен нимә көткәнен белмәйҙәр әле. Был турала “Таң” гәзитенең 2004 йылда 17 ғинуарҙа сыҡҡан һанында мәғлүмәт булды. Мәҡәлә “Беҙ беренселәр булдыҡ” тип атала.
Йылға буйлап ағыусыларҙың кәмәләре түңкәрелә. Г. Чиглинцев бер ағас ботағына йәбешеп ҡотолоп ҡалыуы, Ағиҙелдең көслө ағымында ағып китеүе хаҡында бәйән итә. Ҡыуғынсыларҙы күреп ҡалып, ҡотҡарығыҙ, тип ҡысҡыра бәләгә тарыусы. Артынан кәмә менән ҡыуып етеп, бер йәш егет уны ҡотҡарып ҡала. Был егет Яңы Мөсәт ауылында йәшәүсе Зәки Моратшин була.
Ошо бәхетһеҙлектән ҡотолғас, белгестәр райондың мәрхәмәтле кешеләре ярҙамы менән Шүлгән мәмерйәһенә барып етәләр. Биләмәлә ҡортсолоҡ буйынса бер ниндәй ҙә эш башҡарылмаған була. 22 гектар биләмә 4 өлөшкә бүленеп, 4 урман һаҡсыһы, 2 урман технигы хеҙмәтләндерә. Йәш белгестәр муйындан эшкә сумдылар. Эште биләмәләге ата-бабаларҙан ҡалып, файҙаланылмай ултырған солоҡтарҙың иҫәбен алыуҙан башланылар. Бының өсөн Мәҡсүт, Ғәҙелгәрәй, Үрге Нөгөш, Ғәлиәкбәр ауылдарынан тәжрибәле солоҡсоларҙы эшкә алдылар. Улар күс ҡундырыу өсөн солоҡтар таҙарттылар, ремонтланылар. Солоҡтарға күстәр ҡуна башланы. Бынан тыш, үрҙә телгә алынған ауылдарҙағы кешеләрҙең күсле солоҡтарын һатып алыу ҙа ойошторолдо. Был эштәр менән Е. Петров етәкселек итте.
Солоҡтарҙа күс айырылған ваҡытта солоҡсолар айырған күсте һағалап урманда йоҡлап йөрөнө. Буш ҡул менән ҡайтмай инек. Алып ҡайтҡан күстәрҙе таҡта умарталарға бикләнек. Шулай итеп, филиал биләмәһендә умартасылыҡ төҙөлдө. Е. Петров арыу-талыуҙы белмәне. Күп ваҡыт кәрәкле документтарын, аҙыҡ-түлеген арҡаһындағы бишиәренә һалып, йәйәүләп ауылдан ауылға йөрөп, оло быуын солоҡсолар менән күрешеп-һөйләште. Шул рәүешле тәжрибә тупланы, солоҡсолоҡ нескәлектәрен, серҙәрен өйрәнде. Ололарҙы фотоға ла төшөрөп ала торғайны. Шул уҡ ваҡытта хужалыҡ эштәрен дә алып барҙы. Һарғаянан буш ултырған иҫке өйҙәрҙе Үҙән йылғаһы буйлап ағыҙып төшөрөп, өс ҡортсолоҡҡа ла йәшәрлек өйҙәр, умартамылыҡ ҡорамалдары өсөн келәт төҙөүҙе лә ойошторҙо. Таҡта умарталарға ҡышлау өсөн ҡорт баҙҙары ла эшләнде.
Е. М. Петров 1962 йылда ҡурсаулыҡ директоры итеп үрләтелде. 1970 йылға тиклем шул вазифала эшләне. Солоҡ күстәрен өйрәнеүҙе лә онотманы. Ошо оҙайлы эҙләнеүҙәр һөҙөмтәһендә мул тәжрибә туплай. 1970 йылда солоҡсоларға файҙалы кәңәштәре һәм тәҡдимдәре менән Башҡортостан китап нәшриәтендә “Башкирская бортевая пчела” тигән китабы донъя күрҙе. Был китап өҫтөмөлөр менән тағы ла ике тапҡыр нәшер ителде. Е. Петров 2004 йылда “Об истоках лесного пчеловодства Башкортостана”, 2009 йылда “”Об истоках лесного пчеловодства” һәм 2014 йылда “История башкирского пчеловодства” тигән китаптары баҫылды. Был китаптарҙа Башҡортостан ҡортсолары өсөн генә түгел, бөтә Рәсәй ҡортсолары өсөн дә фәһемле һәм файҙалы кәңәштәр бирелә.  Китаптарҙа шулай уҡ ул үҙенең уй-хыялдары менән дә уртаҡлаша. Киләсәктә башҡрт ҡорттары менән нисек эш итергә, республика ҡортсолоҡто үҫтереү буйынса ниндәй закондар ҡабул итергә тейеш, Бөрйән районында солоҡтарҙа һаҡланыусы ҡырағай солоҡ ҡорттарын һаҡлау һәм үрсетеү проблемаларын да күтәрә автор.
Е. Петров беҙҙән киткәс оҙаҡ йылдар Иглин районының Оло Теләк станцияһында ҡортсолоҡ совхозы директоры булып эшләне. Ул Бөйөк Ватан һәм хеҙмәт ветераны.  90-сы йәше менән бара ине. Ләикн ағымдағы йылдың 17 октябрендә ул яҡты донъя менән хушлашты. Һуңғы ваҡытта ул юғары ҡан баҫымы менән ныҡ яфаланды. Үҙе эшләгән һәм йәшәгән ерҙә – Оло Теләктә ерләнде. 2001 йылда ҡатыны вафат булғас, ул һуңғы көнөнә тиклем яңғыҙ йәшәне. Бер ул һәм бер ҡыҙ үҫтерҙеләр. Улы әлеге ваҡыта Өфөлә, ҡыҙы Пермь ҡалаһында йәшәй.
Е. Петров ябай, кеше менән аралашыусан, ғәҙел, шул уҡ ваҡытта талапсан булды. Ул 1960 йылда килеп эш башлаған Бөрйәнен бер ваҡытта ла онотманы. Беҙ һәр саҡ бәйләнештә булдыҡ. Оло быуын солоҡсолары, ғаиләләре, улдары солоҡ менән булышамы икәнлеге хаҡында һораша ине.
Е.М. Петровтың “Башкирская бортевая пчела” тигән китабын “Шүлгән-Таш” ҡурсаулығы солоҡсолары һәм республикабыҙҙың башҡа райондарында йәшәүсе солоҡсолар юғары баһаланылар һәм киң файҙаланалар. Башҡорт балының сит илдәрҙә лә дан яулауында Е. Петровтың да өлөшө барҙыр тип уйлайым. Евгений Михайлович Петров ихтирамға лайыҡ шәхес булды. Һуғыш һәм хеҙмәт ветеранының ҡараңғы гүрҙәре яҡты, ауыр тупрағы еңел булһын.
  Сығанаҡ: https://tanburzyan.jimdo.com/

 ","
	Йома, 20 январь 2017",Яңылыҡтар,Na
https://kulturarb.ru/ba/news/izhad-өsөn-siktәr-yuҡ, Ижад өсөн сиктәр юҡ  ,Na,"

Хәҙер инде тарих биттәренә күскән 2016 йыл Кино йылы билдәһе аҫтында үтте. Сәнғәттең был төрөнә иҫ китерлек ҙур үҙгәрештәр индерелмәһә лә, милли ерлектә төшөрөлгән фильмдар күңелдәргә ҡыуаныс өҫтәне. Шундайҙар иҫәбенә Күгәрсен районында төшөрөлгән “Ике йөрәк – ике аҡҡош”, “Шәһит Хоҙайбирҙин” фильмдарын индермәү мөмкин түгел.Һәм бына йәнә бер ҡыуаныслы яңылыҡ: был фильмдарҙы зәңгәр экрандарға сығарыусы режиссер Фәимә Аҡъюлова Рәсәй киноһы йылы сиктәрендә үткән “Яратам һине, Башҡортостан! ” һәүәҫкәр фильмдар республика конкурсында ҡатнашып, “Тыуған яҡ тарихын сағыу асҡан өсөн”, кинооператор Әсғәт Әлимғолов “Ике йөрәк – ике аҡҡош” фильмында “Иң яҡшы оператор эше өсөн” дипломдарына лайыҡ булған.
Әйткәндәй, ижади эштәре менән республикабыҙҙа танылыу яулаған яҡташтарыбыҙ кино һөйөүселәрҙе насип булһа артабан да яңы фильмдар менән ҡыуандырасаҡ.  Уларҙың Әтәс йылына ҡуйған маҡсаттары иһә  әлегә сер булып ҡалһын.
Сығанаҡ: https://moradimgazeta.wordpress.com/
 ","
	Йома, 20 январь 2017",Яңылыҡтар,Na
https://kulturarb.ru/ba/news/bөgөn-өfө-mәҙәniәt-usaҡtary-nindәj-tamashalar-tәҡdim-itә-2, Бөгөн Өфө мәҙәниәт усаҡтары ниндәй тамашалар тәҡдим итә?  ,Na,"

Мәжит Ғафури исемендәге БДАД театрында Башҡортостандың һәм Татарстандың халыҡ, Рәсәйҙең атҡаҙанған актрисаһы Илсөйәр Ғәзетдинованың ижад байрамына рәхим итегеҙ. Ҡырҡ йылдан ашыу ижад ғүмерен театрға бағышлаған, халыҡ һөйөүен яулаған актрисаның күңел байрамында бөтә коллектив ҡатнашасаҡ. Ижади кисәгә мәртәбәле ҡунаҡтар, популяр йырсылар килеүе көтөлә. Театр артистары ҡышҡы һалҡын кистәрҙе  матур һүҙҙәр, йылы хистәр, күтәренке кәйеф менән йылытырға вәғәҙә итә. Кисә театрҙың ҙур залында, киске етелә башланасаҡ.
 Рус дәүләт академия драма театры рус классик яҙыусылары рәтенә ингән М. Лермонтовтың әҫәре буйынса ҡуйылған “Маскарад” драмаһын ҡарарға саҡыра.
  М. Кәрим исемендәге Милли йәштәр театры А. Цагарелиҙың “Ханума” әҫәрен тәҡдим итә. Спектаклдә ваҡиға ХIХ быуат аҙағында Грузияның Тифлис ҡалаһында бара. Ханума һәм Кабато исемле димселәрҙең тормошо һүрәтләнә. Ханума ролен Башҡортостан Республикаһының атҡаҙанған артискаһы Зифа Дәүләтбаева, Ә Кабато ролен шулай уҡ Башҡортостан Республикаһынаң атҡаҙанған артискаһы Альбина Кашанова уйнаны. Күптәр яратҡан актерыбыҙ БР-ның атҡаҙанған артисы Нәғим Нурғәлин башҡарған Вано Пантиашвили роле барыһының да күңеленә хуш килер. Тамаша йыр-бейеү менән үрелеп бара. Сағыу декорация һәм костюмдар береһен дә битараф ҡалдырмаҫ, моғайын.  Авксентий Цагарели ижад иткән «Ханума» спектакле тәүге тапҡыр Ленинград ҡалаһының Ҙур драма театрында ҡуйыла. «Ханума»  театр сәхнәләрендә генә түгел, киноэкрандарҙа ла күрһәтелә. Грузин драматургы тарафынан йөҙ йыл элек ижад ителгән комедияны куплеттарҙан торған водевиль булараҡ түгел, ә ысын йырлы, бейеүле, пантомималы мюзикл, тип ҡабул итәбеҙ. Сюжет буйынса ҡарт кенәз Вано Пантиашвили бурыстарынан ҡотолор өсөн һәм залогҡа һалған мөлкәтен кире ҡайтарыу уйы менән  бай кәләш эҙләй. Ханума апаруҡ ҡына бирнәһе булған, төҫкә үтә лә матур һаналмаған, йәш тә булмаған Гөликә исемле кәләш менән таныша. Тамаша интрига һәм сюрприздарға бик бай. Ханума һәм Кабато димселәренең кемде кәләшлеккә әйттереүҙәрен белгегеҙ килһә, бөгөн, йәғни 20 ғинуар көнө, М.Кәрим исемендәге Милли йәштәр театрына рәхим итегеҙ.
Өфө дәүләт “Нур” татар театры Т. Миңнуллин әҫәрҙәренән “Гөргөри кейәүҙәре” пьесаһын күрһәтәсәк.  Спектакль киске етелә башлана.
Тамашаларға рәхим итегеҙ!
 
Гүзәл Багаева
 ","
	Йома, 20 январь 2017",Яңылыҡтар,Na
https://kulturarb.ru/ba/news/bөgөn-h-әhmәtov-isemendәge-bashҡor-dәүlәt-filarmoniyaһynyң-tyuғan-kөnө, Бөгөн Х. Әхмәтов исемендәге Башҡор дәүләт филармонияһының тыуған көнө ,Na,"

Хөсәйен Әхмәтов исемендәге Башҡорт дәүләт филармонияһы – ул төрлө музыкаль йүнәлешле мәҙәни үҙәк. Бында башҡорт халыҡ йыры, джаз ритмдары, милли эстрада музыкаһы һәм академик вокал сәнғәтенән башҡа йәшәй алмаған кешеләр ынтыла.
Филармония Башҡорт АССР-ы Халыҡ Комиссарҙары Советының 1939 йылдың 20 ғинуарындағы ҡарары нигеҙендә асылған. Филармонияны асыуҙың рәсми маҡсаты — республика халҡының сәхнә, музыка, хореография сәнғәтенә ихтыяжын ҡәнәғәтләндереү булған. Филармонияның төп эшмәкәрлеге урыҫ һәм Европа музыка һәм әҙәби классиканы, Башҡортортостан халыҡтары музыкаһы, халыҡ сәнғәте, заман композиторҙары һәм яҙыусылары әҫәрҙәре үҫешен дәртләндереүгә йүнәлтелә .
Башҡорт дәүләт филармонияһының 1930-1940-сы йылдарҙа нығыныуы Диана Нурмөхәмәтова, Хәбир Ғәлимов, Баныу Вәлиева, Ғабдрахман Хәбибуллин исемдәре менән бәйле. Үҫешкән ваҡытында филармонияла Фәриҙә Ҡудашева, Мәғфирә Ғәлиева, Бәхти Ғайсин, Илфаҡ Смаҡов, Сөләймән Абдуллин, Рамаҙан Йәнбәков кеүек эстрада йондоҙҙары сығыш яһай. Филармонияла төрлө ансамблдәр ижады үҫешә — Башҡорт дәүләт халыҡ бейеүҙәре ансамбле (художество етәксеһе — Фәйзи Ғәскәров), музыкаль-әҙәби лекторий, хор һәм ҡурайсылар ансамбле, ике оркестр, оперетта һәм эстрада-цирк бригадаһы.
1948 йылда Концерт залы (хәҙер Бәләкәй зал) асыла, унда 1986 йылда «Sauer» немец фирмаһының органы ҡуйыла.
1970 йылда филармония тағы бер яңы ижади коллективҡа күбәйә — Дәүләт Хор капеллаһы (художество етәксеһе — Таһир Сәйфуллин). Һуңынан капелла Академик тип атала башлай. Филармонияла шулай уҡ Святослав Рихтер, Даниил Шафран, Андрей Корсаков, Бородин исемендәге квартет, Олег Янченко, Наум Латинский, Татьяна Гринденко сығыш яһай.
1984 йылда Башҡорт дәүләт филармонияһының Ҙур залы асылды.
1980-се йылдар джаз ваҡыты тип һанала, уны «Дуҫтар» коллективы үҫтерә (етәксеһе — саксофонист Марат Юлдыбаев). Киләсәктә Өфө джазы Олег Киреев тырышлығы менән үҫешә. 1998 йылда филармонияла Георгий Маркоров (унан һуң Олег Касимов) етәкселегендә Башҡорт Дәүләт филармонияһында эстрада-джаз оркестры эшләй башлай.
Хәҙерге ваҡытта Башҡорт дәүләт филармонияһында ике концерт залы: 300 урынлыҡ Кесе (Орган), архитекторы Александр Фаворский, һәм 633 урынлыҡ Ҙур зал эшләп килә.
Филармония сәхнәһендә билдәле йырсылар Флүрә Килдейәрова, Иҙрис Ғәзиев, Нәзифә Ҡадирова, Вәхит Хызыров, Фәдис Ғәниев, Римма Амангилдина, Лилиә Ишемйәрова, Вәкил Йәләлетдинов (аккомпаниатор Рөстәм Ҡуҙашев менән), ҡурайсы Азат Айытҡолов, органда уйнаусы Владислав Мортазин, тасуири уҡыусы Лилиә Фәтихова. Башҡорт музыка мәҙәниәтен үҙенсәлекле интерпретация менән «Йәдкәр», «Каруанһарай», «Далан», «Ихлас» эстрада төркөмдәре пропагандалай. «Ҡыҙыҡ-Мәҙәк» юмористик коллективы уңышлы сығыш яһай. Шулай уҡ йәштәр Милли халыҡ уйын ҡоралдары оркестры (художество етәксеһе — Башҡортостан Республикаһының халыҡ артисы Рәмил Ғайзуллин). Поэмаларҙы Әнисә Яхина уҡый.
Филармонияның Ҙур залында төрлө музыкаль ваҡиғалар — Халыҡ-ара камера һәм симфоник музыка фестивале, Халыҡ-ара «Алһыу ҡаплан» джаз фестивале уҙғарыла. Ҙур зал сәхнәһендә даими рәүештә Рәсәй Милли филармония оркестры һәм «Мәскәү виртуоздары» Дәүләт камера оркестры, «Яңы Рәсәй» дәүләт симфоник оркестры, «Мәскәү солистары» камера оркестры, Дмитрий Хворостовский, Денис Мацуев, Граф Муржа концерттар бирә.
Башҡорт дәүләт филармонияһы бинаһы аһәңле архитектура комплексын тәшкил итә, Өфөнөң иҫтәлекле архитектураһы исемлегенә инә.
Тәүҙә был урында (Гоголь урамы, 58 йорт) ағас синагога урынлашҡан[1], ул XIX быуат аҙағында төҙөлгән. 1930 йылда синагога ябыла, йорт НКВД-ға тапшырыла, бина төҙөкләндерелеп һәм киңәйтелеп, М. С. Погребинский исемендәге клубҡа бирелә.
1939 йылда синагога йортона Урыҫ драма театры индерелә.
Бәләкәй зал бинаға һуғыштан һуң ҡушып төҙөлә. Төҙөлөштә немец хәрби әсирҙәре ҡатнашҡан[2]. Урыҫ театры Ленин майҙанындағы бинаға күскәс, бында бөгөнгө көнгә тиклем Башҡорт дәүләт филармонияһы урынлаша.
Әлеге ваҡытта филармонияла түбәндәге ижади коллективтар бик уңышлы эшләп килә: Башҡортостан Республикаһының Милли халыҡ уйын ҡоралдары оркестры 2001 йылдың март айында ойошторолдо. Нигеҙ һалыусыһы һәм художество етәксеһе — Рәмил Ғайзуллин, Башҡортостан Республикаһының халыҡ артисы, Бөтә Рәсәй һәм халыҡ-ара конкурстар лауреаты, Рәсәйҙең атҡаҙанған артисы, «Каруанһарай» фольклор-эстрада төркөмө, әҙәби-музыкаль лекторий (1941 йылдың ҡышында әҙәбиәт һәм сәнғәт мәсьәләләре буйынса лекторий асыу Башҡорт АССР-ы мәҙәни һәм сәйәси тормошонда иҫтәлекле ваҡиға булған), «Далан» фольклор-эстрада төркөмө. 2000 йылда Башҡортостан Республикаһының атҡаҙанған артисы, халыҡ артисы Артур Туҡтағолов инициативаһы менән барлыҡҡа килгән. Эстрада-джаз оркестры, 1998 йылда джазмен Олег Киреев һәм йырсы Ринат Баимов Башҡортостан Республикаһы Мәҙәниәт министрлығы ярҙамы менән төҙөгән, Башҡортостан Республикаһының Дәүләт Академик хор капеллаһы, «Ҡыҙыҡ менән Мәҙәк» эстрада-юмористик төркөмө.
Бөгөнгө көндә Хөсәйен Әхмәтов исемендәге Башҡорт дәүләт филармонияның директор вазифаһын Айҙар Хизбулла улы Зөбәйҙуллин башҡара.
Гүзәл Багаева
 ","
	Йома, 20 январь 2017",Яңылыҡтар,Na
https://kulturarb.ru/ba/news/өfө-jәnә-rәsәj-һәm-sit-il-balet-sәnғәte-jondoҙҙaryn-jyyasaҡ, Өфө йәнә Рәсәй һәм сит ил балет сәнғәте йондоҙҙарын йыясаҡ ,Na,"

 Өфөлә ағымдағы йылдың 22 майынан алып 2 июнгә тиклем Башҡорт дәүләт опера һәм балет театрында  Рудольф Нуриев исемендәге XXI Халыҡ-ара балет сәнғәте фестивале үтәсәк.  
Халҡыбыҙҙың талантлы улы Рудольф Нуреев исемен йөрөткән мәртәбәле фестиваль республикабыҙҙың ижади тормошонда айырым бер урын биләп тора.
Быйылғы фестивалдең географияһы тағы ла киңәйә. Башҡорт дәүләт опера һәм балет театрының матбуғат хеҙмәте хәбәр итеүенсә, фестивалдә «Кремлёвский балет» һәм Ҙур театрҙың (Мәскәү), Михайлов театрының (Санкт-Петербург), Гранд-Опера (Париж) солистары ҡатнашасаҡ. Шулай уҡ  Словения, США, Швеция һәм Япония илдәренән, Екатеринбург, Краснодар, Силәбе ҡалаларынан балет труппаларының килеүе көтөлә.
Уҙасаҡ фестивалгә сағыу һәм уникаль программа әҙерләнә. Өфөнөң балет сәхнәһендә Заһир Исмәғилев һәм Лев Степановтың “Сыңрау торна”  башҡорт балеты яңартылған сценографик версияла күрһәтеләсәк. Иҫкә алһаҡ, тап ошо спектакль 6 йәшлек малайҙың,буласаҡ балет йондоҙо Рудольф Нуриевтың йөрәгендә балет сәнғәтенә һөйөү яралтҡан. Яңы декорациялар һәм сәхнә костюмдары өҫтөндә Башҡортостандың халыҡ рәссамы, БР һәм Рәсәйҙең атҡаҙанған сәнғәт эшмәкәре, профессор Рифхат Арыҫланов эш алып бара.
Фестиваль сиктәрендә саҡырылған солистар ҡатнашлығында  Петр Чайковскийҙың «Лебединое озеро»  һәм Людвиг Минкустың «Баядерка» балеттары күрһәтелеүе ҡаралған.
Шулай уҡ тамашасылар «Ромео һәм  Джульетта» «Раймонда» «Эсмеральда» балеттарын ҡарай аласаҡ.
 Рудольф Нуриев исемендәге XXI Халыҡ-ара балет сәнғәте фестивале халыҡ-ара фестивален йомғаҡлап, төрлө илдәр һәм ҡалалаларҙан килгән балет сәнғәте йондоҙҙары тамашаһы Гала-концерт менән тамамланасаҡ.
Гүзәл Багаева
 ","
	Кесе йома, 19 январь 2017",Яңылыҡтар,Na
https://kulturarb.ru/ba/news/tiҙҙәn-teatr-yaҙy-2017-respublika-festivale-uҙasaҡ, Тиҙҙән «Театр яҙы-2017» республика фестивале уҙасаҡ ,Na,"

Республикабыҙ театрҙары мөһим ваҡиға алдында тора. 20 апрелдән 26-на ҡәҙәр Өфөлә Башҡорт АССР-ы ойошторолоуға 100 йыл тулыуға арналған «Театр яҙы» Республика фестивале уҙа һәм уның төп маҡсаты булып театрҙарҙың ижади инициативаһын күтәреү, ижади шәхестәр үҫешенә булышлыҡ итеү, театр сәнғәтен пропагандалауҙы әүҙемләштереү, иң яҡшы ижади эштәрҙе билдәләү тора. Фестивалдә Башҡортостандың барлыҡ профессиональ театрҙары ҡатнаша һәм улар башҡорт милли драматургияһы буйынса спектаклдәр тәҡдим итә ала. Заявкалар 2017 йылдың 1 февраленә ҡәҙәр беҙҙең театр адресына : Өфө ҡалаһы, З.Вәлиди урамы 34 (e-mail://vk.com/write?email=Этот адрес электронной почты защищён от спам-ботов. У вас должен быть включен JavaScript для просмотра."" target=""_blank"">Этот адрес электронной почты защищён от спам-ботов. У вас должен быть включен JavaScript для просмотра. ) ебәрелергә, ә реклама өсөн афиша, буклет, фото һәм башҡа материалдар Ойоштороу комитетына 1 мартҡа ҡәҙәр килеп етергә тейеш.
Спектаклдәргә баһа биреү, иң яҡшыларҙы билдәләү өсөн фестивалде ойоштороусы Башҡортостан мәҙәниәт министрлығы һәм театр эшмәкәрҙәре союзы республикабыҙҙың һәм Рәсәйҙең билдәле театр белгестәрен һәм тәнҡитселәрен йәлеп итәсәк. Фестиваль аҙағында жюри түбәндәге номинацияларҙа еңеүселәрҙе билдәләй: «Иң яҡшы спектакль», «Иң яҡшы режиссерлыҡ эше», «Иң яҡшы сценография», «Иң яҡшы музыкаль биҙәлеш», «Иң яҡшы ир - егет роле», «Иң яҡшы ҡатын-ҡыҙ роле», «Икенсе пландағы иң яҡшы ир-егет роле», «Икенсе пландағы иң яҡшы ҡатын-ҡыҙ роле» һәм тәнҡитселәр коллегияһының махсус призы.
Яҙ килеүе үҙе мөғжизә, бар тәбиғәттең уянған мәле, күңелдәр ҙә яңырыу кисерә, ошо илһамлы миҙгелде апрель аҙағында республика кимәлендә үҙасаҡ театр байрамы - күркәм, сәмле, затлы ижади ярыш тағы ла йәмләйәсәк! Шулай итеп, тиҙҙән яҙ, «Театр яҙы -2017» фестивале!
 ","
	Кесе йома, 19 январь 2017",Яңылыҡтар,Na
https://kulturarb.ru/ba/news/fotorәssam-fail-absattarovtyң-sahalin-bashҡortostan-tranzit-isemle-kүrgәҙmәһe-asyldy, Фоторәссам Фаил Абсаттаровтың «Сахалин. Башҡортостан. Транзит» исемле күргәҙмәһе асылды ,Na,"

Күптән түгел  Өфө художество галереяһында билдәле фоторәссам, төрлө конкурстар лауреаты һәм еңеүсеһе Фаил Абсаттаровтың «Сахалин. Башҡортостан. Транзит» исемле күргәҙмәһе асылды.
Күргәҙмәне асыу тантанаһында Башҡортостан Республикаһының  мәҙәниәт министры урынбаҫары Рәнис Алтынбаев, Башҡортостан Республикаһының  Дәүләт Йыйылышы депутаты Вячеслав Аброщенко, Башҡортостандың халыҡ рәссамы, Рәсәй Фоторәссамдар идараһының республика бүлексәһе рәйесе Рәмил Килмәмәтов, фоторәссамдың хеҙмәттәштәре һәм дуҫтары ҡатнашты.
Күргәҙмә – авторҙың ҡырыҡ йылдан ашыу ижад итеү һөҙөмтәһе. Фоторәссамдарҙа Рәсәй тәбиғәте, кешеләрҙең көндәлек тормошо сағылыш тапҡан. Күргәҙмә лә Башҡортостан тормошона арналған фотоһүрәттәр ҙә урын алған.
 ","
	Кесе йома, 19 январь 2017",Яңылыҡтар,Na
https://kulturarb.ru/ba/news/vladimir-putindyң-ҡushyuy-bujynsa-mәskәүҙә-milli-әҙәbiәttәr-jorto-buldyrylasaҡ, Владимир Путиндың ҡушыуы буйынса Мәскәүҙә Милли әҙәбиәттәр йорто булдырыласаҡ ,Na,"

Владимир Путиндың ҡушыуы буйынса Мәскәүҙә Милли әҙәбиәттәр йорто булдырыласаҡ. «Российская газета» баҫмаһы хәбәр итеүенсә, Горький исемендәге Әҙәбиәт институты уның нигеҙе булып торасаҡ. Мәсьәлә 2017 йылдың 31 мартына тиклем ентекләп өйрәнелергә тейеш, был эшкә Рәсәй Хөкүмәте Премьер-министры Дмитрий Медведев менән Мәскәү мэры Сергей Собянин яуаплы итеп тәғәйенләнгән.
Милли әҙәбиәттәр йортоноң күҙәтеү советын үҙ теләге буйынса Башҡортостандың халыҡ шағиры Мостай Кәримдең ейәне Тимербулат Кәримов етәкләйәсәк, тип күҙҙалана.
Уҙған йылдың 2 декабрендә илебеҙҙең баш ҡалаһында уҙған Мәҙәниәт һәм сәнғәт, Рус теле буйынса советтар ултырышы йомғаҡтары буйынса Президенттың йөкләмәләр исемлеге раҫлана. Мәҙәниәт һәм сәнғәт өлкәһендә юғары уҡыу йорттарын дәүләт тарафынан 2016 йылда өлгәшелгән финанслау кимәлен Хөкүмәткә быйыл да һаҡлап ҡалырға ҡушылған.
Рәсәй халыҡтарының мәҙәни мираҫ объекттарын дәүләт яғынан яҡлау һәм һаҡлап ҡалыу, мәҙәни мираҫты һаҡлау өлкәһен контролдә тотоу һәм күҙәтеү ойоштороу мәсьәләләрен ижтимағи берләшмәләр ҡатнашлығы менән Мәҙәниәт министрлығы тикшерергә тейеш. Фекер алышыу йомғаҡтары буйынса ҡануниәтте һәм хоҡуҡ ҡулланыу практикаһын камиллаштырыу буйынса Министрҙар кабинетына тәҡдимдәр индереләсәк.
2021 йылда Достоевскийҙың 200 йыллығын байрам итеүгә әҙерләнеү һәм уны уҙғарыу буйынса тәҡдимдәрҙе 15 апрелгә Рәсәй Хөкүмәте менән берлектә Кремль хакимиәтенә әҙерләргә йөкмәтелгән.
Сығанаҡ: http://www.bashinform.ru/bash/946363/
 ","
	Кесе йома, 19 январь 2017",Яңылыҡтар,Na
https://kulturarb.ru/ba/news/bөgөn-bөrө-ҡalaһynda-kerәshen-һyuyҡtary-asyҡ-respublika-estrada-jyr-һәm-bejeү-festival-konkursy-bashlandy, Бөгөн Бөрө ҡалаһында «Керәшен һыуыҡтары» асыҡ республика эстрада йыр һәм бейеү фестиваль-конкурсы башланды ,Na,"

Бөгөн йылдағыса Бөрө ҡалаһында «Керәшен һыуыҡтары» асыҡ республика эстрада йыры һәм бейеү фестиваль-конкурсы башланды.Егерме өсөнсө тапҡыр уҙғарылған “Керәшен һыуыҡтары” Бөрө ҡалаһының брендына әйләнгән. «Керәшен һыуыҡтары» асыҡ конкурсы йылдан-йыл  үҙ географияһын киңәйтеп,  сәнғәт күгендә яңы исемдәр  аса.Быйылғы  конкурста республиканың төрлө төбәктәренән ғаризалар ҡабул ителгән. Ижади бәйгелә «Эстрада йыры», «Эстрада бейеүе» һәм «Эстрада музыкаһы» номинациялары билдәләнәсәк. Яңғыҙ башҡарыусылар, вокал ансамблдәр, хорҙар, рэп-башҡарыусылар, бейеү, инструменталь һәм вокал-инструменталь коллективтарының сығыш яһауы көтөлә.
 
«Керәшен һыуыҡтары» фестиваль-конкурсы үҙенең күп төрлөлөгө һәм юғары башҡарыу оҫталығы менән тамашасыларҙы йәлеп итә. Башҡортостандың Мәҙәниәт министрлығы, Республика халыҡ ижады үҙәге, Бөрө районы хакимиәте республикала йәшәүселәр өсөн күңелле байрам бүләк итә.
 
 Гүзәл Багаева
 ","
	Кесе йома, 19 январь 2017",Яңылыҡтар,Na
https://kulturarb.ru/ba/news/bөgөn-milli-matbuғat-problemalar-һәm-ularҙy-hәl-iteү-yuldaryisemle-matbuғat-konfereniyaһy-үtte," Бөгөн ""Милли матбуғат: проблемалар һәм уларҙы хәл итеү юлдары""исемле конференция үтте ",Na,"

Бөгөнгө матбуғаттың йөҙө ниндәй булырға тейеш? Газета – журнал алдырыусылар нимә уҡырға теләй? Ташҡа баҫылғанды нисек интернет селтәрендә лә уҡымлы итергә? Милли матбуғаттың төп проблемаһы бөгөн нимәлә?  „Башҡортостан„ ДТРК-һы медиаүҙәгенең сираттағы матбуғат конференцияһында ошо һорауҙарға Башҡортостандың төп газета-журналдарының баш мөхәррирҙәре яуап бирҙе. Милли матбуғат мәсьәләләре буйынса фекер алышыуҙа ""Йәшлек"" гәзитенең баш мөхәррире, Башҡортостан Журналистар берлеге рәйесе Артур Дәүләтбәков, ""Киске Өфө"" гәзитенең баш мөхәррире Гөлфиә Янбаева,""Башҡортостан ҡыҙы"" журналының баш мөхәррире Гөлназ Ҡотоева, ""Ҡыҙыл таң"" гәзитенең яуаплы сәркәтибе Илдар Фазлетдинов ҡатнашты. Конференцияла ҡатнашыусылар теманың көнүҙәклеген һәм мөһимлеген билдәләне.
 
Милли матбуғат үҫешенә үҙгәртеп ҡороу йылдарында халыҡтың үҙаңының үҫеше, рухи күтәрелеше ҙур роль уйнаған. Әммә хәҙерге иҡтисади көрсөк шарттарында бихисап башҡорт баҫмаларының тиражы кәмей. Гәзит редакциялар тиражды һаҡлап алып ҡалыу өсөн күп көс һала. Гәзит-журналдарға яҙылыу кампанияһы барышында һәр төрлө декадалар – милли матбуғат, йәштәр һәм балалар матбуғаты аҙналығы, гәзит-журналдарға яҙылыусылар көндәре үткәрелеп тора. Яҙылыуҙың традицион булмаған алымдарын һәм юлдарын эҙләргә кәрәк. Бер һүҙ менән әйткәндә, халыҡ ҡыҙыҡһыныуын яулар өсөн әүҙем, ныҡышмал булырға, баҫмаларҙы рекламаларға, уҡыусылар өсөн ҡыҙыҡлы баҫма сығарыу зарур.
 
Конференцияла милли матбуғат проблемаһы дәүләт кимәлендә хәл ителергә тейешлеге билдәләнде.
 
 
Гүзәл Багаева
 ","
	Шаршамбы, 18 январь 2017",Яңылыҡтар,Na
https://kulturarb.ru/ba/news/bөgөn-balalar-televidenieһynyң-tyuғan-kөnө, Бөгөн балалар телевидениеһының тыуған көнө  ,Na,"

1963 йылда СССР телевидениеһында балалар редакцияһы эш башлай. Бала-саҡтан күптәребеҙгә таныш""Ералаш"", ""Әкиәттә ҡунаҡта"", ""Тыныс йоҡо, кескәйҙәр"" программаларын бөгөн дә балалар ҙур түҙемһеҙлек менән көтөп ала.
Башҡортостанда ""Тамыр"" балалар  телерадиостудияһы бик тә уңышлы эшләп килә. Ҡыҙыҡлы һәм мауыҡтырғыс, сағыу  тапшырыуҙарҙы бөтәбеҙ ҙә яратып ҡабул итәбеҙ.  Рәсәй кимәлендәге төрлө фестивалдәрҙә бер туҡтауһыҙ еңеүсе булыуҙары оҫталыҡтың иң юғары кимәле тураһында һөйләй.
 ","
	Шаршамбы, 18 январь 2017",Яңылыҡтар,Na
https://kulturarb.ru/ba/news/ҡomartҡy-һatylmaj, Ҡомартҡы һатылмай ,Na,"

Алексей Кузнецовтың билдәле “Салауат Юлаевтан һорау алыу” картинаһы Интернет-аукционда һатыла тигән яңылыҡ социаль селтәрҙә ҙур шау-шыу тыуҙырҙы. Бер нисә ай инде картина өсөн 225 мең һум аҡса тәҡдим итәләр. “Легендар картинаны кем һәм ниндәй нигеҙҙә һата? Ул Художество фондында йәки Нестеров музейында һаҡланырға тейеш түгелме ни? Картина республиканың милкенә ин­мәйме? Уға зыян килгән кеүек, реставрацияға мохтаждыр күрәһең”, – тип яҙа селтәрҙән файҙаланыусылар.Әйткәндәй, республиканың Яҙыу­сылар союзында ла картинаны юғалтҡандар. Ойошма урынлашҡан бинаның беренсе ҡатында оҙаҡ йылдар эленеп торған икән полотно. Ҡасандыр уны хәрби комиссар Владимир Трофимов бүләк иткән.Башҡортостандың Мәҙәниәт министрлығы был хәлде тикшереүгә тотондо. Асыҡланыуынса, юғалған картина ла, Интернет селтәренә һалынған уның варианты ла автор тарафынан яһалған күсермәләр булып тора. Төп нөсхә Нестеров исемендәге Башҡортостан дәүләт художество музейында һаҡлана. Музей хеҙмәткәре Валентина Сорокина әйтеүенсә, Алексей Кузнецовтың был картинаһы 1955 йылда Мәскәүҙә тәүге Башҡорт әҙәбиәте һәм сәнғәте декадаһында күрһәтелгәндән һуң, музейға тапшырылған һәм рәссамдың шәхси күргәҙмәләренә күп тапҡыр ҡуйылған. – Автор тарафынан яһалған күсер­мәләргә килгәндә, ул республиканың заказы буйынса эшләнде һәм оҙаҡ йылдар Офицерҙар йортонда эленеп торҙо. Артабан ул Яҙыусылар союзына тапшырылды. Бәлки, уны кемдер үҙенә алып, һатыуға ҡуйғандыр. Ундай хәлдәр ҙә булғылай, – тигән фекер белдерҙе Валентина Мефодьевна. – Автор күсермәһе бер нисә йыл элек Башҡортостандың Милли әҙәбиәт музейына тапшырылды. Ул әле лә шунда. Картинаны берәү ҙә һатырға йыйынмай, — тип хәбәр итте музей вәкилдәре, сетерекле мәсьәләгә асыҡлыҡ индереп.
Сығанаҡ:http://bashgazet.ru/
 ","
	Шаршамбы, 18 январь 2017",Яңылыҡтар,Na
https://kulturarb.ru/ba/news/mәskәүҙeң-yuғary-teatr-uchilishheһy-bashҡortostandyң-һәlәtle-jәshtәren-jyya, Мәскәүҙең Юғары театр училищеһы Башҡортостандың һәләтле йәштәрен йыя ,Na,"

Рәсәйҙең Кесе дәүләт академия театры ҡармағындағы Мәскәүҙең М.С.Щепкин исемендәге Юғары театр училищеһы (институты) Башҡортостандың һәләтле йәштәрен йыя. БР Мәҙәниәт министрлығынан хәбәр итеүҙәренсә, был маҡсатлы курс буласаҡ, тимәк республика вәкилдәре бөтөнләй бушлай уҡый ала.
15 февралгә тиклем теләүселәр 2017-2018-се уҡыу йылдарында «Актёрлыҡ сәнғәте» программаһы буйынса, «Драма театры һәм кино артисы» һөнәренә уҡыуға документтар тапшыра ала. Унда көндөҙгө бүлектә, дүрт йыл дауамында уҡыйҙар.
14 маҡсатлы буш урындан тыш абитуриенттар Д.Г.Кознов курсындағы тағы ла 4 түләүле урынға дәғүә итә ала. Урта (тулы) дөйөм, урта һөнәри йәки юғары белемле, башҡорт һәм урыҫ телдәрен белгән, Рәсәй Федерацияһы граждандары ҡабул ителә.
Өфөлә М.С.Щепкин исемендәге Юғары театр училищеһы, БР Мәҙәниәт министрлығы һәм республиканың театр ойошмалары вәкилдәре ҡатнашлығындағы комиссия һайлап алыу конкурсы уҙғара. Уны үткән абитуриенттарға ҡабул итеү имтихандарында ҡатнашырға рөхсәт ителә, тип хәбәр иттеләр идараның матбуғат хеҙмәтендә.
Тулыраҡ мәғлүмәт менән БР Мәҙәниәт министрлығының Мәғариф буйынса республика уҡытыу-методика үҙәге сайтының «Маҡсатлы белем алыу» бүлегендә һәм 235-78-16, 233-59-00 телефон һандары буйынса танышырға мөмкин.
Сығанаҡ: http://www.bashinform.ru/bash/945786/
 ","
	Шаршамбы, 18 январь 2017",Яңылыҡтар,Na
https://kulturarb.ru/ba/news/teatr-ҡunaҡhanaһy-osrashyuғa-saҡyra," ""Театр ҡунаҡханаһы"" осрашыуға саҡыра  ",Na,"

Мәжит Ғафури исемендәге Башҡорт драма театры актерҙар — Башҡортостандың атҡаҙанған артисы Гөлнара Әмирова һәм Башҡортостандың халыҡ артисы Алмас Әмиров менән ""Театр ҡунаҡханаһы""на осрашыуға саҡыра. Яратҡан актерҙар менән ихласлап аралашырға, шиғырҙар, йырҙар, артистар тормошонан мәҙәктәр тыңларға, иҫтәлеккә фотоға төшөргә һәм автограф алырға мөмкинлек биргән сара - 27 ғинуарҙа Театр ҡунаҡханаһында буласаҡ. Кисәне Башҡортостандың халыҡ артисы Сара Буранбаева алып бара. Осрашыу киске 7-лә башлана.
 ","
	Шаршамбы, 18 январь 2017",Яңылыҡтар,Na
https://kulturarb.ru/ba/news/bashҡort-dәүlәt-ҡursaҡ-teatry-ajyu-babaj-әkiәten-ҡararғa-saҡyra, Башҡорт дәүләт Ҡурсаҡ театры “Айыу бабай” әкиәтен ҡарарға саҡыра ,Na,"

Тылсымлы донъя ул бала саҡ. ""Уға һағынып та, талпынып та барып етерлек түгел... Шулай ҙа мөғжизә бар ул: бала саҡ... ҡаласаҡ. Ул саф булып, көләкәс булып, шаян булып, наян булып үҙең менән ҡа-ла-саҡ!"" — тип яҙып ҡалдырған Сафуан Әлибай бер китабының инеш һүҙендә.
Тылсымлы, саф донъя бала-саҡ иленә сәйәхәт итергә теләүселәр 29 ғинуар көнө, йәкшәмбе 13.00 сәғәттә Башҡорт дәүләт ҡурсаҡ театрында башҡорт телендә Айыу бабай” спектаклен ҡарай аласаҡ. Спектакль сеанстары театрҙа көндөҙгө берҙә башлана.
... Һарғайған япраҡтар ҙа ҡойолдо, алтын көҙ етте, бына-бына ҡар ҙа яуа башлар...Урман йәнлектәре нисек тә булһа тайыш табан-Айыу бабайҙы ҡышҡы йоҡоға ебәрмәҫкә теләй. Шулай ҙа айыу ағайға өң эшләп бирәләр. Ниңәлер айыу бабай бер ҙә ҡаты йоҡоға талырға теләмәй...
 Пьесаның авторы балалар шиғриәтенең олатаһы Сафуан Әлибай, режиссеры Г. Вәлитова, рәссамы Н. Байбурин, композиторы И. Хәлилов.
Башҡорт телендә ҡуйыласаҡ ""Айыу бабай"" тамашаһын ҡарарға килегеҙ, балаларығыҙға күңелле, ҡыҙыҡлы һәм файҙалы ял минуттары бүләк итегеҙ! Саф, ихлас кескәйҙәр донъяһына рәхим итегеҙ!
 Кескәйҙәрегеҙҙең ҡыҙыҡһыныусанлығын арттырырға, ысынбарлыҡты  танытырға теләһәгеҙ-балаларығыҙҙы был тамашанан мәхрүм итмәгеҙ. Әйҙәгеҙ, сафлыҡ, ихласлыҡ донъяһын тыуҙырыу өсөн тормошҡа балалар күҙе менән бағайыҡ!
 Гүзәл Багаева
 ","
	Шишәмбе, 17 январь 2017",Яңылыҡтар,Na
https://kulturarb.ru/ba/news/ҡyrғyҙ-halҡynyң-manas-irtәge-bashҡort-telendә-donya-kүrҙe, Ҡырғыҙ халҡының «Манас» иртәге башҡорт телендә донъя күрҙе ,Na,"

Ҡырғыҙ һәм башҡорт телдәрендә ҡырғыҙ халыҡ иртәге «Манас» нәшер ителде. ЮНЕСКО-ның матди булмаған мәҙәни мираҫтар исемлегенә индерелгән был иртәк башҡорт теленә беренсе тапҡыр тәржемә ителә. Ҡырғыҙҙар араһында «Манас»тың күп версиялары һәм варианттары бар. Тәржемә өсөн мәшһүр аҡын Биксултан Жакиев тарафынан эшкәртелеп рәсми рәүештә ҡанунлаштырылған тексы алынды.
    Ҡырғыҙҙар теле, дине, ғөрөф-ғәҙәте буйынса башҡорттарға яҡын, ҡәрҙәш халыҡ. Шуға күрә боронғо исемдәрҙә, аш-һыуҙа, йолаларҙа, ғөрөф-ғәҙәттә уртаҡлыҡтарыбыҙ күп. Был уртаҡлыҡ ике туғандаш халыҡ эпостарының геройҙарына, сюжетына һ.б. ла хас: ҡырғыҙҙарҙың Манас батыры Урал батыр кеүек азатлыҡ йырсыһы, халыҡ мәнфәғәттәрен яҡлаусы.
    Иртәктә үҙаллылыҡ өсөн көрәштән тыш, ҡырғыҙ халҡының көнкүреше, ғөрөф-ғәҙәте, йолалары, хәрби оҫталығы, медицинаһы, донъя һәм кешелек тураһында фәлсәфәүи ҡараштары, әҙәмдең йәмғиәттәге урыны һәм бурысы, ғаилә мөнәсәбәттәре, әхлаҡ ҡағиҙәләре, ҡоллоҡ һәм азатлыҡ тураһында уйланыуҙары сағыла.
    Әҫәрҙең лексикаһы бик ҡыҙыҡлы, мәҫәлән, беҙ унда найҙа (һөңгө), ейеү (ашау), ҡаһһар (асыуланыусы), ут (үлән), пул (аҡса), ашлау (һаплау), үргеү (батырайыу), ҡарый (ҡарт) һ.б. дөйөм төрки һүҙҙәр менән танышабыҙ.
    Китап гуманитар фәндәре белгестәре һәм төрки халыҡтарҙың рухи мәҙәниәте менән ҡыҙыҡһыныусы киң ҡатлам уҡыусыларына тәғәйенләнә.
    Баҫманы «Китап» нәшриәтенең фирма магазинынан (Октябрь проспекты, 2) йәки сайтынан
      http://www.kitap-ufa.ru/news/  һатып алырға мөмкин.

 ","
	Шишәмбе, 17 январь 2017",Яңылыҡтар,Na
https://kulturarb.ru/ba/news/bashҡortostandyң-milli-muzejynda-respublikanyң-ҡursaulyҡ-tәbiғәte-tip-isemlәngәn-kүrgәҙmә-eshlәj,  Башҡортостандың Милли музейында «Республиканың ҡурсаулыҡ тәбиғәте» тип исемләнгән күргәҙмә эшләй ,Na,"

Күргәҙмә Экология йылына арналған. Республикабыҙҙың гүзәл тәбиғәте, «Башҡортостан» милли паркы пейзаждары менән танышырға теләүсәләр өсөн музей ишектәре һәр саҡ асыҡ. Фотоһүрәттәрҙә Нөгөш, Йомағужа һыуһаҡлағыстары, Күперле шарлауығы кеүек тәбиғәт ҡомартҡыларын күрергә мөмкин.
Күптән түгел 11 ғинуар көнө  Ҡурсаулыҡтар һәм милли парктар көнө булып үтте. Тап ошо көндә 1917 йылда илдә тәүге Баргузин дәүләт ҡурсаулығы асылған. Ул Бүрәт Республикаһында кеш һәм башҡа йәнлектәрҙе һаҡлау маҡсатында ойошторола. Бөгөн Башҡортостанда «Башҡорт», «Шүлгәнташ», «Көньяҡ Урал» кеүек өс ҡурсаулыҡ, дүрт төбәк әһәмиәтендәге  һәм «Башҡортостан»  милли парктары иҫәпләнә.
Мәғлүмәт өсөн: Башҡорт дәүләт тәбиғәт ҡурсаулығы республикала боронғоларҙан һанала һәм федераль статусҡа эйә. Ул 1929 йылда ойошторолған. Ҡурсаулыҡ республиканың Бөрйән, Әбйәлил һәм Белорет райондарына ҡараған ерҙәрҙе биләй. Дөйөм майҙаны – 49609 гектар. Башҡорт дәүләт тәбиғәт ҡурсаулығы тәбиғәт процестарының һәм күренештәренең тәбиғи әйләнешен, үҫемлек һәм хайуандар донъяһының генетик фондын, айырым төрҙәрен, типик һәм уникаль экология системаларын өйрәнеү һәм һаҡлау өсөн булдырылған. Ҡурсаулыҡ территорияһы рельеф үҙенсәлеге буйынса бер-береһенән ныҡ айырылып торған ике өлөшкә бүленә: көнбайышҡа, Көньяҡ Крак тау массивының байтаҡ майҙанын алып тора, һәм көнсығышҡа, Уралтау һырты сигендә урынлашҡан.  
Башҡорт ҡурсаулығында 76 ғаиләгә ҡараған 807 төргә яҡын көпшәле үҫемлектәр булыуы билдәле. Ҡатмарлы сәскәлеләрҙең 77 төрө, ҡыяҡлыларҙың – 58, рауза сәскәлеләренең – 45, ҡәнәферҙәрҙең – 39, ҡуҙаҡлылар – 33, күрәнлеләр – 26, сиражлылар – 24 төр, сатыр сәскәлеләрҙең 21 төрө бар.  
Әлеге ваҡытта ҡурсаулыҡ биләмәһендә япраҡлы-ылыҫлы ҡатнаш урман үҫә. Һыу буйҙары туғай үҫемлектәре менән ҡапланған, урыны менән уны тал, ерек һәм муйыл ағастары алмаштыра. Һөҙәк, һарҡыу тау битләүҙәрен ҡайын, уҫаҡ ағастары күп булған япраҡлы урман ҡаплаған, аралаш ҡарағайҙар күренә. Был урмандарҙа туғай үләндәре, ваҡ ҡыуаҡлыҡ ҡаплаған аҡландар күп. Текә, ташлы-ҡаялы тау итәктәрен башлыса ҡарағай, урыны менән япраҡлы ағастар баҫҡан.
Башҡорт ҡурсаулығының йәнлектәр донъяһы ла бай һәм төрлө. Ҡурсаулыҡта умыртҡалыларҙың 250 төрө, шул иҫәптән һөтимәрҙәрҙең 52 төрө, 17 балыҡ төрө һәм өс ер-һыу хайуандары менән алты һөйрәлеүсе, 192 төр ҡош көн итә. Бөжәктәр араһында күбәләктәр, ҡуңыҙҙар, яры ҡанатлылар, ике ҡанатлылар һәм башҡалар бар. Ағас ҡыуышында йәшәгән яры ҡанатлылар ғаиләһенә ҡараған ҡырағай башҡорт бал ҡорттары айырым ҡыҙыҡһыныу тыуҙыра һәм ҙур ҡиммәткә эйә. Мышы, болан, беҙҙең климатҡа яраҡлашҡан марал (эре себер боланы), урман һыуһары, ҡондоҙ, ҡама, тейен, ҡуян һәм башҡалар ҡиммәтле йәнлектәрҙән һанала. Йыртҡыстарҙан бүре, һоро айыу, һеләүһен, төлкө осрай. Һуңғы ун йылда һеләүһен менән болан һирәгәйгән.
“Шүлгәнташ” дәүләт тәбиғәт ҡурсаулығы 1959 йылда Башҡорт дәүләт ҡурсаулығының Ағиҙел буйы филиалы кеүек булдырылған, ә 1986 йылдан алып ул үҙаллы дәүләт ҡурсаулығына әйләнгән. Уның дөйөм майҙаны – 22531 гектар. Ҡурсаулыҡ Көньяҡ Уралдың бейек булмаған тауҙар өлөшөндә республиканың Бөрйән районына ҡараған ерҙә, Ағиҙел менән Нөгөш йылғалары араһында урынлашҡан. Үҙенсәлекле символы булып ҡурсаулыҡтың 14,5 мең йыл элек төшөрөлгән һүрәттәре булған, 2,7 километрға һуҙылған Шүлгән мәмерйәһе тора. Район флораһы 800-ҙән ашыу юғары үҫемлектәр төрөнән ғибәрәт, шулар иҫәбендә 12 ағас төрө, 27 төр ҡыуаҡлыҡ бар. Башҡортостан Республикаһының Ҡыҙыл китабына — 40 төр, 24 төр Рәсәйҙең Ҡыҙыл китабына индерелгән.
Көньяҡ Урал дәүләт тәбиғәт ҡурсаулығы Башҡортостандың Белорет районында һәм өлөшләтә Силәбе өлкәһе территорияһында урынлашҡан. Ул 1978 йылда ойошторолған. Был ҡурсаулыҡ Белорет, Ҡатау-Ивановск, Магнитогорск кеүек эре сәнәғәт үҙәктәрен үҙ эсенә алған Көньяҡ Уралдың экологияһын яҡшыртырға мөмкинлек бирә. Ҡурсаулыҡ һунар ителә торған йәнлектәр төрөнөң күптәре өсөн резерват кеүек хеҙмәт итә һәм уларҙың иҫәбен арттырырға булышлыҡ итә.
Башҡортостан территорияһында тағы бер милли парк – “Башҡортостан” бар. Ул Көньяҡ Уралдың көнбайыш һыртында Нөгөш һәм Ағиҙел араһында, шулай уҡ уға сиктәш Йылайыр яҫы таулығының төньяҡ өлөшөндә урынлашҡан. Уның төньяҡтан көньяҡҡа ҡәҙәр оҙонлоғо 30 километр тирәһе. Дөйөм майҙаны — 82,3 гектар. Көнсығыштан милли парк “Шүлгәнташ” ҡурсаулығы менән сиктәш. Сик оҙонлоғо – 40 километр тирәһе. Парк биләмәһендә өс тәбиғәт һәйкәле бар.
 
Гүзәл Багаева
 ","
	Шишәмбе, 17 январь 2017",Яңылыҡтар,Na
https://kulturarb.ru/ba/news/auyl-kluby-jәshәj-әle, Ауыл клубы йәшәй әле ,Na,"

Миәкә районында эшләп килгән “Ветеран” клубының 30 йыллыҡ юбилейына арналған ҙур концерт булды. Тамашаны алып барыусы Зөһрә Гатич коллективтың эшмәкәрлегенә байҡау яһаны, уңыштарҙы билдә­ләне, ҡыйынлыҡтарҙы иҫкә алды. Һуңғы арала ғына “Еңеү салюты”, “XXI быуат”, “Яратам мин һине, тормош” республика фестивал­дәрен­дә призлы урындар яула­ған­дар икән. Ҡазан, Өфө, Ок­тябрь­ский ҡалалары, республика райондары тамашасылары яҡташтарыбыҙҙың сығышын яратып ҡараған. Өс тиҫтә йыл эсендә меңгә яҡын концерт ҡуйғандар, хорҙа 50-нән ашыу йыр башҡарғандар. Ветерандар район мәҙәниәт йортоноң драма коллективы эшендә лә әүҙем ҡатнаша. Һуңғы йылдарҙа Ю. Әминевтең “Яҙылмаған закондар”, М. Кәримдең “Ҡыҙ урлау”, Ф. Бү­ләковтың “Әбейҙәргә ни ет­мәй?”, Т. Миңнуллиндың “Икебеҙ ҙә әйләнәбеҙ” пьесаларын сәхнә­ләш­тергәндәр. Былтыр республика “Алтын тирмә” фестивалендә Миәкә башҡорт халыҡ театры Әнғәм Атнабаевтың “Законлы никах менән” пьесаһын ҡуйып (режиссеры – Зәй­түнә Шириязданова), беренсе урынды яулаған. Коллективта иһә кем генә юҡ – элекке етәкселәр, төрлө өлкә белгестәре, эшселәр, крәҫ­тиәндәр, өлкән йәштәгеләр һәм яңы ғына хаҡлы ялға сыҡҡандар. Клубты иһә Еңеү яулап ҡайтҡан яугирҙәр, емерек хужалыҡтарҙы тергеҙеүселәр, хеҙмәт батырҙары ойошторған булған. – Бөгөн клубта икенсе быуын – һуғыш балалары, уларҙың туған­дары, – тип һүҙен дауам итте Зөһрә Гатич. – Әлеге артистар бала саҡта михнәтле һәм ғазаплы тормош, аслыҡ, яланғаслыҡ, фәҡирлек күр­гән, улар – ҡатын-ҡыҙ, ҡарт-ҡороноң аһ-зарын, моң-йырын, таҡмаҡтарын ишетеп, йәштәрҙең сихри киске уйындары уртаһында ҡайнап, халыҡ ауазы гәүһәрҙәрен тыңлап үҫкән кешеләр. Нәфис һүҙ оҫтаһы Зөһрә Әбел­мәғитйән ҡыҙы был фекерҙе раҫлап, моң эйәһе Илүсә Минһажеваның тормошо һәм сәнғәт юлы тураһында һөйләгәндә, тамашасыларҙың күҙе йәшләнде. Һуңынан халыҡтың ихтирамын яулаған актер, ҡурайсы, шағир, район эске эштәр бүлегенең элекке етәксеһе Баязит Ильясов “Үҙ күҙ­ҙәрем менән күрҙем” исемле шиғы­рын уҡыны. Бер аҙҙан сәхнәгә һоҡ­ланғыс, матур, милли биҙәкле йәш­келт-зәңгәрһыу костюмда урта йәш­тәрҙәге 36 ир-ат һәм ҡатын-ҡыҙ (хормейстер – Гөлнара Ғәлиева) күтә­релде. Тамашасы уларҙы үҙ йәше­нән күпкә йәш итеп күрә. Шат, асыҡ йөҙлөләр, килеш-килбәттәре лә йәштәрсә. Күҙҙәрендә ут һәм ялҡын балҡый, ҡараштары өтөп ала. Ҡай­нап торған тормош, сәнғәт мәшәҡәт­тәре уларға ҡартайырға форсат бирмәйҙер, күрәһең. Тамашасы ла үҙҙәрен көслө алҡыштар менән аяғүрә баҫып хөрмәтләй. Артабан күренекле йырсыбыҙ Илүсә Минһажеваның атаһы фронттан яҙған хаттарҙан өҙөктәр уҡылды. Үҙ сиратында Илүсә “Атайымдың хаттары”, “Мин бәхетһеҙ түгел” йыр­ҙарын башҡарҙы. Йәнә 14 кешенән торған йыр ансамбле “Китмәйем әле йәшлегемдән”, “Йәшлегем һа­ғыштары” йырҙары менән залды шатландырып хисләндерҙе, күптәр­ҙе йәшлектәрен хәтерләргә мәжбүр итте.  Ветеран артистарҙы һәм тама­шасыларҙы юбилей уңайынан тәб­рикләргә килгән балалар ансамбле “Йәш бөркөттәр” бейеүен башҡарып, башҡорт ерҙәрен дошмандарҙан һаҡларға яуға күтәрелгән, көсө ташып торған ир-егеттәрҙе кәүҙәлән­дерҙе. Үҫмерҙәр өр-яңы күркәм милли кейемдә, хәрәкәттәре етеҙ, ышаныслы, ҡараштарында Ватан өсөн яуаплылыҡ, ғорурлыҡ сағыла. Оҙаҡ алҡышланылар уларҙы. Сәнғәтте яратыусылар клуб эшен­дә әүҙем ҡатнаша, һәләттәрен һынай, тамашасының иғтибарын, ихтирамын яулай. Был инде үҙенсә конкурс нигеҙендә ҡабул итеү имтиханы. Бөгөнгө тырыш, һәләтле, ижади коллектив йылдар дауамында тупланған. Ауыл клубы шулай дәртләнеп ижад итә.
Сығанаҡ: http://bashgazet.ru/kultura-i-literatura/24945-auyl-kluby-yshy-le.html

 ","
	Шишәмбе, 17 январь 2017",Яңылыҡтар,Na
https://kulturarb.ru/ba/news/ete-ҡyҙ-bejeүe-boҙҙa," ""Ете ҡыҙ"" бейеүе боҙҙа  ",Na,"

Мәғлүм булыуынса, Өфөлә хоккей йондоҙҙары аҙналығы бара. Ошо спорт байрамы уңайынан Фәйзи Ғәскәров исемендәге халыҡ бейеүҙәре ансамбле үҙенсәлекле тамаша әҙерләргә йыйына. 19 ғинуарҙа ""Өфө-Арена""ла Рәсәй хоккей тарихында тәүге тапҡыр Ҡатын-ҡыҙҙар хоккей лигаһының ""Йондоҙҙар матчы"" уҙғарыла. Матч алдынан боҙҙа ""Ете ҡыҙ"" башҡорт халыҡ бейеүен ҡарай аласаҡбыҙ.
...Бер-береһенә оҡшаған ете ҡыҙҙы ҡаҙаҡ далаларына урлап алып киткәс, улар табандарын ярып ҡыл һалыныуға ҡарамаҫтан, ҡасып, тыуған яҡтарына юллана. Арттарынан ҡыуа төшкәс, ҡыҙҙар тотҡонлоҡтан үлемде өҫтөн күреп, күлгә ташлана. Уларҙың фажиғәле вафатынан һуң күктә ете йондоҙ — Етегән ҡабына...
Гүзәл Багаева
 
 ","
	Дүшәмбе, 16 январь 2017",Яңылыҡтар,Na
https://kulturarb.ru/ba/news/bashҡort-dәүlәt-drama-teatryna-tanylғan-teatr-belgese-bartoshevich-kilә, Башҡорт дәүләт драма театрына танылған театр белгесе Бартошевич килә! ,Na,"

Алексей Вадимович Бартошевичты  уҡыусылары һәм дуҫтары ""Бөйөк Барт"" тип йөрөтә. Бөйөк Барт Өфөгә 25 ғинуарҙа килә. Кисен М.Ғафури исемендәге Башҡорт академия драма театрында ""Йософ һәм Зөләйха"" музыкаль риүәйәтен ҡарарға ниәтләй. 26 ғинуар көндөҙ театр белгесе З.Исмәғилев исемендәге Өфө дәүләт сәнғәт институтының театр факультеты студенттары һәм педагогтары менән осраша. Ә аҙаҡ театрҙа ""Антигона"" спектаклен ҡарай. Сер түгел, тап Фәрит Бикчәнтәев ҡуйған Жан Ануйҙың драмаһын ҡарар өсөн Башҡортостандың баш ҡалаһына юллана билдәле театр белгесе. Спектаклдән һуң актерҙар менән әңгәмә ойошторорға планлаштырған Алексей Бартошевич.
Башҡорт дәүләт академия драма театры
 ","
	Дүшәмбе, 16 январь 2017",Яңылыҡтар,Na
https://kulturarb.ru/ba/news/rәsәjҙәge-iң-abrujly-altyn-bitlek-premiyaһyna-byjyl-nindәj-spektakldәr-dәғүә-itә, Рәсәйҙәге иң абруйлы «Алтын битлек» премияһына быйыл ниндәй спектаклдәр дәғүә итә? ,Na,"

Март башында театр сәнғәтендә ниһайәт көтөп алынған ҙур ваҡиға - «Алтын битлек»  Милли премия – фестивале башлана. Баш ҡалабыҙ  Мәскәү   театр сәнғәтендә  юғары ҡаҙаныштарға ирешкән Рәсәй театрҙарын бергә  туплаған «Алтын  битлек»  фестиваленә Өфө театрҙары ла йыйына.
Ағымдағы йылдың 13 апрель көнө Рәсәйҙең иң мәртәбәле, иң абруйлы «Алтын битлек » Милли премия - фестиваленә дәғүә итеүсе спектаклдәр күрһәтеләсәк.
 Башҡорт опера һәм балет театры артистары Генделдың «Геракл» операһы менән сығыш яһаясаҡ. 15 апрелдә Чайковскийҙың «Орлеан ҡыҙы» спектакле «Геликон-опера» театрының «Стравинский» залында тәҡдим ителәсәк.
Ә 3 мартта М. Ғафури исемендәге Башҡорт драма театры «Джут» (Олжас Жанайдаров) спектаклен тамашасы хөкөмөнә сығарасаҡ.
Спектаклдәр февралдән апрелгә тиклем күрһәтеләсәк. Премияға дәғүә итеүселәр араһында Мәскәү, Санкт-Петербург, Пермь, Ҡазан, Һамар, Ярославль, Яңы Себер һәм башҡа Рәсәй ҡалалары театрҙары ла бар.
Премияны тапшырыу тантанаһы 19 апрель көнө К.С. Станиславский һәм В.И. Немирович-Данченко исемендәге музыкаль театрҙа тәғәйенләнгән.
 Хәйер, «Алтын битлек» кә тәҡдим ителеү - йөҙ һынау үтеп фестиваль репертуарына эләгеү үҙе үк ҙур еңеү. Театрҙарға ҙур уңыш теләйек!
Шатлыҡ һәм күтәренке рух менән, «алтынға мансылып, атҡа атланып» ҡайтыуҙарын түҙемһеҙлек менән  көтөп  ҡалабыҙ.  Хәйерле юл, дуҫтар!
Гүзәл Багаева
 ","
	Дүшәмбе, 16 январь 2017",Яңылыҡтар,Na
https://kulturarb.ru/ba/news/ҡumyҙ-yaһau-oҫtaһy-sәjetbabala-jәshәj, Ҡумыҙ яһау оҫтаһы Сәйетбабала йәшәй ,Na,"

Һуңғы йылдарҙа халыҡ ижадын, милли йолаларҙы тергеҙеүгә ҙур иғтибар бирелә. Фольклор коллективтар ҙа барлыҡҡа килә. Һөҙөмтәлә, ҡурай, ҡумыҙға ла һорау артты. Ошоно күҙ уңында тотоп, Ғафури районының Сәйетбаба ауылында йәшәүсе Алик Степанов ҡумыҙ эшләү менән шөғөлләнә башланы. Бының өсөн кәрәкле бар материалдарҙы ла етештереп, дәртләнеп эшкә тотондо егет. Илһам ағаһы менән кәңәшләшеп, бергә эшләнеләр. Хәҙер уның йыл әйләнәһенә шөғөлләнерлек үҙ оҫтаханаһы бар. Заказдар ҙа бик күп килә. Оҫта, билдәле ҡумыҙсылар тик ул яһаған ҡумыҙҙарҙа ғына уйнай. Хатта сит илдәрҙән – Франция, Германия, Австрия, Польша, Яҡутстан, Ҡаҙағстан, Эвенкиҙан күпләп һорайҙар. Алик заказдарҙы үҙ ваҡытында үтәргә тырышып, көн-төн тимәй эшләй.  - Һәр халыҡтың үҙ моң-аһәңе, үҙенсәлекле көй яңғырашы бар, инструментты эшләгәндә быны ла иҫәпкә алырға кәрәк. Интернеттың да ярҙамы те-йеп ҡала. Сит илдәргә әҙер ҡумыҙҙарҙы почта аша конверт менән ебәрәм. Бында инде адрес- ты дөрөҫ итеп әсәйем инглиз теле уҡытыусыһы Әлфиә Ханнан ҡыҙы яҙып бирә. Заказдарҙы алғандан һуң, яуап килә, тейешле аҡсаларын да ебәрәләр. Үҙ эшемдең емешен күреп тағы ла тырышыбыраҡ эшләргә көс-дәрт, илһам алам. Ҡумыҙ эшләүҙең киләсәге өмөтлө икәненә ышаныс тыуа, - ти ҡумыҙ эшләү оҫтаһы Алик Степанов. Тулыраҡ: http://tabin.ru/mezeniet_ezebiet/3357-umy-yaau-otay.html


 ","
	Дүшәмбе, 16 январь 2017",Яңылыҡтар,Na
https://kulturarb.ru/ba/news/bashҡort-dәүlәt-drama-teatry-mөҙәris-bagaevtyңike-tөsh-dramaһyn-ҡararғa-saҡyra, Башҡорт дәүләт драма театры Мөҙәрис Багаевтың “ИКЕ ТӨШ” драмаһын ҡарарға саҡыра  ,Na,"

«Бормаланып аға Ашҡаҙарҡай, Саф көмөштәй уның һыуҡайы. Ниңә яҙмыш шулай әсе икән - Башҡынама һыймай уйҡайым»,-
 йөрәк әрнеүҙәрен әлеге бер йыры менән баҫҡан Миңзифа инәйгә ғүмере буйы ике төшө тынғы бирмәй. «Инде нисәмә йыл шуны тыңлап, нисәмә йыл күҙҙәрем йәшкә мансыла бит. Инде нисәмә йыл башҡа бер нәмә лә күрмәй, шул ике төшөң менән генә йәшәйһең, бахырҡай. Йә, башла һуң... »,  ти, әбейҙең хәлен белешергә ингән килене Гөлшат. - Һөйләйем, әтүсә…Сәлим, Кәрим, Хәлим ҡулдарын болғай-болғай ҡапҡанан сыға. Бергә ҡосаҡлашҡан килеш Миңзифа, Гөлшат, Сәлимә, Кәримә, Хәлимә йәшле күҙҙәрен һөрткөләп ҡул болғап ҡала... ...Яҙ етеп ерҙең ҡарҙан ныҡлап әрселә башлаған сағы икән, тим… Миңзифа инәйҙең ошо ике төшөнә, әйтерһең, һуғыш йылдарының бөтә ауырлығы, йәшәү менән үлем көрәше, әҙәм затының ныҡлығын һынау, кешелек хистәре, йәшәү ҡәҙерен белеү асылдары һыйған.
Спектаклдең режиссеры Олег Ханов, рәссамы Альберт Нестеров, композиторы Илшат Яхин, балетмейстеры Сулпан Асҡарова. Ролдәрҙә: Суфия Ҡорбанғәлиева, Шәүрә Дилмөхәмәтова-Әхмәдуллина, Илсөйәр Ғәзетдинова, Ринат Баймырҙин, Юнир Ҡоланбаев,Артур Кәбиров, Фирҙәүес Ғиззәтуллина, Фирүзә Аллаярова, Гөлназ Хайсарова, Юлиә Ғәләүетдинова, Светлана Хәкимова, Сара Буранбаева һ.б. Шулай уҡ спектаклдә «Самрау» Балалар театр студияһында шөғөлләнеүселәр ҙә ҡатнаша.
Спектакль 18 ғинуар көнө киске сәғәт 7.00 башлана. Тамашаға рәхим итегеҙ!
 ","
	Дүшәмбе, 16 январь 2017",Яңылыҡтар,Na
https://kulturarb.ru/ba/news/kөnyaҡ-ural-bashҡorttary-tarihy-tashҡa-baҫyldy, Көньяҡ Урал башҡорттары тарихы ташҡа баҫылды ,Na,"

“Салауат Хәмиҙуллин менән замандаштарҙы таныштырып тороу кәрәкмәй ҙә һымаҡ. Әлеге лә баяғы беҙ, башҡорттар, бер-беребеҙгә йылы һүҙ әйтергә тартынып барабыҙ бит инде, әммә һис икеләнмәй рухи ҡаһарманлығы, профессиональ фиҙакәрлеге өсөн уны “заманыбыҙ Салауаты!” тип атар инем. Әммә тарихи факттарҙы туплап, уларҙы тәғәйен видеояҙмалар менән биҙәп, халыҡ хөкөмөнә тотош милләтеңдең уҙғаны хаҡында бөгөнгө иң популяр мәғлүмәт сығанаҡтарының береһе булған телевидение эфиры аша фәһем биреү үҙе батырлыҡ түгелме ни?! Минеңсә, бөгөнгөбөҙҙөң иң ҡыйыу, тәүәккәл һәм мәғлүмәтле публицистарының береһе ул Салауат Хәмиҙуллин. Хәйер, публицист шулай булырға тейеш тә”(“Башҡортостан” гәзите, Л. Абдуллина, http://bashgazet.ru/kultura-i-literatura/23305-zamanyby-salauaty-tip-ndshbe-be-ua.html) 
Күптән түгел билдәле тарихсы Салауат Хәмиҙуллин Көньяҡ Урал башҡорттары тарихын айырым китап булараҡ баҫтырып сығарҙы.
«Башҡорт ырыуҙарының тарихы» проектының яңы томлыҡтарында Һальют, Терһәк, Һеңрән, Бәкәтин, Һырҙы, Шуран, Мәркәт, Ҡошсо, Һыҙғы, Өпәй ырыуҙары тарихы ингән китап донъя күрҙе. Һәр ырыу фәнни яҡтан ныҡлы өйрәнелгән, тарихи факттарға, архив документтарға таянып яҙылған.
Башҡорт милләте ырыу-ҡәбилә структураһы һаҡланыуы менән башҡа халыҡтарҙан айырылып тороуы менән үҙенсәлекле. Проект етәксеһе, билдәле тележурналист Салауат Хәмиҙуллин, тарихсылар генетиктар менән дә тығыҙ рәүештә эшләгән. Улар, һәр ырыуҙы генетикаһына ҡарап айырырға була, тигән фекерҙә. «Башҡорт ырыуҙарының тарихы» китабының 20 томы әҙер, тиҙҙән яңылары донъя күрәсәк.  
Салауат Хәмиҙуллин— тарихсы-журналист, бик күп телепроекттар авторы, Башҡортостандың һәм Рәсәйҙең Журналистар союздары ағзаһы (2000), тарих фәндәре кандидаты. Башҡортостан Республикаһының Салауат Юлаев исемендәге дәүләт (2012) һәм журналистика өлкәһендәге Шәһит Хоҙайбирҙин исемендәге (2000) премиялар лауреаты, Башҡортостандың атҡаҙанған матбуғат һәм киң мәғлүмәт хеҙмәткәрҙәре (2009)
Салауат Хәмиҙуллин 1968 йылдың 1 июнендә Стәрлетамаҡ ҡалаһында тыуған. Башҡорт дәүләт университетының тарих факультетын тамамлаған. 1991—1992 йылдарҙа «Истоки» газетаһы хәбәрсеһе. 1991 йылдан Башҡортостан дәүләт радио-телекомпанияһында: телевидениеның йәштәр редакцияһы мөхәррире, «Йәшлек» ИБ етәксеһе, «Яңылыҡтар» редакцияһы хәбәрсеһе, «Ғилем» ИБ мөхәррире, ижтимағи-сәйәси тапшырыуҙар ИБ мөхәррире, танып-белеү һәм тарихи тапшырыуҙар бүлеге етәксеһе, ТВ студияһының танып -белеү тапшырыуҙары редакцияһы етәксеһе.
Шулай уҡ «Историческая среда» һәм «КЛИО» телепроекттары авторы булараҡ тамашасыларға таныш. 2012 йылда тележурналист Салауат Хәмиҙуллин премияға «Историческая среда» телевизион проекты өсөн Салауат Юлаев исемендәге Дәүләт премияһына лайыҡ булды.
Гүзәл Багаева әҙерләне.
 ","
	Дүшәмбе, 16 январь 2017",Яңылыҡтар,Na
https://kulturarb.ru/ba/news/shaғir-yaҙmyshy, Шағир яҙмышы ,Na,"

Ғүмер уҙған һайын ижад донъяһына килгән саҡтарыбыҙ, бигерәк тә уҙған быуаттың 60-сы йылдары йышыраҡ хәтергә килә, һағындырып иҫкә төшә. Башҡорт әҙәбиәтенең гөрләп үҫкән алтын дәүерҙәре! Нәҡ ошо осорҙа көслө тулҡын булып башҡорт әҙәбиәтенә, айырыу­са шиғриәтенә яңы көстәр килде. Һүҙ оҫталығына яңы юғары талаптар ҡуйған ошондай күтәрелеш заманында һәр ижадсыға, бигерәк тә йәштәргә үҙ һүҙен уҡыусылар иғтибар итерлек, яңы күренеш булып баһаланырлыҡ дәрәжәлә әйтеүе еңел түгел ине, әлбиттә. Яңы шағирҙарҙың байтағы матбуғатта сыҡҡан тәүге әҫәрҙәре, беренсе китаптары менән үк үҙҙәренең һәләттәрен аса алды һәм был быуын башҡорт әҙәбиәтенең киләсәген билдәләрлек ышаныслы алмаш булып өлгөрҙө.
 Хәсән Назар башҡорт шиғриә­тендәге ошо ижади яңырыуҙың үҙәгендә булды. Уның “Бөркөттәр төйәге” тигән тәүге йыйынтығы 1971 йылда баҫылып сыҡты һәм юғары баһаланды. Бер рецензиянан өҙөк килтерәм: “Һүҙемде йомғаҡлап, шуны ғына әйткем килә: Хәсән Назаровтың был моң-хискә бай, бик тә кешелекле һәм талантлы йыйынтығы үҙ-үҙенә лә, башҡаларға ла талапсан йәш шағирға ҡарата ҙур өмөттәр уята. Ә шағир юлы, уйлаһаң, башлана ғына әле”. Тәүге китабы сыҡҡас та “талантлы” тигән һүҙҙе ишетеү бәхете бик һирәктәрҙең генә өлөшөнә төшә. Ә инде шулай тип һәр саҡ принципиаль ҡарашлы Рәми Ғарипов үҙе яҙған икән, тимәк, Хәсән Назар беренсе китабында уҡ ҡабатланмаҫ моңон, тапҡыр һүҙен тапҡан.  Шуныһын да әйтеп үтергә кәрәк: был мәҡәләһенә тиклем үк Рәми Ғарипов китаптарын бүләк иткәндә автографтарында Хәсән Назарға бик йылы һүҙҙәр арнаған, береһенә “Хәсәнемә оло ышаныс, үҙенә ошо ышаныстан да олораҡ мөхәббәт менән – Рәми ағайың. 09.01.70” тип яҙып ҡуйған. Рәми ағайҙың көндәлектәрендәге: “Ә минең, исмаһам, Рауилдарым, Тимерҙәрем, Мөхәммәтем, Хәсәндәрем, тағы әллә күпме бөрөләрем бар... (Рәшит кенә ауырыу, зато – гений). Юҡ, минең 18 йылым, бәлки, ул тиклем бушҡа ла үтмәгәндер” тигән юлдар 1968 йылдың 14 июнендә – Хәсәндең тәүге китабы сыҡҡансы уҡ теркәлгән. Был йылдар күптән инде тарихта ҡалды. Яҙмыш йомғағын һүтә-һүтә, Хәсән Назар бына етмеш бишенсе артылышына артылды. Мин мәҡәләмдә шағир ижадын бәйнә-бәйнә байҡауҙы маҡсат итеп ҡуйманым. Уның әҫәрҙәре хаҡында Мостай Кәрим, Назар Нәжми, Ғайса Хөсәйенов, Әхиәр Хәким, Нәжиб Асанбаев, Рәшит Солтангәрәевтәр – оло һүҙ оҫталары яҙҙы. 90-сы йылдар башында мин дә үҙ һүҙемде әйткәйнем. Бынан һуң ҡәләмдәшемдең ши­ғыр­ҙарын һәм “Яҙмышты яҙам”, “Шәмсыраҡ”, “Асманға ашыу”, “Хаким­лыҡта” тигән поэмаларын уҡығанда күңелемдә күпме тәьҫораттар тыуҙы, байтаҡ уй-кисерештәр тупланды. Шуларҙы әле уҡыусыларыбыҙға еткермәксемен.  Хәсән Назарҙың өйрәнсек миҙгелен мин хәтерләмәйем. Гәрсә һәр ижадсы тәүге тәжрибәләр һәм кемдәргәлер эйәреүҙәр, башҡаларҙы ҡабатлауҙар юлын үтһә лә, таланттар, зирәктәр был юлда оҙаҡ тотҡарланмай. Өҫтәүенә уларҙың һүҙгә талапсанлығы, ижадсы бурысы һәм намыҫы әле өлгөрөп етмәгән әҫәрҙе уҡыусыға тәҡдим итергә юл ҡуймай. Хәсән Назар беренсе китаптан уҡ шиғриәттә үҙ урынын алды. Артабан уның “Шоңҡар сөйәм” тигән йыйынтығын ҡулға алып ҡыуандыҡ. Ғүмерен һүҙ сәнғәтенә арнаған һәр кем өсөн һәр китап – уҡыусылар алдында оло һынау үтеү ул. Тәүге йыйынтығыңды күреү – автор өсөн ҙур шатлыҡ. Был шатлыҡ уҡыусыларҙың да ҡыуанысына әйләнһә, яуаплылыҡ нығыраҡ арта, сөнки үҙенең һәләтен күрһәтә алған яңы исемгә халыҡ ҙур өмөт бағлай: киләһе әҫәрҙәрендә ул үҙен нисек күрһәтер, ышанысты аҡлармы? Нимә генә тиһәң дә, беренсе йыйынтыҡҡа яҙғандарыңдың барыһын да тиерлек барлағандан-һайлағандан һуң иң лайыҡ­лылары инеп бөтә. Шуға ла икенсе китап – айырыуса ҙур һынау. Хәсән Назарҙың икенсе йыйынтығын сығармайыраҡ тороуы, бәлки, шул яуаплылыҡты үтә ныҡ тойоуҙан да киләлер.  Шағирлыҡтың Алла биргән сифат икәнлегенә Хәсән Назарҙың “Шоңҡар сөйәм” исемле яңы китабын уҡып сыҡҡандан һуң уҡыусылар тағы ла нығыраҡ инанғайны. Ошо йыйынтыҡтан һуң быуа йырылып киткәндәй булды. Шағирҙың “Заман заңы”, “Асманға ашыу”, “Ғүмер һәм дәүер” исемле йыйынтыҡтары донъя күрҙе. Был баҫмаларға тупланған шиғырҙарҙың һәм поэмаларҙың иң матур яғы – уларҙағы уй-кисерештәрҙең тәбиғилеге, ябайлығы, кешесә булыуҙары. Хәсән телдең бәҫен зирәк тоя, шуға ла һүҙгә талапсан. Шиғриәттә генә түгел, мәҡәләләрендә лә шулай булды һәм булып ҡала. Ләкин айырып әйтке килә: һүҙгә генә түгел, Хәсән Назар үҙенең фекерҙәренә, тойғоларына ла талапсан, шиғырҙарына уларҙы һайлап индерә. Шағир өсөн иң ҡурҡыныс бәләләрҙең береһе булған яһалмалыҡ уға ят...
.....Алдағы яҙмышты төрлөсә юрарға мөмкин, ләкин киләсәктә ниҙәр булырын Аллаһ Тәғәлә үҙе генә белә. Бигерәк тә шағирҙарҙың яҙмышы ҡатмарлы. Ләкин Хәсән Назар иртәгә лә бөгөнгө һымаҡ, кисәге һымаҡ шиғриәткә тоғро ҡаласаҡ, телдең тәмен, һүҙҙең бәҫен белгән ҡәләмдәшебеҙ әҙәбиәт, рухиәт тигән хәстәр менән йәшәйәсәк. Яҙмышы, булмышы шул. Быны уның һуңғы осорҙа яҙған әҫәрҙәре лә раҫлап тора. Шағирҙың уйы тәрән, рухы юғары. Быға тиклемге ижадын йомғаҡлаған “Был мөхиттә” циклы, мәҫәлән, кеше яҙмышын ғына түгел, беҙҙең заман асылын эске бер тетрәнеү менән фәлсәфәгә, моңға һала.
Ә инде уның бына-бына донъя күрәсәк һайланма әҫәрҙәре йыйынтығын барыбыҙ ҙа көтөп аласаҡбыҙ. Үҙе лә, ижады ла оҙон ғүмерле булһын!
Тулыһынса уҡырға: http://bashgazet.ru/kultura-i-literatura/24903-shair-yamyshy.html
  
 ","
	Йома, 13 январь 2017",Яңылыҡтар,Na
https://kulturarb.ru/ba/news/rөstәm-hәmitov-shүlgәntash-ҡursaulyғynda-buldy, Рөстәм Хәмитов «Шүлгәнташ» ҡурсаулығында булды ,Na,"

12 ғинуарҙа Башҡортостан Башлығы Рөстәм Хәмитов Бөрйән районына эш сәфәре барышында «Шүлгәнташ» музей-ҡурсаулығында булды һәм уның үҫтереү мәсьәләләрен тикшерҙе.
Рөстәм Хәмитов археология музейындағы боронғо фаунаға, Шүлгәнташ мәмерйәһен тикшереүселәргә , унда табылған палеолит дәүере һүрәттәренә, шулай уҡ «Урал батыр» эпосына арналған экспозициялар менән танышты.
Башҡортостан Мәҙәниәт министрлығы ҡарамағындағы Күсемһеҙ мәҙәни мираҫты һаҡлау һәм файҙаланыу буйынса фәнни-етештереү үҙәге директоры Данир Ғәйнуллин төбәк етәксеһен Шүлгәнташ мәмерйәһенең музей комплексы проекты менән таныштырҙы. Төп маҡсат —туристарҙың төп ағымын ошонда йүнәлтеү, мәмерйәнең уникаль археология комплексын һәм уның тирә-яғындағы мәҙәни һәм тәбиғәт ландшафтын беренсел төрҙә һаҡлау.
Был туристар ағымының артыуына ла бәйле. 2016 йылда ғына «Шүлгәнташ» ҡурсаулығына 42 мең кеше килгән. Музей һәм тейешле инфраструктура булдырылһа, уларҙың һаны 100-150 мең кешегә тиклем артыуы мөмкин.
Фәнни-етештереү үҙәге директоры билдәләүенсә, әлеге проект Шүлгәнташ мәмерйәһенең ҡаяға төшөрөлгән һүрәттәрен ЮНЕСКО-ның Бөтә донъя мираҫы исемлегенә индереү өсөн халыҡ-ара эксперттарҙың тәҡдиме буйынса ла тормошҡа ашырыла. Хәҙер ошо маҡсатта мәмерйә стеналарындағы граффити өлгөләрен юйыуһәм яңы баҫҡыстарҙы монтажлау бара.
Буласаҡ музей комплексы заманса талаптарға яуап бирергә, уны төҙөгәндә иһә тәбиғәткә зарар килтермәгән, инновациялы технологиялар ғына файҙаланылырға тейеш, тип һыҙыҡ өҫтөнә алды республика Башлығы.
Ҡурсаулыҡта хеҙмәткәрҙәргә йәшәү, тәбиғәтте һаҡлау саралары һәм экскурсиялар үткәреү өсөн тәғәйенләнгән мәғлүмәт-сервис үҙәге ошондай бинаның өлгөһө булып тора. Уны Рәсәйҙең Тәбиғәт ресурстары һәм экология министрлығы заказы буйынса «Йәшел йорттар» яуаплылығы сикләнгән йәмғиәте төҙөгән.

 Сығанаҡ: http://www.bashinform.ru/bash/943477/#ixzz4VcLuCJqK
 ","
	Йома, 13 январь 2017",Яңылыҡтар,Na
https://kulturarb.ru/ba/news/iң-yaҡshy-duҫ-kitap, Иң яҡшы дуҫ — китап ,Na,"

Өфөлә китап йыйыуға арналған хәйриә акцияһы башланды. Бында теләгән һәр кем махсус фондҡа китап тапшыра ала. Уларҙың барыһы ла балалар йорттарына, интернаттарға, дауаханаларға, приюттарға һәм ҡаланың башҡа социаль учреждениеларына тәғәйенләнә.
Әҙәбиәт Өфөнөң Үҙәкләштерелгән китапханалар системаһындағы һәр китапханала ҡабул ителә. Был системаға ҡаланың үҙәк китапханаһы, 27 китапханалар филиалдары, үҫмерҙәрҙең модель китапханаһы инә.
Сығанаҡ: http://yuldashfm.ru/yakshy-dus-kitap

 ","
	Йома, 13 январь 2017",Яңылыҡтар,Na
https://kulturarb.ru/ba/news/bөgөn-rәsәj-matbuғaty-kөnө,  Бөгөн - Рәсәй матбуғаты көнө  ,Na,"

1703 йылдың 13 ғинуарында Рәсәйҙә, батша Петр 1-се указына ярашлы, “Ведомости” газетаһының 1-се һаны донъя күрә. Ошо ваҡиға айҡанлы, 1991 йылдан алып 13 ғинуарҙа Рәсәй матбуғаты көнө билдәләнә башлай. Был күркәм дата журналистарҙың ғына түгел, шулай уҡ полиграфия өлкәһендә эшләүселәрҙең, газета-журнал таратыусыларҙың байрамы ла. Беҙҙең илдә 50 меңгә яҡын төрлө гәзит-журнал нәшер ителә. Рәсәй матбуғаты көнө республикабыҙҙа теркәлгән бер меңдән ашыу хеҙмәткәрҙәр өсөн дә әһәмиәтле.
20 быуат аҙағында республикабыҙҙа халыҡтың милли үҙаңы уянып, рухи ҡиммәттәргә сарсаған мәлдә матбуғат йылдам үҫешә башлай. Баҫмалар биттәрендә ваҡытты сағылдырған тарих һаҡлана. 
Рәсәйҙә баҫма һүҙгә һәр заманда ла айырым мөнәсәбәт булған. Бөгөн дә журналистарҙың эше мөһим һәм яуаплы, хеҙмәттәре ихтирам менән баһалана. Матбуғат һәр ваҡыт йәмғиәт кәйефенә йоғонто яһаусы нескә механизм, уның рухи һәм интеллектуаль сәләмәтлегенә үҙенсәлекле йоғонто яһаусы булып ҡала.
 ","
	Йома, 13 январь 2017",Яңылыҡтар,Na
https://kulturarb.ru/ba/news/bөgөn-iҫkesә-yaңy-jyldy-ҡarshylajbyҙ, Бөгөн иҫкесә Яңы йылды ҡаршылайбыҙ  ,Na,"

Бөгөн Рәсәйҙә иҫке стиль буйынса Яңы йыл билдәләнә. Был байрамды билдәләү йолаһы Рәсәйҙә йылдарҙы иҫәпләүҙең яңы системаһына күскәс, 1918 йылдан баш ала. Ул иҫке юлиан («иҫке стиль») менән яңы григориан календарҙары айырмаһы менән бәйле. Был айырма XX – XXI быуатта 13 көнгә тиң.
Һөҙөмтәлә бик һирәк була торған тарихи феномен – элек юлиан календары буйынса йәшәгән илдәрҙә Яңы йылды ике тапҡыр билдәләү күҙәтелә. Ә дини кешеләр өсөн Иҫке Яңы йыл бигерәк тә әһәмиәтле, сөнки рустарҙың православие сиркәүе һаман да григориан стиленә күсмәгән. Шуға ла һуң православие динен тотоусылар Раштыуа посы тамамланғас ҡына Яңы йылды байрам итә ала. Дини кешеләр өсөн тап иҫке Яңы йыл төп байрам булып иҫәпләнә.
Раштыуаға өҫтәлгән быуаттар һанын дүрткә бүлеп булғанда юлиан һәм григориан календарҙары айырмаһы йөҙ йыл һайын бер көнгә артып бара. Шулай итеп, 2100 йылдың 1 мартында был айырма 14 көнгә етәсәк, һәм 2101 йылдан Иҫке Яңы йыл 14 ғинуарҙан 15-нә ҡарай билдәләнәсәк. Раштыуа ла, тимәк, бер көнгә һуңлай.  
Йылдар үткән һайын Иҫке Яңы йыл илебеҙҙә популярлаша бара. Ул оҙайлы Раштыуа-Яңы йыл байрамдарының ахыры булһа ла, уға төп Яңы йыл төнөндә була торған ығы-зығы хас түгел.
Иҫке Яңы йылды билдәләү традицияһы беҙҙең илдә генә таралмаған. СССР тарҡалғандан һуң был байрамды, рәсми рәүештә булмаһа ла, Молдавия, Әрмәнстан, Беларуссия, Украина, Ҡаҙағстан, Үзбәкстан һәм Грузия билдәләй. Ошондай уҡ йола Сербия һәм Черногорияла ла йәшәп килә, сөнки рус сиркәүе кеүек үк, Сербия православие сиркәүе юлиан календары буйынса йәшәүен дауам итә. Сербтар был байрамды Сербия Яңы йылы тип йөрөтә.
Иҫке Яңы йыл Македонияла, хатта Швейцарияның ҡайһы бер немец телле кантондарында ла билдәләнә. Рәсәйҙәге кеүек үк, Швейцарияла бындай традиция XVII — XVIII быуаттарҙа булып үткән григориан календарына күсеүҙе халыҡтың ҡабул итергә теләмәүе арҡаһында барлыҡҡа килгән.  
  
 ","
	Йома, 13 январь 2017",Яңылыҡтар,Na
https://kulturarb.ru/ba/news/sәhnәlәr-gөrlәp-toror, Сәхнәләр гөрләп торор ,Na,"

Башҡортостанда балалар музыка һәм сәнғәт мәктәптәре йәнә бушлай яңы һәм сифатлы уйын ҡоралдары менән тәьмин ителәсәк. Уҡыу йорттарына бындай ярҙам Республика мәҙәниәт министрлығының махсус программаһы сиктәрендә күрһәтелә. Ағымдағы йылда субсидиялар алыу өсөн муниципаль райондар һәм ҡалалар мәктәптәре 1-се февралгә тиклем заявкалар бирергә тейеш. Музыка һәм сәнғәт мәктәптәрен сифатлы уйын ҡоралдары менән тәьмин итеү буйынса махсус программа республика башлығы Рөстәм Хәмитов ҡушыуы буйынса Мәҙәниәт министрлығы тарафынан 2013 йылда әҙерләнде. Уға ярашлы, Бөтә рәсәй һәм халыҡ-ара кимәлдәге конкурстарҙа сығыш яһаған уҡыусылары булған мәктәптәр ҡиммәтле концерт уйын ҡоралдары һатып алыу мөмкинлегенә эйә. Ул Рәсәйҙә тәүге пилот проекты булып тора.
 ","
	Кесе йома, 12 январь 2017",Яңылыҡтар,Na
https://kulturarb.ru/ba/news/ajgөl-әhmәtshina-londonda-koroleva-opera-teatry-programmaһy-ҡatnashyusyһy, Айгөл Әхмәтшина – Лондонда Королева опера театры программаһы ҡатнашыусыһы ,Na,"

Башҡортостандан опера йырсыһы Айгөл Әхмәтшина Лондонда Ковент-Гарден йәштәр программаһы ҡатнашыусыһы булып китте. Ул колоратура меццо-сопрано тауышы менән ҡаты һайлау үтеп донъяның иң данлыҡлы театрҙарының береһендә – Король опера һәм балет театрында ике йыл стажировка үтеү мөмкинселегенә эйә булды.
20 йәшлек Айгөл Әхмәтшина – был программала Башҡортостандан тәүге йырсы, ул тиклем йәш булыуына ҡарамаҫтан ҡағиҙәләрҙән тайпылып алынған беренсе ҡатнашыусы ла. Ғәҙәттә программа ҡатнашыусылары 25 йәштән өлкәнерәк.
Конкурста 61 илдән 365-тән ашыу йәш артист һынау үтә, улар араһынан биш йырсыны, шул иҫәптән яҡташыбыҙҙы ла, һайлап алалар. Тыңлауҙар 2016 йылдың авгусында уҙа, һөҙөмтәләре буйынса 67 иң яҡшы опера башҡарыусыһы һайлана. Конкурстың өс этабынан һуң 12 дәғүәсенән торған шорт-лист төҙөлә. Ун ике йырсы ҡатнашҡан һуңғы этап Ковент-Гардендың төп сәхнәһендә уҙа, жюри составына театрҙың бөтә музыка етәкселәре инә.
Ковент-Гарденда ике йыллыҡ стажировка – йәш артистар өсөн иҫ киткес башланғыс. Уларҙы актерлыҡ оҫталығына, сәхнә хәрәкәтенә, вокалға һәм башҡа опера фәндәренә өйрәтәләр. Шулай уҡ йәш артистар театр спектаклдәрендә сығыш яһай. Ғәҙәти стажерлыҡ программаларынан айырмалы рәүештә, йәштәр программаһы ҡатнашыусылары театр менән килешеү төҙөп ике йыл дауамында эш хаҡы ала.
«Мин Миәкә районының Ҡырғыҙ-Миәкә ауылында тыуҙым, бала саҡтан алып йырлайым. Конкурстарҙың береһендә ҡатнашҡандан һуң Өфө сәнғәт институты профессоры Миләүшә Ғәли ҡыҙы Мортазина уҡыуымды Өфө сәнғәт училищеһында дауам итергә кәңәш бирә. Унда мин Нәйлә Ғабдулхай ҡыҙы Йосоповала шөғөлләндем», — тип һөйләне «Башинформ» мәғлүмәт агентлығына Айгөл Әхмәтшина. — Ковент-Гарден программаһында рәсәйҙәр бик аҙ, Башҡортостанды һәм Өфөнә унда белмәйҙәр тиерлек. Әммә мин Рудольф Нуриев һәм Илдар Абдразаҡов тураһында һөйләһәм, бөтәһе лә Өфөнөң ниндәй ҡала булыуын иҫенә төшөрә».
Айгөл Әхмәтшина ике йыл элек Өфө сәнғәт училищеһын ҡыҙыл дипломға тамамлай. Бер нисә республика һәм халыҡ-ара конкурс лауреаты, шул иҫәптән, Өфөлә яңыраҡ уҙған, Ф. Шаляпин исемендәге «Ышаныс» беренсе Халыҡ-ара һәм Мәскәүҙә «New Opera World» конкурстарында тамашасы һөйөүе номинациялары еңеүсеһе.
Король опера һәм балет театрында Айгөл Әхмәтшина 2017 йылдың авгусынан алып эшләй башлаясаҡ.

 Сығанаҡ: http://www.bashinform.ru/bash/942659/#ixzz4VWteqHf3
 ","
	Кесе йома, 12 январь 2017",Яңылыҡтар,Na
https://kulturarb.ru/ba/news/iҫke-yaңy-jylda-beҙҙeң-menәn-bulyғyҙ-2, Иҫке Яңы йылда беҙҙең менән булығыҙ! ,Na,"

Иҫке Яңы йыл яҡынлашып килә. Ул ҡәҙәр тантаналы булмаһа ла, был байрам шулай уҡ күңелдә үҙ урынын алып тора. Ул беренсе эш аҙнаһының аҙағына тура килә. Ҡайҙа барырға тип баш ватаһы юҡ, әлбиттә, - ""Нур"" театрына! 13 ғинуарҙа  сәхнәлә Ғәфүр Ҡәйүмовтың ""Һинд ҡыҙы"" исемле бик тә күңелле, йыр-моңло, мажаралы комедияһы уйналасаҡ.  Хыялый бер ҡыҙ бөтөн ауылды һинд киноһындағыса матур йәшәргә өйрәтә. Мөхәббәт хистәре лә хас һинд киноһындағыса кисерелә. Әйҙәгеҙ, был иҫ киткес хыялый тарихты бергәләп тамаша ҡылайыҡ һәм иҫке Яңы йылда үҙебеҙгә йәнә  матур хыялдар, теләктәр теләйек! Ә 14 ғинуарҙа  һеҙҙе Аманулланың ""Беҙҙең ауыл артистары йәки татарса дель-арте"" комедияһы көтә. Байрам спектаклдәренә рәхим итегеҙ, дуҫтар!
Өфө “Нур”  татар дәүләт театры
 ","
	Кесе йома, 12 январь 2017",Яңылыҡтар,Na
https://kulturarb.ru/ba/news/samrau-balalar-studiyaһy-jәsh-talanttarҙy-kөtә, «Самрау» балалар студияһы йәш таланттарҙы көтә! ,Na,"

М.Ғафури исемендәге Башҡорт академия драма театры эргәһендә уңышлы эшләп килгән балалар театр студияһы яңы йылдан йәш таланттарҙы йыя. 7 йәштән 17 йәшкә тиклемге балаларҙы башҡорт театрының йондоҙҙары Суфия Ҡорбанғәлиева (сәхнә теле), Илсур Ҡаҙаҡбаев (актер оҫталығы), Руслан Хайсаров (сәхнә хәрәкәте), Урал Әминов (бейеү), Диләрә Иҙелбаева (вокал) һәм башҡалар өйрәтә. Дәрестәр аҙнаһына ике тапҡыр: дүшәмбе һәм кесе аҙна 16.00 - 19.00 тиклем бара. Белешмәләр өсөн телефон: 89173441824
 ","
	Кесе йома, 12 январь 2017",Яңылыҡтар,Na
https://kulturarb.ru/ba/news/akter-һәm-kaskader-robert-jylҡybaev-viking-filmyn-әle-һaman-ҡaramaғan, Актер һәм каскадер Роберт Йылҡыбаев «Викинг» фильмын әле һаман ҡарамаған ,Na,"

«Викинг» фильмы Рәсәй прокатында касса йыйыуҙары һәм ҡарау буйынса рекордсмен булды. Былтыр 29 декабрҙә башланған прокаттың беренсе аҙнаһында кинопремьера 860 миллион һум йыйҙы. Тарихи драмала төшкән Рәсәй актеры һәм каскадер Робер Йылҡыбаев фильмды һаманғаса ҡарамаған. Яңы йыл байрамдарында Роберт тыуған төйәгенә — Ейәнсура районының Абҙан ауылына ҡайтҡан.
«Беҙ премьера алдынан күрһәтеүҙә сығыш яһаныҡ, икенсе көндө мин ауылға ҡайтып киттем. Шуға күрә әҙер фильмды ҡарамағанмын әле. Миңә илдең төрлө ҡалаларынан туғандарым, дуҫтарым шылтырата һәм премьера менән ҡотлай. Ҡайһы берҙәре кинотеатрҙан фильмды ҡарағас уҡ шылтырата. Барыһы ла тәьҫирләнгән, артабан да уңыштар теләй», — тине Роберт.
Йылҡыбаев кинотаҫма төшөрөлә башланғанға тиклем үк Данила Козловскийҙы, Игорь Петренконы, Владимир Епифанцевты, Максим Сухановты, Александра Бортичты фехтование нигеҙҙәренә һәм хәнйәр менән эш итергә өйрәткән, һуңынан кадрҙа улар менән алышҡан. Башҡорт актеры дүрт роль башҡарған.
Роберт Йылҡыбаев Ейәнсура районының Абҙан ауылында тыуған. З.Исмәғилев исемендәге Өфө дәүләт сәнғәт институтын тамамлаған. Милли йәштәр театрында һәм һәм туған уҡыу йортонда эшләгән. Әле Мәскәүҙә йәшәй. Рәсәй театр сәнғәте университеты аспирантураһын тамамлағас, сәхнә пластикаһы кафедраһында эшкә ҡалған. Роберт Бөтә Рәсәй дәүләт кинематография институтында ла уҡыта.
«Екатерина II», «Викинг», «Трюкач», «Обратная сторона луны-2», «Женщина Казановы», «Пасечник», «Притяжение», «Палач», «Меч-2» һәм башҡа картиналарҙа трюктар һәм фехтование сәхнәләрен ҡуйыуҙа ҡатнашҡан. Рәсәй Каскадерҙар ассоциацияһы ағзаһы.

Сығанаҡ: http://www.bashinform.ru/bash/942225/#ixzz4VWJwPqVw
 ","
	Кесе йома, 12 январь 2017",Яңылыҡтар,Na
https://kulturarb.ru/ba/news/tanylғan-shaғir-һәm-zhurnalist-rәmil-jәnbәk-arabyҙҙan-kitte, Танылған шағир һәм журналист Рәмил Йәнбәк арабыҙҙан китте ,Na,"

Йәнбәков Рәмил Әхмәт улы 1952 йылдың 10 авгусында  Күгәрсен районының Дауыт-Ҡайып ауылында Бөйөк Ватан һуғышы ветеранының күп балалы ғаиләһендә тыуған.
1969 йылда Өфөләге 1-се интернат-мәктәпте тамамлағандан  һуң хеҙмәт эшмәкәрлеген үҙ ауылдарындағы «Ҡыҙыл байраҡ» колхозында башлай.
1970 йылда Башҡорт дәүләт университетының филология факультетына уҡырға инә. 1974 йылдың көҙөндә, бишенсе курста уҡып йөрөгәндә, Рәмил Йәнбәковты «Башҡортостан пионеры» (хәҙер «Йәншишмә») балалар һәм үҫмерҙәр гәзитенә хәбәрсе итеп эшкә саҡыралар. Университетты тамамлағас та шул хеҙмәтен дауам итә. 1977 йылда баҫманың бүлек мөдире, 1980 йылда яуаплы сәркәтибе, ә 1986 йылда мөхәррире итеп тәғәйенләнә.
1992 йылдан Башҡортостан китап нәшриәтенә (аҙаҡтан «Китап» нәшриәте) эшкә күсә: редакция мөдире, баш мөхәррир була. 1994 йылдың авгусында нашриәт директоры итеп тәғәйенләнә. 1996 йылдың ғинуар-ноябрь айҙарында «Ватандаш», артабан «Тамаша» журналының, 1998 йылдан «Ағиҙел» журналдарының баш мөхәррир урынбаҫары вазифаларын башҡара. Артабан урыҫ телендә нәшер ителгән «Сельские узоры» журналында эшләй.
Журналистикалағы емешле эшмәкәрлеге өсөн уға «Башҡортостан Республикаһының атҡаҙанған мәҙәниәт хеҙмәткәре» тигән маҡтаулы исем бирелгән.
Рәмил Йәнбәктең шиғриәт юлына ныҡлап аяҡ баҫыуы уның 1-се интернат-мәктәптә уҡыған осорона тура килә: нәҡ мәктәп йылдарында ул ҡәләмен һынап ҡарай. Ә инде Башҡорт дәүләт университетында ул шиғриәткә ныҡлап ылыға. Филология факультетының башҡорт—урыҫ бүлегендә эшләп килгән «Шоңҡар» әҙәби—ижад түңәрәгендә әүҙем шөғөлләнә, бер нисә йыл рәттән уның старостаһы була. Студент йылдарында республика гәзиттәренә, Башҡортостан радиоһы һәм телевидениеһына хәбәрҙәр яҙып тора, ҡайһы бер баҫмаларҙа уның шиғырҙары донъя күрә.
Әҙип 1974 йылдан алып сирек быуаттан ашыу журналистика өлкәһендә эшләһә лә шиғриәттән айырылмай. Уның «Оҙайлы яҙ» тигән тәүге шиғыр йыйынтығы 1990 йылда донъя күрә. Артабан бер-бер артлы туғыҙ китабы баҫылып сыға. «Бөркөт саңҡыуы» исемлеһе 2002 йылғы Шәһит Хоҙайбирҙин исемендәге премияға лайыҡ була.
Рәмил Йәнбәктең үҙенсәлекте шиғырҙарына композиторҙар Абрар Ғабдрахманов, Салауат Низаметдинов, Айрат Ғайсин һәм Ришат Сәғитов тиҫтәнән артыҡ йыр ижад иткән. Уларҙың күптәре популяр йырсылар репертуарында ныҡлы урын алған.
Үҙенең әҫәрҙәрендә Башҡортостан Республикаһының Салауат Юлаев исемендәге дәүләт премияһы лауреаты, Башҡортостандың халыҡ яҙыусыһы Зәйнәб Биишева ижадындағы матур традицияларҙы дауам иткәне өсөн Рәмил Йәнбәккә 2006 йылда үҙе тыуған Күгәрсен районының Зәйнәб Биишева исемендәге премияһы һәм башҡорт әҙәбиәтен үҫтереүгә индергән һиҙелерлек өлөшө өсөн 2015 йылда Бәләбәй районы хакимиәте булдырған Фәтих Кәрим исемендәге әҙәби премия бирелде.
Күренекле шағир һәм журналист Рәмил Йәнбәк хаҡында яҡты иҫтәлек беҙҙең күңелдәрҙә мәңге һаҡланыр.
 ","
	Кесе йома, 12 январь 2017",Яңылыҡтар,Na
https://kulturarb.ru/ba/news/bashҡortostanda-berҙәm-rәsәj-partiyaһy-34-mәҙәniәt-jortona-yarҙam-itәsәk, Башҡортостанда «Берҙәм Рәсәй» партияһы 34 мәҙәниәт йортона ярҙам итәсәк ,Na,"

 Башҡортостанда «Бәләкәй ҡалалар театрҙары» һәм «Урындағы мәҙәниәт йорто» яңы партия проекттары буйынса тәүге йәмәғәт тыңлауҙары үтте. «Урындағы мәҙәниәт йорто» башланғысына федераль бюджеттан 46 миллион һум йүнәлтелгән, тип хәбәр иттеләр партияның төбәк бүлексәһенән. Республика субсидия күләме буйынса Рәсәй төбәктәре араһында өсөнсө урынды биләй. Әлеге проектты партия вәкилдәре 2016 йылда әҙерләй, яңы йылдан ул эшләй башлай.
«Проект өс йыл дауамында эшләйәсәк, — тип хәбәр итте проект координаторы, БР Дәүләт Йыйылышы депутаты Эльвира Айытҡолова. — Бөгөнгә муниципалитеттарҙан матди-техник базаны үҫтереүгә 41 заявка алдыҡ. Һөҙөмтәлә беҙҙең программаға 2017 йылда инәсәк 34 объектты һайлап алдыҡ. Уларҙың бөтәһе лә 400 меңдән алып 2 миллион һумға тиклем субсидия аласаҡ. Республиканың 10  районы ғөмүмән конкурста ҡатнашманы, йәл, сөнки проектҡа заявка тапшырып ҡына инеп була».
Тыңлауҙарҙа БР Дәүләт Йыйылышының Мәғариф, мәҙәниәт, спорт һәм йәштәр сәйәсәте буйынса комитеты ҡарамағындағы Мәҙәниәт буйынса эксперт советы ағзалары ҡатнашты.
«Йылдың тап ошондай партия башланғысы менән башланып китеүе күңелле, — тип билдәләне республиканың мәҙәниәт министры Әминә Шафиҡова. — Муниципалитеттарыбыҙҙың Мәҙәниәт йорттарын тәртипкә килтерергә мөмкинселектәре буласаҡ. Сөнки ауыл биләмәләрендә – улар ижтимағи тормош үҙәктәре һәм уларға һис шикһеҙ ярҙам итергә кәрәк».

 Сығанаҡ: http://www.bashinform.ru/bash/942111/#ixzz4VQpqkZwx
 ","
	Шаршамбы, 11 январь 2017",Яңылыҡтар,Na
https://kulturarb.ru/ba/news/ҡuraj-ujnar-dumbyra-syңlar-zaman," Ҡурай уйнар, думбыра сыңлар заман ",Na,"

Көй-моңдарыбыҙ, йырҙарыбыҙ, ҡобайыр, риүәйәттәр һәм башҡа халҡыбыҙҙың ижад ынйылары – рухиәтебеҙҙең боронғолоҡтан ҡалған ҡомартҡылары ул. Ошо изге ҡиммәттәребеҙҙе тәрәндән өйрәнеп, киләсәк быуындарға еткергән музыкант-башҡарыу­сылар тураһында булыр һүҙем. Тарихҡа күҙ һалайыҡ, башҡорт халҡында уйын ҡоралдары бихисап. Шулай ҙа иң билдәлеләре ҡурай, думбыра, ҡумыҙ, ҡыл-ҡумыҙ һанала. Мәшһүр эпостарыбыҙ “Урал батыр”, “Аҡбуҙат”, “Ҡуңыр буға”, “Заятүләк менән Һыуһылыу” аша килеп еткән беҙгә улар һәм һуңынан ғалимдарҙың юлъяҙмаларында ла сағылыш табалар.  Халыҡ музыка ҡоралдарын өйрәнеү тамырҙары менән тарихҡа барып тоташһа ла, профессионaль кимәлдә уҡытыу, тергеҙеү, белемле ҡурaй­сылaр, музыканттар әҙерләү – барыһы ла Өфө сәнғәт училищеһында ҡурай класы асылыуға бәйләнгән. 1971 йылда, aуырлыҡтaрғa ҡaрaмaй, Өфө сән­ғәт училищеһының ул ваҡыттағы директоры Камил Вәлиев ярҙамында, билдәле ҡурайсы, РСФСР-ҙың атҡа­ҙанған мәҙәниәт хеҙмәткәре, БАССР-ҙың халыҡ артисы, Салауат Юлаев исемендәге дәүләт премияһы лауреаты Ғата Сөләймә­новтың тырышлығы менән, тынлы уйын ҡорaлдaры бүле­гендә ҡурaй клaсы aсылa һәм тәүге уҡыусылaр ҡaбул ителә.  Милләттең ҡурай уйнау традицияларын һаҡлап алып ҡалыу, профессиональ кимәлдә өйрәнеү өсөн Ғата Сөләймәнов күп көс һала ла инде. Ул тәүге булып ҡурайҙа уйнарға өйрәтеү­се китап авторы булараҡ та билдәле. Ә инде утыҙҙaн ашыу уҡыу­сыны уҡытып сығaрып, улaр aрaһынaн үҙенең эшен дaуaм итерлек уҡытыу­сылaр әҙерләп ҡалдырыуы менән бигерәк тә ихтирaмғa лaйыҡ. Улар араһында Рәсәйҙең атҡаҙанған, Башҡортостандың халыҡ артисы Азат Айытҡолов, Башҡортостандың халыҡ артисы Ришат Рәхимов, Башҡортос­тандың атҡаҙанған мәҙәниәт эшмә­кәре, профессор Айрат Ҡобағошов, Башҡортостандың мәҙәниәт хеҙмәт­кәре Йәмил Иҫәнғәлин, Нурғәле Кейекбирҙин да бар.  Шулай уҡ хөрмәтле педагог Ришaт Рәшит улы Рәхимов тураһында ла айырым әйтеп үтеү урынлы булыр был осраҡта, сөнки остaзының эшен дaуaм итеп кенә ҡaлмaй ул, уны тa­ғы лa үҫтереп, 1992 йылда бaшҡорт хaлыҡ уйын ҡорaлдaры бүлеген aсыуға өлгәшә. Думбырa, ҡыл-ҡумыҙ, бaян клaстaры булдырыу, уҡытыу­сылaр тaбыу – былaр Ришaт Рәшит улы һaлғaн тырышлыҡ, хөрмәткә лaйыҡ хеҙмәт һөҙөмтәһе. Ул етәкләгән коллектив: ҡурай класы уҡытыусыһы Таһир Дидар улы Хәмитов, думбырасы Сабир Сабит улы Әбхәлимов, Баш­ҡортостанда беренсе башҡорт халыҡ уйын ҡоралдары оркестры етәксеһе Дамир Абдулла улы Әүбәкиров, Башҡортостандың атҡаҙанған артисы, баянсы Фирдүс Хәнәфи улы Шәрә­фуллин һәм башҡалар – бүлектең үҫеше өсөн күп көс һалған уҡытыу­сыларыбыҙ.  Бөгөн бaшҡорт хaлыҡ уйын ҡо­рaл­дaры бүлеге зaмaн тaлaбы буйынсa исемен Рәсәй хaлыҡтарының милли уйын ҡоралдары бүлегенә үҙгәртеп, эшмәкәрлеген киң йәйелдерә бара. Уҡытыусылар, бүлек студенттары – Өфөлә, республикабыҙҙа уҙғарылған мәҙәни сараларҙың айырылғыһыҙ өлөшө һәм, әлбиттә, Халыҡ-ара, Рәсәй, республика конкурстары лауреаттары ла. Былар барыһы ла – Башҡортостандың атҡаҙанған артисы Салауат Илгиз улы Кирәев етәкселе­гендәге бүлектең талантлы йәш уҡытыусыларының традицияларҙы юғалтмай тағы ла байытырға, үҫте­рергә тырышып эшләү һөҙөмтәһе.  Шулай итеп, Өфө сәнғәт училище­һында ҡурай класы асылыуға – 45, Башҡорт халыҡ уйын ҡоралдары бүлегенә 25 йыл тулды. Байрам уңайынан “Сыңрау торналар иле” тип аталған программала халыҡ уйын ҡоралдары үҫешенә бәйле, билдәле ғалимдарыбыҙ, музыканттарыбыҙ менән берлектә ғилми-ғәмәли конференция, “Музыкант-башҡарыу­сы­лар­ҙың үҫеш кимәлен күтәреү” исемле квалификацияны камиллаштырыу курс­тары ҡаралған. Шулай уҡ ҡурай класына нигеҙ һалған арҙаҡлы шәхесебеҙ Ғата Зөлҡәфил улы Сөләймәновҡа асылған иҫтәлекле таҡтаташҡа сәскә­ләр һалыу тантанаһы ла тарихи тамырҙарыбыҙға тоғро икәнебеҙҙе дәлилләр. 
Сығанаҡ: http://bashgazet.ru/kultura-i-literatura/24887-uray-uynar-dumbyra-sylar-zaman.html
 ","
	Шаршамбы, 11 январь 2017",Яңылыҡтар,Na
https://kulturarb.ru/ba/news/әҙәbi-naғysh-marafony-һөҙөmtәһe,  «Әҙәби нағыш» марафоны һөҙөмтәһе ,Na,"

    2015 йылда уҙған «Әҙәби нағыш» марафоны ваҡытында республикабыҙҙың бөтә райондары һәм ҡалаларында тиерлек йәш көстәр барланды, улар өлкән быуын ҡәләм оҫталарынан файҙалы һабаҡ алды. Был йыйынтыҡта марафон барышында «табыш» тип атарлыҡ башҡорт һәм татар телендә ижад итеүсе авторҙарҙың әҫәрҙәре тупланды.
    Китап «Сәсмәүер майҙанында» һәм «Шиғриәт балҡышы» бүлектәренә йыйналған хикәйәләрҙән, юморескаларҙан һәм шиғырҙарҙан тора.
    Төҙөүселәре: Сабир Шәрипов, Лариса Абдуллина, Дамир Шәрәфетдинов.
    Баҫманы «Китап» нәшриәтенең фирма магазинынан (Октябрь проспекты, 2) йәки сайтынан һатып алырға мөмкин. Белешмә өсөн телефон: (347) 246-09-55.
 ","
	Шаршамбы, 11 январь 2017",Яңылыҡтар,Na
https://kulturarb.ru/ba/news/bөgөn-ҡursaulyҡtar-һәm-milli-parktar-kөnө,  Бөгөн- ҡурсаулыҡтар һәм милли парктар көнө ,Na,"

Беренсе тапҡыр был датаны Кеше аяғы баҫмаған тәбиғәтте һаҡлау үҙәге һәм Бөтә донъя тәбиғәтте һаҡлау фонды башланғысы менән 1997 йылда билдәләй башланылар. Был көндө 1916 йылда Рәсәйҙә тәүге Баргузин дәүләт ҡурсаулығы булдырылған.
Дәүләт күләмендәге тәүге ҡурсаулыҡ Байкалдағы Баргузин кешен һәм башҡа йәнлектәрҙе һаҡлау маҡсатында ойошторолған. 1986 йылда ЮНЕСКО ҡарары менән Баргузин ҡурсаулығына биосфералы статусы бирелгән, һәм ул донъя-ара биосфералы резерваттар селтәренә индерелгән. Бөгөн был ҡурсаулыҡ Бөтә донъя тәбиғәт мираҫы объекты өлөштәренең береһе һанала.  
Әлеге көндә Рәсәйҙә 33 миллион гектар майҙанлы 100 ҡурсаулыҡ һәм ете миллион гектарға яҡын майҙанды биләгән (был илебеҙ территорияһының 0,41 проценты) 35 милли парк иҫәпләнә. Ҡурсаулыҡтар үҫемлек һәм йәнлектәр төрөнөң 80 процентын һаҡларға ярҙам итә.
Башҡортостан биләмәһендә “Башҡорт”, “Шүлгәнташ”, “Көньяҡ Урал” кеүек өс ҡурсаулыҡ һәм бер “Башҡортостан”  милли паркы урынлашҡан.
Башҡорт дәүләт тәбиғәт ҡурсаулығы республикала боронғоларҙан һанала һәм федераль статусҡа эйә. Ул 1929 йылда ойошторолған. Ҡурсаулыҡ республиканың Бөрйән, Әбйәлил һәм Белорет райондарына ҡараған ерҙәрҙе биләй. Дөйөм майҙаны – 49609 гектар. Башҡорт дәүләт тәбиғәт ҡурсаулығы тәбиғәт процестарының һәм күренештәренең тәбиғи әйләнешен, үҫемлек һәм хайуандар донъяһының генетик фондын, айырым төрҙәрен, типик һәм уникаль экология системаларын өйрәнеү һәм һаҡлау өсөн булдырылған. Ҡурсаулыҡ территорияһы рельеф үҙенсәлеге буйынса бер-береһенән ныҡ айырылып торған ике өлөшкә бүленә: көнбайышҡа, Көньяҡ Крак тау массивының байтаҡ майҙанын алып тора, һәм көнсығышҡа, Уралтау һырты сигендә урынлашҡан.  
Башҡорт ҡурсаулығында 76 ғаиләгә ҡараған 807 төргә яҡын көпшәле үҫемлектәр булыуы билдәле. Ҡатмарлы сәскәлеләрҙең 77 төрө, ҡыяҡлыларҙың – 58, рауза сәскәлеләренең – 45, ҡәнәферҙәрҙең – 39, ҡуҙаҡлылар – 33, күрәнлеләр – 26, сиражлылар – 24 төр, сатыр сәскәлеләрҙең 21 төрө бар.  
Әлеге ваҡытта ҡурсаулыҡ биләмәһендә япраҡлы-ылыҫлы ҡатнаш урман үҫә. Һыу буйҙары туғай үҫемлектәре менән ҡапланған, урыны менән уны тал, ерек һәм муйыл ағастары алмаштыра. Һөҙәк, һарҡыу тау битләүҙәрен ҡайын, уҫаҡ ағастары күп булған япраҡлы урман ҡаплаған, аралаш ҡарағайҙар күренә. Был урмандарҙа туғай үләндәре, ваҡ ҡыуаҡлыҡ ҡаплаған аҡландар күп. Текә, ташлы-ҡаялы тау итәктәрен башлыса ҡарағай, урыны менән япраҡлы ағастар баҫҡан.
Башҡорт ҡурсаулығының йәнлектәр донъяһы ла бай һәм төрлө. Ҡурсаулыҡта умыртҡалыларҙың 250 төрө, шул иҫәптән һөтимәрҙәрҙең 52 төрө, 17 балыҡ төрө һәм өс ер-һыу хайуандары менән алты һөйрәлеүсе, 192 төр ҡош көн итә. Бөжәктәр араһында күбәләктәр, ҡуңыҙҙар, яры ҡанатлылар, ике ҡанатлылар һәм башҡалар бар. Ағас ҡыуышында йәшәгән яры ҡанатлылар ғаиләһенә ҡараған ҡырағай башҡорт бал ҡорттары айырым ҡыҙыҡһыныу тыуҙыра һәм ҙур ҡиммәткә эйә. Мышы, болан, беҙҙең климатҡа яраҡлашҡан марал (эре себер боланы), урман һыуһары, ҡондоҙ, ҡама, тейен, ҡуян һәм башҡалар ҡиммәтле йәнлектәрҙән һанала. Йыртҡыстарҙан бүре, һоро айыу, һеләүһен, төлкө осрай. Һуңғы ун йылда һеләүһен менән болан һирәгәйгән.
“Шүлгәнташ” дәүләт тәбиғәт ҡурсаулығы 1959 йылда Башҡорт дәүләт ҡурсаулығының Ағиҙел буйы филиалы кеүек булдырылған, ә 1986 йылдан алып ул үҙаллы дәүләт ҡурсаулығына әйләнгән. Уның дөйөм майҙаны – 22531 гектар. Ҡурсаулыҡ Көньяҡ Уралдың бейек булмаған тауҙар өлөшөндә республиканың Бөрйән районына ҡараған ерҙә, Ағиҙел менән Нөгөш йылғалары араһында урынлашҡан. Үҙенсәлекле символы булып ҡурсаулыҡтың 14,5 мең йыл элек төшөрөлгән һүрәттәре булған, 2,7 километрға һуҙылған Шүлгән мәмерйәһе тора. Район флораһы 800-ҙән ашыу юғары үҫемлектәр төрөнән ғибәрәт, шулар иҫәбендә 12 ағас төрө, 27 төр ҡыуаҡлыҡ бар. Башҡортостан Республикаһының Ҡыҙыл китабына — 40 төр, 24 төр Рәсәйҙең Ҡыҙыл китабына индерелгән.
Көньяҡ Урал дәүләт тәбиғәт ҡурсаулығы Башҡортостандың Белорет районында һәм өлөшләтә Силәбе өлкәһе территорияһында урынлашҡан. Ул 1978 йылда ойошторолған. Был ҡурсаулыҡ Белорет, Ҡатау-Ивановск, Магнитогорск кеүек эре сәнәғәт үҙәктәрен үҙ эсенә алған Көньяҡ Уралдың экологияһын яҡшыртырға мөмкинлек бирә. Ҡурсаулыҡ һунар ителә торған йәнлектәр төрөнөң күптәре өсөн резерват кеүек хеҙмәт итә һәм уларҙың иҫәбен арттырырға булышлыҡ итә.
Башҡортостан территорияһында тағы бер милли парк – “Башҡортостан” бар. Ул Көньяҡ Уралдың көнбайыш һыртында Нөгөш һәм Ағиҙел араһында, шулай уҡ уға сиктәш Йылайыр яҫы таулығының төньяҡ өлөшөндә урынлашҡан. Уның төньяҡтан көньяҡҡа ҡәҙәр оҙонлоғо 30 километр тирәһе. Дөйөм майҙаны — 82,3 гектар. Көнсығыштан милли парк “Шүлгәнташ” ҡурсаулығы менән сиктәш. Сик оҙонлоғо – 40 километр тирәһе. Парк биләмәһендә өс тәбиғәт һәйкәле бар.
 ","
	Шаршамбы, 11 январь 2017",Яңылыҡтар,Na
https://kulturarb.ru/ba/news/kүrenekle-bashҡort-shaғiry-tanylғan-ғalim," Бөгөн күренекле башҡорт шағиры, танылған ғалим Рәшит Шәкүргә 80 йәш! ",Na,"

Күренекле башҡорт шағиры, танылған ғалим, Салауат Юлаев исемендәге Дәүләт премияһы лауреаты, Башҡортостандың атҡаҙанған фән эшмәкәре Рәшит Шәкүр 80 йәшлек күркәм юбилейын билдәләй.
Рәшит Шәкүр 1937 йылдың 11 ғинуарында Әлшәй  районы Яңы Абдрахман (Түбәнге Сумар) ауылында тыуған.
Ауылда ете йыллыҡ мәктәпте тамамлағас, нефть техникумында уҡый, промыслыла оператор булып эшләй, армияла хеҙмәт итә. 1965 йылда Башҡорт дәүләт университетын ҡыҙыл дипломға тамамлай. Һуңынан СССР Фәндәр академияһының Тел ғилеме институтында аспирантурала уҡый һәм 1974 йылда кандидатлыҡ, һуңынан докторлыҡ диссертацияһын яҡлай.
«Башҡортостан» гәзитендә әҙәбиәт һәм сәнғәт бүлеге мөдире, Рәсәй Фәндәр академияһы Өфө ғилми үҙәгенең Тарих, тел һәм әҙәбиәт институтында өлкән ғилми хеҙмәткәр булып эшләй. БАССР Яҙыусылар союзы идараһында, «Ағиҙел» журналы, «Башҡорт энциклопедияһы» ғилми нәшриәтендә яуаплы вазифалар башҡара. 
Рәшит Шәкүр — 180-дән артыҡ ғилми хеҙмәт авторы. Уның фәнни эҙләнеүҙәре Башҡортостан топономикаһын өйрәнеүгә бағышланған. 1998 йылдан бөгөнгө көнгә тиклем М. Аҡмулла исемендәге Башҡорт дәүләт педагогия университетының башҡорт теле кафедраһы профессоры.
Әҙип, публицист һәм ғалим булараҡ, өс тиҫтәгә яҡын китап сығарған, шул иҫәптән: 10 шиғыр һәм публицистика йыйынтығы; 7 башҡорт әҙәбиәте, фольклоры, топонимияһы һәм диалектологияһы буйынса монография; күп һанлы ғилми-популяр хеҙмәттәр. 1996 һәм 1997 йылдарҙа уның мөхәррирлеге аҫтында башҡорт һәм урыҫ телдәрендә «Башҡортостан» ҡыҫҡа энциклопедияһы донъя күрҙе.
Рәшит Шәкүр бөйөк башҡорт шағиры һәм мәғрифәтсеһе Аҡмулланың ижадын һәм тормошон өйрәнеп «Шиғриәт йондоҙо: Мифтахетдин Аҡмулла» (1981) тигән монография яҙҙы.
Башҡорт фольлоры тураһында «Сыңрау торналар иле» (1996) тигән китабы донъя күрҙе, уның шиғри шәлкемдәре, төрлө темаға яҙылған публицистик һәм ғилми мәҡәләләре республика гәзит һәм журналдарында даими баҫылып тора.
2012 йылда «Ыласындар оса бейектә» китабы өсөн Рәшит Шәкүргә Башҡортостан Республикаһының Салауат Юлаев исемендәге дәүләт премияһы (2012) бирелде. Ул шулай уҡ Салауат Юлаев ордены кавалеры (2007).
 ","
	Шаршамбы, 11 январь 2017",Яңылыҡтар,Na
https://kulturarb.ru/ba/news/yaңy-elektron-baҫma-donya-kүrҙe, Яңы электрон баҫма донъя күрҙе ,Na,"

    «Таң ҡаршылап…» тип аталған өр-яңы диск донъя күрҙе. Электрон баҫмала биш авторҙың: Әнисә Аҫылғужина, Миләүшә Ғәйфуллина, Мәүлиҙә Әхмәтйәнова, Марат Ишмөхәмәтов, Радик Әхмәтовтың хикәйәләре һәм повестары тәҡдим ителә. Уларҙа Тыуған илгә, тәбиғәткә һөйөү темалары яҡтыртыла, йәшәү мәғәнәһе хаҡында фекер йөрөтөлә.
    Дискыны «Китап» нәшриәтенең фирма магазинынан (Октябрь проспекты, 2) йәки сайтынан һатып алырға мөмкин. Белешмә өсөн телефон: (347) 246-09-55.
 ","
	Шишәмбе, 10 январь 2017",Яңылыҡтар,Na
https://kulturarb.ru/ba/news/ғalim-һәm-yaҙyusy-robert-bajymovtyң-tyuyuyna-80-jyl, Ғалим һәм яҙыусы Роберт Байымовтың тыуыуына 80 йыл ,Na,"

Байымов Роберт Нурмөхәмәт улы - башҡорт яҙыусыһы һәм әҙәбиәт белгесе, филология фәндәре докторы, Башҡортостан Республикаһының Салауат Юлаев исемендәге дәүләт премияһы лауреаты.
Роберт Нурмөхәмәт улы Байымов 1937 йылдың 10 ғинуарында Башҡорт АССР-ының Ҡырмыҫҡалы районы Үтәгән ауылында колхозсы ғаиләһендә тыуған. 1954 йылда Бишуңғар урта мәктәбен тамамлағандан һун, ул Иҫке Ҡыйышҡы һәм Биштәкә ауылдарында балалар уҡыта, унан әрме хеҙмәтенә алына.
1959—1964 йылдарҙа Башҡорт дәүләт университетының филология факультеты башҡорт-урыҫ бүлегендә уҡый. Университетты «ҡыҙыл» дипломға тамамлай һәм Мәскәү дәүләт университетының аспирантураһына ебәрелә. 1968 йылда ул «филология фәндәре кандидаты» ғилми дәрәжәһенә диссертация яҡлағандан һуң Башҡорт дәүләт университетында эшләй. 1983 йылда Роберт Байымов шул уҡ Мәскәү университетында докторлыҡ диссертацияһын да уңышлы яҡланы. Һуңғы йылдарҙа ул Башҡорт дәүләт университетында башҡорт әҙәбиәте кафедраһы мөдире булып эшләне, профессор.
Әҙәбиәт менән Роберт Байымов студент йылдарында ук шөғөлләнә башланы. Очерктары, мәҡәләләре ваҡытлы матбуғатта күпләп баҫылды. 70-се йылдарҙа унын ижады йәнә яңы йүнәлеш алды — күп һанлы хикәйәләре, «һуңлап килгән моң», «Һалдат булып ҡайтырбыҙ» исемле повестары донъя күрҙе. Роберт Байымов «Өлгөргәнлеккә аҙым», «Ижади биҙәктәр». «Эҙләнеүҙәргә сик юҡ», «Жанр яҙмышы», «Башҡорт тарихи-революцион романы», «Сарсау», «Бикле хазина» кеүек Өфөлә һәм Мәскәүҙә нәшер ителгән тиҫтәгә яҡын китап авторы. Ул балалар өсөн дә мауыҡтырғыс әҫәрҙәр яҙа. 1997 йылда баҫылып сыҡҡан «Сыбар шоңҡар» китабы өсөн С. Юлаев исемендәге дәүләт премияһына лайыҡ булды.
 ","
	Шишәмбе, 10 январь 2017",Яңылыҡтар,Na
https://kulturarb.ru/ba/news/bildәle-dramaturg-zhurnalist-һәm-publicist-sәғit-miftahovtyң-tyuyuyna-110-jyl," Билдәле драматург, журналист һәм публицист Сәғит Мифтаховтың тыуыуына 110 йыл ",Na,"

Мифтахов Сәғит Мифтах улы — Бөйөк Ватан һуғышында һәләк булған башҡорт совет яҙыусыһы, драматург, 1934 йылдан СССР Яҙыусылар союзы ағзаһы. Сәғит Мифтахов 1907 йылдың 10 ғинуарында  Өфө губернаһының Ҡыҙылъяр ауылында  урта хәлле крәҫтиән ғаиләһендә тыуған. Үҙ ауылында башланғыс белем ала һәм 1919 йылда Өфөләге уҡытыусылар курсында уҡый. 1922 йылда Стәрлетамаҡ ҡалаһында өлкә совет-партия мәктәбен тамамлай. 1923 йылда Мәскәүҙәге Көнсығыш хеҙмәтсәндәре коммунистик университетына (КУТВ) уҡырға ебәрелә. Бер ни тиклем ваҡыт Ульяновск өлкәһе Мәләкәс ҡалаһында ВЛКСМ-дың өйәҙ комитеты секретары булып эшләй. Шунда 1925 йылда КПСС ағзалығына алына. Университетты уңышлы тамамлағандан һуң Өфөләге В. И. Ленин исемендәге урта мәктәптә һәм комвузда ижтимағи фәндәр уҡыта. 1930 йылда КПСС-тың Баймаҡ район комитетының культура һәм пропаганда бүлеге мөдире итеп тәғәйенләнә. Бында ул тәү башлап «Ҡыҙыл Баймаҡ» тигән район газетаһын сығарыуҙы юлға һала. 1935 йылдан С. Мифтахов Өфө ҡалаһы берләштерелгән дәүләт театрҙарының (Башҡорт академия һәм урыҫ драма театрҙары) директоры булып эшләй. Бөйөк Ватан һуғышының тәүге көнөндә үк үҙе теләп һуғышҡа китә һәм 1942 йылдың февраль айында батальон комиссары С. Мифтахов батырҙарса һәләк була. Уның тәүге «Пандар илендә» тигән драмаһы 1929 йылда сәхнәлә ҡуйыла, «Һаҡмар», «Урал ҡаны», «Дуҫлыҡ һәм мөхәббәт», «Зимагорҙар», «Ялан ҡыҙы» драмалары, «Күктән төшкән Хөрәйрә» комедияһы, «һаҡмар» һәм «Аҡбуҙат» либреттолары әле булһа театрҙар сәхнәһендә ҙур уңыш менән ҡуйылалар. Яҙыусы тамамлаған «Блюхер рейды», «Бөйөк шквал» кеүек драмалары сәхнәлә күрһәтелеүгә насип булманы.
 ","
	Шишәмбе, 10 январь 2017",Яңылыҡтар,Na
https://kulturarb.ru/ba/news/ildәn-ashmaҡ-yuҡ-nәrkәsteң-timerhanғa-әjtkәne, Илдән ашмаҡ юҡ – Нәркәстең Тимерханға әйткәне ,Na,"

2017 йыл үҙ хакимлығына көндән – көн ышаныслыраҡ инә бара. Яңы йыл каникулдарында ла илһамланып эшләгән театр коллективы быйылғы йылды яңы спектаклдәр, өр-яңы проекттар өҫтөндә репетициялар менән башланы.
«Нәркәс» (И. Йомағолов, реж. И. Ғиләжев, композиторы - У. Иҙелбаев) мелоромантик трагедияһы 2001 йыл аҙағында сәхнә күргәйне. 16 йыл дауамында спектаклде меңәрләгән тамашасы ҡараған, «Нәркәс» төрлө халыҡ-ара фестивалдәрҙә ҡатнашҡан, ошо арыуыҡта ҙур мөхәббәт хаҡындағы был аҫыл әҫәрҙе сәхнәлә күрергә теләүсе яңы быуын үҫеп еткән.
«Нәркәс»тең яңыртылған вариантын тамашасылар февраль айында күрәсәк. Нәркәс - Гөлнара Ҡаҙаҡбаева, Гөлназ Хайсарова, Тимерхан – Руслан Хайсаров, Артур Кәбиров. Башҡа ролдәрҙә лә, һиҙелерлек үҙгәрештәр бар, Мәҫәлән, Зөмрәтте өс актриса – Суфия Ҡорбанғәлиева, Тәнзилә Хисамова, Айһылыу Йомағолова башҡарасаҡ. Шулай итеп, «Нәркәс» тиҙҙән яңыртылған, сәхнә биҙәлеше лә заманлаштырылған фиғелдә халыҡҡа тәҡдим ителәсәк.
Сығанаҡ: http://bash.bashdram.ru
 ","
	Шишәмбе, 10 январь 2017",Яңылыҡтар,Na
https://kulturarb.ru/ba/news/bashҡortostandyң-100-shәhesen-asyҡlau-dauam-itә, Башҡортостандың 100 шәхесен асыҡлау дауам итә ,Na,"

Былтыр ноябрҙә старт алған телевизион проекттың маҡсаты - бер быуат эсендә республика үҫешенә тос өлөш индереүселәр араһынан иң-иңдәрҙе билдәләү.
Конкурс комиссияһы һайлап алған  200 кандидат араһынан 100 шәхес өсөн тауыш биреү, 24 декабрҙән  Башҡортостан юлдаш телеканалы сайтында иғлан ителде. Бөгөнгә алынған мәғлүмәттәр буйынса, рейтингты 428 тауыш менән  Башҡортостандың халыҡ шағиры Рәми Ғарипов аса. Күренекле яҙыусы Динис Бүләков  менән  Башҡорт автономияһына нигеҙ һалыусыларҙың береһе  Әхмәт-Зәки Вәлиди икенсе һәм өсөнсө урындарҙы бүлешә. Тәүге ун шәхес исемлегенә шулай уҡ  ике тапҡыр Советтар  Союзы Геройы Муса Гәрәев, данлыҡлы генерал Миңлеғәле Шайморатов, Советтар Союзы Геройы Александр Матросов һәм композитор Салауат Низаметдинов инә. Башҡортостандың 100 шәхесе өсөн  интернет тауыш биреүҙә теләгән һәр кем ҡатнаша ала. Проект тураһында тулыраҡ мәғлүмәт БСТ телеканалы сайтында.
 ","
	Шишәмбе, 10 январь 2017",Яңылыҡтар,Na
https://kulturarb.ru/ba/news/ә-min-ғashiҡ-taғy, “Ә мин ғашиҡ тағы…” ,Na,"

Йәш ҡарҙарҙан ғаләм еҫе килә,
Ерҙән килә йыһан һулышы
Һауаларым һулап туйғыһыҙ бит,
Тойғоларым тотоп тыйғыһыҙ бит!..
Шағирҙың йыһан йырына арналған шиғри юлдары Башҡортостандың һәм Татарстандың халыҡ, Рәсәйҙең атҡаҙанған актрисаһы Илсөйәр Ғәзетдинованың йөрәк йырына әйләнгән мәле.
Илсөйәр Ибраһим ҡыҙы 20 ғинуарҙа театр һөйөүселәрҙе, дуҫтарын, яҡындарын “Ә мин ғашиҡ тағы..” исемле юбилей кисәһенә саҡыра.
Мәжит Ғафуриҙың “Ҡара йөҙҙәр” әҫәренең тәүге ҡуйылышында Ғәлимә, Лев Толстойҙың әҫәре буйынса “Тере мәйет” спектаклендә сиған ҡыҙы Маша, Ибраһим Абдуллин пьесалары буйынса “Бажалар”ҙа – Зөлфиә һәм “Тиле йәшлек”тә – Һандуғас, М.Кәримдең “Ҡыҙ урлау”ында – Йәмилә, Наил Ғәйетбайҙың “Аты барҙың – дәрте бар” комедияһында Октябрина һәм башҡа бик күп сағыу, күркәм образдары менән театр сәнғәте күгендә балҡыған яҡты йондоҙ ул Илсөйәр Ғәзетдинова.
Ҡырҡ йылдан ашыу ижад ғүмерендә тиҫтәләрсә образдар тыуҙырған, халыҡ һөйөүен яулаған Актрисаның күңел байрамында бөтә коллектив ҡатнаша, шулай уҡ кисәгә мәртәбәле ҡунаҡтар, популяр йырсылар киләсәк. Ҡышҡы һалҡын кисте матур һүҙҙәр, йылы хистәр, күтәренке кәйеф менән йылытырға вәғәҙә итәбеҙ.
Актрисаның күңел күгендә ҡабынмаған – быға тиклем уйналмаған ролдәре лә бар. Ниндәй ролдәр? Ҡайһы әҫәрҙән улар? Яратып уйнаған һәм үҙенең ижади ғүмерендә бер тапҡыр ҙа уйнамаған ролдәрен уйнар, иң моңло йырҙарын йырлар, йөрәк түрендә йөрөткән мөхәббәт һүҙҙәрен әйтер өсөн сығасаҡ актриса был көндө сәхнәгә!..
Шулай уҡ был кис актрисаның ижады һәм ғүмере тураһындағы «Ағиҙел ҡыҙы» китабының исем туйы үтәсәк.
Сығанаҡ: http://bash.bashdram.ru/news/%D3%99-min-%D2%93ashi%D2%A1-ta%D2%93y.html
 ","
	Дүшәмбе, 09 январь 2017",Яңылыҡтар,Na
https://kulturarb.ru/ba/news/bөjөk-kompozitorҙyң-tyuyuyna-100-jyl,  Бөйөк композиторҙың тыуыуына 100 йыл ,Na,"

Башҡорт халҡының атаҡлы һәм данлыҡлы улдарының береһе Заһир Исмәғилевтың тыуыуына - 100 йыл. Билдәле композитор, Советтар Союзының халыҡ артисы, күп һанлы дәүләт премиялары лауреаты Заһир Ғариф улы Исмәғилев 1917 йылдың 8 ғинуарында хәҙерге Белорет районы Сермән ауылында донъяға килә. Атаҡлы музыкант, педагог һәм йәмәғәт эшмәкәренең бер быуатлыҡ юбилейын билдәләү тураһында Республика башлығының указы бар. Юбилей саралары 2016 йыл дауамында үтте. Улар иҫәбендә музыканттарҙың халыҡ-ара конкурсы, фәнни- ғәмәли конференция һәм башҡалар бар.
Атаһы улының урмансы булыуын теләй. Заһир бала саҡтан урман эшен белеп үҫә, буш ваҡытында ҡурайҙа уйнай. 20 йәш тулғанда, Өфөнән артистар килгәнде ишетеп, 30 саҡрым алыҫлыҡтағы Белоретҡа китә. Унда үҙенең яҡташы Арыҫлан Мөбәрәковты осратып, ҡурайсы итеп концертта ҡатнаштырыуын һорай. Сәхнәгә бик ҡыйыуһыҙ ғына сыҡһа ла, сығышын бик оҫта башҡара. — Һин музыкант булырға тейешһең! — тип, Булат Имашев Өфөгә Башҡорт академия драма театры  янындағы студияға уҡырға саҡыра. 1937  йылда П. И. Чайковский  исемендәге Мәскәү консеваторияһының башҡорт  төркөмөнә уҡырға инә.
2003 йылдың 30 майында Өфө ҡалаһында вафат була. 
Заһир Исмәғилев- башҡорт классик операһына нигеҙ һалыусы, сәнғәт өлкәһендә музыка мәҙәниәтен үҫтереүгә һәм белем биреү системаһына оло өлөш индергән шәхес.
Гүзәл Багаева
 ","
	Дүшәмбе, 09 январь 2017",Яңылыҡтар,Na
https://kulturarb.ru/ba/news/ajgiz-bajmөhәmәtovtyң-ҡaldyrma-әsәj-povesy-әzerbajzhan-telendә,"          Айгиз Баймөхәмәтовтың «Ҡалдырма, әсәй!» повесы әзербайжан телендә ",Na,"

Билдәле яҙыусы  Айгиз Баймөхәмәтовтың «Ҡалдырма, әсәй!» повесы «Ulduz» журналында әзербайжан телендә баҫылған.
 Йәш журналист, Рәсәй һәм Башҡортостан яҙыусылар союзы ағзаһы, Рәсәй һәм Башҡортостан журналистар союзы ағзаһы, Ш.Бабич исемендәге дәүләт премияһы лауреаты Айгиз Баймөхәмәтовтың “Ҡалдырма, әсәй!” популяр китабы  рус, сыуаш, татар, ҡаҙаҡ, әзербайжан телдәренә тәржемә ителгән.
“Ҡалдырма, әсәй!” повесы  М.Ғафури исемендәге Башҡорт дәүләт академия драма театрында “Хыялға ҡаршы” спектакле исеме аҫтында сәхнәләштерелә. Ҙур полулярлыҡ һәм билдәлелек яулап өлгөргән китап кеүек, спектакл дә публика һөйөүен тиҙ яуланы, шулай уҡ сит республика театрҙарында ла  ҙур уңыш менән ҡуйыла.
Гүзәл Багаева
 ","
	Дүшәмбе, 09 январь 2017",Яңылыҡтар,Na
https://kulturarb.ru/ba/news/өfөlә-almas-shammasovtyң-yaңy-kitaby-donya-kүrҙe, Өфөлә Алмас Шаммасовтың яңы китабы донъя күрҙе ,Na,"

Яңы 2017 йыл алдынан шағир Алмас Шаммас әҙәбиәт һөйөүселәргә бүләк эшләне. Зәйнәб Биишева исемендәге «Китап» нәшриәтендә уның өсөнсө «Өй түбәмдә күгәрсендәр» исемле яңы китабы донъя күрҙе. Унда авторҙың яңы шиғырҙары һәм беренсе эре әҫәре «Трагедия современника» поэмаһы ингән.
Поэманың исеме үҙ-үҙен һөйләй – ул беҙҙең замандағы йәш геройҙың образын аса. Уҙған быуаттың 80-се йылдар аҙағынан алып беҙҙең көндәргә тиклем тарихи киҫәкте үҙ эсенә ала, автор үҙ тиҫтеренең, үҙе билдәләүенсә дуҫы һәм иптәшенең тормош юлын асып һала. Поэма үҙенең ғәҙәти булмаған алымы менән ҡыҙыҡлы. Ул 16 өлөштән, шулай уҡ инештән һәм йомғаҡлауҙан тора, уларҙа автор уҡыусыға мөрәжәғәт итә. Һәр өлөшө айырым бер сюжетҡа арналған һәм теүәл үҙаллы шиғри әҫәр булараҡ сығыш яһай ала. Автор һәр эпизодта ниндәйҙер айырым деталде, теманы аса, үҙенсәлекле фекер һала.
Поэма дәүләттең йәмғиәт тормошондағы роле, эре тарихи ваҡиғаларҙың (Советтар Союзының тарҡалыуы) халыҡтар һәм айырым кеше яҙмышындағы мәғәнәһе, милләтселек һәм динһеҙлек, ҡурҡыулыҡ һәм хыянатлыҡ кеүек хәҙерге замандың көнүҙәк проблемаларын күтәреп сыға. Һәр кеше алдында торған әхлаҡи һайлау мәсьәләләре бик киҫкен ҡуйылған. Әҫәрҙең төп геройы иң ауыр – дөрөҫ, намыҫлы юлды һайлай. Был уны фажиғәле ахырға килтерә, сөнки совет дәүере урынына килгән, яңы әхлаҡһыҙ донъя сирҙәре менән зарарланған йәмғиәт геройҙың романтизм һәм эскерһеҙлек, максимализм һәм намыҫлылыҡ кеүек һыҙаттарын ҡабул итмәй. Ул барып эләккән йәмғиәт уның ҡыйыулығын ҡурҡыта, сөнки ул төрлө енәйәтселәрҙең юлында ҡаршылыҡ булып тора.
«Уҡыусының автор һәм уның геройҙары менән бергә уйлауы, әҫәрҙең фекере тулыһынса әйтелеп бөтмәй һәр кешегә фекер йөрөтөргә мөмкинлек биреү мөһим, – тип һөйләй үҙе Алмас Шаммас. – Хәҙерге заман уҡыусыһы уйлап бармай, уға барыһын да сәйнәп биргәнде көтә. Ҡабул итеү өсөн ниндәйҙер еңелде, илап йәки көлөп алырға, йәки интеллектуаль ауырҙы, ултырып баш ватырлыҡты ҡарай. Ә әҙәбиәт көсләп уйлата башларға тейеш. Тик шулай ғына ул кешегә кеше булып ҡалырға ярҙам итәсәк. Сөнки фекерләмәү – ул вайымһыҙ булыуҙы аңлата, кешенең кешелеклеген туҡтата. Мин поэмала ла, башҡа бөтә әҫәрҙәремдә лә барыһын да әйтеп бөтөрмәҫкә тырышам. «Өй түбәмдә күгәрсендәр»  поэмаһында уҡыусының минең авторҙашым булыуын теләйем, үҙе уйлап, ижад иткәндә мин тойғандарҙы тойһон ине».
Ижадҡа ынтылыш Алмас Шаммасовҡа быуындан-быуынға күсеп килә. Ул 1987 йылда Өфөлә билдәле яҙыусы һәм журналист Рауил Шаммасовтың ғаиләһендә тыуа. Алмастың әсәһе яғынан олатаһы танылған шағир-фронтовик Яҡуп Ҡолмой.
Һигеҙ йәшенән алып яҙыша һәм эштәрен баҫтыра. 2004 йылда М.Исҡужин исемендәге 136-сы Башҡорт лицейын алтын миҙалға һәм 2009 йылда Башҡорт дәүләт университетының башҡорт филология һәм журналистика факультетын ҡыҙыл дипломға тамамлай.
Университетта уҡыған йылдарҙа бер нисә йыл рәттән Мостай Кәрим һәм Башҡортостан Республикаһы Президенты исемендәге стипендиаты була. 2006 йылда «Илһам шишмәләре» төбәк-ара шиғриәт фестиваленең «Рус түгелмен, ләкин россиян мин...» номинацияһы еңеүсеһе.
Төрлө йылдарҙа «Истоки» гәзитендә хәбәрсе, «Ватандаш» журналында бүлек мөхәррире булып эшләй. 2008-2010 йылдарҙа – Башҡортостан Республикаһы Журналистар союзының яуаплы секретары. 2009-2013 йылдарҙа – Башҡорт дәүләт университетының журналистика кафедраһы ассистенты, ошо уҡ университеттың башҡорт филология һәм журналистика факультетында декан урынбаҫары. 2012 йылдан алып – дәүләт хеҙмәтендә, Башҡортостан Республикаһы Башлығы Хакимиәтендә. Әлеге ваҡытта – республика Башлығының өлкән референты. Рәсәй һәм Башҡортостан Республикаһы Яҙыусылар, Журналистар союздары ағзаһы.

 Сығанаҡ: http://www.bashinform.ru/bash/940789/#ixzz4VEGmho7e
 ","
	Дүшәмбе, 09 январь 2017",Яңылыҡтар,Na
https://kulturarb.ru/ba/news/ayaҡ-baҫһyn-әtәs-jyly-bәhet-nurҙary-menәn, Аяҡ баҫһын Әтәс йылы бәхет нурҙары менән! ,Na,"

Сәғәттәрҙе, минуттарҙы һанап Яңы 2017 йыл килә! Яңы йыл –барыбыҙҙың да яратҡан байрамы.  Ул һәр кем өсөн оло өмөттәр бағлап, киләсәккә ышаныс биргән тылсымлы тантана. Байрам алдынан үткән йылға йомғаҡ яһала, алдағы көндәргә яңы маҡсаттар ҡуйыла.   
Яңы йыл — иҫке йылдың һүңғы көнөнән яңы йылдың беренсе көнөнә күсеү ваҡытын билдәләгән байрам. Рим императоры Юлий Цезарь б.э.т. 46 йылда Яңы йылды 1 ғинуарҙан башлауҙы раҫлай.
Төрлө халыҡтарҙа Яңы йылды ҡаршылауға килгәндә, был байрам һәр халыҡта үҙенсә. Әйтәйек, йәһүдтәр, был көндө уйланыуҙар һәм тәүбә ҡылыу ункөнлөгө башлана. Ҡиәмәт көнөнә тиклем ункөнлөктө «тшува көндәре» (Аллаға әйләнеп ҡайтыу көндәре) тип атайҙар. Байрамдан һуң кешеләр бер-береһен «Тормош китабында һеҙҙең өсөн яҡшы йыл булыр, тип яҙылһын!» тип сәләмләй. Байрам итеүселәр аҡ кейемгә кейенә. Байрам ашанда хала (йәһүд икмәге) йәки алманы балға манып ашайҙар.
Ҡытай  Яңы йылы ҡышҡы тулы ай циклын үтеп, ҡышҡы ҡояш торошо менән бәйле. Григориан календарында был 21 ғинуарҙан 21 февральгә тура килә. Ләкин был көн байрам ителмәй, Яңы йыл бөтә донъялағы кеүек 1 ғинуарҙа байрам ителә. Һәр йыл 12 хайуан исеме менән исемләнә. Яңы йылды шыршы менән ҡаршылаусы европалыларҙан айырмалы, ҡытайҙар мандаринға һәм әфлисунға өҫтөнлөк бирә.
Англияла Яңы йыл балалар йоҡлар алдынан өҫтәлгә Санта Клаус  килтерәсәк бүләктәр өсөн —тәрилкә, ә аяҡ кейемдәренә уның ишәге өсөн бесән һалалар. Яңы йыл төнөндә урамда һатыусылар уйынсыҡтар, һыбыҙғылар, битлектәр, шарҙар һата. Яңы йыл хаҡында инглиздәргә өҫтөнә одеал ябылған ҡыңғырау хәбәр итә. Ул ярты төн етәрәк, юрған аҫтынан, көсһөҙ генә зыңлай башлай. Сәғәт ун икелә ҡыңғырауҙарҙы «сисендерәләр» һәм улар тантаналы зыңлай башлай. Ошо минуттарҙа киләһе йылда бергә булыу өсөн ғашиҡтарға сихри көскә эйә омела ботағы аҫтында үбешергә кәңәш итәләр.
Шотландияла Яңы йылды факелдар һәм тантаналы марш менән ҡаршылайҙар: дегет тултырылған мейескәләргә ут яғып, урам буйлап тәгәрәтәләр. Шулай итеп, Шотландияла иҫке йылды «яндыралар» һәм яңыһына юл яҡтырталар. Яңы йыл иртәһе Яңы йыл төнөнә ҡарағанда ла мөһимерәк тип иҫәпләнә: ошо көндә йортҡа кем тәү башлап инә, хужаларҙың именлеге шуға бәйле. Бүләк тотҡан ҡара сәсле ир-егет бәхет алып килә, тип иҫәпләйҙәр.
Ирландия Раштыуаһы - дини байрам. Тоҡандырылған шәмдәрҙе Раштыуа алдынан кис көнө тәҙрә тупһаһына ҡуялар. Ирланд ҡатын-ҡыҙҙары ғаиләнең һәр ағзаһы өсөн махсус һый «seed cake» бешерә. Улар шулай уҡ өс пудинг — береһе Раштыуаға, икенсеһе Яңы йылға һәм өсөнсөһө Крещение байрамына тип әҙерләй.
Изге Сильвестр көнө - Польшала 31 декабрь шулай тип атала. Изге Сильвестр — Рим епискобы, ул тыуыр 336 йыл алдынан мәрхүм була. Польшала Яңы йылға изге Сильвестр исеме юҡҡа ғына бирелмәгән. Оҙаҡ ваҡыт, алты быуаттан ашыу, Яңы йыл менән изге Сильвестр көнө йәнәш, ләкин һәр ҡайһыһы үҙ аллы байрам булараҡ йәшәй.
Мексикала Яңы йыл байрам фейерверктары, ракетницанан атып, яңы йыл бубендәре менән ҡаршылайҙар. Ә балаларға төн уртаһында шәрбәт перәник ҡурсаҡтар тараталар.
Яңы йыл алдынан бөтә һауыт-һабаны һыу менән тултыралар һәм, сәғәт 12 тулғас, һыуҙы тәҙрәнән һибәләр. Был иҫке йыл китә, уға һыу кеүек яҡты юл теләйбеҙ тигәнде аңлата. Ә сәғәт 12 тапҡыр һуҡҡансы 12 виноград ашарға кәрәк. Шул саҡта йыл буйына изгелек, татыулыҡ, уңыш юлдаш буласаҡ.
Бар илдәрҙә лә Яңы йыл байрамы-изге уй-теләктәрҙән, шатлыҡ-ҡыуаныстарҙан ғына торған байрам иҫәпләнә. Үтеп барған 2016 беҙҙе тағы ла нығыраҡ берләштерһен, яуаплыраҡ һәм көслөрәк итһен. Тирә-яғыбыҙҙа һөйөү, күңел йылылығы һәм бер-беребеҙҙе аңлау ни тиклем күберәк булған һайын, тормошобоҙ ҙа шул тиклем сағыуыраҡ, шатлыҡлы ваҡиғаларға байыраҡ булһын! Етеп килгән 2017 йыл барыбыҙ өсөн дә шатлыҡ-ҡыуаныстарға тулы булһын!
Яңы йыл һеҙгә яңы шатлыҡтар, яңы ҡыуаныстар, аҡ бәхеттәр алып килһен.  Барығыҙға ла ныҡлы һаулыҡ, рух күтәренкелеге, ғаилә именлеге һәм ҙур уңыштар теләйем!
Яңы йыл, яңы бәхет менән!
Иң изге теләктәр менән “Башҡортостандың мәҙәни донъяһы” интернет-порталы исеменән
Гүзәл Багаева
 ","
	Йома, 30 декабрь 2016",Яңылыҡтар,Na
https://kulturarb.ru/ba/news/jolalarybyҙҙy-һanlajyҡ, Йолаларыбыҙҙы һанлайыҡ! ,Na,"

 
Бөгөнгө заман көнимешебеҙгә, йолаларыбыҙға ла ҙур үҙгәрештәр индерә. Элекке кеүек, оло өмәләр ойоштороп, туғандарҙы, дуҫ-иште, күрше-күләнде бергә туплаған күп йолалар, мәҫәлән, һуғым һуйыу, бура бурау, йорт күтәреү, бесән сабыу кеүек эштәр ҙә әллә ҡайҙа тарихта тороп ҡалғандай. Шулай ҙа арабыҙҙа, башлыса ауылдарыбыҙҙа, йырлы-моңло өмәләрҙе тергеҙгән, йолаларыбыҙҙы, ғөрөф-ғәҙәттәребеҙҙе һанлаған кешеләр булыуы күңелде йыуата. Яңыраҡ ҡына ошондай күңелле саралар Белорет районының Сосновка ауылында үтте: Мусиндар, Мансуровтар, Сафуановтар һәм Кәримовтар ғаиләһе күңелле ҡаҙ өмәләре ойошторҙо.
 Сосновкала башҡорттар менән бергә төрлө милләт вәкилдәре йәшәй. Бындай мөхиттә башҡалар араһында һыр бирмәй, матур сифаттар күрһәтеп, йолаларыңды күтәрмәләп йәшәргә кәрәк икәнен аңлай милләттәштәр. Был йәһәттән бигерәк тә Сосновка ағинәйҙәре ойошмаһы әүҙем эшләй. Әленән-әле төрлө милли байрамдар, файҙалы һәм фәһемле саралар ойоштороп ҡына тора улар. Был юлы ла бергәләп кәңәшләшеп, ауылда ҡаҙ өмәләрен тергеҙеп ебәрҙеләр. Ҡулдарына күстәнәстәр тотоп, урам буйлап йырлап, өмә уҙасаҡ йортҡа юлланған сағыу милли кейемдәрҙәге төркөмдө олоһо ла, кесеһе лә тамаша ҡылып күҙәтте. Ә инде биҙәлгән көйәнтәләргә ҡаҙҙар элеп, йылғаға киткән өмәселәрҙе урамдан уҙған машиналар ҙа туҡтап оҙатып ҡалды. Ошо хаҡта өмә ойошторған ғаиләләрҙең береһе Земфира һәм Мәүлит Кәримовтар менән әңгәмәләштек.  - Быйыл яҙғыһын ике аҙналыҡ 11 бәпкә һатып алғайныҡ, шуларҙың бөтәһе лә көҙгә тиклем теүәл йөрөнө, - тип һөйләп китте хужабикә. - Ҡайһы берәүҙәр ҡаҙ аҫрауҙың файҙаһынан мәшәҡәте күп тиһәләр ҙә, бер ҙә ыҙаламай ғына үҫтерҙек бәпкәләрҙе. Ауылда йылға булмағас, ихата эсенә бәләкәй генә күл эшләп ҡуйҙыҡ. Ашатыу ҙа артыҡ сығымлы булманы. Ҡаҙ өйрәк кеүек күп ашамай, ите лә күберәк, мәшәҡәте лә әҙерәк. Бынан тыш, 11 генә ҡаҙҙан әллә күпме май, мамыҡ алдыҡ. Өмәне 16 ҡаҙ салдырған Лүзә апай Сафуановаларҙа башланыҡ. Артабан Фәймә менән Юныс Мансуровтарҙа - 23, Фәнилә менән Динислам Мусиндарҙа 21 ҡаҙ йолҡтоҡ.  Үҙебеҙҙә өмә булаһы көндө иртә менән йырҙар йырлап, матур теләктәр теләп өмәселәребеҙҙе ҡаршы алғас, бергәләп сәй эстек тә, эшкә тотондоҡ. Төп өмәсебеҙ, үҙе лә ғүмер буйы күпләп ҡош-ҡорт үҫтергән Фәнилә апай Мусина ҡаҙ йолҡоуҙың бөтә нескәлектәрен, серҙәрен өйрәтте. Уның әйтеүе буйынса, иң тәүҙә ҡанат аҫтындағы хәрәм ҡаурыйҙарҙы йолҡоп алып ситкә ташланыҡ. Быйыл салынған ҡаҙҙарҙы элеккесә үтекләп торманыҡ, бер-ике минутҡа ҡайнар һыуға тығып алып, мамығын йолҡтоҡ та, эсен ярып, ҡар тултырып, тышҡа сығарып һалып торҙоҡ. Был алым ҡаҙҙың эсен, эсәк араһындағы майҙы айырып алыуҙы еңелләштерҙе. Эҫе һыуҙа бешекләп алғас, ҡаҙ ҙа таҙа, матур йолҡолдо. Бергәләп эшләгәс, тиҙ арала ҡаҙҙарҙы эшкәртеп тә ҡуйҙыҡ, шунан күмәкләшеп йырлашып йылғаға сайырға киттек. Бер-ике өмәсебеҙ өйҙә ҡалып, ҡоймаҡ ҡойоп, ҡаҙ майы менән майлап, сәй ҡайнатып, килеүебеҙҙе көтөп торҙо. Эштең иң ауырын, мәшәҡәтлеһен тамамлағас, йылы өйҙә рәхәтләнеп, ҡоймаҡлап сәй эстек тә, ҡауырһын һыҙырыу эшенә тотондоҡ. Бер-беребеҙгә кәңәштәр бирә-бирә эшләгәс, яңғыҙыңа йырып сыҡҡыһыҙ мәшәҡәт булып күренгән эште лә тиҙ генә тамамлап ҡуйҙыҡ. Өмәселәр матурыраҡ ҡауырһындарҙан әллә күпме таба майлағыстар эшләне. Ошо 11 ҡаҙҙың мамығынан мин - бер, ә Фәнилә апай Мусина үҙҙәренең 23 ҡаҙынан ике мендәр эшләтеп алдыҡ. Хәләл көс менән үҫтергән ҡаҙҙарыбыҙҙың эс майының да файҙаһын күреп өлгөрҙөк. Оло йәштәге әсәйем ныҡ йүтәлләп киткәс, кискеһен түштәрен ҡаҙ майы менән ыуып һалдыҡ, таң атыуға йүтәл йомшарған, тамаҡ ауыртыуы ла бөткәйне. Әле бер йәштәре лә тулмаған игеҙәк ейәндәребеҙгә лә профилактика өсөн тамсылап ҡына ҡаҙ майы эсерәбеҙ. Һыуыҡ көндәрҙә бит-ҡул ярылғанда ла ҡаҙ майы шифалы. Кискеһен йоҡлар алдынан биткә һөртөп ятһаң, иртән тороуға тире йомшарып, ундағы һырҙар яҙылып китә. Шуға ла, Алла бирһә, икенсе йылға ла бәпкәләрҙе күберәк алырбыҙ, тип ниәтләп торабыҙ. Хәләл көс менән үҫтергән ризығыбыҙҙы ҡышҡы һыуыҡ айҙарҙа балалар, туған-тумасалар, дуҫ-иштәр менән бергәләп ашарға яҙһын, тип теләйбеҙ...  Земфира апай менән Мәүлит ағай Кәримовтар Сосновка ауылының барлыҡ йәмәғәт эштәрендә лә ҡайнап йәшәгән, рухлы, сәмле ғаиләләрҙең береһе. Земфира апай 28 йыл башланғыс кластар уҡытыусыһы булып эшләй, аҙаҡ бер аҙ мәҙәниәт өлкәһендә лә эшләп ала, әле ағинәйҙәр ойошмаһының әүҙем ағзаһы. Мәүлит ағай Урал аръяғы ижади көстәренең ""Ҡуңыр буға"" берләшмәһе рәйесе урынбаҫары, өс китап авторы. Әлеге ваҡытта ""Китап"" нәшриәтенә дүртенсе китабын баҫтырырға биргән. Икеһе лә ижади ҡарашлы, матурлыҡҡа ынтылған дәртле кешеләр, шуға күрә уларҙың аллы-гөллө сәскәгә күмелгән йорттары ла әллә ҡайҙан уҡ бар ауылға нур сәсеп, балҡып ултыра. Май сүлмәге тышынан билдәле, тип бушҡа ғына әйтмәй шул халыҡ. Нәҡ ошондай матур мөхиттә йәшәгәнгә рухтары ла бай, башҡарған эштәре лә изге, ә күңелдәре иһә йорттары кеүек киң һәм яҡты уларҙың. 
Сығанаҡ: http://kiskeufa.ru/index.php?dn=news&to=art&id=3226
 ","
	Йома, 30 декабрь 2016",Яңылыҡтар,Na
https://kulturarb.ru/ba/news/tanyp-bashҡorttary-sәhnәlә, Танып башҡорттары – сәхнәлә ,Na,"

Ауыл биләмәләре сәнғәт оҫталары араһында “Атайсал” башҡорт фольклоры фестивале үткәрелде. Төрлө милләт вәкилдәре үҙ-ара дуҫ, татыу йәшәгән районда тамырҙары Танып ырыуына барып тоташҡан Тушҡыр ауылы һәүәҫкәрҙәре тамашасыларҙы таң ҡалдырҙы. 
 Ҡатнашыусылар араһында фермер хужалыҡтарында эшләгәндәр, йыраҡ Се­бергә йөрөгәндәр, уҡытыусылар, тәрбиә­селәр, медицина хеҙмәткәрҙәре, эшҡы­уарҙар, оло йәштәге апайҙар булды.  – Ябай халыҡ араһында таланттар шул тиклем күп, уларҙы һайлап алып, дәрт­ләндереп сәхнәгә сығарыу – ижадҡа бита­раф булмаған бөтә яуаплы кеше­ләрҙең бурысы. Ауыл йәшәй. Тимәк, мәҙә­ниә­те­беҙҙең киләсәге өмөтлө. Милләтте, динде һаҡлау кешенең үҙенән тороуын да оно­торға ярамай, – тине жюри ағзаһы Рәзидә Әхмәтова.
 Фольклор кисәләре – иҫтә ҡалырлыҡ фәһемле сара. Тушҡыр ауылында сән­ғәт­те үҫтереүгә күп көс һалған фәһемле шә­хестәр бар. Шулар араһында һәүәҫкәр ша­ғирә, йырсы һәм оҫта ойоштороусы Гөл­шат Ихсанованы телгә алыр инем. Ул үҙенең шиғырҙарына көйҙәр ҙә ижад итә. Был тамашаға ла сценарийҙы ул үҙе яҙған.
 Бик үҙенсәлекле башланды кисә. “Тыу­ған ауылым” көйө оҙатыуында шәжәрә ағасы янында әбейҙәр һәм малайҙар ауылдың тарихы тураһында әңгәмәләште. Өс йөҙ йыл тарихы булған ауылдың ҡай­ҙан килеп сыҡҡанын, кемдәр был төбәккә килеп ултырғанын асыҡ­ланылар. Башҡорт ырыуы вәкилдәре Байрамша, Ғәбйәлил, Бикташ, Ураҙмәт бабайҙар нәҫеленән беҙ. Улар заманында бик данлыҡлы кешеләр булған, өс тапҡыр хажға барған диндарҙар.
 1920 йылғы халыҡ иҫәбен алыу мәғ­лүмәттәре буйынса, Тушҡырҙа 1675 баш­ҡорт йәшәгән. Был мәғлүмәт йәш быуында милләтебеҙгә иғтибар һәм ихтирам тәр­биә­ләүҙә мөһим дәлил булып тора. Мәғ­лүмәттәр Салауат Хәмиҙуллиндың “Танып ырыуы башҡорттары” китабынан, район тарихы тураһындағы сығанаҡтарҙан һәм урындағы тарихсылар, Тушҡыр ерлегендә йәшәп ижад иткән яҙыусылар китаптарынан алынды.
 Сәхнәгә “Ҡартаймаҫтар” йыр ансамбле сыҡҡас, зал алҡыштарға күмелде. Жюри ағзалары бер тауыштан уларҙы “Башҡорт халыҡ йырҙарын иң оҫта башҡарыусы коллектив” номинацияһында еңеүсе тип таныны. Күп йылдар төрлө байрамдарҙа, район кимәлендәге фес­тивалдәрҙә ҡатна­шып уңыштар яулаған ансамбль ул. Үҙе­нә генә хас репертуары бар, сәхнә костюм­дары ла үҙенсәлекле. Башҡортос­тандың атҡаҙанған артисы, Тушҡыр егете Рифҡәт Ғәбделйәнов та байрамға яҡташ­тарын тәбрикләргә ҡайтҡан. Нефтекама филар­монияһында эшләгән егет халҡы­быҙға ижад емештәрен бүләк итте, “Тушҡырыма” йырын ҙур илһам менән башҡарҙы. 
 Беҙҙең төбәктә бейеү ансамблдәре лә күп. “Чиборио” удмурт халыҡ ансамбле дәрт­ле бейеү башҡарҙы. Асавка ауылы ҡыҙҙарының боронғо удмурт бейеүе иң уңышлы сығыштарҙың береһе булды. Тушҡыр ауылынан әсәле-ҡыҙлы Ирина Ғәлиәхмәтова һәм Венера Хәмәтну­ро­валар рус халыҡ бейеүен профессиональ кимәлдә башҡарҙы. Диана Хисмәтова үзбәк бейеүе менән таң ҡалдырҙы. Йыр – сәнғәттең әсәһе, ә уның алтын бағанаһы – заман эстрадаһы. “Тыуған яҡ моңдары” йыр бәйгеһендә йәш йырсылар Эльмира Рәхимова, Илнур Хәсәнйәнов, Руфина Исмәғилева сәхнә биҙәге булды.
Сығанаҡ: http://bashgazet.ru/kultura-i-literatura/24807-tanyp-bashorttary-shnl.html
 ","
	Йома, 30 декабрь 2016",Яңылыҡтар,Na
https://kulturarb.ru/ba/news/salauat-rajonynyң-arҡauyl-auylynda-kino-jylyna-jomғaҡ-yaһaldy,                            Салауат районының Арҡауыл ауылында  Кино йылына йомғаҡ яһалды ,Na,"

2016 йыл илдә һәм республикала Рәсәй киноһы йылы тип иғлан ителгәйне.
Шуныһы ҡыуаныслы, һуңғы йылдарҙа сәнғәткә, мәҙәниәткә иғтибар бермә-бер артты. Тимәк, йәшәйеш алға табан бара, халыҡ матурлыҡҡа ынтыла.  Кино йылы ла тамам­ланды.  Беҙ­ҙең Аркауыл мәҙәниәт йортонда Кино йылын йомғаҡлау сараһы үтте.
Сара   Салауат Юлаев  музейы директоры Зилә     Садиҡова алып килгән     “Салауат”             киноһы менән башланды. Бала саҡ хәтирәләренең иң сағыу мәлдәренең береһе – ауыл клубында кино ҡарау. Нисек көтөп ала инек беҙ уны...  Беҙҙең бала саҡ кино донъяһында үтте тип әйтһәк, һис тә хата булмаҫ. Халыҡты   Арҡауыл ауылы биләмәһе   башлығы Луиза     Хәйретдинова сәләмләне. Кисәгә килгән ҡунактарҙың музыкаль сәләме лә  ҙур иғтибарға лайыҡ булды. Даниил Садиҡов   башҡарыуында йырҙар йылы ҡабул ителде. Сара программаһы  фильм төшөрөү,    Арҡауыл ауылы һәүәҫкәрҙәренең сығышынан торҙо.  Татьяна Вәлшина, Рәйсә Шакироваларҙың кинонан башҡарылған йырҙары халыҡ күңеленә бик хуш килде.   «Кавказ әсирәһе» комедияһынан өҙөк сәхнәләштереүҙә ауыл һәүәҫкәрҙәре  актёрлыҡ оҫталыҡтарын күрһәтте.
Арҡауыл һәр  яҡлап талантлы, уңған ул-ҡыҙҙары менән ғорурланырға хаҡлы. Байрам концерты ла шуны раҫланы.
Сығанаҡ: http://www.iyryzan.ru/node/4967
 
 ","
	Йома, 30 декабрь 2016",Яңылыҡтар,Na
https://kulturarb.ru/ba/news/ҡursaҡtar-kүrgәҙmәһenә-rәhim-itegeҙ-2, Ҡурсаҡтар күргәҙмәһенә рәхим итегеҙ! ,Na,"

Яңы йыл каникулдары мәлендә Өфө ҡалаһының Ш. Хоҙайбирҙин исемендәге йорт-музейында барған “Өләсәйем һандығынан ҡурсаҡтар” исемле  күргәҙмәһенә бармай ҡалмағыҙ. Күргәҙмәлә ҡулдан эшләнелгән ҡурсаҡтар һәм уйынсыҡтар тәҡдим ителгән.
Рәсәйҙең төрлө ҡалаларынан килгән 20 рәссамдың ҡул эштәре менән танышыу мөмкинлеге буласаҡ.  Ҡурсаҡтарҙың ниндәйе генә юҡ: йөндән бәйләнгәне, төрлө ептәрҙән эшләнгәне, кейеҙҙән баҫылғаны, ҡағыҙҙан яһалғаны. Барыһы ла матур, нәзәкәтле, кескәйҙәрҙе генә түгел, хатта ололарҙы хайран итерлек! 
Ҡурсаҡ күргәҙмәһенең темаһы-ауыл тормошо, бала-саҡ, өләсәйҙәр һөйләгән әкиәттәр һәм йолалар.
Иҫегеҙгә төшөрөп уҙайыҡ, күргәҙмә 2017 йылдың ғинуар аҙағына тиклем дауам итә.
 АДРЕСЫ:  Өфө ҡалаһы, Яңы күпер урамы 20, Ш.Хоҙайбирҙин исемендәге йорт-музей,
тел. +7 (347) 272-65-43
Күргәҙмәнең эш ваҡыты: 3,4,5,6,8 ғинуар:  11.00 -18.00
Ял көндәре: 1,2,7 ғинуар
10 ғинуарҙан алып  музей әүәлге көн тәртибендә эшләй.
 ","
	Йома, 30 декабрь 2016",Яңылыҡтар,Na
https://kulturarb.ru/ba/news/өfөlә-bashҡortostan-bashlyғy-grantyna-batsha-kәlәshe-operaһy-һәm-alһyu-sәskә-balety-ҡujylasaҡ, Өфөлә Башҡортостан Башлығы грантына «Батша кәләше» операһы һәм «Алһыу сәскә» балеты ҡуйыласаҡ ,Na,"

 2017 йылда Өфөлә Римский-Корсаковтың «Батша кәләше» операһы һәм Владимир Купцовтың «Алһыу сәскә» балеты ҡуйыласаҡ. Ике спектакль дә республика Башлығы грантына тормошҡа ашырыласаҡ. Башҡорт опера һәм балет театры директоры Илмар Әлмөхәмәтов хәбәр итеүенсә, «Рус дуэты – опера һәм балет» проекты 13,5 миллион һумлыҡ грантҡа лайыҡ булды.
«Батша кәләше» операһын ҡуйырға, өфөләргә «Орлеан ҡыҙы» постановкаһы буйынса таныш булған, режиссер Филипп Разенковҡа ышанып тапшыралар. Спектакль рәссамы Владислав Анисенков буласаҡ. Алдан опера йыш ҡына Өфө театры сәхнәһендә ҡуйыла. Әлеге постановканың премьераһы 2017 йылдың ноябренә планлаштырылған.
«Алһыу сәскә» балетының премьераһы ғәҙәттәгесә сентябрҙә уҙасаҡ Халыҡ-ара Аксаков байрамына арналасаҡ. Балет музыкаһы авторы – Мәскәү композиторы, Рәсәй композиторҙар союзы ағзаһы Владимир Купцов. Ул Бөрөлө тыуған, Өфөлә үҫкән – Н.Сабитов исемендәге 1-се балалар музыка мәктәбен һәм Өфө сәнғәт училищеһын тамамлаған. Өфө сәнғәт институтында композиторҙар бүлегендә профессор Евгений Земцовтың класында уҡый, һуңынан Мәскәүгә күсеп китә һәм П.И.Чайковский исемендәге Мәскәү консерваторияһында композиция буйынса профессор Тихон Хренниковта уҡыуын дауам итә.
 Тулыһынса уҡырға: http://www.bashinform.ru/bash/939402/#ixzz4UEFBRFhe
 ","
	Кесе йома, 29 декабрь 2016",Яңылыҡтар,Na
https://kulturarb.ru/ba/news/ilaһi-ber-donya-һin-kino, Илаһи бер донъя һин - кино ,Na,"

Йыл дауамында беҙ кино йылына арналған төрлө сараларҙа әүҙем ҡатнаштыҡ. Сәнғәттең арбағыс был төрө тураһында белемебеҙҙе арттырҙыҡ, тарихи, документаль, нәфис фильмдар, яратҡан актер, артист, режиссерҙар тураһында күберәк белдек. Ваҡытлы матбуғат, телевизион тапшырыуҙар аша ошо сихри донъя серҙәренә тәрәнерәк сумдыҡ тиһәм, һис арттырыу булмаҫ.
   Ошоларҙы күҙ уңында тотоп, китапханала тағы бер сара ойошторҙоҡ. Мәләүез ҡалаһының Кинйә Арыҫланов исемендәге 9-сы башҡорт гимназияһының 8-се класс уҡыусылары ҡатнашлығында Н. Крупская исемендәге кинотеатрҙың беренсе директоры Хәсән Рөстәмов тураһында иҫтәлекле хәтирәләр менән бүлештек. Ғүмерен һаулыҡ һаҡлауға арнаған ҡыҙы, Асия Рөстәмова ла атаһы тураһында тәьҫораттарын еткерҙе, ғаилә архивындағы фотоһүрәттәрҙе күрһәтте. Ырымбур педагогия техникумында уҡытыусы һөнәрен алғас, Мәләүездә 13 йыл дауамында мәғариф бүлеге мөдире вазифаһын башҡара. Кино, театрҙы һөйгән, яҡташыбыҙҙың абруйлы һәм тәрән аҡыллы булыуын иҫәпкә алып, Рөстәм Фәхретдин улын “Космос” кинотеатры директоры итеп тәғәйенләйҙәр. Кино йылына арнап күрһәтелгән слайдтарҙы хеҙмәткәр Анна Кузнецова, викторина һорауҙарын әҙерләгән Ольга Данилованың сығышы ҡатнашыусыларға оҡшаны. Уҡытыусы Розалия Әлимғужина балалар исеменән китапхана хеҙмәткәрҙәренә ихлас рәхмәтен еткерҙе.
Сығанаҡ: “Көнгәк” гәзите,Рәзилә Ҡотлоғилдина
 ","
	Кесе йома, 29 декабрь 2016",Яңылыҡтар,Na
https://kulturarb.ru/ba/news/kino-ul-milli-mәҙәniәtte-һaҡlauҙa-kөslө-ҡoral,  Кино — ул милли мәҙәниәтте һаҡлауҙа көслө ҡорал ,Na,"

Фәрит Ғәбитов — республиканың иң әүҙем кино эшмәкәрҙәренең береһе булараҡ танылыу яулаған шәхес, ошо өлкәлә бай тәжрибә туплаған кеше. Уның хәтерендә башҡорт кинематографының образы һаҡлана.  Фәрит Фәтих улы Ғәбитов кинопрокат эшен ойоштороусы, Рәсәйҙең кинематографистар Союзы ағзаһы, Башҡортостан Республикаһының атҡаҙанған мәҙәниәт хеҙмәткәре, Рәсәйҙең почетлы кинематографы. Ул- милли кино сәнғәтенең барлыҡҡа килеүенән алып бөгөнгө үҫешенә баһа бирә алыусы шаһит.
Рәсәй Президенты Укызана ярашлы, дәүләт киноһы сәнғәтенең сифатын үҫтереү маҡсаты менән, 2016 йыл—Рәсәй киноһы йылы тип иғлан ителгәйне. Кино йылы-2016 тамамланыу уңайынан Фәрит Фәтих улы менән күрешеп, йыл йомғаҡтарын байҡап, һөҙөмтәләр менән танышып әңгәмә ҡорҙоҡ.
 
 Интервьюны тулыһынса  киләһе һылтанма буйынса уҡырға мөмкин: http://kulturarb.ru/ba/spetsproekty/intervyu/kino-ul-milli-m%D3%99%D2%99%D3%99ni%D3%99tte-%D2%BBa%D2%A1lau%D2%99a-k%D3%A9sl%D3%A9-%D2%A1oral-3 
 ","
	Кесе йома, 29 декабрь 2016",Яңылыҡтар,Na
https://kulturarb.ru/ba/news/ғafuri-rajonynyң-ҡaranjylғa-һәm-sәjetbaba-auyldarynda-zhәlil-kejekbaevtyң-tyuyuyna-105-jyl-tulyuғa-arnalғan-saralar-үtte, Ғафури районының Ҡаранйылға һәм Сәйетбаба ауылдарында Жәлил Кейекбаевтың тыуыуына 105 йыл тулыуға арналған саралар үтте ,Na,"

Данлыҡлы яҡташыбыҙ, билдәле ғалим һәм яҙыусы, профессор Жәлил Ғиниәт улы Кейекбаевтың 105 йыллыҡ юбилейына арналған саралар Ҡаранйылға һәм Сәйетбаба ауылдарында ҙурлап уҙғарылды.
Килгән ҡунаҡтар  ғалимдың тыуған ауылы Ҡаранйылғаға юлланды. Бында уларҙы ололоҡлап ҡымыҙ һәм сәк-сәк менән ҡаршы алдылар. Ж.Кейекбаев музейы эргәһендә юбилейы алдынан ғалимдың бюсы урынлаштырылғайны. Ә музей тарихы үткән быуаттың 70-се йылдарына барып тоташа. 1974 йылдан башлап экспонаттар Сәйетбаба мәктәбендә туплана. 1991 йылда ғалимдың тыуған ауылында йорт-музей асыла. Уны булдырыуға һәм экспонаттар менән тулыландырыуға Ж.Кейекбаевтың уҡыусыһы, Рәсәй мәктәптәренең атҡаҙанған уҡытыусыһы, ""Почет билдәһе” ордены кавалеры Ғиндулла Шәйәхмәтов ҙур көс һала. Бюст тантаналы шарттарҙа асылды. Район хакимиәте башлығы Рәмил Бохаров сығыш яһаны: - Жәлил Кейекбаевтың фәнни эшмәкәрлегенең киң һәм тәрән булыуы беҙгә яҡшы билдәле. Бик күптәр Жәлил Ғиниәт улын үҙенең остазы, уҡытыусыһы тип атай. Уның тәрбиә мәктәбен үткән кешеләр белеме менән генә түгел, юғары мәҙәниәтле, ябай, теүәл шәхестәр булыуы менән дә айырыла һәм, әлбиттә, филология фәне үҫешенә тос өлөш индерә. Халыҡ күңелендә Жәлил Ғиниәт улы тураһында яҡты иҫтәлектәр һаҡлана. Юбилей кисәләрен, фәнни-ғәмәли конференциялар, ""Кейекбаев уҡыуҙары” уҙғарыу матур бер йолаға әүерелде. Уның исемен мәңгеләштереүгә беҙ ҙә ҡулдан килгәндең барыһын да эшләргә тырышабыҙ. Ғалимға бюст ҡуйыу шуның бер сағылышы. Мөмкинлек килеп тыуһа, киләсәктә тағы ла ҙурырағын, матурырағын эшләтербеҙ,- тип һәйкәлде асыуға үҙенең фатихаһын бирҙе. Ғалимға һәйкәл тантаналы шарттарҙа асылғандан һуң килгән ҡунаҡтар музей менән танышты. Музей директоры, филология фәндәре кандидаты Римма Ишмырҙина Жәлил Ғиниәт улының тормош һәм ижад юлын мауыҡтырғыс итеп һөйләне, экспонаттарҙың тарихы менән таныштырҙы. Музей дүрт бүлектән тора. Сасҡау һыуыҡ көн булғанлыҡтан, Ҡаранйылға ауыл клубында мәҙәниәт хеҙмәткәрҙәре һәм ауыл уңғандары тарафынан әҙерләнгән ҡайнар сәй эсеп алғандан һуң ҡунаҡтар Сәйетбабаға юлланды. Сәйетбаба ауыл мәҙәниәт йортонда ғалимдың тыуыуына 105 йыл тулыуға арналған фәнни-ғәмәли конференция булды. Тәүге һүҙ ауылдың имам-хатибы Ғиндулла мулла Шәйәхмәтовҡа бирелде. Ул сараға фатиха биреп кенә ҡалманы, Ж.Кейекбаевтың исемен мәңгеләштереү буйынса башҡараһы эштәргә лә туҡталды, ҡайһы бер мәсьәләләр буйынса үҙенең ризаһыҙлығын белдерҙе. Артабан һүҙ мәҙәниәт хеҙмәткәрҙәренә бирелде. Мәктәп уҡыусыларының дәртле лә, һығылмалы ла бейеүҙәре, ирҙәр вокаль ансамбленең моңло йыры юбилей сараһына үҙенсәлекле йәм өҫтәне. Һәүәҫкәрҙәр концерт номерҙары менән сәләмләгәндән һуң ""Исемдәре–мәңге хәтерҙә” исемле фәнни-ғәмәли конференция башланып китте.
Рәмил Зәкәриә улы лауреаттарҙы ҡотлап премия тапшырҙы һәм үҙенең изге теләктәрен еткерҙе. Район Советы рәйесе Зөлфәр Хафизов сығыш яһап, Жәлил Кейекбаевтың кешелеклелек сифаттарына туҡталды һәм Мәрйәм Шәйәхмәтова менән Сәлимә Исламоваға Ғафури районы муниципаль район Советының Маҡтау грамоталарын тапшырҙы. Конференция барышында ""Башҡортостан” гәзите хеҙмәткәре, яҙыусы Венер Исхаҡов, Ж.Кейекбаев премияһы лауреаты, яҙыусы Лира Яҡшыбаева, ""Сәйетбаба” тарихи-мәҙәни үҙәге етәксеһе Рәзим Мәүлетҡолов, район башҡорттары ҡоролтайы башҡарма комитеты рәйесе Айҙар Рафиҡов, Ж.Кейекбаев йорт-музейы директоры Римма Ишмырҙина, шағир һәм яҙыусы Салауат Әбүзәров сығыш яһанылар. Салауат Нәзир улы ялҡынланып үҙенең шиғырын һөйләп ишеттерҙе. Римма Камил ҡыҙы Ж.Кейекбаев ижады буйынса уҙғарылған викторинаға йомғаҡ яһап, еңеүселәрҙе иҫтәлекле бүләк һәм Дипломдар менән бүләкләне. Рәзим Ибраһим улы ла ""Кейекбаев уҡыуҙары” һәм ""Исемдәре-мәңге хәтерҙә” исемле ғилми-ғәмәли конференцияларҙа әүҙем ҡатнашҡан бер төркөм уҡыусыларға һәм ауылдың рухи-мәҙәни тормошона йән өрөүсе бер төркөм зыялыларға республика Халыҡтар дуҫлығы йортоноң һәм БР Мәҙәниәт министрлығының Маҡтау грамоталарын тапшырҙы. Ғилми-ғәмәли конференцияны ""Табын” гәзите мөхәррире Самат Ғәлиуллин, ә тотош мәҙәни сараны Рәүилә Юлбарисова менән Лариса Фәттәхова алып барҙы. Ғөмүмән, Жәлил Кейекбаевтың 105 йыллығына арналған юбилей сараһы йыйнаҡ һәм ойошҡан рәүештә үтте. Ғалимдың вафатына илле йылға яҡын ғүмер уҙһа ла, тыуған яғында ла, республикала ла уның рухи йәдкәре йәшәй һәм йәшәйәсәк.
Сығанаҡ: “Табын” гәзите, С. Тимеров
 ","
	Шаршамбы, 28 декабрь 2016",Яңылыҡтар,Na
https://kulturarb.ru/ba/news/uchaly-ҡalaһynyң-metallurg-kinoteatrynda-kino-jylyn-oҙatyu-saraһy-uҙҙy,          Учалы ҡалаһының «Металлург» кинотеатрында Кино йылын оҙатыу сараһы уҙҙы ,Na,"

Тантаналы сараға килеүселәрҙе «Башҡортостан» киностудияһының производство бүлеге начальнигы Гѳлнур Мансур ҡыҙы Ильясова, ошо киностудияның мѳхәррире Дамир Ғабдулхаҡ улы Йосопов, муниципаль район хакимиәте башлығы Владислав Геннадьевич Миронов ҡотланы. Владислав Геннадьевич Гѳлнур Мансур ҡыҙынан киномарафон эстафетаһын ҡабул итеп алды. Уға йыл символы - «хлопушка» тапшырылды (һүрәттә). Күрше Учалы районынан ҡабул ителгән эстафета Межгорье ҡалаһына юлланасаҡ. Киностудия вәкилдәре белореттарға «Башҡортостан» киностудияһының фильмдары һәм мультфильмдары яҙҙырылған дискылар ҙа бүләк итте.  Киномарафон барышында районда тѳшѳрѳлгән киноларҙан ѳҙѳктәр, клиптар күрһәтелде. Ҡала Мәҙәниәт һарайының артистары - Башҡортостандың атҡаҙанған мәҙәниәт хеҙмәткәре Виктор Коннов, Рәсәй Федерацияһы халыҡ ижадының атҡаҙанған коллективы, «Виват» ирҙәр халыҡ капеллаһы, республика конкурстары лауреаты Людмила Молоканова тѳрлѳ йылдарҙа тѳшѳрөлгән киноларҙан йырҙар йырланы.  Тамашасылар алдында һәләтле, уңышлы кинодокументалисыбыҙ Евгений Калугин сығыш яһаны. Ул Ирәмәл тауы башында «Азамат» халыҡ йырына тѳшѳрѳлгән видеоклибын тәҡдим итте. Клиптағы йырҙы районыбыҙҙағы популяр йырсыларҙың береһе - Динар Ғәниев башҡара.  Тамашасыларға шулай уҡ Айнур Асҡаровтың «Пилорама» ҡыҫҡа метражлы фильмы күрһәтелде. Был фильм бик күп кинофестивалдәрҙә ҡатнашҡан, ѳсѳнсѳ халыҡ-ара милли һәм этник кинофестивалдә иң яҡшы сценарий булараҡ наградланған һәм шулай уҡ Ғилван Әмировтың призына лайыҡ булған. Ә бына районыбыҙҙың Собханғол ауылында Кинйәғол Сәлимгәрәев тураһында тѳшѳрѳлгән «Мѳрйәнән тѳтѳн сыға әле» фильмы күптәрҙә ҡыҙыҡһыныу ғына түгел, һоҡланыу ҙа уятты. Бѳгѳн был ауылды бер генә картала ла табып булмай. Фильм геройы инде 60 йыл япа-яңғыҙы ҡара урман тѳпкѳлѳндә ата-бабаларының нигеҙен һаҡлап ғүмер кисерә. Был фильм шулай уҡ «Кѳмѳш Аҡбуҙат» халыҡ-ара милли һәм этник кинофестивалендә “Тѳп герой ѳсѳн” призына лайыҡ була, X Ҡазан халыҡ-ара мосолман, Мурманскиҙа үткән VII «Себер характеры» һәм Ирандағы VIII халыҡ-ара ҡыҫҡа метражлы кинофестивалдәрҙә ҡатнаша.  «Башҡортостан» киностудияһы бынан 26 йыл элек, 1990 йылдың 25 майында булдырыла. Ошо ваҡыт эсендә 90 фильм, киножурналдар ѳсѳн 90 сюжет, 25 аннимацион фильм тѳшѳрѳлә. «Металлург» кинотеатрында үткән Кино йылын тантаналы ябыу сараһына килеүселәргә режиссер Рим Шәрәфетдиновтың «Ай һәм Урал тауҙары нисек барлыҡҡа килгән» мультфильмы күрһәтелде.  2016 йыл кино сәнғәте ѳлкәһендә иҫтәлекле йыл һанала, Рәсәйҙә тәүге тапҡыр кино күрһәтә башлауға 120 йыл булһа, Союзмультфильмдың 80 йыллығы. Ошонан сығып ҡына ла бай тарихы булған кино сәнғәте артабан да юғары уңыштарға ирешер, ижади үҫеш кисерер тип ныҡлы әйтергә була. 
Сығанаҡ: “Урал” гәзите, Эльза Мөхәмәҙиева
 ","
	Шаршамбы, 28 декабрь 2016",Яңылыҡтар,Na
https://kulturarb.ru/ba/news/kүgәrsen-rajonynyң-yalsy-auylynda-fәttәh-shәmғolovҡa-muzej-asyldy,    Күгәрсен районының Ялсы ауылында Фәттәх Шәмғоловҡа музей асылды ,Na,"

 Яңыраҡ Күгәрсен районының Ялсы ауылында Советтар Союзы Геройы Фәттәх Ғәфурйән улы Шәмғоловҡа музей асыу тантанаһы булды.
 Байрамда район мәҙәниәт булеге начальнигы Рәмзиә Хөснуллина, Ш.Ә.Хоҙайбирҙин музейы директоры Вәсилә Әмирова, район Советы депутаты,  Йәүҙәт  Кирәев һәм халыҡ йыйылды. Ауыл хакимиәте башлығы Ирек Юдаев килгән халыҡты һәм ҡунаҡтарҙы тәбрикләп, телмәр тотто. Ф.Ғ.Шәмғолов һәйкәленә сәскә һалынғандан һуң, музей менән танышыу башланды. Музей экспозицияһының бер өлөшө  Бөйөк Ватан һуғышына арналған. Коллекцияның нигеҙен  Шәмғоловтың шәхси әйберҙәре тәшкил итә. Экспонаттар араһында ҡиммәтле бүләктәр, хәрби реликвиялар, документтар, ғаилә альбомдарынан фотографиялар бар.
Сығанаҡ: “Мораҙым” гәзите
 ","
	Шаршамбы, 28 декабрь 2016",Яңылыҡтар,Na
https://kulturarb.ru/ba/news/rodina-kinoteatrynda-ҡyraғaj-filmynyң-prezentaciyaһy-үtte,  “Родина” кинотеатрында “Ҡырағай” фильмының презентацияһы  үтте ,Na,"

Кисә “Родина” кинотеатрында  Фәрзәнә Утарбаеваның “Ҡырағай” ҡыҫҡа метражлы уйын фильмының презентацияһы үтте. “Теүәл бер йыл элек  ең һыҙғанып, күңелемдә йөрөткән хыялымды тормошҡа ашырырға ҡарар иттем  һәм мораҙыма ирештем”, ти  фильмдың сценарий авторы һәм режиссеры Фәрзәнә Утарбаева.
25 минут дауамында барған был фильмда әсә менән ул мөнәсәбәте яҡтыртыла, мәңгелек төшөнсәләр  һүрәтләнә. Фильмдың эстәлеген  «Әсә күңеле — балала, бала күңеле — далала» тигән мәҡәл менән генә лә әйтеп була. Бөгөнгө көн өсөн  актуаль, күңелгә үтеп инерлек, уйландырырлыҡ ҡыҫҡа метражлы фильм барлыҡҡа килтерер өсөн ижади коллектив күп көс һалған: ҡуйыусы оператор Тимур Ғәниев, креатив продюсер Айнур Асҡаров, ҡуйыусы рәссам Айгөл Байрамғолова. Музыканы йәш композитор Айҙар Хәмзин яҙған, аэросъемкаларҙы Владимир Жилко төшөргөн.
Фильмда төп ролдәрҙе Башҡорт драма театры актерҙары, СССР-ҙың халыҡ артисы Гөлли Мөбәрәкова һәм Артур Кәбиров башҡара.
“Ҡырағай” фильмы киләһе йылдың ғинуар айында киң тамашасы хөкөмөнә сығарыласаҡ.
 Гүзәл Багаева
 ","
	Шаршамбы, 28 декабрь 2016",Яңылыҡтар,Na
https://kulturarb.ru/ba/news/bөgөn-halyҡ-ara-kөnө, Бөгөн халыҡ-ара кино көнө   ,Na,"

Мәғлүм булыуынса, Рәсәй киноһы көнө йыл һайын 27 августа билдәләнә. Ә бөгөн 28 декабрь-бөтә донъя  кинематографтар һәм кино һөйөүселәр байрамы.
 1895 йылдың тап ошо көнөндә киң билдәле Капуциндар бульварында ағалы-ҡустылы Люмьерҙарҙың тәүге синематограф сеансы үтә. Тамашасыларға ҡыҫҡа метражлы фильмдар күрһәтелә. Рәсәйҙә кино премьераһы 1895 йылдың ғинуарында була. Тәүге совет киноһы иһә 1908 йылдың октябрендә экранға сыға. 1927 йылда тәүге тауышлы, 1935 йылда Голливудта төшөрөлгән тулы метражлы һәм төҫлө фильм донья күрә. Төрлө илдәрҙә үҙ милли кинематограф көндәре булдырылған.
Башҡортостандың  кино сәнғәте килгәндә, тәүге таҫмаларҙы Мәскәү һәм Екатеринбургтан килгән студиялар төшөрә һәм улар, нигеҙҙә, этнографик характерҙа була. 1990 йылда ""Урал күренештәре"", 1910 йылда ""Ырымбур"", ""Алтын приисккыларын эшкәртеү"" тигән ҡыҫҡа метражлы фильмдар төшөрөлә. 1915 йылда ""Ҡымыҙ"" исемле фәнни-популяр фильм, 1916 йылда – ""Ҡылғанлы дала"" фильмы донъя күрә. 1915 йылда режиссер В. Гардин Л.Н. Толстойҙың ""Кешегә күпме ер кәрәк?"" хикәйәһен экранлаштыра.
 ","
	Шаршамбы, 28 декабрь 2016",Яңылыҡтар,Na
https://kulturarb.ru/ba/news/uchalyla-ishmөhәmәt-ғәlәүetdinov-iseme-mәңgelәshterelde, Учалыла Ишмөхәмәт Ғәләүетдинов исеме мәңгеләштерелде ,Na,"

Беҙҙең Учалы ере элек-электән һоҡланырлыҡ, үрнәк алырлыҡ шәхестәргә бай булды. Тарихҡа ингән ихтилалдар башлыҡтары, һуғыш һәм хеҙмәт геройҙары, мәшһүр сәсәндәр, сәнғәт әһелдәре, ғалимдар, яҙыусылар, журналистар... Һанап бөтөрлөк тә түгел. Шуларҙың береһе  хаҡында ғына һүҙ алып бармаҡсымын.
 Ғәләүетдинов Ишмөхәмәт Ғилметдин улы 1948 йылдың 1 ғинуарында Сораман ауылында тыуған. 1969 йылда БДУ-ның филология факультетын та-мамлағас, Тарих, тел һәм әҙәбиәт ғилми-тикшеренеү институтында ғилми хеҙмәткәр булып хеҙмәт юлын башлай. 1971-1973 йыл-дарҙа Үзбәк ССР-ы Фәндәр Академияһының А.С. Пушкин исемендәге Тел һәм әҙәбиәт институтының тикшеренеүсе-стажеры. Унда ул төрки яҙма ҡомартҡыларҙың мәғәнәһен аңлатыу методикаһын үҙләштерә. 1993 йылдан алып Башҡортостан Республикаһы Фәндәр Акаде-мияһы Президиумының баш ғилми сәркәтибе, 1995 йылдан мөх-бир ағзаһы, филология фәндәре докторы (1992), профессор (1994), Рәсәй Федерацияһы гуманитар Фәндәр Академияһының тулы хоҡуҡлы ағзаһы (1994), БАССР-ҙың атҡаҙанған мәҙәниәт хеҙмәткәре (1986).
 Ишмөхәмәт Ғилметдин улы Өфө сәнғәт институтының ректоры булды. Йөҙҙән ашыу ғилми хеҙмәттең һәм тиҫтәләгән китаптарҙың авторы. Ю. Иҫән-баев исемендәге республика ҡурайсылар бәйгеһе, 1989 йылда Алма-Атала үткәрелгән халыҡ-ара музыкаль, 1990 йылда Нефтекамск ҡалаһындағы Бөтә Рәсәй фольклор төркөмдәре фестивалдәре лауреаты.
 Ишмөхәмәт Ғәләүетдинов, үкенескә ҡаршы, 2015 йылда вафат булды. Ләкин ғалимды яҡташтары онотмай, исемен мәңгеләштереү өсөн бөтә көсөн һала. Ошо көндәрҙә тыуған ауылы Сораманда уға арнап таҡтаташ асылды. Үҙе иҫән саҡта атай йортон ауылдаштарына музей итеп биргәйне. Һуңынан иҫкергән йорт урынына яңыһын төҙөтөп, музейҙы ҙурайттырҙы. Шул музейға таҡтаташ ҡуйылды. Унда түбәндәге һүҙҙәр яҙылған: «Ишмөхәмәт Ғәләүетдинов тыуып үҫкән йорт. Хәҙер унда Тиләү ырыуы музейы». Бағыусылары Амангилде ауыл хакимиәте, музей етәксеһе Зөбәйҙә Ҡәләмова һәм уның тормош иптәше Зиннур Ҡәләмов.
 Был оло тантанаға муниципаль район хакимиәте башлығының социаль сәйәсәт буйынса урын-баҫары Зөһрә Гордиенко, район Советы сәркәтибе Зариф Ғарипов, Наурыҙ ауылы хакимиәте башлығы Закир Ғарипов, мәғариф бүлеге начальнигы урынбаҫары Зилә Шәрәфүтдинова, Амангилде ауылы хакимиәте хеҙмәткәрҙәре, Бәләкәй Ҡаҙаҡҡол мәктәбе музейы етәксеһе Гөлсирә Исламова, Учалы яҙыусылар ойошмаһынан Әҡлимә Сафина, Рәүеф Шаһиев, Урал Аллаяров, Шәһүрә Әхмәҙиева, райондың башҡорт теле уҡытыусылары, Сораман ауылы мәсетенең имамы Фәнүр Камалов, «Байрамғол агрофирмаһы»ның Сораман бү-лексәһе управляющийы Юлай Ямалов, Иҫтамғол ауылы аҡһаҡалы Вәис Ханнанов һәм ағинәйҙәр, Ишмөхәмәт ағайҙың бер туған һеңлеһе Фирҙәүес, еңгәһе Зөлҡәғиҙә ханымдар, ике туған ҡустылары Фаил, Сәхиәр, Озерный мәктәбе директоры Ришат Ғибәҙуллин, телевидение хеҙмәткәрҙәре килгәйнеләр. 
 Таҡтаташ асылғандан һуң, Сораман мәктәбенең спорт залында кисә ойошторолдо. Ишмөхәмәт Ғилметдин улы тураһында хәтерләүҙәр, йылы һүҙҙәр күп әйтелде. Бигерәк тә Фирҙәүес ханымдың: «Һигеҙ баланан өс кенә ҡыҙ ҡалдыҡ, Ишмөхәмәт ағайым иртә китте был донъянан», - тип күҙенә йәш алыуы барыһын да тетрәндерҙе. Бала сағынан күренештәр, төрлө уйындарҙы, алғыштарҙы кескәй малай-ҡыҙҙарҙың оҫта башҡарыуы болоҡһоған күңелдәрҙе елкендереп ебәрҙе. Дәртле бейеүҙәр, туған моңдар яңғырап торҙо. Интерак-тив таҡтанан ғалимдың тормош юлына арналған фоторәсемдәр онотолмаҫлыҡ тәьҫораттар ҡал-дырҙы. Рәүеф Шаһиев, Сораман ауылының ғалим тыуған йорт урамына, Сораман мәктәбенә исемен бирергә, Әҡлимә Сафина, һәйкәлен эшләтеп мәктәп алдына ҡуйҙыртырға, тигән тәҡдим менән сығыш яһа-нылар. Халыҡ дәррәү хуплап сыҡты. Ауылдаштарының, район етәкселегенең ыңғай ҡарашта булыуын күреп, был эш барып сығыр, тигән ышаныста ҡалдыҡ.
 Кисәнең икенсе өлөшө Зөбәйҙә Ҡәләмованың әҙәби ижадына арналды. Зөбәйҙә Ғилмитдин ҡыҙының тәүге мәҡәләләре 1984 йылда уҡ «Ураҡ һәм сүкеш» гәзитендә донъя күрә. «Башҡортостан уҡытыусыһы», «Башҡор-тостан ҡыҙы» журналдарында ла баҫыла. 2013 йылда «Иҫтамғол ауылының Көҙән-дәр аймағы шәжәрәһе», 2015 йылда «Иҫтамғол ауылының тарихы һәм шәжәрәләре», 2016 йылда «Сораман, хуш килдегеҙ. Бүреләр аймағы шәжәрәләре» китаптарының беренсе, икенсе өлөштәре баҫыла. Шул уҡ йылда Зөбәйҙә Ҡәләмова Рәсәй Федерацияһы буйынса үткәрелгән «Әүҙем быуын» проектында ҡатнашып еңеү яулай һәм ноутбук менән бүләкләнә. Яҙғандары рус телендә «В каждой истории - судьба поколений» тип аталған китап булып сыға. Зөбәйҙә Ғилмитдин ҡы-ҙы, хаҡлы ялда булыуына ҡарамаҫтан, йәмәғәт тормо-шонда ла ҡайнап йәшәй. Милли телебеҙҙе, халҡыбыҙҙың боронғоһон пропагандалауҙа күп көс һала, бөтә төр сараларҙан да ситтә ҡалмай.  Кисә аҙағында Ишмөхәмәт Ғилметдин улына арнап аят уҡытылды, Ҡәләмовтар ғаиләһе салған ҡорбан ашынан ауыҙ итеп, һәүәҫкәр артистарҙың сығыштарына һоҡланып, ҡәнәғәтлек менән таралыштыҡ. Был сараны ойоштороусы Зөбәйҙә Ҡәләмоваға, му-зыкаль яҡтан биҙәүсе Рушан һәм Илнур Ҡәләмовтарға, алып барыусы Илзидә Ямаловаға ҙур рәхмәтебеҙҙе еткерәбеҙ.
 Сығанаҡ: “Яйыҡ” гәзите, Фәриҙә Ситдиҡова
 ","
	Шишәмбе, 27 декабрь 2016",Яңылыҡтар,Na
https://kulturarb.ru/ba/news/bөrjәn-rajonynda-shyrshy-bajramy-үtte,  Бөрйән районында шыршы байрамы үтте ,Na,"

23 декабрҙә Бөрйән районының  район мәҙәниәт һарайында муниципаль шыршы байрамы үтеп, унда район мәктәп, баҡсаларынан иң шәп, талантлы, тырыш йөҙҙән ашыу бала йыйылды.
Инде матур йолаға әйләнгән был сараға йыйылған балалар иң тәүҙә район хакимиәте башлығы Рөстәм Динислам улы Шәрипов, район мәғариф бүлеге начальнигы Ришат Була улы Шәриповтар менән иҫтәлеккә фотоға төштө, уларҙың байрам айҡанлы ҡотлау сығыштарын тыңлап кинәнде. Район мәғариф бүлегенең методика кабинеты Р.Ғүмәрова сарала ҡатнашыусыларға муниципаль шыршы байрамының тарихын бәйән итте.
Артабан район мәҙәниәт һарайы әртистәре әҙерләгән  “Әтәстең Яңы йыл мажаралары” исемле театрлаштырылған тамаша балаларҙы башкөллө үҙенә йәлеп итте. Үткән йыл хужаһы Маймылдың, киләһе йылда ла ерҙә хакимлыҡ итеүгә дәғүә итеп, шыршыны бикләп балаларҙы байрамһыҙ ҡалдырырға , тип ҡорған мәкере киләһе йыл хужаһы Әтәстең, юҡ-барҙан иреш сығарырға ғына торған Ҡарышлауыҡтарҙың, сос ҠУяндың, етеҙ Карлсондың, Тылсымсының  ярҙамы менән юҡҡа сыҡты – Яңы йыл байрамы бына тигән килеп сыҡты.
Ҡупшы шыршы тирәләй әйлән-бәйлән уйнаны, төрлө ярыштарҙа көсөн һынаны, йыр-моңға, бейеүгә, шиғырға маһирлығын күрһәтте байрамға йыйылған балалар. Йомарт Ҡыш бабай менән ҡупшы Ҡарһылыу уларҙы тәмлекәстәр менән һыйланы, теләк-алғыштарына күмде.
Сығанаҡ: “Таң” гәзите, А.Рәжәпова  
 ","
	Шишәмбе, 27 декабрь 2016",Яңылыҡтар,Na
https://kulturarb.ru/ba/news/ural-batyr-eposy-jәһүd-telendә, «Урал батыр» эпосы – йәһүд телендә! ,Na,"

«Урал батыр» эпосы – донъя әһәмиәтендәге күренеш. Был шедеврҙы 1910 йылда Мөхәмәтша Буранғолов Ғәбит һәм Хәмит сәсәндәрҙән яҙып алмаған булһа, бөгөн башҡорт халҡы үҙ туған телендәге ниндәй бөйөк һәйкәлдән мәхрүм булыр ине.
Халҡыбыҙҙың быуындан-быуынға тапшырыла килгән бай хазинаһы – һоҡланғыс ауыҙ-тел ижады өлгөһө ул- “Урал батыр” эпосы! Үҙенең борон­ғолоғо, күләме, йөкмәткеһе һәм әһәмиәте буйынса был эпос айырым урын биләп тора. “Урал батыр” – халҡыбыҙҙың асылы, тарихы, мәҙәниәте, ғөрөф-ғәҙәттәре, йәшәү мәғәнәһе, изгелек һәм яуызлыҡ, яҡшы менән яман, тыуым, үлем һәм үлемһеҙлек кеүек мәңгелек төшөнсәләрҙе үҙ эсенә һыйҙырған ҡомартҡы.
“Урал батыр” халыҡ-ара кимәлдә танылыу яулай бара. Израилдә  башҡорт халҡының үлемһеҙ эпосы  йәһүд телендә нәшер ителде. Тәржемә һәм китапты сығарыу менән Иерусалим ҡалаһында йәшәгән яҡташыбыҙ Рауил Садыҡов күп көс һалған. 4 йыл буйы халҡыбыҙҙың мираҫын йәһүд телендә ташҡа баҫтырыу өсөн бар көсөн һалған кеше ул. Китаптар кибет кәштәләрендә күренә башлаған. “Халҡым өсөн файҙалы бер эш башҡарыуҙы үҙемдең бурысым тип һананым”, - тигән тәржемәсе. Рауил Садыҡов Өфөлә тыуып үҫкән, 20-се мәктәпте тамамлаған, хикәйәләр, мәҡәләләр яҙа. 1992 йылдан ғаиләһе менән Израилдә йәшәй, урындағы төрки халыҡтар берекмәһе менән етәкселек итә. Уның сираттағы маҡсаты- башҡорт халыҡ әкиәттәрен ивритҡа тәржемә итеү.
Киләсәк тә башҡорт халҡының “Урал батыр”эпосы донъя классик әҫәрҙәр мираҫ исемлеген тулыландырыр!
 ","
	Шишәмбе, 27 декабрь 2016",Яңылыҡтар,Na
https://kulturarb.ru/ba/news/yaңy-jyl-kanikuldarynda-ғailә-menәn-teatrғa, Яңы йыл каникулдарында ғаилә менән театрға! ,Na,"

Бер аҙнаға һуҙылған байрам ялдарын нисек ғаилә менән матур һәм күңелле итеп үткәрергә һуң? М.Ғафури исемендәге Башҡорт академия драма театры ғаилә менән театрға барырға өндәй! Шулай итеп, 7, 8 ғинуар бик шәп спектаклдәр һеҙҙең ҡарамаҡҡа:
2 ғинуар  - ""Ул бит кисә ине"" лирик комедияһы
3 ғинуар -  ""Әбейүшкә@(эт) тущка.ru"" заманса комедияһы
4 ғинуар - ""Йүгер, Харис, йүгер..."" комедияһы
5 ғинуар - ""Мин һинең ҡәйнәң булам"" комедияһы
6 ғинуар - ""Ғәфү ит мине!"" меодрамаһы
7 ғинуар - ""Бер мәл санаторийҙа..."" комедияһы
8 ғинуар - ""Ҡозаса"" музыкаль комедияһы. Киске спектаклдәр әүәлгесә 19.00 сәғәттә башлана.
3-4 ғинуар -  ""Диңгеҙ. Утрау. Хазина"" пираттар мажараһы. Башлана: 10.30, 13.00, 15.00 сәғәттә.
5-8 ғинуар - ""Диңгеҙ. Утрау. Хазина"" пираттар мажараһы. Башлана: 10.30, 13.00 сәғәттә. Әкиәт алдынан шыршы тирәләй Ҡыш бабай, Ҡарһылыу һәм әкиәт персонаждары менән байрам буласаҡ.
Яңы йылдар хәйерле килһен!
М. Ғафури исемендәге Башҡорт дәүләт  академия драма театры
 ","
	Шишәмбе, 27 декабрь 2016",Яңылыҡтар,Na
https://kulturarb.ru/ba/news/bөgөn-rәsәjҙә-matәm-kөnө-iғlan-itelde, Бөгөн Рәсәйҙә  матәм көнө иғлан ителде ,Na,"

Рәсәй Оборона министрлығы ТУ-154 самолетының ҡолауы тураһында хәбәр итте. Ҡара диңгеҙҙә ҡолаған ТУ-154  самолет ҡалдыҡтарын йыйыу дауам ителә. Эксперттар белдереүенсә, көндәр яҡшы торған осраҡта ла бының өсөн кәмендә 1 аҙна талап ителә. Фажиғә сәбәптәрен тикшереү буйынса Транспорт министры Максим Соколов рәйеслегендә дәүләт комиссияһы булдырылды. Адлерҙан Сүриәгә осош алған ТУ-154 Ҡара диңгеҙгә ҡоланы. Бортағы 8 экипаж ағзаһы һәм 84 пассажир- барыһы ла һәләк булды. Уларҙың араһынан 68-е Рәсәй армияһының Александров исемендәге йыр һәм бейеү ансамбле артистары. Шулай уҡ НТВ, беренсе канал һәм “Звезда” телеканалынан 9 хеҙмәткәр, бер тиҫтәләп хәрбиҙең ғүмере өҙөлдө.
Рәсәй президенты, башҡа рәсми вәкилдәр һәләк булғандарҙың яҡындары һәм туғандарының ҡайғыларын уртаҡлашты.
Рәсәй президенты тарафынан бөгөн илдә матәм көнө иғлан ителде.
 ","
	Дүшәмбе, 26 декабрь 2016",Яңылыҡтар,Na
https://kulturarb.ru/ba/news/74-se-jәshendә-kөlkө-һәm-yumor-oҫtaһy-gөlsөm-bikbulatova-arabyҙҙan-kitte, 74-се йәшендә көлкө һәм юмор оҫтаһы  Гөлсөм Хәбибуллина арабыҙҙан китте ,Na,"

Билдәле көлкө һәм юмор оҫтаһы  Гөлсөм Хәбибуллина арабыҙҙан китте. Гөлсөм Инсаф ҡыҙы Хәбибуллина 1943 йылда Ҡаҙағстанда тыуған. Өфө сәнғәт училищеһын тамамлағандан һуң 2004 йылға тиклем Башҡорт дәүләт филармонияһында  эшләй. Сатира һәм юмор өлкәһендә  юғары ҡаҙаныштарға өлгәшкәне өсөн  Гөлсөм Хәбибуллина Башҡортостандың халыҡ һәм Башҡорт АССР-ның атҡаҙанған артисы тигән маҡтаулы исемдәргә лайыҡ була.
Ижади тормошонда Гөлсөм Хәбибуллина  сәхнәлә бик күп сағыу образдар тыуҙыра. Артистка  туплаған тәжрибәһен йәш эстрада артистарына тапшыра.
Күренекле артист, сағыу шәхес Гөлсөм Хәбибуллина хаҡында яҡты иҫтәлек беҙҙең күңелдәрҙә мәңге һаҡланыр.
 ","
	Дүшәмбе, 26 декабрь 2016",Яңылыҡтар,Na
https://kulturarb.ru/ba/news/өfөlә-mәғrifәtse-shaғir-ғalim-mөhәmәtsәlim-өmөtbaevtyң-tyuyuyna-175-jyl-tulyuғa-arnalғan-tamasha-uҙasaҡ," Өфөлә мәғрифәтсе-шағир, ғалим Мөхәмәтсәлим Өмөтбаевтың тыуыуына 175 йыл тулыуға арналған  тамаша уҙасаҡ ",Na,"

26 декабрь Х.Әхмәтов исемендәге Башҡорт дәүләт филармонияһында мәғрифәтсе-шағир, ғалим Мөхәмәтсәлим Өмөтбаевтың тыуыуына 175 йыл тулыуға арналған тамаша уҙа. Кисәлә филармонияның солистары һәм ижади коллективтары, билдәле шәхестәр ҡатнаша.
Быйыл Башҡортостанда билдәле мәғрифәтсе Мөхәмәтсәлим Өмөтбаевтың тыуыуына 175 йыл тулыуын билдәләйҙәр. 
Мөхәмәтсәлим Өмөтбаев башҡорт халҡының рухи мираҫын һаҡлап ҡалыуға ҙур өлөш индергән шәхес. Мөхәмәтсәлим Өмөтбаевтың ижадында һәм тормошонда, уның күп ҡырлы фәнни-художестволы, публицистик һәм ижтимағи-сәйәси эшмәкәрлегендә башҡорт интеллигенцияһының иң сағыу яҡтары, башҡорт мәғрифәтселегенең тарихи-милли үҙенсәлектәре сағыла. 
Тамаша 19.00 сәғәттә башлана.
Инеу ирекле.
Белешмә өсөн: 
Мөхәмәтсәлим Ишмөхәмәт улы Өмөтбаев — башҡорт мəғрифəтсе-шағиры, тәржемәсе, филолог, тарихсы, этнограф, йəмəғəт эшмəкəре, публицист.
Өмөтбаев Мөхәмәтсәлим Ишмөхәмәт улы 1841 йылдың 21 авгуcында Ырымбур губернаһы Өфө өйәҙе Йомран-Табын улусы 9-сы башҡорт кантонының (хәҙерге Башҡортостандың Ҡырмыҫҡалы районы) Ибраһим ауылында тыуған. Өмөтбаевтар башҡорт дворяндары нәҫеленән.
Уның атаһы Ишмөхәмәт Ишемғол улы Өмөтбаев (1803—1861) башҡорт йәмғиәтенең юғары мәҙәниәтле, алдынғы ҡарашлы административ хакимиәт вәкиле — башҡорт кантоны башлығы булған, күп йыллыҡ хәрби хеҙмәте өсөн 3‑сө дəрəжə Изге Станислав ордены, 1853—1856 йылдарҙағы һуғышта ҡатнашҡан өсөн Изге Владимир көмөш ордены һәм башҡа орден һәм миҙалдар менән бүләкләнгән. Тарихсы Ә. Н. Усманов буйынса, Ишмөхәмәт Өмөтбаев Севастополь оборонаһында ла ҡатнаша. Ул төрки, урыҫ һәм ғәрәп телдәрен белгән. Мөхәмәтсәлимдең әсәһе Бәлхизә Балапан ҡыҙы шулай уҡ уҡымышлы, шиғри күңелле ҡатын була. Уларҙың ғаиләһендә ете бала яҡшы тәрбиә алып үҫә.
Башланғыс белемде Мөхәмәтсәлим тыуған Ибраһим ауылы мәҙрәсәһендә ала. Уны тамамлағас, 1852 йылда Ырымбур ҡалаһындағы Неплюев кадет корпусында уҡый. Бында ул география, тарих, архитектура, каллиграфия  һәм хәрби фәндәрҙе өйрәнә. Төрки теленән тыш урыҫ, фарсы, ғәрәп телдәрен өйрәнә, француз теле менән мауыға. Корпуста көнсығыш телдәренән өлкән уҡытыусы булып эшләгән мәғрифәтсе-ғалим Мирсалих Биксуриндың буласаҡ әҙип һәм ғилем эйәһенә йоғонтоһо ҙур була. 1878 йылдың февралендә М. И. Өмөтбаев, уға арнап, «Остазым Мирсалих Биксуринға» тигән шиғыр яҙа, уны Ырымбур йортоноң ғилем баҡсаһындағы бер ҙур ғалим («сәрри әфраз») тип атай. Фарсы теленән танылған тел белгесе Сәлихйән Күкләшев уҡыта. Билдәле төркиәтсе Мартемьян Иванов Өмөтбаевҡа үҙенең китапханаһы менән ҡулланырға рөхсәт бирә.
Һигеҙ йыл дауамында Неплюев кадет корпусында уҡығандан һуң, 1860 йылдың авгусында атаһы, ауырып киткәс, Мөхәммәтсәлимде тыуған ауылына ҡайтара. Бында ул 25‑се башҡорт кантоны идаралығының тәржемәсеһе вазифаһында Башҡорт ғәскәрендә хеҙмәт итә.
Башҡортостандағы кантон идараһы  бөтөрөлә башлаған осорҙа, Өмөтбаев 1864 йылда Ҡырмыҫҡалы улусы мировой аралашсы писары итеп тәғәйенләнә һәм Ҡырмыҫҡалы ауылына күсә. 1865 йылда ул Бибиғәбиҙә Мирғәләүетдин ҡыҙы Рәжәпова менән никахлаша.
1869 йылда шул уҡ улустың старшинаһы итеп һайланып, ун йыл буйы ошо тынғыһыҙ вазифаны атҡара, халыҡтың хәлен яҡшыртыр өсөн бик күп тырышлыҡ күрһәтә, колониаль сәйәсәттең бер өлөшө булараҡ нәҡ ошо ваҡытта айырыуса киң ҡолас алған башҡорт ерҙәрен һатыуға ҡулынан килгәнсә ҡаршылыҡ күрһәтә. Артабан был тема уның поэтик ижадында ла сағылыш таба.
1886 йылда Өфөнөң 300 йыллығы, 1899 йылда А. С. Пушкиндың тыуыуына 100 йыл тулыу айҡанлы юбилей комиссияларының ағзаһы була.
1887—1889 йылдарҙа бəхəсле ваҡыф эштəре буйынса Эске эштəр министрлығы комиссияһына эшкә саҡырылып, бер аҙ ваҡыт Санкт-Петербургта, аҙаҡ Ҡырымда йәшәп, оҙайлы сәфәрҙә йөрөп ҡайта. Уға үҙ заманы өсөн мәртәбәле һаналған коллегия теркәүсеһе (1884), губерна сәркәтибе (1885), коллегия сәркәтибе (1889), титуллы кәңәшсе (1892) һымаҡ исемдәр бирелә. Өфө өйəҙе земство йыйылышының гласныйы итеп тәғәйенләнә һәм бында өйәҙ мосолмандарының берҙән-бер вәкиле булып тора.
Әммә һаулығы ҡаҡшау сәбәпле, 1899 йылдың 21 авгусында барлығы 59 һум 40 тинлек пенсия менән отставкаға сыға. Өлкән йәштәге әҙип ғилми-ижади эшмәкәрлеген ауыр шарттарҙа дауам итә. Пенсияһын арттырыуҙы һорап, власть органдарына хаттар яҙып ҡараһа ла, үтенесе ҡәнәғәтләндерелмәй. 1904 йылдың 14 декабрендә, ниһайәт, батша ғали йәнәптәренең үҙенә хат менән мөрәжәғәт итә. Унда ошондай юлдар бар: «Отставкаға сыҡҡандан бирле мин йәшәү сығанағын үҙемдең тәржемәләремде, проза һәм шиғри әҫәрҙәремде баҫтырыу юлы менән табам. А. С. Пушкин әйткәнсә, мин ҡышын утынһыҙ, йәйен еңел арбаһыҙ шағир булып йәшәйем». Әммә бынан һуң да әҙиптең матди хәле һис бер үҙгәрешһеҙ ҡала.
1903 йылда Мөхәмәтсәлим Өмөтбаев Мәккәгә хаж ҡыла.
Талантлы ғалим-энциклопедист, мәғрифәтсе шағир, публицист һәм тәржемәсе Мөхәмәтсәлим Ишмөхәмәт улы Өмөтбаев 1907 йылдың 28 июнендә 65 йәшендә вафат була. Ул үҙенең тыуған төйәгендә — хәҙерге Ҡырмыҫҡалы районы Ибраһим ауылының зыяратында ерләнгән.
Əҫəрҙəре Башҡортостан Республикаһы Фәндәр Академияһының Ғилми архивында, Әхмәтзәки Вәлиди исемендәге милли китапханала һаҡлана.
Гүзәл Багаева
 ","
	Йома, 23 декабрь 2016",Яңылыҡтар,Na
https://kulturarb.ru/ba/news/bildәle-yaҙyusy-publicist-professor-timerғәle-kilmөhәmәtovҡa-75-jәsh,"  Билдәле яҙыусы, публицист, профессор Тимерғәле Килмөхәмәтовҡа 75 йәш  ",Na,"

Тимерғәли Әбделғәлим улы Килмөхәмәтов — башҡорт әҙәбиәте белгесе, яҙыусы, филология фәндәре докторы, профессор,  СССР Яҙыусылар союзы ағзаһы. Башҡортостан Республикаһының атҡаҙанған фән эшмәкәре, Рәсәй Федерацияһының почетлы юғары һөнәри белем биреү хеҙмәткәре.
Тимерғәли Әбделғәлим улы Килмөхәмәтов 1941 йылдың 19 декабрендә Үзбәк ССР-ы, Серов станцияһы ҡасабаһында тыуған.Ҡырмыҫҡалы районының Бишауыл-Уңғар  мәктәбен тамамлай.1962—1966 йылдарҙа Башҡорт дәүләт университетының филология факультетында уҡый. 1967—1970 йылдарҙа Мәскәү дәүләт университеты аспирантураһынан һуң кандидатлыҡ диссертацияһы яҡлай. 1970 йылдан Башҡорт дәүләт университетында эшләй.
Тимерғәли Килмөхәмәтовтың фәнни хеҙмәттәре башҡорт драматургияһының поэтикаһын өйрәнеүгә, әҙәбиәт ғилеме методологияһына, әҙәби портреттар ижад итеүгә арналған. «Башҡорт әҙәбиәте тарихы» (1990—1996) баҫмаһы авторҙарының береһе; 100-ҙән ашыу фәнни хеҙмәт авторы.
 «Күк тояҡҡай» (1972), «Хаҡлыҡ үлмәй» (1991), «Йәнкиҫәк» (2001) йыйынтыҡтарына ингән хикәйәләре һәм повестары замандаштарының рухи донъяһына иғтибар итеүе, психологизм, тел байлығы тасуирлығы менән айырылып тора.
Маҡтаулы исемдәре һәм башҡа бүләктәре: Зәйнәб Биишева исемендәге премия лауреаты (2010), Мөхәмәтсәли Өмөтбаев исемендәге премия (Ҡырмыҫҡалы районы) лауреаты (2005), Рәсәй Федерацияһының почетлы юғары һөнәри белем биреү хеҙмәткәре (2001), Башҡортостан Республикаһының атҡаҙанған фән эшмәкәре (1997), Башҡортостан Республикаһы Юғары Советының Почёт грамотаһы (1992).
 Уҡыусылары, хеҙмәттәштәре, ғөмүмән, уны яҡшы белгән замандаштары тәрән белемле, киң эрудитлы, талапсан, шул уҡ ваҡытта ихлас  уҡытыусы булараҡ хөрмәт итә. Ә китап уҡыусылары Тимерғәле Килмөхәмәтов исемен телгә алғанда хикәйә, повестар оҫтаһы булған яҙыусы-прозаик итеп күҙ алдына баҫтыра. Киң мәғлүмәт саралары хеҙмәткәрҙәре уны, журналистар әҙерләүсе, үҙҙәренең остазы тип һанай.  Фән донъяһында ул эшһөйәр ғалим, танылған әҙәбиәт белгесе, тәнҡитсе булараҡ та таныш. Әйткәндәй, күптән түгел Арыҫлан Мөбәрәков исемендәге Сибай Башҡорт дәүләт драма театры «Йәнкиҫәк» хикәйәһен сәхнәләштереп Тимерғәле Әбделғәлим улын драматург булараҡ танытты. 
 ","
	Йома, 23 декабрь 2016",Яңылыҡтар,Na
https://kulturarb.ru/ba/news/bashҡortostandyң-halyҡ-artisy-bejeүse-әnүәr-fәhretdinovҡa-memorial-taҡtatash-asyldy," Башҡортостандың халыҡ артисы, бейеүсе Әнүәр Фәхретдиновҡа мемориаль таҡтаташ асылды ",Na,"

Кисә Башҡортостандың халыҡ артисы, бейеүсе Әнүәр Фәхретдиновҡа үҙе йәшәгән йортта мемориаль таҡтаташ асылды.
Әнүәр Нуретдин улы Фәхретдинов 1928 йылдың 13 февралендә Пермь ҡалаһында тыуған. РСФСР-ҙың атҡаҙанған, БАССР-ҙың халыҡ һәм атҡаҙанған артисы. 1942 йылдан алып Дүртөйлө колхоз-совхоз театры актеры, 1946 йылдан алып Башҡорт дәүләт халыҡ бейеүҙәре ансамбле солисы, 1965-1970 йылдарҙа педагог-репетитор, 1975-1978 йылдарҙа художество етәксеһе, 1986-1987 йылдарҙа Өфө хореография училищеһында педагог-хореограф булып эшләй. Юғары башҡарыу техникаһына, еңел һикереүгә, пластикалы тасуирлыҡҡа, сағыу ижади үҙенсәлеккә эйә бейеүсе була ул.
Әнүәр Фәхретдинов 1946-сы йылда Фәйзи Ғәсҡәров саҡырыуы буйынса Башҡорт дәүләт халыҡ бейеүҙәре ансамбленә эшкә килә һәм коллективтың иң сағыу бейеүселәренең береһенә әүерелә. Ваҡытында Әнүәр Нуретдин улы “Өс ағай”, “Төнъяҡ Амурҙары”, “Бүләк”, “Әпипә” бейеүҙәрендә төп партияларҙы башҡара.
СССР һәм донъяның 40-тан ашыу илдәрендә гастролдәрҙә була, Дүртөйлө лә һәм Күмертау ҡалаларында балалар бейеү ансамблдәрен ойоштора.
Кисә мемориаль таҡтаташ асыу тантанаһында Әнүәр Фәхретдиновтың ҡыҙы, яҡындары, уҡыусылары һәм Фәйзи Ғәсҡәров исемендәге академия халыҡ бейеүҙәре дәүләт ансамбле бейеүселәре ҡатнашты.
 
Г.Багаева

 
 ","
	Кесе йома, 22 декабрь 2016",Яңылыҡтар,Na
https://kulturarb.ru/ba/news/bөgөn-bashҡortostan-dәүlәt-koncert-zalynda-respublika-bashlyғy-shyrshy-bajramy-үtәsәk, Бөгөн  «Башҡортостан» дәүләт концерт залында Республика Башлығы шыршы байрамы үтәсәк ,Na,"

Бөгөн «Башҡортостан» дәүләт концерт залында республика башлығы шыршы байрамы үтәсәк. Йәш тамашасыларға мажаралы әкиәт донъяһына сәйәхәт көтә.
Иң төп Яйы йыл тамашаһына уҡыу алдынғылары, республика-район олимпиадаһы еңеүселәре, шулай уҡ спорт һәм мәҙәниәт өлкәһендә уңыш ҡаҙанған 700-ҙән ашыу мәктәп уҡыусылара ҡатнашасаҡ.
Республика башлығы шыршыһы Рәсәй киноһы йылына арналып сәхнәләштерелә. Тамашаның ҡуйыусы-режиссеры Илшат Фәхретдинов әйтеүенсә, байрамға әҙерлек февралдә үк башланып, эшкә сентябрҙә ныҡлап тотонолған. Спектаклгә 200-ҙән ашыу кеше йәлеп ителгән. Улар араһында республиканың билдәле профессионал артистары ла, «Башҡортостан» дәүләт концерт залының бейеү түңәрәгендә шөғөлләнеүсе малай-ҡыҙҙар ҙа бар.

 
 ","
	Кесе йома, 22 декабрь 2016",Яңылыҡтар,Na
https://kulturarb.ru/ba/news/shәhesen-kүtәrgәn-halyҡbөjөk, Шәхесен күтәргән халыҡ—бөйөк ,Na,"

Үткән аҙнала төрки донъяһы арҙаҡлы Әхмәтзәки Вәлидиҙең тыуған көнөн билдәләне. Ошо уңайҙан Бөтә донъя башҡорттары ҡоролтайы Башҡортостандың төрлө тарафтарында бөйөк шәхесебеҙҙе иҫкә алыу сараларын үткәреүҙе планлаштырған ине. Беҙҙең төбәк тә был датанан ситтә ҡалманы. Сибай институтында «Республиканың төҙөлөүе» исеме аҫтында «түңәрәк өҫтәл» уҙғарылды. Бында ҡала хакимиәте башлығының социаль мәсьәләләр буйынса урынбаҫары Г.Ә.Ишемғолова, Сибай башҡорттары ҡоролтайы башҡарма комитеты ағзалары, юғары һәм махсус урта уҡыу йорттары, ҡала мәктәптәре уҡытыусылары ҡатнашты.
Башҡортостан автономияһына нигеҙ һалған шәхесебеҙ хөрмәтенә арналған тантана уның һәйкәленә сәскә һалыу менән асылды. Артабан сарала ҡатнашыусылар Сибай институтына юлланды. Бында Әхмәтзәки Вәлидиҙең китаптарынан күргәҙмә, уның тураһында видеояҙмалар күрһәтеү ойошторолған ине.
Ҡала хакимиәте башлығының социаль мәсьәләләр буйынса урынбаҫары Г.Ә.Ишемғолова, педагогия фәндәре кандидаты, БДУ-ның Сибай институтының ғилми эштәр буйынса директор урынбаҫары И.С.Хәмитов кәңәшмәгә йыйылыусыларҙы сәләмләп, сараны асҡандан һуң, сығыштар тыңланылды. Тарих фәндәре кандидаты, «Башҡортостан Республикаһы стратегик тикшеренеүҙәр институты» дәүләт учреждениеһы Сибай филиалының әйҙәүсе ғилми хеҙмәткәре Ф.М.Сөләймәнов Әхмәтзәки Вәлидиҙең тормош юлы, автономиялы республика төҙөүҙә уның роле тураһында һөйләне. Сәйәси фәндәр кандидаты, БДУ-ның Сибай институтының хоҡуҡ факультеты деканы Ә.М.Боҫҡонов иһә арҙаҡлы милләттәшебеҙҙең ғилми хеҙмәттәре менән таныштырҙы, уның 1923 йылда яҙылған «Башҡорт халҡына хушлашыу хаты»ның бөгөнгө көндә лә актуаль булыуын һыҙыҡ өҫтөнә алды. Ысынлап та, бынан 93 йыл элек яҙылған хат уҙамандың күрәҙәлек һәләтен күрһәтә, бер быуат элек күтәрелгән проблемалар әлеге көндә лә көнүҙәк булып тора. Әхтәр Мөхәммәт улы сығышы һуңында йәштәрҙе ошо яҙмалар менән таныштырырға саҡырҙы.
Баймаҡ районының Темәс ауылы ҡоролтайының башҡарма комитеты рәйесе Р.Х.Йәнсурин Әхмәтзәки Вәлидиҙең Башҡортостандың көньяҡ-көнсығыш райондарындағы эшмәкәрлеге хаҡында бәйән итте. Тарих фәндәре кандидаты, Сибай тарих-тыуған яҡты өйрәнеү музейының ғилми бүлек мөдире М.Ш.Шәһиева бөйөк шәхестең исемен мәңгеләштереү буйынса ҡалала, республикала, Рәсәйҙә һәм сит илдәрҙә башҡарылған эштәргә күҙәтеү яһаны.
Әхмәтзәки Вәлидиҙең тыуыуына 126 йыл тулыу айҡанлы үткәрелгән сараның аҙағында фекер алыштылар. Шәхестең исемен мәңгеләштереү буйынса эштәрҙе дауам итеү, уның хеҙмәттәрен тәржемә итеп халыҡҡа еткереү тәҡдимдәре яңғыраны.
Сығанаҡ: “Атайсал” гәзите, Линара Ҡырымғужина
 
 ","
	Кесе йома, 22 декабрь 2016",Яңылыҡтар,Na
https://kulturarb.ru/ba/news/bөgөn-kүrenekle-aktrisa-bәҙәr-josopovanyң-tyuyuyna-115-jyl, Бөгөн күренекле актриса Бәҙәр Йосопованың тыуыуына 115 йыл ,Na,"

Бәҙәр Әхмәт ҡыҙы Йосопова (1901—1969) — актриса, театр‑йәмәғәт эшмәкәре. РСФСР-ҙың атҡаҙанған, Башҡорт АССР-ҙың халыҡ һәм атҡаҙанған артисткаһы. Театр эшмәкәрҙәре союзы ағзаһы. Башҡорт театрына нигеҙ һалыусыларҙың һәм тәүге актрисаларҙың береһе.
Йосопова Бәҙәр Әхмәт ҡыҙы 1901 йылдың 21 декабрендә Ырымбур губернаһы Орск өйәҙенең  Орск ҡалаһында тыуған.
1915 йылда Орск уҡытыусылар курсын тамамлай һәм 1918 йылға ҡәҙәр татар мәктәбендә уҡыта.
1919—1929 йылдарҙа Башҡорт АССР-ының төрлө мәктәптәрендә эшләй һәм Мәғариф халыҡ комиссариаты бүлектәрендә төрлө вазифалар башҡара.
1926—1969 йылдарҙа Башҡорт дәүләт драма театры актрисаһы. 1946—1949 йылдарҙа Бөтә Рәсәй театр йәмғиәте Башҡортостан бүлексәһенең яуаплы сәркәтибе, ә 1952—1961 йылдарҙа ошо ойошманың рәйесе була.
1916 йылда «Йәмғиәти хәйриә» идаралығы ҡарамағындағы «Йәштәр союзы» (урыҫ. «Союз молодёжи») эргәһендәге һәүәҫкәр театр сәхнәһендә «Юғалған ҡатын» (урыҫ. «Потерянная женщина») драматик этюдында Люси псевдонимы менән тәүге тапҡыр сығыш яһай. 1918 йылда Орскта Мирхәйҙәр Фәйзинең «Ауыл байрамы» пьесаһында төп роль булған Мәғрүфкамалды башҡара. Ғәлиәбаныу («Ғәлиәбаныу», М. Фәйзи) ролен тәүге башҡарыусы. Барлығы 120‑нән ашыу төрлө пландағы ролдәр башҡара. Шулай уҡ ҡобайырҙар, башҡорт халыҡ йырҙары һәм бейеүҙәре менән концерттарҙа ҙәм спектаклдәрҙә сығыш яһай. Бөйөк Ватан һуғышы осоронда фронтта концерттар менән сығыш яһай.
Ижад юлында башҡарған төп ролдәре: Ғәлиәбаныу («Ғәлиәбаныу», М. Фәйзи), Мәғрүфкамал («Ауыл байрамы», М. Фәйзи),Әминә («Салауат», В. Мортазин-Иманский), Елизавета («Ҡарағол», Д. Юлтый), Таңһылыу («Ашҡаҙар», М. А. Буранғолов), Анна Андреевна («Ревизор», Н. В. Гоголь), Кручинина («Ғәйепһеҙ ғәйеплеләр» — «Без вины виноватые», А. Н. Островский), Огудалова («Бирнәһеҙ ҡыҙ» — «Бесприданница», А. Н. Островский), Эмилия («Отелло», У. Шекспир), Любовь Яровая («Любовь Яровая», К. А. Тренёв), леди Мильфорд («Мәкер һәм мөхәббәт» — «Коварство и любовь», Ф. Шиллер), Лушка («Күтәрелгән сиҙәм» — «Поднятая целина», М. А. Шолохов), Үлмәҫбикә («Һаҡмар», С. М. Мифтахов), Кубра («Ҡаһым түрә, йәки 1812 йыл», Б. Бикбай), Елена Кошевая («Йәш гвардия» — «Молодая гвардия», А. А. Фадеев), Масрура («Ҡара йөҙҙәр», М. Ғафури), Сәрби («Башмаҡтар», Х. К. Ибраһимов), Шәмсинур («Ул ҡайтты», Ә. Ҡ. Атнабаев) һ. б.
Бүләктәре һәм маҡтаулы исемдәре: Башҡорт АССР-ының халыҡ артискаһы, РСФСР-ҙың атҡаҙанған артискаһы, Башҡорт АССР-ының атҡаҙанған артискаһы, Хеҙмәт Ҡыҙыл Байраҡ ордены кавалеры, «Почёт Билдәһе» ордены кавалеры.
2002 йылда Өфөләге Актёрҙар йортона Бәҙәр Йосопова исеме бирелгән.Өфөлә Бәҙәр Йосопова йәшәгән йортҡа мемориаль таҡтаташ ҡуйылған. Башҡортостан Республикаһы Театр эшмәкәрҙәре союзы тарафынан Бәҙәр Йосопова исемендәге премия булдырылған.
 ","
	Шаршамбы, 21 декабрь 2016",Яңылыҡтар,Na
https://kulturarb.ru/ba/news/bashҡortostanda-bөtә-donya-folkloriada-festivalenә-әҙerlek-bara, Башҡортостанда Бөтә донъя Фольклориада фестиваленә әҙерлек бара ,Na,"

Башҡортостанға Фольклор һәм традицион сәнғәт фестивалдәрен ойоштороу буйынса халыҡ-ара советы президенты Филипп Боссан килде
19 декабрҙә Республика Йортонда Башҡортостан Башлығы Рөстәм Хәмитов Фольклор һәм традицион сәнғәт фестивалдәрен ойоштороу буйынса халыҡ-ара советы президенты (CIOFF) Филипп Боссан һәм CIOFF ойошмаһының мәҙәниәт эштәре буйынса вице-президенты Алехандро Камачо Гонсалес, шулай уҡ Рәсәй дәүләт халыҡ ижады йорто директоры Тамара Пуртова менән осрашты. Осрашыу барышында 2020 йылда Башҡортостанда Бөтә донъя Фольклориадаһын уҙғарыуға әҙерлек мәсьәләләре буйынса фекер алышынды.
Өфөлә 2020-се йылда Бөтә донъя Фольклориада фестивален үткәреү тураһындағы ҡарар Перу ҡалаһында ЮНЕСКО-ның фольклор фестивалдәре һәм традицион сәнғәт Халыҡ-ара советы Бөтә донъя Ассамблеяһында ҡабул ителде. 2016-сы йылғы Фольклориаданы Мексика ҡабул итте. Ойошмаға барыһы планетаның  111 иле индерелгән. Сара асылғас, төрлө илдәрҙән килгән ҡунаҡтар республика буйлап тараласаҡ, барлыҡ ҡалаларҙа, муниципалитеттарҙа фестиваль үтәсәк.
Рөстәм Хәмитов билдәләүенсә, Башҡортостанда  фольклорҙы һаҡлауға һәм үҫтереүгә  ныҡлы иғтибар бирелә, һәр бер ауыл клубының, мәҙәниәт һарайының үҙ ансамблдәре бар. Үҙешмәкәр түңәрәктәр ҙә, профессиональ ансамблдәр ҙә уңышлы эшләй. Башҡортостан илдең иң ҡеүәтле төбәктәренең береһе, халыҡ һаны буйынса етенсе урында  тора. Ауыл хужалығы, сәнәғәт тармағы ныҡлы үҫешкән. Халыҡ-ара кимәлдәге саралар даими үтә, фольклориаданы ҡабул итеү сөсөн мөмкинлектәр етерлек, әле әҙерлек бара, тине Республика башлығы. Фольклориада, йәғни фольклор фестивале 1996 йылдан ойошторола. Мәҙәни сара дүрт йылға бер үтә, ошоға тиклем  ул Нидерландтарҙа, Японияла, Венгрияла һәм Көньяҡ Кореяла уҙған. 2020 йылда күләмле тамашаны Башҡортостан ҡабул итә. Халыҡ-ара совет ағзалары фекеренсә, тап беҙҙең төбәкте һайлау осраҡлы түгел, республика бай  милли-мәҫәни ҡомартыҡылары менән дан тота. Филипп Боосан, фольклор фестивалдәрен һәм традицион сәнғәтте ойоштороу буйынса халыҡ-ара советтың вице президенты: «Фольклориаданан һуң Башҡортостандың мәҙәни хазиналары хаҡында бөтә донъя беләсәк.  Өфөнө килеп күрергә теләүселәр күп, һеҙҙең халыҡтың ҡунаҡсыллығы хаҡында бик яҡшы беләбеҙ».
 ","
	Шаршамбы, 21 декабрь 2016",Яңылыҡтар,Na
https://kulturarb.ru/ba/news/jyry-өsөn-premiya, Йыры өсөн - премия ,Na,"

Һәүәҫкәр композитор, Башҡортостандың атҡаҙанған мәҙәниәт хеҙмәткәре Мѳхәррәм Сәлимов тынғыһыҙ ижадсы, музыкант булыуы менән һәр саҡ һоҡланыу тыуҙыра. 80 йәште үтһә лә, ул йәш егеттәр кеүек уттай янып, дәртләнеп йәшәй, ижад кисәләрендә, концерттарҙа, осрашыуҙарҙа сығыш яһай. Яңыраҡ Учалы ҡалаһы һәм районында Муса Мортазиндың тыуыуына 125 йыл тулыу айҡанлы ойошторолған сарала ҡатнашып, Мәүлит Ямалетдинов һүҙҙәренә “Муса батыр” йырын ижад иткәне ѳсѳн Диплом менән бүләкләнде.  - Халҡыбыҙҙың бѳйѳк шәхесе Муса Мортазинға арнап, учалылар ҙур сара үткәрҙе. Тәүҙә ҡала Мәҙәниәт һарайында осрашыу булды. Унда Учалы муниципаль район хакимиәтенән вәкилдәр, йәмәғәт эшмәкәрҙәре, Ѳфѳнән ғалимдар, күренекле шәхестәр ҡатнашты. Уларҙың тарих һәм бѳгѳнгѳбѳҙ тураһындағы сығыштарын яратып тыңланыҡ, - тине Мѳхәррәм Әхмәтша улы.  Учалылар Мѳхәррәм Сәлимовтың “Муса батыр” йырын да башҡарҙы, халыҡ был сығышты алҡыштарға күмде. “Ҡуңыр буға” ойошмаһы етәксеһе Мәүлит Ямалетдинов композиторҙы сәхнәгә саҡырып, Диплом тапшырһа, урындағы эшҡыуар Ғәли Ғилмийәров үҙенең премияһын - 5 мең һум аҡса бирә. Әйткәндәй, Учалының бил бирмәҫ кѳрәшсеһе булған Ғәли Кәлимулла улын урындағы халыҡ Ғәли батыр тип йѳрѳтә.  Мәҙәниәт һарайындағы осрашыуҙан һуң делегация Кѳсѳк ауылына барып, Муса Мортазиндың музейына сәйәхәт ҡыла.  Эшенә күрә - баһаһы, тиҙәр халыҡта. Мѳхәррәм Сәлимов та башҡорт йырын пропагандалауға ҙур ѳлѳш индереп, үҙенең фиҙаҡәр хеҙмәте менән халыҡта абруй ҡаҙанып йәшәй.
Сығанаҡ: “Урал” гәзите, Рәмилә Мусина
 ","
	Шаршамбы, 21 декабрь 2016",Яңылыҡтар,Na
https://kulturarb.ru/ba/news/ғafuri-rajonynda-kino-jylyna-jomғaҡ-yaһaldy,  Ғафури районында Кино йылына йомғаҡ яһалды ,Na,"

Ғафури районында Кино йылын ябыу тантанаһы 8 декабрҙә мәҙәниәт һарайында үтте. Күркәм йола буйынса, сара райондың бар мәҙәниәт йорттары, китапханалары  әҙерләгән бай йөкмәткеле күргәҙмә менән башланды. Төп иғтибарҙы, тәү сиратта, зал уртаһындағы кино күрһәтеү ҡоролмалары йыйылмаһы йәлеп итте. Бында төрлө йылдарҙа сығарылған (1975 йылдан алып 1986 йылғыға тиклем) киноаппаратураны, кинокассеталарҙы һаҡлай торған кинобанкаларҙы, өҙөлгән таҫмаларҙы ялғай торған   ҡоролманы һәм башҡа бик күп тарихи әйберҙәрҙе Яңғыҙҡайын, Буруновка, Еҙем-Ҡаран ауылдарынан килтергәндәр. Был күргәҙмә бигерәк тә сараға килгән Красноусолдың 2, 3-сө мәктәптәре уҡыусыла-ры өсөн ҡыҙыҡлы булды.  Артабан улар КБГИ-ның 11-се класс уҡыусылары күрһәткән кино  төшөрөү серҙәрен ҡараны. Үҙәк ра-йон китапханаһы хеҙмәткәре Е.Сәмиғуллина үткәргән йәнһүрәттәр тураһында викторинала ла әүҙем ҡатнашты балалар. Әйткәндәй, улар ҙа был сараға төрлө йәнһүрәт, кино геройҙары булып кейенеп килгәйне.
Күргәҙмәлә шулай уҡ мәҙәниәт хеҙмәткәрҙәренең күҙ яуын алырлыҡ ҡул эштәренән тыш, йыл һуҙымында башҡарған ижади эштәрен, үткәрелгән мәҙәни сараларын сағылдырылған кино таҫмалар ҡуйылғайны. Алдан иғлан ителгәнсә, һәр ауыл клубы ниндәй ҙә булһа кино йәки йәнһүрәт геройын кәүҙәләндергән бер нисә костюм әҙерләп килтергән. Район китапханаһының балалар бүлеге әҙерләгән «Китап геройҙары - экранда», киләһе Экология йылына арналған «Тәбиғәттең йәме беҙҙең ҡулда» тигән тематик күргәҙмәләре лә иғтибарҙан ситтә ҡалманы. Улар араһында өс мушкетер, Шерлок Холмс менән Доктор Ватсон, Мальвина менән Буратино һ.б. бар ине.  Сараның тамаша залында дауам иткән икенсе  өлөшөндә тәүге һүҙ менән район Советы рәйесе Зөлфәр Мәғәсүм улы Хафизов сығыш яһап, йыл һуҙымында уңыштарға өлгәшкән       мәҙәниәт хеҙмәткәрҙәренә рәхмәт һүҙҙәре әйтте. Оҙаҡ йылдар  эшләү дәүерендә яҡшы һөҙөмтәләргә ирешкән Табын ауыл мәҙәниәт йортоноң баш художество етәксеһе Н. Хәбибуллинаны Маҡтау грамотаһы менән буләкләне. Район мәҙәниәт бүлеге етәксеһе Эльвира Нурислам ҡыҙы Насирова Башҡортостан кинематографистар союзы рәйесе Ф.Ф.Ғәбитовтың ҡотлау сәләмдәрен еткерҙе, йыл йомғаҡтары буйынса емешле эшләгән хеҙмәткәрҙәрҙе, коллективтарҙы билдәләне. Кинематографистар союзының Маҡтау грамоталарын Еҙем-Ҡаран ауыл мәҙәниәт йорто коллективына, район китапханаһы хеҙмәткәре Е.Сәмиғуллинаға, Рәхмәт хаттарын район мәҙәниәт һарайының  художество етәксеһе Е.Рябоваға, тынлы оркестр етәксеһе С.Князевҡа тапшырҙы.  Шулай уҡ «Башҡорт киноуикенды» конкурсына йомғаҡ яһап, 1-се урынды алған Еҙем-Ҡаран, 2-се урынды алған Ҡауарҙы, 3-сө урынды яулаған Сәйетбаба һәм Үзбәк мәҙәниәт йорттарына грамоталар һәм иҫтәлекле бүләктәр бирҙе. Кинотаҫмалар конкурсында 1-се урынды - Игенйылға, 2-сене – Толпар, 3-сөнө Мораҡ ауыл клубтары алды. Сарала Өфө ҡалаһында Кино йылын асыуға арналған тантанала уңышлы сығыш яһаған Чарли Чаплин образындағы балаларға ла Кинематографистар союзының приздары, бер төркөм мәҙәниәт хеҙмәткәрҙәренә, коллективтарға район мәҙәниәт бүлегенең Маҡтау грамоталары тапшырылды. Шулай уҡ күргәҙмәләр араһында 1-се урынды алған Ҡаранйылға ауыл клубы, 2-сене яулаған район китапханаһы, 3-сө урынды алған Бурлы моделле китапханаһы тәбрикләнде. Еҙем-Ҡарандан А.Сөләймәнова «Кружева» күргәҙмәһе  өсөн Рәхмәт хаты алды. Шундай уҡ Рәхмәт хаты менән 55 йәшлек юбилейын билдәләгән Ташбүкән ауыл клубы художество етәксеһе З.Р.Кәримова ла бүләкләнде. Артабан тамашасылар мәҙәниәт хеҙмәткәрҙәренең төрлө кинофильмдарҙан алынған сағыу музыкаль номерҙарын ҡараны. Иң һуңғы «Кино геройы» конкурсына ла ҡатнашыусылар ентек-ле әҙерләнгән. Улар һәр береһе сәхнәлә үҙ һөнәрҙәрен, кейемдәрен күрһәтте. Конкурс һөҙөмтәһе буйынса 1-се урын - Табын, 2-се – Родина, 3-сө урын Аҡкүл клубтарына бирелде. Кино йылын йомғаҡлау сараһы аҙағында киләһе Экология йылына бағышлап, ағас орлоҡтары ултыртыу акцияһы үткәрелде. 
Сығанаҡ: “Табын” гәзите,Гөлдәр Кинйәбаева
 ","
	Шаршамбы, 21 декабрь 2016",Яңылыҡтар,Na
https://kulturarb.ru/ba/news/bөrөlә-ideyalar-bөrөlәnde-2,  Бөрөлә идеялар бөрөләнде ,Na,"

Үткән шәмбе Бөрө ҡалаһында мәҙәниәт буйынса «Берҙәм мәҙәни-белем биреү киңлекте ойоштороу - яңы типтағы мәҙәниәт учреждениеларының эшмәкәрлек нигеҙе» темаһына II Республика кәңәшмәһе үтте. Унда Көйөргәҙе  район хакимиәте башлығы Әхәт Ҡотлоәхмәтов, мәҙәниәт бүлеге начальнигы Светлана Тураева, ҡалабыҙҙан ҡала хакимиәте башлығы Борис Беляев, мәҙәниәт идаралығы директоры Татьяна Лихачева, Күмертау ҡалаһындағы республика халыҡ ижады үҙәге филиалы директоры Әлфиә Грязнова ла ҡатнашты.
Ошо уҡ көндө Бөрөлә күп функциялы мәҙәни-белем биреү үҙәге «УМникум» да асылды. Рәсәй Федерацияһының мәҙәниәт министрлығы ярҙамында тормошҡа ашырылған үҙәкте төҙөү өсөн федераль һәм республика бюджетынан 100 млн. һум бүленгән. Шулай уҡ заманса ҡорамалдар менән йыһазландырыу өсөн тағы ла 20 млн. һумдан артығыраҡ аҡса киткән. 1,5 мең кв.метр майҙанда 320 урынлыҡ тамаша залы, мәғлүмәти-китапхана өлкәһе, компьютер үҙәге, эш техникаһы секциялары, авиамоделдәр әҙерләү, киберспорт, мультипликация, тауыш яҙҙырыу студиялары урынлашҡан. Ҡала башлығы Борис Владимирович был идеяны күтәреп алды һәм «Күмертауҙа ла «УМником» кеүек күп функциялы мәҙәни-белем биреү үҙәге асылһа яҡшы булыр ине», - тине.
Федерация Советының Фән, мәғариф һәм мәҙәниәт буйынса комитет рәйесенең беренсе урынбаҫары Лилиә Ғүмәрова әйтеүенсә, Башҡортостанда, мәҙәниәт һәм мәғариф өлкәһендә федераль гранттар отоу өсөн, район һәм ҡалаларҙың төрлө конкурстарҙа ҡатнашырға уңышлы өлгөләре байтаҡ. Шуға ла муниципалитеттар федераль ярҙам алыу өсөн бындай проекттарға нығыраҡ иғтибар бүлергә тейеш.
РФ Дәүләт Думаһы депутаты Зөһрә Рәхмәтуллина муниципаль театрҙарҙың һәм ауыл клубтарының матди-техник хәлен нығытыу буйынса «Берҙәм Рәсәй» партияһының яңы проекты тураһында һөйләне. 2017 йылда партия проекты сиктәрендә республикабыҙға ошо маҡсаттарға ярашлы 46 млн. һум аҡса бүленәсәк.
Моделле китапханалар буйынса республика район ҡалалары араһында Күмертау 1-се урында, ә Көйөргәҙе беренсе унау иҫәбендә булыуы ла ҡыуандыра.
Республика башлығы Рөстәм Хәмитов һүҙҙәре буйынса республикабыҙҙа күп функциялы ауыл клубтарын ойоштороу өсөн күп эштәр башҡарыла һәм бындай 41 объект асылған. Ә районыбыҙҙа Светлана Марат ҡыҙы әйтеүенсә, 2017 йылда Айсыуаҡ клубы күп функциялыға үҙгәртеп ҡороласаҡ. Буласаҡ был үҙәкте йыһазландырыу өсөн федераль бюджеттан 11 мең һум, республиканан 245 мең һәм район ҡаҙнаһынан 400 мең һум аҡса бүленгән дә инде. Әлегә ремонт эштәре бара.
Был көндө шулай уҡ республикабыҙҙа Рәсәй киноһы йылын ябыу тантанаһы ла үтте.
Сығанаҡ: “Юшатыр” гәзите, Айгөл Халиҡова 
 ","
	Шаршамбы, 21 декабрь 2016",Яңылыҡтар,Na
https://kulturarb.ru/ba/news/tylsymly-ҡumyҙ-bashҡort-ile-ҡumyҙsylarynyң-ҙur-bajram-koncerty-uҙҙy, “Тылсымлы ҡумыҙ” башҡорт иле ҡумыҙсыларының ҙур байрам концерты уҙҙы  ,Na,"

Кисә, Х. Әхмәтов исемендәге Башҡор дәүләт филармонияһында “Тылсымлы ҡумыҙ” башҡорт иле ҡумыҙсыларының ҙур байрам концерты булып уҙҙы.
Ҡумыҙ моңо, ҡумыҙ сыңы серле һәм тылсымлы моңо менән күңелдәргә дәрт, илһам, шатлыҡ хистәре уята. Устай ғына был музыка ҡоралы донъяның моңон, тауыш тылсымдарын һыйҙырған. 
Ҡумыҙсылар ҡорон ер шарының төрлө илдәрендә башҡорт ҡумыҙын данлаусы, Х. Әхмәтов исемендәге Башҡорт Дәүләт филармонияһы солисы, Ш. Бабич исемендәге республика йәштәр премияһы лауреаты, Башҡортостандың атҡаҙанған мәҙәниәт хеҙмәткәре, “Донъяның виртуоз ҡумыҙсыһы” Миндеғәфүр Зәйнетдинов “Сал быуаттар ауазы” композицияһы менән асты.
Йыраҡ араларҙы яҡынайтып Рәсәйҙең күрше өлкәләренән, республикабыҙҙың күп райондарынан ҡумыҙсыларҙың сәхнәлә сығыш яһауы икеләтә шатлыҡ. Байрам тамашаһын Башҡортостандың атҡаҙанған мәҙәниәт хеҙмәткәре Дилара Рафиҡова етәкселегендәге Сибай ҡалаһынан “Яугел” халыҡ фольклор ҡумыҙсылар ансамбле дауам итте. 
Сәхнә түрен Муса Мортазин исемендәге премия лауреаты, Башҡортостандың атҡаҙанған мәҙәниәт  хеҙмәткәре Ғәрифә Кудрявая “Оҙон көй” һәм “форт Перовский” көйҙәре менән биҙәне.
Руза Харасова етәкселегендәге Һамар өлкәһе Оло Чернигов районы Ҡыпсаҡ ауылынан И.М.Кузнецов исемендәге дөйөм белем биреү мәктәбе янындағы “Балалар ижады үҙәге”нең “Ырғыҙ” беренсе балалар ҡумыҙсылар ансамбле башҡорт халыҡ көйҙәрен яңғыратты.
Пермь ҡалаһынан Радик Ғарипов “Сулман буйы” импровизацияһы, Свердловск өлкәһенән Өфө Шиғире ауылы ҡыҙы Гөлшат Әхмәҙиева “Бөрлөгән” көйө һәм бейеүе менән сығыш яһаны.
Донъя йөҙөндә 150 милләттә ҡумыҙ сәнғәте иҫәпләнә. Австрия, Норвегия, Япония, Америка, Рәсәйҙә, Саха Республикаһында һәм Башҡортостанда ҡумыҙҙа уйнау таралған.
Борондан халыҡ араһында ғына йәшәүсе музыка ҡоралы, бөгөнгө көндә Башҡортостанда музыкаль белем биреү уҡыу йорттарындағы программаларға индерелгән. Ҡумыҙҙа башҡарыу оҫталығы дәрестәрен алып барыусы, Октябрьский ҡалаһының музыка колледжы уҡытыусыһы Алһыу Еникеева башҡорт халыҡ көйҙәренә теҙмә һалды.
Республика сараларында сығыштыр яһаусы билдәле музыкант, даны Башҡортостанда ғына түгел, күрше өлкәләргә лә киң таралған уҡытыусы, М. Мортазин исемендәге, Ш.Бабич исемендәге дәүләт йәштәр премияһы лауреаты, “Ҡумыҙсылар һәм өзләүселәр” конкурсында еңеүсе, Башҡортостандың атҡаҙанған мәҙәниәт хеҙмәткәре Рәис Низаметдинов “Ирәмәл ауазы” импровизацияһын башҡарҙы. Рәис Низаметдинов етәкселек иткән “Сал Урал” төркөмө: Миндеғәфүр Зәйнетдинов, Илдар Шәкир, республика конкурстары лауреаты Зәлиә Ғәниәтуллина һәм Башҡортостандың атҡаҙанған мәҙәниәт хеҙмәткәре, думбыра эшләү оҫтаһы, ҡурайсы һәм сәсән Илһам Байбулдин “Заятүләк менән Һыуһылыу” эпосынан “Балҡантау” композицияһын башҡарып барыһын да таң ҡалдырҙы.
 “Тылсымлы ҡумыҙ” байрамының сценарий авторы һәм режиссеры Башҡортостандың атҡаҙанған артисы Сәйҙә Ильясова: “Тылсымлы ҡумыҙ” программаһы - быйылғы ижад миҙгеленең йәнә бер матур күренешенә әүерелде. “Тыуған илем һүнмәҫ хазинаһы” циклына ингән проект  ҡумыҙсылар ҡорон йыйҙы. Киләһе йылда ошо проект сиктәрендә  ҡурайсыларҙы, думбырасыларҙы һәм ҡыл-ҡумыҙсыларҙы,ҡумыҙсыларҙы йыйып оло тамаша уҙғарырға ниәтләйбеҙ”, тигән теләктәр менән бүлеште.
 Күңел һәм рух байрамы ойоштороусы, ял минуттары бүләк итеүсе мәҙәниәт һәм сәнғәт әһелдәренә сикһеҙ рәхмәт һүҙҙәрен еткерәбеҙ. Киләсәктә лә башҡорт көйө һәм моңо ағылыуҙан туҡтамаһын!
Автор:  Гүзәл Багаева
 ","
	Шишәмбе, 20 декабрь 2016",Яңылыҡтар,Na
https://kulturarb.ru/ba/news/salauat-bashҡort-dәүlәt-drama-teatry-sәhnәһendә-kchukovskij-әҫәre-bujynsa-taraҡan-әkiәteneң-premeraһy-2,"  Салауат башҡорт дәүләт драма театры сәхнәһендә К.Чуковский әҫәре буйынса ""Тараҡан"" әкиәтенең премьераһы ",Na,"

Күптән түгел ""Балалар балалар өсөн уйнай"" проекты сиктәрендә  Салауат башҡорт дәүләт драма театры сәхнәһендә К.Чуковский әҫәре буйынса ""Тараҡан"" әкиәтенең премьераһы булып үтте. Спектаклде ""Арлекин"" балалар студияһының йәш артистары сәхнәләштерҙе. Ҡуйыусы режиссер - Радик Ғәлиуллин, хореограф - Гөлнәзирә Сәфиуллина.
Премьера көнө тамаша залы шығырым тулы ине. Йәш артистарыбыҙ (Альберт Хисмәтуллин, Никита Мельников, Миләүшә Сәфиулллина, Юстина Фенина, Рината Әхтәмова, Ангелина Андреева, Есения Бывальцева, Артем Мизгулин, Анастасия Кондрашова, Александра Алешина, Яна Арыҫланбәкова, Юлиә Ғәбиҙуллина, Полина Киселева, Ксения Герасимова) бик тулҡынландылар, әммә был кисерештәр матур сығыш яһарға һис тә ҡамасауламаны. Бына тамаша башланды. Тараҡан урман-ҡырҙар батшаһы булып ала ла, бөтә хайуандарҙы үҙенә буйһондора, барыһын да ҡурҡытып тота. Хайуандарға ажғырланып ташланғанда балалар ысын күңелдән хафаланды, уның тырнағынан иҫән-һау ҡотолһалар, ихлас шатланды. Уҫал Тараҡанды кем еңәсәген йәш тамашасылар түҙемһеҙлек менән көттө. Спектакль барыһына ла хуш килде.
Йәш артистарыбыҙҙы премьералары менән ихлас күңелдән ҡотлайбыҙ!!! Уларға тик уңыштар, тағы ла матур ролдәр теләйбеҙ!!!
 Сығанаҡ: Салауат башҡорт дәүләт драма театры
 ","
	Шишәмбе, 20 декабрь 2016",Яңылыҡтар,Na
https://kulturarb.ru/ba/news/bashҡort-dәүlәt-opera-һәm-balet-teatry-sәhnәһendә-bayazit-bikbajҙyң-salauat-yulaev-operaһy, Башҡорт дәүләт опера һәм балет театры сәхнәһендә «САЛАУАТ ЮЛАЕВ” операһы! ,Na,"

Күренекле һәм бөйөк башҡорт композиторы Заһир Исмәғилевтың тыуыуына 100 йыл тулыуына арналып Башҡорт дәүләт опера һәм балет театры сәхнәһендә  яңы ҡуйылышта тамашасы хөкөмөнә сығарылған Баязит Бикбайҙың «САЛАУАТ ЮЛАЕВ” операһы барыһын да таң ҡалдырҙы. Тамашасылар 18-се быуат ваҡиғаларының  тар уртаһында үҙен хис итте. Беренсе тапҡыр  сәхнә әҫәре 1955 йылда ҡуйылған. Йылдар дауамында өс тапҡыр үҙгәртелеп театр сәхнәләрендә бара.
 Әлеге ҡуйылыш заманса алымдар, видеоинсталяция менән байытылған. «Салауат Юлаев» операһы  нисәмә быуын тамашасыһы өсөн милли символ, легенда, йылъяҙма булып ҡала алыуы менән мөһим.
«Салауат Юлаев» операһында  «Салауат Юлаев» хоккей командаһы ла ҡатнашты. Спорт коллективы башҡорт телендә барған спектаклдән ҡәнәғәт булыуын йәшермәне.
Башҡорт халҡының үткәненә байҡау яһаған сәхнә әҫәренән һуң, спортсылар төп ролде башҡарыусыны сәкән һәм хоккей клубы костюмы менән бүләкләне. Игорь Захаркин, «Салауат Юлаев» хоккей командаһы баш тренеры: «Салауат Юлаев символында ысын мәғәнәһендә, ғорурлыҡ, ҡаһарманлыҡ өлгөһө ярылып ята. Ысын атлеттар өсөн был бик мөһим. Образды боҙ майҙанында ла һынландырырға тырышыуыбыҙ шулай уҡ, батырлыҡҡа тиң, тип әйтергә инем. Ижади коллективҡа ҙур эш башҡарғандарына оло рәхмәтемде белдерәм», тине.
 ","
	Шишәмбе, 20 декабрь 2016",Яңылыҡтар,Na
https://kulturarb.ru/ba/news/kino-jyly-tamam-alda-ekologiya-һәm-ajyrym-һaҡlanғan-tәbiғәt-bilәmәlәre-jyly," КИНО ЙЫЛЫ ТАМАМ, АЛДА ЭКОЛОГИЯ ҺӘМ АЙЫРЫМ ҺАҠЛАНҒАН ТӘБИҒӘТ БИЛӘМӘЛӘРЕ ЙЫЛЫ ",Na,"

Башҡортостанда кино сәнғәтен үҫтереү буйынса башҡарылған эштәргә бөгөн Бөрө ҡалаһында йомғаҡ яһалды.  Ҡалала  күп фукциялы мәҙәни үҙәк тә эш башлай.  Яңы  смарт учреждениеның эшмәкәрлеге менән эш сәфәре барышында Республика башлығы ла танышты.
Май сүлмәге тышынан билдәле тигән һымаҡ, үҙәктең заманса эшләүе лә ишек төбөнән үк күренә. Барып инеү менән робот менән хәбәр һатып алырға мөмкин. Бындағы түңәрәктәргә инде  баш ҡала уҡыусылары ла көнләшерлек. Электрон китапхана, йәш журналистарға репортаждар  әҙерләү өсөн телестудия, хатта эфирға сығыу мөмкинлеге лә бар. Ә бына Башҡорт дәүләт университеты менән берлектә эшләгән 3д моделдәр яһау түңәрәгендә ҡатмалы фигураларҙы ла  баҫырға була. Бындай ҡоролмалар Рәсәйҙә 200 тирәһе генә. Роботтар  йыйыу иһә һәр малайҙың хыялы, ә бындағы программалар ярҙамында төрлө ҡатмарлы моделдәрҙе лә йыйырға мөмкин. Республикалағы тәүге киберспорт майҙансығы ла тап ошо бинала урынлашҡан.  Улар команда туплап халыҡ-ара кимәлгә сығырға иҫәп тота.  Рөстәм Хәмитовтан киберспортсылар  грант алыуҙа ярҙам һораны, эшмәкәрлекте камиллаштырыу өсөн.  Ә был студияла  төрлө төҫтәге бәләкәй генә пластилин киҫәктәренән ошондай йәнһүрәт геройҙары тыуа. Әкиәт төшөрөү еңел түгел, түҙемлек тә, ижади ҡараш та кәрәк. Һәр бер хәрәкәт айырым фотоға төшөрөлә һәм һуңынан ғына монтажлап ҡушыла. Мәҫәлән, ошо ҡыҙҙың конькиҙа шыуыуын сағылдырыу өсөн генә 100-ләп кадр кәрәк. Объект 14 ай эсендә генә төҙөлгән, проект хаҡы ла әллә ни юғары түгел 100 миллион һум тирәһе, уның яртыһы республика, ҡалғаны  федераль ҡаҙнанан.  Иң мөһиме заманса ҡараш, бында бөгөнгө балаларҙың мауығыуҙары, шөғөлдәре иҫәпкә алынған.  Республика башлығы, смарт үҙәктең кимәлен юғары баһаланы,  мәҙәни объекттар  заман талаптарына яраҡлаштырылып төҙөлөргә, ҡалыплашыуҙан алыҫ тоторға тейеш, тине Рөстәм Хәмитов. Киләсәктә  был алымды китапханалар системаһында ла  ҡулланыу мотлаҡ. Башҡортостан был учреждениелар иҫәбе буйынса илдә алдынғы урын биләй,  тик уларҙың күбеһе әле булһа ла иҫкесә эшләй.Киләсәктә, уҡыусыларҙы ылыҡтырыу өсөн яңы эш формалары ҡулланыу мөһим.   Бөрөлө бөгөн Кино йылын ябыуға арналған тантана үтте һәм Башҡортостан кино сәнәғәтенең тарихына бағышланған күргәҙмә асылды. Ошо  өлкәлә эшләгән хеҙмәтә алдынғыларына дәүләт наградалары тапшырылды. Бүләкләнеүселәр араһында режиссер Вилүрә Иҫәндәүләтова ла бар. Йыл кино сәнғәте өсөн һөҙөмтәле булған, республика  төбәктәре буйлап барған киномарафонда 15 мең тирәһе кеше ҡатнашҡан. Республика Башлығы гранты ярҙамында тулы метражлы ике яңы нәфис фильм төшөрөлгән. Халыҡ-ара һәм Рәсәй кимәлендәге фестивалдәрҙә еңеү яулаған. Кино йылы тамамланһа ла ижади эш тҡтамай, әле «Башҡортостан» киностудияһында ун яңы картина  өҫтөндә эш бара.
Сығанаҡ: БСТ
 ","
	Шишәмбе, 20 декабрь 2016",Яңылыҡтар,Na
https://kulturarb.ru/ba/news/bөgөn-ҡumyҙ-kisә-bөgөn-irtәgә-iseme-aҫtynda-tүңәrәk-өҫtәl-uҙғaryldy,"   «Ҡумыҙ: кисә, бөгөн, иртәгә» исеме аҫтында түңәрәк өҫтәл уҙғарылды ",Na,"

Бөгөн, Х.Әхмәтов исемендәге Башҡорт дәүләт филармонияһында «Ҡумыҙ: кисә, бөгөн, иртәгә» исеме аҫтында түңәрәк өҫтәл ойошторолдо. Билдәле ҡумыҙсылар йыйылған ҡорҙа БР атҡаҙанған мәҙәниәт хеҙмәткәре, Ш. Бабич исемендәге Йәштәр премияһы лауреаты Миңлеғәфүр Зәйнетдинов, БР атҡаҙанған мәҙәниәт хеҙмәткәре Ғәрифә Кудрявая, БР атҡаҙанған мәҙәниәт хеҙмәткәре Рәис Низаметдинов, Пермь ҡалаһынан Радик Ғәрипов һәм Һамар өлкәһенән Руза Харасова ҡатнашты.
Ҡумыҙ-башҡорт халҡының быуындан-быуынға, быуаттарҙан-быуаттарға тапшырылып, яҡшы һаҡланып ҡалған һәм бөгөн дә үҙенең абруйын һис тә юғалтмаған милли уйын ҡоралы. Ҡумыҙсылар ҡорон Миңлеғәфүр Зәйнетдинов : “Халҡыбыҙҙың ғөрөф-ғәҙәттәрен, күркәм йолаларын, бай йөкмәткеле йыр-моңдарын өйрәнеү, һаҡлау һәм үҫтереү республикабыҙҙа алып барылған маҡсатлы сәйәсәттең береһе.Тылсымлы ҡумыҙ” тип исемләнгән программа быйылғы ижад миҙгеленең йәнә бер матур күренеше. “Тыуған илем һүнмәҫ хазинаһы” циклына ингән проект Башҡорт иле ҡумыҙсыларын йәнә йыя. Ҡумыҙ хәҙерге ваҡытта үҙенең яңырыуын, йәшәреүен кисерә. Ул ҡурай, думбыра, гармун, ҡыл ҡумыҙ менән бергә республика күләмендәге байрамдарҙа яңғырай”, тигән һүҙҙәр менән асты.
Пермь ҡалаһынан килгән Радик Ғәрипов үҙ сығышында: “Бәләкәй генә был музыка ҡоралы донъяның әллә күпме моң, тауыш тылсымдарын йыйған үҙенә. Кешелек тарихының алыҫтағы боронғо дәүерҙәренең шаһиты был уйын ҡоралы ҡоралы-ҡумыҙ”, тигән һоҡланыу  һүҙҙәрен яңғыратты.
Музыка белгесе һәм фольклорсыһы Л.Н. Лебединский ҙә ҡумыҙҙың, ҡурай һымаҡ уҡ, бик боронғо булыуын яҙған, хатта беҙҙең эраға тиклем 6-4 мең йыллыҡтар тирәһенә ҡарай. Башҡортостан археологы Нияз Мәжитов тарафынан табылған ҡула (бронза) телле пластинка башҡорт ҡумыҙының мең йылдар элек төпкөлөнән һаҡланып ҡалған бик һирәк ҡомартҡыһы һәм ул бөгөн Өфө археология музейының бер экспонатын тәшкил итә.
Үткән быуаттың аҙағынан аылп бөгөнгәсә Башҡортостан Республикаһы мәҙәниәт министрлығы, Бөтә донъя башҡортттары ҡоролтайы башҡарма комитеты, Республика халыҡ ижады үҙәге ҡарары буйынса ҡумыҙсы-оҫталарыбыҙ Рәсәйҙә йәшәүсе милләттәштәребеҙе өсөн йыл һайын мастер-кластар уҙғарыла. Был эштең һөҙөмтәләре бөгөнгө көндә үҙ емештәрен бирә.
Ер йөҙөндә ҡумыҙҙың йөҙләгән исеме таралған. Улар барыһы ла ҡумыҙ уйнағанда моңдоң нисек сығыуына, инструменттың нисек уйналыуына ҡарап төрҙәргә бүләләр: ҡыл-ҡумыҙ; ағас ҡумыҙ; тимер ҡумыҙ; йәйә (янҡыл) ҡумыҙ.
Башҡорттарҙың уйнауында үҙҙәренең сере бар тип иҫәпләй ғалимдар. Улар ҡумыҙҙы тотҡан ҡулын резонатор кеүек тә ҡулланалар, шуға күрә тауыш моңлораҡ сыға. Бик күп уйнау төрҙәре билдәле. Оҫта башҡарыусы шул төрҙәргә эйә булырға тейеш. Улар ярҙамында төрлө импровизациялар, «тояҡ тауыштары», «бал ҡорто», «һыу ағыу», «кәкүк» һәм башҡа тауыштар сығарып була.
Рәис Низаметдинов ҡумыҙҙың дауаһы тураһында ҡыҙыҡлы мәғлүмәттәр менән бүлеште. Беренсенән, ҡумыҙ моңо, вибрацияһы баш ауыртыуын бөтөрә, ҡан баҫымын нормала тота. Ҡумыҙҙа уйнаған кеше ҡумыҙ теле ҡалтырауын һәр күҙәнәге менән һиҙә. Был организмға ыңғай тәьҫир итә. Ҡумыҙҙа уйнаған кешенең тештәре һәм ҡаҙналары вибрациянан массаж алып тора, шунлыҡтан ҡумыҙсының тештәре һау була.
«Ҡумыҙ: кисә, бөгөн, иртәгә» исеме аҫтында үткән түңәрәк өҫтәлдә хәл ителәсәк проблемалар ҙа күтәрелде. Киләсәктә йәш быуын вәкилдәрен ҡумыҙға ҡарата һөйөү тәрбиәләү һәм яңы алымдар ҡулланып башҡорт ҡумыҙын донъя кимәленә тиклем танытыу маҡсаттары ҡуйылды. Иң мөһиме-  атай-олатайҙарыбыҙҙың милли музыка ҡоралын танып беләйек, быуындар сылбыры, үткәндәр менән бәйләнеш өҙөлмәһен!
Автор: Гүзәл Багаева
 ","
	Дүшәмбе, 19 декабрь 2016",Яңылыҡтар,Na
https://kulturarb.ru/ba/news/bөgөngө-dramaturgtarҙy-kem-әҙerlәj, Бөгөнгө драматургтарҙы кем әҙерләй? ,Na,"

Бәҙәр Йосопова исемендәге Актерҙар йортонда Хәҙерге заман драматургияһы һәм режиссураһы республика үҙәгенең сираттағы семинар-лабораторияһы булды. Проект Башҡортостан Мәҙәниәт министрлығы һәм Театр эшмәкәрҙәре союзы ярҙамында өсөнсө йыл инде уңышлы эшләп килә.  Был юлы семинарҙың эксперт комис­сия­һында Екатеринбургтан “Урал” әҙәби-публицистик журналының баш мөхәррире, драматург Олег Богаев, Мәскәүҙән драматург, киносценарист Михаил Дурненков һәм З. Исмәғилев исемендәге Өфө дәүләт сәнғәт институты педагогы, театр белгесе Рида Буранова ҡатнашты. Улар 11 автор­ҙың пьесаларын тикшереп, тейешле баһа бирҙе, кәңәштәрен еткерҙе. Театр тәнҡит­сеһе Айһылыу Сәғитова башҡорт театрҙа­рының үткәне, бөгөнгөһө тураһында фәһемле лекция һөйләне.
 Проект авторҙарының береһе Зиннур Сөләймәнов әйтеүенсә, был үҙәк, “Талҡаҫ” шифаханаһы базаһында егерме йылға яҡын драматургтар әҙерләгән изге тради­цияларҙы дауам итеп, яңынан-яңы исем­дәр аса. Мәҫәлән, ошо арала ғына ла Шәү­рә Шәкүрова, Әминә Яхина, Дамир Йосопов, Марат Мөхлисов һәм башҡалар­ҙың әҫәрҙәре Башҡортостан театрҙары сәхнә­ләрендә яңы һулыш алды. Игорь Яков­левтың пьесаһы Украинала (был хаҡта автор Интернет аша ғына белеп ҡалды), Әлмира Мөхәррәмованың шағирә Анна Ахматоваға бағышланған әҫәре Тверь өлкәһенең Бежецк ҡалаһында ҡуйылды. 
 Семинарҙың талаптары етди. Һәр йы­йынға яңы әҫәреңде тапшыраһың. Ул мотлаҡ урыҫ теленә тәржемә ителергә тейеш. Уныһы ла дөрөҫ – башҡорт драматургтары үҙ ҡаҙанында ғына ҡайна­ма­һын, бөтә Рәсәй, донъя кимәленә лә сыҡ­һын. Улар яҙған әҫәрҙе һәр театр тотоп алып ҡуйырлыҡ булһын. Быйыл ғына ла семинар драматургтарҙы өс тапҡыр йыйҙы. 
 Хәҙерге драматургия һәм режиссура семинар-лабораторияһында “Башҡортос­тандың хәҙерге драматургияһы” йыйын­тығының икенсе бүлеге презентацияланды. Унда семинарҙарҙа тикшерелеп, уңыш­лы тип табылған пьесалар тупланғайны. Өс йыл эсендә ике китап сығарыуға өлгәшкән үҙәктең эше баһалап бөткөһөҙ. Был йыйынтыҡ театрҙар, режиссерҙар өсөн бөгөн иң ҡиммәтле бүләк тиһәм, һис тә яңылышмамдыр. 
  Был юлы семинар күберәк август айында уҙғарылған “Замандаш” театр-фольклор экспедицияһы һөҙөмтәләренә нигеҙлән­гәйне. Йәйгеһен үҙәктә көс һынаған драматургтар һәм буласаҡ артистар – З. Ис­мәғилев исемендәге Өфө дәүләт сәнғәт институты студенткалары (етәксеһе – педагог Рима Харисова) Бөрйән, Әбйәлил, Баймаҡ райондарына сәфәр ҡылып, халыҡ менән осрашты, буласаҡ әҫәрҙәр өсөн бай мәғлүмәт йыйҙы. Был экспедиция 2016 йылдағы айырыуса кәрәкле ижади проекттарға ярҙам итеү йәһәтенән Баш­ҡортостан Башлығы Грантына лайыҡ булғайны. Өфөнөң “The Театр” сәхнәһендә ҡуйыл­ған вербатим жанрындағы “Өләсәй­ҙәр” спектакле үҙенсәлеге, бай йөкмәткеһе менән таң ҡалдырҙы. Тамашасылар геройҙар менән бергә ҡыуанды, ҡайғырҙы, хәсрәтләнде. Режиссер-педагог Рима Харисова 3-сө курс студенткалары менән (курстың художество етәксеһе – Таңсулпан Бабичева) документаль театрҙың үҙенсә­лекле жанр икәнен иҫбат итте. Экспедиция мәлендә райондарҙа осратҡан инәйҙәрҙең үҙҙәре булып уйнап, ишеткән-күргәндәрен ҡыҙҙар түкмәй-сәсмәй халыҡҡа еткерҙе. Егерме йәшлек кенә ҡыҙыҡайҙарҙың күпте күргән, күпте кисергән өләсәйҙәргә әүере­леп, монолог рәүешендә үҙҙәренең яҙмы­шы тураһында бәйән итеүе тетрәндергес булды. Әбйәлил районының “Гөлнәзирә” фольклор ансамбле ағзалары булып сығыш яһағанда: “Бына бит, беҙҙең апай­ҙар ҡайғы-хәсрәт татығанда ла бирешмәй, йыр-бейеү менән күңелен аса, халыҡтың ижади ынйыларын һаҡлай, йәш быуынға тапшыра”, – тип ултыраһың. 
 “Замандаш” экспедицияһынан драматургтар Сәрүәр Сурина, Тәнзилә Дәүләт­бирҙина, Тәврис Хәкимов, Мөнир Ҡунафин, Ангиза Ишбулдина, Марат Мөхлисов күңелдәре, рухтары тағы ла нығыраҡ байып, бер ҡосаҡ материал алып ҡайтты. Бөрйән районында эште Шүлгән мәмерйә­һенән, легендалар, эпостар төйәгенән башлаған ижадсылар артабан Иҫке Монасип ауылында Бөйөк Ватан һуғышы ветераны Сәлихйән Дәүләтбирҙин, хеҙмәт ветерандары Нәҙир Мөхәмәтов, Хәйҙәр Маликов менән осрашты, уларҙың ғибрәт­ле яҙмышын яҙып алды. Артабан Байназар, Әбделмәмбәт ауылдарында ла ҡыҙыҡлы геройҙар осрап ҡына торҙо. 
 Әбйәлил районының Буранғол ауылында кейеҙ баҫыу оҫталары тергеҙелгән кәсеп тураһында һөйләне. Күсем ауылында Таһир Күсемов музейын, Теләштә археология һәм тыуған яҡты өйрәнеү музей­ҙарын күрһәттеләр. Ташбулатта “Гөлнәзи­рә” фольклор ансамбле сығыш яһаны. Бөтә ерҙә лә, Рыҫҡужа ауылында ла драматургтар һәм йәш артистар буласаҡ геройҙары менән айырым-айырым һөй­ләште, мәғлүмәттәр яҙып алды. 
 Баймаҡ районында экспедиция ағза­лары тәүҙә Темәс музейында булды, “Урал” мәҙәниәт үҙәгендә “Ғилмияза” фольклор ансамбле сығышын ҡараны. Унан һуң Буранбай, Сыңғыҙ, Йылым ауылдарында халыҡ менән осрашыуҙар ойошторолдо. Сәфәр Икенсе Этҡол ауылында – Мөхәмәтша Буранғоловҡа Ғәбит сәсәндең “Урал батыр” эпосын һөйләп яҙҙырған урынында тамамланды. Шүлгән­дән юл башлап, Икенсе Этҡолда туҡталыу күп нәмә тураһында һөйләй. Ауыҙ-тел ижадын йыйыу бер хәл, иң мөһиме – драматургтар ябай халыҡ араһында үҙ геройын тапты. Башҡортостан Республикаһы драматургияһы һәм режиссураһы үҙәге етәкселәре Зиннур Сөләймәновтың, Әлиә Яхинаның, драматургтарҙың “Замандаш” фольклор-театр экспедицияһын ойошто­роу­ҙа ярҙам иткән Бөрйән, Баймаҡ, Әбйә­лил район хакимиәттәренә рәхмәте ҙур. Ысынлап та, бындай экспедициялар ижад кешеһен халыҡҡа яҡынайта, рухты байыта, яңынан-яңы әҫәрҙәр ижад итергә дәрт кенә түгел, бай материал да бирә.
Автор Ғәҙилә Зарипова
Сығанаҡ: “Башҡортостан” гәзите
 ","
	Йома, 16 декабрь 2016",Яңылыҡтар,Na
https://kulturarb.ru/ba/news/keskәjҙәrgә-yaңy-jyl-hazinaһy-diңgeҙ-utrau-hazina, Кескәйҙәргә Яңы йыл хазинаһы — «Диңгеҙ. Утрау. Хазина» ,Na,"

Яңы йыл алдынан балалар һәр йылды театрыбыҙҙан ниндәй ҙә булһа яңылыҡ көтә, сөнки коллектив һәр йыл балаларға ысын мәғәнәһендә ҙур бүләк әҙерләй - махсус рәүештә спектакль ҡуя. Әлбиттә, шыршы тирәләй шаян әкиәт геройҙары, Ҡыш бабай һәм Ҡарһылыу ҙа ҡыҙыҡһындыра бәләкәстәрҙе. Театр был юлы ла Яңы йыл байрамы менән ҡотлап балаларға ысын мәғәнәһендә ҙур шатлыҡ бүләк итәсәк- шыршы тирәләй күңелле уйындар, бүләктәр һәм сағыу, дәртле, музыкаға бай, мажаралы, йырлы – моңло «Диңгеҙ.Утрау. Хазина» әкиәте. Пьеса (авторы – Дамир Сәлимәйнов) балалар, бигерәк тә, малайҙар яратып уйнаған пираттар уйынын хәтерләтә. Спектакль - ҡуйылыш йәһәтенән дә бәләкәстәр ҙур ҡыҙыҡһыныу менән бер тында ҡаралыҡ заманса, етеҙ тамаша. Режиссеры - Илсур Ҡаҙаҡбаев. «Диңгеҙ. Утрау. Хазина» премьераһы: 22 – 29 декабрҙә көнөнә өс тапҡыр: 10.30, 13.00, 15 сәғәттәрҙә, 30 декабрҙә – 10.30, 13.00 сәғәттәрҙә була. Тамашаға рәхим итегеҙ!
Сығанаҡ: М.Ғафури исемендәге Башҡорт дәүләт драма театры
 ","
	Йома, 16 декабрь 2016",Яңылыҡтар,Na
https://kulturarb.ru/ba/news/matbuғat-baly-2016-iң-yaҡshy-zhurnalistarҙy-bildәlәne, Матбуғат балы -2016 иң яҡшы журналистарҙы билдәләне ,Na,"

Башҡа өлкә хеҙмәткәрҙәре кеүек үк журналистар ҙа йыл аҙағында эшләнгән эштәрен барлай, иң яҡшыларҙы асыҡлай. Ошо маҡсатта быйыл да, 15 декабрҙә Өфөлә, “Версаль” ресторанында, инде йолаға әүерелгән Матбуғат балы-2016 уҙғарылды. Матбуғат балында Башҡортостандың иң яҡшы журналистары билдәләнде. «Йыл журналисы» исеменә “Юлдаш” радиоһынан Зөһрә Арсаева лайыҡ булды.
 «Рәсәй гәзите» хеҙмәткәре Ольга Горюноваға  “Иҡтисад һәм финанс” номинацияһы тапшырылды.  «Рампа. Культура Башкортостана» журналы мөхәррире  Игорь Тонконогий – «Мәҙәниәт һәм сәнғәт» номинацияһында еңеүсе, тип табылды.
 «Аргументы и Факты» гәзитенән Светлана Истомина «Һаулыҡ һәм  экология»,  «Республика Башкортостан» гәзитенән  Галина Тряскина «Социаль яҡлау» номинацияларына лайыҡ булдылар.
 «Мәғариф» номинацияһы «БСТ» каналынан Рәмзиә Кәримова-Байбулатоваға  тапшырылды.
 «Спорт » номинацияһында  «Туймазинский вестник» хәбәрсеһе Анфиса Аитова , “Ҡыҙыл таң” гәзитенән Илдар Фәзлетдинов  «Сәйәсәт һәм йәмғиәт», «Көйөргәҙе»  район гәзите хәбәрсеһе Нияра Кашапова  «Атайсал» номинациялары менән бүләкләнделәр.
Иң яҡшы матбуғат хеҙмәте исеменә «Башнефть»  ойошмаһы баһаланды, «Социаль селтәрҙәрҙә иң яҡшы бит» исеменә “Йәшлек” гәзите билдәләнде.
 Йыл һайын үткәрелеп килгән был проектта федераль, республика һәм район киң мәғлүмәт саралары, корпоратив баҫмалар вәкилдәре, министрлыҡ һәм ведомство, предприятие һәм компанияларҙың матбуғат хеҙмәте хеҙмәткәрҙәре ҡатнашты.
Автор: Гүзәл Багаева
 ","
	Йома, 16 декабрь 2016",Яңылыҡтар,Na
https://kulturarb.ru/ba/news/bөrө-ҡalaһynda-kino-jylyn-yabyu-tantanaһy-үtәsәk, Бөрө ҡалаһында  Кино йылын ябыу тантанаһы үтәсәк ,Na,"

Иртәгә, 17 декабрь көнө, Бөрө ҡалаһында Рәсәй кино йылын ябыу тантанаһы үтәсәк. 2016 йылда төшөрөлгән яңы ике тулы метражлы фильмдың трейлеры күрһәтелеүе көтөлә.
 Танылған режиссер, Ш. Бабич исемендәге дәүләт йәштәр премияһы лауреаты Булат Йосопов  «Бабич»  тарихи фильмы һәм Айнур Асҡаровтың «Өфөнән һөйөү менән» лирик комедияһы тамашасы хөкөмөнә сығарыла. Фильмдарҙы республика Мәҙәниәт министрлығы ярҙамында Башҡортостан Башлығы гранттарына «Йәнле таҫма» һәм «АсҡарФильм» кинокомпаниялары төшөргән.
«Бабич» исемле яңы тулы метражлы нәфис фильм бөйөк башҡорт шиғриәте классигы, йәмәғәт һәм сәйәси эшмәкәр, тәүге башҡорт Хөкүмәте ағзаларының береһе Шәйехзада Бабичтың тормош һәм ижад юлына арналған. Картинала 1914-1919 йылдарҙа Башҡортостан, Ырымбур, Троицк, Силәбе биләмәләрендә барған тарихи ваҡиғалар сағылдырыла. Кинотаҫма күбеһенсә Өфөлә төшөрөлгән. Баш ҡалала иҫтәлекле урындар аҙ ҡалһа ла, Башҡорт дәүләт педагогия университеты һәм Башҡорт дәүләт филармонияһы ижади төркөмгә үҙ биналарын тәҡдим иткән. Интерьерҙар, костюмдар һәм реквизиттар менән Башҡорт драма театры, Мәжит Ғафури исемендәге йорт - музей, «Любизар» 1-се башҡорт полкы» хәрби-тарихи клубы ярҙам ҡулы һуҙған.
Билдәле режиссер Айнур Асҡаровтың “Әсә”, “Еңмеш”, “Пилорама” фильмдары башҡорт кино сәнғәтендә ҙур яңылыҡ һәм үҫешкә табан яһалған оло аҙым булды. Киләһе күрһәтеләсәк фильм «Өфөнән һөйөү менән» лирик һәм романтик комедияһы мө­хәббәт һәм дуҫлыҡ тураһында.
Автор: Гүзәл Багаева
 
 ","
	Йома, 16 декабрь 2016",Яңылыҡтар,Na
https://kulturarb.ru/ba/news/shaғirә-fәүziә-rәhimғolovanyң-tyuyuyna-95-jyl-3, Шағирә Фәүзиә Рәхимғолованың тыуыуына 95 йыл ,Na,"

 Фәүзиә Рәхимғолова – тәү сиратта балалар яҙыусыһы. Бер аҡыл эйәһе, балалар яҙыусыһы булыр өсөн икеләтә талантлы булыу кәрәк, тигән. Хаҡ һүҙҙәр. Балаларға шиғыр, әкиәттәр яҙыу өсөн уларҙың психологияһын, рухи донъяһын, уй кисерештәрен яҡшы белергә кәрәк. Был ғына етмәй, яҙыусының үҙенең дә эскерһеҙ, бала күңелле булыуы шарт. Шунһыҙ бала йөрәгенә ятырҙай, тиҙ отоп алырҙай әҫәрҙәр ижад итеп булмай. Бындай талант һәр бер яҙыусыға бирелмәй.
Фәүзиә Абдулла ҡыҙы Рәхимғолова 1921 йылдың 15 декабрендә  Ишембай районының  Йәнырыҫ ауылында тыуа. Тәүҙә Йәнырыҫ башланғыс мәктәбендә, унан яңы асылған интернаттауҡый, алтынсы кластан һуң Сәтрлетамаҡ ҡалаһындағы пионервожатыйҙар курсына ебәрелә, һуңынан Өфө педагогия рабфағына уҡырға инә. Рабфакты тамамлағас, Башҡорт дәүләт педагогия институтында уҡыуын дауам итә. Ситтән тороп уҡыу бүлегенә күсеп, Өфөләге моторҙар эшләү заводына эшкә инә.
Һуғыштан һуң Маҡар районының мәғариф бүлегендә инспектор, һуңынан Ишәй ете йыллыҡ мәктәбендә башҡорт теле һәм әҙәбиәте уҡытыусыһы һәм уҡыу-уҡытыу эштәре мөдире булып эшләй. Ситтән тороп пединститутты тамамлай. 1952 йылда уның балалар өсөн яҙылған тәүге “Яҡын дуҫ” тигән китабы донъя күрә.
Өфөлә байтаҡ йылдар “Пионер” журналында бүлек мөдире вазифаһын башҡара. 1965-1967 йылдарҙа Мәскәүҙә Юғары әҙәби курстарҙа уҡый. 1968-1971 йылдарҙа “Башҡортостан ҡыҙы” журналында эшләй. Фәүзиә Рәхимғолова 26 китаптың авторы.
 Бала сағында күп ауырлыҡтар күреп, етем ҡалып, шуға күрә ошо ҡабатланмаҫ ғүмер миҙгеленең ҡәҙерен белгәнгә, балалар өсөн шундай матур әҫәрҙәр ижад иткәндер Фәүзиә Рәхимғолова. Бының тағы ла бер сере уның өс бала әсәһе булыуындалыр.
Ф. Рәхимғолованың төрлө йәштәге балалар өсөн яҙылған шиғырҙарында баланың ата-әсәгә мөхәббәте, кесе туғандарына ихтирамлы мөнәсәбәте күрһәтелә.
Балаларҙың хеҙмәткә тартылыуын, тырышып уҡыуын ыңғай баһалаған, уңышлы аҙымдарын хуплаған шиғырҙар менән бер рәттән, ялҡаулыҡты, төрлө тиҫкәре ҡылыҡтарҙы көлкө аҫтына алған юмористик шиғырҙары ла байтаҡ. Уның “Дүрт туфли”, “Ҡуңыҙ”, “Йәшел һабын”, “Ҡыҙыҡ һорау”, “Уйлап ҡара” кеүек шиғыпҙары иһә баланың зирәклеген һынау, фекерләү һәләтен үҫтереүгә арналған.
Ф. Рәхимғолова проза өлкәһендә лә ярайһы уҡ уңышлы эшләгән. Уның “Ҡыҙыл яулыҡ”, “Илгиҙәр”, “Серле орлоҡтар” тигән китаптарына ингән хикәйә, повестарының да геройҙары – балалар. Ә бына “Тыуған ер”, “Уйҙарымды бүлә күрмәгеҙ”, “Бишек янында”, “Һайрағыҙ,ҡоштар” тигән шиғри йыйынтыҡтары, “Юлдаштар” исемле проза китабы өлкәндәр өсөн яҙылған.
Уның һәр  әҫәре тормош материалы менән һуғарылған. Әҫәрҙең сюжет-композицияһы төҙөк, ҡайһы бер деталь, хәл-ваҡиғалар уйлап та сығарылыуы ихтимал, ә әҫәрҙең төп материалын уйлап сығарып булмай. Ф. Рәхимғолова ижады ана шул реаль, тормошсан булыуы менән көслө.
Яҙыусының ололар өсөн яҙылған әҫәрҙәренең дә төп сифаты – эскерһеҙлек. Уның бар әҫәрҙәрендә иң әүәл шул сифат ярылып ята. Фәүзиә Рәхимғолова ижадында әле бер генә быуын тәрбиәләнмәҫ. Уның эскерһеҙ ижады күптәрҙең күңел түрен яулар, рухи ныҡлыҡ бирер. Фәүзиә Рәхимғолова ижады менән танышҡас, уның ижадына битараф ҡалып булмай. Шиғри хис-тойғолар менән беҙҙең уй-тойғоларыбыҙ бергә ҡушыла, бишектәге һымаҡ талғын тирбәлеү барлыҡҡа килә.
Автор: Гүзәл Багаева
 ","
	Йома, 16 декабрь 2016",Яңылыҡтар,Na
https://kulturarb.ru/ba/news/tynmaһyn-moңlo-garmun-2, Тынмаһын моңло гармун! ,Na,"

Таңдарҙа гармун уйнаның, Тирә-яҡ тынып ҡалды. Гармун моңона тирбәлеп, Гөлдәрҙән ысыҡ тамды…
 Гармун моңон ишеткән һайын Ә. Атнабаевтың ошо шиғыр юлдары иҫкә төшә. Эйе, гармун -халҡыбыҙҙа киң таралған  уйын ҡоралы.Элек-электән һәр бер ауылда гармун моңо яңғырар булған. Йәштәрҙең аулаҡ өйҙәре, киске уйындары береһе лә уйын йырһыҙ, гармунһыҙ үтмәгән. Һуғыш ваҡытында  гармун тарта белеүсе гармун ҡәҙәр генә бәләкәй малай ауылда иң ҡәҙерле зат булған. Иң ауыр ҙа, иң ҡараңғы көндәрҙә лә халыҡ  гармундан айырылмаған.
Бөгөн, 14 декабрь көнө,  Х. Әхмәтов исемендәге Башҡорт дәүләт филармонияһында “Уйна, моңло гармун!” проектының концерт тамашаһы булып үтте. Был проект Башҡортостан Республикаһы Башлығы грантына ярашлы уҙғарылды.Йылдан-йыл был байрамдың географияһы киңәйә, быйыл да республикабыҙҙың иң оҫта гармунсылары иҫ киткес, күркәм байрам концерты бүләк итте.
Байрам концертын халыҡ-ара, бөтә Рәсәй һәм республика бәйгеләре лауреаты, Әбйәлил районынан оҫта гармунсы Азат Атанғолов дәртле гармун көйҙәре менән асты. Благовещен районынан Надежда Володина менән Зилә Зарипова гармун һәм ҡайын туҙы ярҙамында дуэт башҡарып тамашасыларҙың  алҡыштарына күмелде.
 Байрамдың иң оло гармунсыһы, 88 йәшлек Йәмил Хәсәнов –Туймазы районынан, ул яңғыратҡан көйҙәр халыҡсанлығы менән айырылып торҙо. Ҡулыңа гармун алдыңмы, уны кире ҡуйыу мөмкин түгел, тиҙәр. Йәмил олатай күрек телдәрен йүнәтеү оҫтаһы ла. 90-ды ҡыуған уҙаман әле һаман дәртен юғалтмаған, һис икеләнеп тормайынса байрам концертында сығыш яһарға ҡарар иткән.  Йәмил Хәсәнов, конкурста ҡатнашыусы: «Мин гармунда 6 йәштә уйнарға өйрәнгәйнем. Аҙағыраҡ һуғыш башланды. Гармун уйнаусы ағайҙар фронтҡа китеп бөттө. Шаяртып әйткәндә, музыка ҡоралы беҙҙең - балаларҙың ҡулына күсте тиергә лә була. Шунан бирле гармунды ташлаған юҡ».
 Шулай уҡ Әбйәлил районынан килгән йәш гармунсылар, остаздары Азат Атанғолов менән мәктәп уҡыусылары Арсель Ғабдрахманов, Ғәбдинур Баймурзин “Өс таған” триоһын башҡарып халыҡты хайран ҡалдырҙы.
Республикабыҙҙың Күгәрсен районы егеттәре Ришат Бәҙретдинов һәм Рафиҡ Ҡотлоғужин,Мишкә районынан, Башҡортостан Республикаһының атҡаҙанған мәҙәниәт хеҙмәткәре Нәғим Бабичев сығыштары, ысынлап та, башҡарыу оҫталығының юғарылығын күрһәтте.
Бөрө ҡалаһынан Фәтих Ихсанов исемендәге “Моңға бай гармун байрамы” республика бәйгеһенең Гран-при хужаһы, Геннадий Заволокин исемендәге “Играй гармонь” Бөтә Рәсәй конкурсы лауреаты Рәил Ғиззәтуллин сығышын халыҡ дәррәү алҡыштарға күмде.
Оло сәхнәләр түрен яулаусы билдәле, оҫта гармунсыларыҙ, аталы-уллы Хәлит һәм Айнур Фәтиховтарҙы белмәгәндәр һирәктер, бөгөн дә улар байрам биҙәгенә әүерелделәр.
Өфө ҡалаһынан Айрат Ғәлиев, Балтас районынан “Моң” тальянсылар халыҡ ансамбле, Саҡмағош районынан Рәис Ҡадраев барыһын да күркәм сығыштары менән әсир итте.
Ә иң дәррәү алҡыштарға Учалы районынан “Аҡ табын” гармунсылар халыҡ ансамбле, Дыуан районынан Ринат Биишев алҡыштарға күмелде. Гармунсыларҙың башҡарыу, көй һайлау үҙенсәлегенең юғары икәнлеген һыҙыҡ өҫтөнә алып үтәргә кәрәк.
Гармун моңо ғүмер буйы  халкыбыҙҙың рухи берҙәмлеген нығытҡан, иң ауыр саҡтарҙа ла күңелен күтәргән, шатландырған,йыуатҡан. Гармун моңо үҙенә буйһондороп, сихри донъяга алып керә, тормош ваҡлыҡтарын, көндәлек мәшәҡәттәрҙе оноттора.  Гармун ябай музыка ҡоралы ғына түгел, ә йәне булған, уй кисерештәреңде тойған тоғро дуҫ.
Әйҙә, йәшәһен , гармун! Үткәндәрҙе хәтерләтеп, күңелдәрҙе дәртләндереп һайраһын гармун!
Һүҙемде гармун моңонан башлағайным. Әнғәм Атнабай әйткәнсә, «Моңһоҙҙарҙы уятырға гармундар кәрәк әле, гармундар кәрәк әле!..»
Автор: Гүзәл Багаева
 ","
	Шаршамбы, 14 декабрь 2016",Яңылыҡтар,Na
https://kulturarb.ru/ba/news/jөҙ-jyllyҡҡa-jөҙ-shәhes, ЙӨҘ ЙЫЛЛЫҠҠА - ЙӨҘ ШӘХЕС ,Na,"

Республиканың төп телеканалы «Башҡортостандың 100 шәхесе» тип аталған күләмле проект өҫтөндә эшләй. Ул Башҡортостан Республикаһы ойошторолоуға йөҙ йыллыҡҡа арнала. Маҡсаты - тарихта яҡты эҙ ҡалдырған, республиканы үҫтереүгә тос өлөш индергән арҙаҡлы шәхестәрҙе билдәләү.
 Проект 2019 йылға тиклем бер нисә этапта ғәмәлгә ашырыласаҡ. Билдәләнәсәк йөҙ шәхестең һәр береһе тураһында Башҡортостан юлдаш телевидениеһы тарафынан документаль фильмдар, тапшырыуҙар төшөрөү ҡаралған. Бөгөн проекттың ойоштороу комитеты ағзаларының тәүге ултырышы үтте. Осрашыуҙа положениеға үҙгәреш индерелде. Башта 19- 20 быуатҡа тиклемге тарихи дәүер ҡаралһа, үҙгәрешкә ярашлы комиссия ағзалары йөҙ шәхесте һуңғы йөҙ йылда йәшәгәндәр араһынан билдәләргә булды. 
 Йөҙ исемде бер быуат дәүере менән сикләргә булдыҡ. Яңы Башҡортостан уның өр-яңы тарихы, бына ошо быуатта үҙҙәренең көсөн, үҙҙәренең аҡылын, фәнни эштәрен бик матур итеп ҡулланып, ошо тарихты булдырырға тырышҡан шәхестәр. Төп идея күп милләтле яңы тарихын ошо халыҡтарҙың вәкилдәре тыуҙырған, булдырған. Шуға күрә лә был проектта, был йөҙ исем араһында беҙҙең барлыҡ милләттәребеҙ вәкилдәре исемдәре урын аласаҡ тип ышанабыҙ.
 Дүртенсе ноябрҙә старт алған проектҡа телевизор ҡараусыларҙан 10 меңдән ашыу хат ҡабул ителгән. Бөтәһе 400 номинант. Ойоштороусылар әйтеүенсә, анкеталарҙы бигерәк тә Өфө, Мәләүез, Салауат, Сибай ҡалалары, райондар араһынан Бишбүләк, Баҡалы, Мәсетле, сит төбәктәрҙән Нижневартовск, Мәскәү, Магнитогорск ҡалаларында йәшәүселәр ебәргән. Декабрь аҙағына тиклем эксперттар исемлектән ике йөҙ шәхесте билдәләгәс, телеканал сайтында Башҡортостандың йөҙ шәхесенә тауыш биреү башланасаҡ. 
 ","
	Шишәмбе, 13 декабрь 2016",Яңылыҡтар,Na
https://kulturarb.ru/ba/news/halҡybyҙҙyң-һүnmәҫ-hazinaһy-koncerttar-ciklynyң-tylsymly-ҡumyҙ-tamashaһyna-saҡyrabyҙ, «Халҡыбыҙҙың һүнмәҫ хазинаһы» концерттар циклының «ТЫЛСЫМЛЫ ҠУМЫҘ» тамашаһына саҡырабыҙ ,Na,"

Ҡумыҙ-башҡорт халҡының быуындан-быуынға тапшырылып, яҡшы һаҡланып ҡалған һәм бөгөн дә үҙенең абруйын һис тә юғалтмаған милли уйын ҡоралы. Эйе, был музыка моңон ишеткәндә башҡорт халҡы, тарихы тураһында күберәк уйланаһың кеүек. Бәлки, һирәгерәк ишетергә тура килгәнгә беҙҙә шундай уйҙар тыуалыр. Арабыҙҙа күптәребеҙ был милли музыка ҡоралы менән таныш та түгел бит.
Ер йөҙөндә уның йөҙләгән исеме таралған. Улар барыһы ла ҡубыҙ уйнағанда моңдоң нисек сығыуына, инструменттың нисек уйналыуына ҡарап төрҙәргә бүләләр: ҡыл-ҡубыҙ; ағас ҡубыҙ; тимер ҡубыҙ; йәйә (янҡыл) ҡубыҙ. Рәсәй территорияһында ҡубыҙға оҡшаған, шулай уҡ уйналған музыка ҡоралын «варган» тип атайҙар. 
Бөгөн Башҡортостанда башҡарыусы оҫта Миңлеғәфүр Зәйнетдинов, М Дәүләтбаев, Ф Йәнгировтарҙың музыка ҡоралдары дан ҡаҙанған.
Башҡорттарҙың уйнауында үҙҙәренең сере бар тип иҫәпләй ғалимдар. Улар ҡубыҙҙы тотҡан ҡулын резонатор кеүек тә ҡулланалар, шуға күрә тауыш моңлораҡ сыға. Бик күп уйнау төрҙәре билдәле. Оҫта башҡарыусы шул төрҙәргә эйә булырға тейеш. Улар ярҙамында төрлө импровизациялар, «тояҡ тауыштары», «бал ҡорто», «һыу ағыу», «кәкүк» һәм башҡа тауыштар сығарып була.
Шулай уҡ ҡумыҙҙың дауаһы ла бик ҙур. Беренсенән, ҡубыҙ моңо, вибрацияһы баш ауыртыуын бөтөрә, ҡан баҫымын нормала тота. Ҡубыҙҙа уйнаған кеше ҡубыҙ теле ҡалтырауын һәр күҙәнәге менән һиҙә. Был организмға ыңғай тәьҫир итә. Ҡубыҙҙа уйнаған кешенең тештәре һәм ҡаҙналары вибрациянан массаж алып тора, шунлыҡтан ҡумыҙсының тештәре һау була.
Бындай мөмкинселек  бар. 19 декабрь «Халҡыбыҙҙың һүнмәҫ хазинаһы» концерттар циклының «ТЫЛСЫМЛЫ ҠУМЫҘ» тамашаһына саҡырабыҙ. Һеҙҙең өсөн япон, яҡут, филлипин халыҡтары ҡумыҙы яңғыраясаҡ. 
Атай-олатайҙарыбыҙҙың милли музыка ҡоралын танып беләйек, еүткәндәр менән бәйләнеште өҙмәйек!
 ","
	Шишәмбе, 13 декабрь 2016",Яңылыҡтар,Na
https://kulturarb.ru/ba/news/rimma-amangildina-ҡoyashly-taңym-ata-tamashaһyna-saҡyra,           Римма Амангильдина «Ҡояшлы таңым ата» тамашаһына саҡыра ,Na,"

Ҡабатланмаҫ моңо, үҙенсәлекле тауышы, күптән инде үҙ тамашасыһын тапҡан  башҡорт һандуғасы Башҡортостандың атҡаҙанған артисткаһы, Башҡортостандың халыҡ артисткаһы Римма Амангилдина 15 декабрь көнө  Х. Әхмәтов исемендәге Башҡорт дәүләт филармонияһында уҙасаҡ ижад кисәһенә саҡыра.  “Ҡояшлы таңым ата” исемле тамашала йырсының ижадташ дуҫтары Индира Әсәҙуллина (рояль), Рим Гәрәев (баян), Марсель Ҡотоев (вокал), Илшат Ишморатов (ҡурай), Азат Биксурин (ҡурай), БР-ның Халыҡ ҡоралдары милли оркестры һәм башҡалар ҡатнаша. 
Римма Амангилдина ижады тураһында һүҙ алып барғанда, халыҡ күңелендә ул башҡарыуындағы күп һанлы халыҡ йырҙары иҫкә төшәлер.  Эйе, ҡабатланмаҫ моңо, үҙенсәлекле тауышы, йырҙары менән күңедәрҙе әсир иткән  ҡыпсаҡ ҡыҙы Римма Амангилдина.
Бөгөн Римма Амангильдина Х. Әхмәтов исемендәге Башҡорт дәүләт филармонияһында эшләп йөрөй, һәм уның эшмәкәрлеге, ижади үҫеше өсөн күп көс түккән, хәҙер инде үҙ тамашасыһы булған, үҙ фекере булған, халыҡ һөйөүен яулаған, танылған артистка.
Йырсының репертуарында – билдәле башҡорт халыҡ йырҙары «Түңәрәккәй күл», «Сәлимәкәй», «Ахун кантон», «Зәлифәкәй», «Һыр», «Таштуғай», «Ашҡаҙар», «Йыуаса», татар халыҡ йырҙары, Х.Әхмәтов, З.Исмәғилов, Н.Сабитов, Т.Кәримов, Р.Яхин, Р.Мортазин, Р.Сәхәүетдинова кеүек милли композиторҙарыбыҙҙың эстрада әҫәрҙәре урын алған. Римма Амангилдина, шулай уҡ, ҡаҙаҡ, ҡырғыҙ, ҡытай телдәрендә йырлай. Уның башҡарыуында ғына «Мирфәйзә», «Төйәләҫ», «Уйнат гармундарыңды», «Әбйәлил бәйете» үҙенсәлекле яңғырай.
Халыҡ араһында билдәлелек яулаған «Ҡыпсаҡ ҡыҙы», «Уҙҙы йәшлек», «Уйнат гармундарыңды», «Түңәрәккәй күл» кеүек йырҙар тик  Римма Амангилдина ижадына халыҡсанлыҡ хас.
Ҡаҙағстанда Рәсәй, Төркиәлә БР көндәрендә, Мәскәүҙә БР көндәрендә, ЮНЕСКО-ның штаб-фатирында уҙғарылған БР-ҙың халыҡ-ара презентацияһында (Париж), «Петербург һабантуйы» халыҡ байрмында (Санкт-Петербург), «Йәшел аҙна» Халыҡ-ара агросәнәғәт күргәҙмәһендә (Берлин, Германия), Халыҡ-ара Гаванна йәрминкәһендә (Куба) ҡатнаша. Официаль делегация составында Чех, Словения, Ҡытай халыҡ республикаларына, Саксония Ирекле Дәүләтенә, Франция илдәренә сыға. Ул күп кенә Европа илдәрендә, Ҡытайҙа, хатта Америкала башҡорт моңон яңғыратып ҡайтҡан. Рәсәй буйлап гастролдәрҙә була.
Мәскәүҙең Дәүләт Кремль һарайында «Сығышыбыҙ - Башҡортостандан», «Дуҫлыҡ күпере» исемле мәҙәни сараларҙа, Өфөлә үткән ШОС һәм БРИКС илдәренең саммиттарына  ҡатнаша. 
Римма Амнгильдина Мәскәү, Санкт-Петербург, Һамар, Пермь, Ырымбур, Силәбе ҡалаларында уҙғарылған милли сараларҙың алыштырғыһыҙ ҡатнашыусыһы.
Тамашаға рәхим  итегеҙ!
Концерт 19 сәғәттә башлана.
Автор: Гүзәл Багаева
 ","
	Шишәмбе, 13 декабрь 2016",Яңылыҡтар,Na
https://kulturarb.ru/ba/news/mәshһүr-aktrisa-gөlli-mөbәrәkova-80-jәshlek-yubilejyn-bildәlәne,  Мәшһүр актриса Гөлли Мөбәрәкова 80 йәшлек юбилейын билдәләне ,Na,"

Хоҙай, ахыры, һине шулай 
 Һоҡланһындар өсөн яратҡан. 
 Яратҡан да, ситтән ҡарап тороп 
 Һоҡланғандыр үҙе аҙаҡтан, -  актрисаның ғүмер юлдашы Рафаэль Сафин ҡатыны Гөлли Мөбәрәковаға бағышлаған был шиғри юлдар күптәргә таныш. 
 9 декабрь көнө М. Ғафури исемендәге Башҡорт дәүләт драма театрында  сәнғәтебеҙҙең һүнмәҫ йондоҙо, башҡорт сәхнәһенең ғорурлығы, М. Ғафури ис. Башҡорт дәүләт драма театры актрисаһы СССР-ҙың халыҡ артисткаһы, Салауат Юлаев исемендәге дәүләт премияһы лауреаты, йәмәғәт эшмәкәре, педагог, Өфө ҡалаһының почетлы гражданы Гөлли Мөбәрәкованың 80 йәшлек ҙур юбилейы үтте.
 Тамашаға Гөлли Арыҫлан ҡыҙының ижадына ғашиҡ йәндәр йыйылғайны. Кисәгә педагогтың тәрбиәләнеүселәре, күрше республикаларҙан коллегалар, яҡташтар йылы тәбрикләү һүҙҙәре яңғыратты. Гөлли Мөбәрәкова тормошондағы мөһим ваҡиғаларҙы теркәп барған көндәлегенән юлдар уҡылды.
 Республикабыҙ Хөкүмәтенән, Дәүләт йыйылышы -Ҡоролтайҙан, Башҡортостан мәҙәниәт министрлығынан, Өфө ҡала хакимиәтенән, Татарстан Республикаһынан Ғәлиәскәр Камал исемендәге Татар академия театрынан коллегалары, Мәскәү, Австрия, Американан, Бельгиянан һәм башҡа тарафтарҙан ихлас ҡотлау сәләмдәре ҡабул итте Гөлли Арыҫлан ҡыҙы, ҙур юбилей айҡанлы Г.А.Мөбәрәкова Башҡортостан Республикаһының дәүләт наградаһы - Халыҡтар Дуҫлығы ордены менән бүләкләнде!
Гөлли Мөбәрәкованың исеме башҡорт театрында ҡуйылған классик әҫәрҙәргә лә, заманса драматургияға ла бәйле. Ул Магометтың Пальмираһын, Еврипидтың Медеяһын, Э.де Филиппоның Филумена Мартураноһын, Мостай Кәримдең Шәфәҡ, Тәңкәбикә, Оло инәй, Илшат Йомағоловтың Нәркәсен һәм Зөмрәтен һәм башҡа йөҙҙән ашыу ҡатын-ҡыҙ образын сәхнәгә алып сыҡҡан талантлы актриса.
Ҡырҡ йылдан ашыу йәш быуынды тәрбиәләгән профессор, Свердловск киностудияһының ""Ай тотолған төндә "" фильмында Тәңкәбикәне уйнаған, режиссер сифатында өс спектакль ҡуйған, бик күп теле- һәм радиоспектаклдәрҙә ҡатнашҡан легендар актриса ул Гөлли Арыҫлан ҡыҙы.  Бөйөк актрисаның эшләгән эше лә, күркәм сифаттары ла һанап бөткөһөҙ. Сәхнәлә тыуҙырған ныҡлы рухлы, көслө характерлы, сабыр, ҡуш йөрә""Иң яратҡан баш кейемегеҙ?"" -тигән һорауға ул: ""Күҙгә күренмәҫ итеү һәләтенә эйә булған эшләпә алыр инем. Мин бер ваҡытта ла кеше күҙенә эленергә, иғтибар үҙәгендә булырға тырышманым"" -тип яуап бирә.
 Сәхнәлә ижад ителгән образды барыбер ҙә уны башҡарыусы артистан айырып ҡарап булмай. Ул йөрәк аша үтеп кенә тамашасыға бөтә тулылығында барып етә, уны тулҡынландыра, күңелен яулай ала. Ә үҙ йөрәге аша шул тиклем образдарҙы үткәреү актрисаға ла йоғонто яһамай ҡалмай.“...Мостай ағайҙың ҡатын-ҡыҙҙар образдары аша тәрбиәләндем. Ул минең башҡарыуымды хуплай торғайны. Ҡатын-ҡыҙ булараҡ та, ижад юлында ошондай образдар уйнауым менән уға бик бурыслымын, улар мине үҫтерҙе. «Ай тотолған төндә» драмаһынан Шәфәҡ роле, Тәңкәбикә...”ти актриса.
Был көндө, ысынлап та, «бөтә донъя театр, ә беҙ уның артистары» кеүек тойолдо. Залда юғары зауыҡ, затлылыҡ, рухи юғарылыҡ тантана итте. Гөлли исеме - гөл һүҙенән, һәм, сәхнә лә, әйтерһең, сәскә диңгеҙе ине... Был - мәшһүр актриса, илаһи ҡатын-ҡыҙ Гөлли Мөбәрәкованың күңел тантанаһы!
Театрҙың ысын «йондоҙ»о булып балҡыған талантлы актриса, режиссер, студенттарҙы актерлыҡ оҫталығына өйрәткән профессор Гөлли апай Мөбәрәкованың да театрға алып барған юлы һәм тормошоноң иң оло ҡаҙаныштары ҙур тырышлығы, ныҡышмалылығы һөҙөмтәһелер. Йылы ҡояш нуры менән бергә әсе ел-дауылын да татып үҫкән гөл, тамашасы күңеленә ныҡлы тамыр ебәреп, йөрәктәрҙә мәңге һулымаҫ сәскә булып балҡыны.
 Киләсәктә лә башҡорт сәхнәһенең примаһы, 55 йылдан ашыу ғүмерен театрға бағышлаған, тормошон сәхнәһеҙ күҙ алдына ла килтерә алмаған Гөлли Мөбәрәкова иҫ киткес йомшаҡ, наҙлы тауышы, йөҙөнән бөркөлөп торған йылылығы менән арбауын дауам итһен.
Автор:Гүзәл Багаева
 
 
 ","
	Дүшәмбе, 12 декабрь 2016",Яңылыҡтар,Na
https://kulturarb.ru/ba/news/altyn-taraҡtyң-sere-niҙә-2, Алтын тараҡтың сере ниҙә? ,Na,"

Серҙәр яратаһығыҙмы? Серҙәр беҙҙең тормошобыҙҙы ҡыҙыҡлыраҡ, байыраҡ итә. Һәм төрлө мажаралар донъяһына алып керә. Әйтәйек, тиҙҙән ""НУР"" театры сәхнәһендә ана шундай тылсымлы мажаралар уйналасаҡ.
 Мансур Ғиләжевтың “Серле алтын тараҡ” исемле әкиәте балалар өсөн Яңы йыл бүләге булып яңғырар! 
 Әҫәр татар халыҡ әкиәттәре һәм мифтарына нигеҙләнеп ижад ителгән. Ҡасандыр, Ҡара АждаҺа ҡушыуы буйынса Һыу инәһе ауылдан бер ҡыҙ баланы урлай. Аждаһа уны улына килен итергә теләй. Буй еткән һылыуҙы кейәүгә бирер ваҡыт та етә, туйға әҙерлек башлана. Тик Алтынсәсте генә был хәлдәр ҡыуандырмай, киреһенсә шомға һәм һағышҡа һала. Йөрәге ниндәйҙер ҡурҡыныс һиҙә, башҡаны көтә. Һәм ул килә! Батыр Алтынбәк сихырланғән Алтынсәсте генә түгел, бөтә һаҙлыҡта йәшәүселәрҙе ҡара көстәр әсирлегенән ҡотҡара.
 Спектаклдә театрҙың йәш артистары – Алина Дәүләтшина, Руслан Хисәметдинов, Рида Фәхрисламова, Илшат Салауатов, Фәнил Ғәйзетдинов, Эльмир Хәйертдинов, Майя Ғөбәйҙуллина ҡатнаша. Төп ролдәрҙә - Айһылыу Ғүмәрова, Илгизә Муллабаева һәм Азат Вәлиуллин. 
 Премьера 21 декабрҙә уйналып, 30-ына ҡәҙәр дауам итәсәк. Һәм Яңы йыл каникулдарында 2-се ғинуарҙан алып 8-нә тиклем барасаҡ. Серле һәм ҡыҙыҡлы яңы йыл мажаралар донъяһына сәйәхәт ҡылырға ашығығыҙ, ҡәҙерле дуҫтар!
 Сығанаҡ: Өфө “Нур” татар театры
 ","
	Йома, 09 декабрь 2016",Яңылыҡтар,Na
https://kulturarb.ru/ba/news/өfөlә-үtәsәk-bajyҡ-konkursynyң-gala-koncertyna-rәhim-itegeҙ-2,  Өфөлә үтәсәк  «Байыҡ» конкурсының гала-концертына рәхим итегеҙ ,Na,"

12 декабрь көнө,  «Башҡортостан» дәүләт концерт залында «Байыҡ» башҡорт бейеүен башҡарыусыларҙың  республика телевизион конкурсының гала-концерты үтә.
Республикабыҙҙа ғына түгел, халыҡ-ара кимәлдә киң танылыу алған  «Байыҡ» республика телевизион конкурсының еңеүселәрен алҡышлап, Баш­ҡортостаныбыҙҙың иң сағыу бейеү коллективтарының сы­ғыш­тарын тамаша ҡылыу бәхетенән ситтә ҡалмағыҙ.
Башҡортостан юлдаш телеканалының матбуғат секретары Люциә Дәүлиева хәбәр итеүенсә, гала-концертҡа Учалы филармонияһының «Уралтау» бейеү ансамбле, «Сибай» халыҡ бейеүҙәре ансамбле, Стәрлетамаҡ дәүләт филармонияһының бейеү театры, Хакасия, Абхазия, Төньяҡ Осетия-Алания, Чечня, Санкт-Петербург, Ярославлдән бейеүселәр ҡатнашасаҡ.
Проекттың етәксеһе һәм авторы Рита Өмөтбаева йыл буйы дауам иткән конкурс тураһында фекерҙәре менән уртаҡлашып, бәйгенең, йылдағыса, ҡыҙыу барыуын билдәләне. — Йыл һайын ойоштороу комитетына 500-ҙән ашыу ғариза килә. Әммә уларҙың иң яҡшылары ғына финалға сыға. Һайлап алыу турҙары йыл буйына бара».
 Бейеү байрамында бейеүселәрҙең «иң-иң»дәре генә сығыш яһай.  Халҡыбыҙҙа бейеүгә оҫталыҡ ҡаныбыҙға һеңгән шул. Конкурста йәш-елкенсәктән алып сал сәсле инәй-олатайҙарға тиклем ҡатнашыуы көтөлә. Телевизион конкурста бейеүгә таһыл, маһир башҡарыусылар милли ерлектән айырылмаған бейеүҙәребеҙҙе тәү матурлығында һаҡлап, тамашасы иғтибарына еткер­ә.
 Башҡорт бейеүе – дәүерҙәр һынауын үткән, халҡыбыҙҙың быуындар­ҙан килгән аҫыл хазинаһына тамыр­ҙары менән береккән сәнғәт ын­йыһы. «Байыҡ» республика телевизион конкурсы ошо хазинаны бар сағыулығында балҡытыу­сы ижад майҙаны.  «Байыҡ» конкурсының гала-концерты күңелдәрҙе ҡояш нурына мансыр, күҙҙәрҙә йән иретер нур уйнатҡан башҡорт бейеүен һөйөүселәрҙең уртаҡ байрамына әүерелер тигән өмөттә ҡалайыҡ. 
 Күптәргә ижади ҡанат ҡуйған, мәҙәниәтебеҙ күгендә яңы йондоҙҙар ҡабыҙған, яңы илһам шишмәләрен урғылтҡан “Байыҡ” бейеү конкурсының Гала-концертына рәхим итегеҙ!
Гүзәл Багаева

 ","
	Йома, 09 декабрь 2016",Яңылыҡтар,Na
https://kulturarb.ru/ba/news/kөlgө-kilә-kүҙ-jәshtәre-asha-2," «КӨЛГӨ КИЛӘ, КҮҘ ЙӘШТӘРЕ АША!» ",Na,"

Иртәгә, 10 декабрҙә Башҡорт дәүләт филармонияһының һәм республикабыҙ театрҙары солистары һәм коллективтары ҡатнашлығында күренекле Кәтүк Әхәт Уразмәтовтың яҡты иҫтәлегенә арналған кисә уҙа.
Рәсәйҙең атҡаҙанған, Башҡортостандың халыҡ артисы, Өфө ҡалаһының почетлы гражданы, Х.Әхмәтов исемендәге Башҡорт дәүләт филармонияһының эстрада оҫтаһы, халыҡ уны билдәле Кәтүк менән Бағанай дуэтында ҡатнашыусы булараҡ белә ине. Һүҙ Башҡортстандағы юмор һәм сатира сәнғәтенә нигеҙ һалусыларҙың берһе Әхәт Уразмәтов тураһында. Ғафур Латыпов менән бергә ул ике ҡыҙыҡлы образ уйлап таба – Бағанай һәм Кәтүк образдары. Бына шул ролдәрҙә улар оҙак йылдар буйы бөтөн илде тиерлек урап сыға.
Әхәт Сәлих улы Уразмәтов 1931 йылдың 9 ғинуарында БАССР-ҙың Шишмә районы Ҡалмаш ауылында тыуған. 1951 йылда Өфө сәнғәт училищеһының театр бүлеген тамамлағандан һуң хеҙмәт юлын башлай. 
Ижади тормошонда артист сәхнәлә бик күп сағыу образдар тыуҙыра.
Әхәт Уразмәтов туплаған тәжрибәһен йәш эстрада артистарына тапшыра. Шул рәүешле башҡорт эстрадаһында емешле эшләгән Ҡыҙыҡ менән Мәҙәк көлкө театры ойошторола. 
Йәшенә ҡарамаҫтан, артист концерттарҙа, юмор фестивалдәрендә, юбилей кисәләрендә сығыш яһауын дауам итә.
Күренекле артист, сағыу шәхес, яҡшы кеше Әхәт Уразмәтов хаҡында яҡты иҫтәлек беҙҙең күңелдәрҙә мәңге һаҡланыр.
10 декабрь филармонияның Ҙур залында Әхәт Уразмәтовтың яҡты иҫтәлегенә арналған «КӨЛГӨ КИЛӘ, КҮҘ ЙӘШТӘРЕ АША!» тип исемләнгән кисә үтә. Бында Башҡорт дәүләт филармонияһының, республикабыҙ театрҙарының солистары һәм коллективтары ҡатнаша: Хәлит һәм Лилиә Фәтиховтар, Гөлзәмиә Ситдикова, Хәким Мортазин, Вәлит Илембәтов һәм «Ҡыҙыҡ-Мәҙәк»эстрада театры, Айҙар һәм Алмас Йоносовтар (тальян), Иҙрис Ғәзиев, Фәдис Ғәниев, Гөлназ Асаева, Фәрүәз Урманшин, Айнур һәм Илшат Фәтиховтар, Фәйрүзә Нуриева, М.Ғафури исемендәге Башҡорт  дәүләт академия драма театры һәм «Нур» татар дәүләт театры артистары.
 Тамашаға рәхим итегеҙ!
 ","
	Йома, 09 декабрь 2016",Яңылыҡтар,Na
https://kulturarb.ru/ba/news/өfөlә-jәshlek-shou-2016-festivale-үtәsәk,  Өфөлә  «Йәшлек шоу-2016» фестивале үтәсәк  ,Na,"

 Йыл да уҙғарылып, матур йолаға әүерелгән сараны БР Мәҙәниәт  министрлығы, Республика халыҡ ижады үҙәге, Мәҙәниәткә ярҙам итеү үҙәге ойоштора.
 Республика йыр-моң фестиваленең маҡсаты – талантлы йәштәрҙе асыу, уларға эстрадаға юл ярыу. Башҡорт мәҙәниәтен һаҡлау һәм үҫтереү, заманса милли музыка сәнғәтен пропагандалау һәм йәш таланттарҙы асыҡлау, уларҙың артабанғы ижади үҫешендә ярҙам күрһәтеү.
Тәүге йылдарҙа уҡ ҙур популярлыҡ яулаған был фестиваль бик күп йырсыны танытты ла инде. «Йәшлек-шоу»ҙа, билдәле йырсылар менән бер рәттән, йәш башҡарыусылар ҙа сәхнәгә сығасаҡ.
 Эстрада йондоҙҙары Таһир Әсәҙуллин, Зилиә Бәхтиева, Йәмил Баймырҙин, Айгөл Әминева, Наилә Тимербаева, Илнур Рамазанов, МС Баш бәйгеселәрҙең иң-иңдәрен һайлаясаҡ,  сәхнәлә сығыш яһау серҙәре менә бүлешәсәк.
Башҡортостан йәштәре араһында ҙур популярлыҡ яулаған проекттарҙың береһе «Йәшлек шоу-2016» республика йәштәр фестивале йәнә талантлы йырсыларҙы йыя. Һайлап алыу туры 10 декабрҙә «Өфө уттары» күңел асыу комплексында уҙа.
«Йәшлек шоу-2016» ағымдағы йылдың 25 декабрендә «Башҡортостан» дәүләт концерт залында үтәсәк. «Иң яҡшы текст авторы», «Йыл йырсыһы», «Йыл асышы», «Йыл аранжировкалаусыһы», «Йыл проекты», «Виртуаль йондоҙ», «Йыл клибы» һәм «Йыл йыры» номинацияларында еңеүселәр билдәләнелеүе көтөлә.  
 ","
	Йома, 09 декабрь 2016",Яңылыҡтар,Na
https://kulturarb.ru/ba/news/ingliz-telendә-marsel-sәlimovtyң-kүgәrsen-һөtө-kitaby-donya-kүrҙe, Инглиз телендә Марсель Сәлимовтың «Күгәрсен һөтө» китабы донъя күрҙе ,Na,"

Яңыраҡ ҡына билдәле башҡорт сатиригы һәм юморисы, “Алеко” халыҡ-ара әҙәбиәт, Сергей Михалков һәм Николай Гоголь исемендәге премиялар лауреаты Марсель Сәлимовтың «Күгәрсен һөтө» («The bird's milk») тигән китабы инглиз телендә баҫылып сыҡты.
 Китап Мәскәү ҡалаһында «Набоков премияһы китапханаһы» («Nabokov Prize Library») серияһында нәшир ителгән. Быйылғы йылда Марсель Сәлимовтың дүртенсе китабы донъя күрҙе инде. Күптән түгел «Президент бесәйе» сатирик һәм юмористик әҫәрҙәр йыйынтығы сатира һәм юмор һөйөүселәр ҡарамағына тапшырылғайны. 
 Марсель Сәлимовтың «Заманына күрә көлкөһө» исемле Брайль шрифты менән йыйылған йыйынтығы һәм аудиокитабы менән республика халҡы танышып та өлгөрҙө.
 Марсель Сәлимов — Башҡортостандың сатирик һәм юмористик шағиры һәм яҙыусыһы , журналист һәм тәржемәсе, йәмәғәт эшмәкәре, СССР Яҙыусылар һәм Журналистар союздары ағзаһы. Рәсәй Журналистар союзының Федератив советы ағзаһы, Рәсәй Федерацияһының һәм Башҡорт АССР-ының атҡаҙанған мәҙәниәт хеҙмәткәре.
 Һуңғы йылдарҙағы ижади ҡаҙаныштары өсөн Марсель Сәлимов “Рәсәй халыҡтарының XIV Артиадаһы лауреаты” тигән маҡтаулы исем эйәһе лә. Был премия сит илдәрҙең мәҙәниәт һәм сәнғәт хеҙмәткәрҙәренә бирелә торған иң юғары билдә. Яҙыусы-сатирик, шағир һәм журналисҡа был мәртәбәле исем Рәсәй Милли артий хәрәкәте Оло баһаламаһының (жюри) даими коллегияһы тәҡдиме менән бирелә. 
 Марсель Сәлимов был наградыны юҡҡа ғына алмаған – күп телдәргә тәржемә ителгән ҡырҡҡа яҡын китап авторының ижад емештәре Мәскәү, Өфө, Ҡазан, Чебоксар ҡалаларындағы нәшриәттәрҙә урыҫ, башҡорт, татар, сыуаш һәм болгар телдәрендә нәшер ителде. Шулай уҡ Марсель Сәлимов –Рәсәйҙә тәүге тапҡыр нәшер ителгән ике томлыҡ “Әскелле-сөскөллө” әҫәрҙәрҙең сатирик энциклопедияһының авторы ла.
 Ике мең дана менән «The bird's milk» китабы нәшер ителгән. Китапты сит ил магазиндарында, шулай уҡ интернет селтәре аша һатып алыу мөмкинлеге буласаҡ.
 Гүзәл Багаева 
 
 ","
	Шаршамбы, 07 декабрь 2016",Яңылыҡтар,Na
https://kulturarb.ru/ba/news/kөjөrgәҙe-rajonynyң-yaңy-moraptal-mәҙәniәt-jortonda-kөjөrgәҙe-biҙәktәre-tөbәk-ara-shәl-festivale-үtte, Көйөргәҙе районының  Яңы Мораптал мәҙәниәт йортонда «Көйөргәҙе биҙәктәре» төбәк-ара шәл фестивале үтте ,Na,"

Күптән түгел Яңы Мораптал мәҙәниәт йортонда «Көйөргәҙе биҙәктәре» төбәк-ара шәл фестивале уҙғарылды. Бында Ырымбур өлкәһенең 2-се Иманғол, Көйөргәҙе районының Павловка, Бахмут, Таймаҫ, Зәк-Ишмәт, Мораптал ауылдарынан килгән фольклор ансамблдәре һәм шәл бәйләү оҫталары ҡатнашты.
 Мәҙәниәт йорто фойеһына килеп инеү менән күҙҙең яуын алып торған шәлдәр, мамыҡтан бәйләнгән башҡа бик күп төрлө әйберҙәр күргәҙмәһе ойошторолған. Был бәйгенең 1-се туры ине. Икенсе турҙа фольклор ансамблдәре шәл менән бәйле халҡыбыҙ йолаларын күрһәтте. Һәр сығыш үҙенең үҙенсәлеге менән хайран ҡалдырҙы.
  Ярыштың 3-сө турында шәл бәйләүселәр ысын мәғәнәһендә үҙҙәренең оҫталыҡтарын күрһәтергә тейеш ине. Конкурсанттарҙың һәр береһенә мамыҡ еп таратылып бирелде. Кем тиҙерәк һәм күберәк бәйләүгә ярыш башланып та китте. Байрамдың ҡунаҡтары һәм шулай уҡ жюри ағзалары — район хакимиәтенең социаль һәм кадрҙар сәйәсәте буйынса урынбаҫары Люциә Хәмитова, район мәҙәниәт бүлеге начальнигы Светлана Тураева, район мәҙәниәт йорто режиссеры Ирина Песецкая һәм Таймаҫ ауылы шәл оҫтаһы Мәүлиҙә Мәҡсүтоваға еңеүселәрҙе билдәләүе, ай-һай, ауыр булғандыр. Шулай ҙа бәйгенең еңеүселәре билдәле. Күргәҙмә буйынса: I урын «Умырзая» командаһы (Мораптал ауылы); II урын «Шалтран» командаһы (Таймаҫ ауылы); III урын «Шишмәләр» командаһы (2-се Иманғол ауылы). Фольклор буйынса: I урын «Умырзая» командаһы (Мораптал ауылы); II урын «Ҡыңғырауҙар» командаһы (Бахмут ауылы); III урын «Сөйөмбикә» командаһы (Зәк-Ишмәт ауылы). Бәйләү оҫталығы буйынса: I урын «Шишмәләр» командаһы (2-се Иманғол ауылы); II урын «Шалтран» командаһы (Таймаҫ ауылы); III урын «Янрав» командаһы (Павловка ауылы).
 Ойоштороусылар «Арзан» магазины һәм Киров исемендәге хужалыҡ етәкселегенә финанс ярҙам күрһәткәндәре өсөн рәхмәттәрен белдерә.
 Сығанаҡ: “Юшатыр” гәзите, Розалия Назарова
 ","
	Шаршамбы, 07 декабрь 2016",Яңылыҡтар,Na
https://kulturarb.ru/ba/news/bashҡort-jyry-2016-konkursynyң-eңeүselәre-bildәlәnde, «Башҡорт йыры-2016» конкурсының  еңеүселәре билдәләнде ,Na,"

Күптән түгел генә ,3 декабрҙә башҡалабыҙҙың иң матур биналарының береһендә «Башҡортостан» дәүләт концерт залында «Башҡорт йыры» телевизион конкурсы финалсыларының һәм башҡорт һәм татар эстрадаһы йондоҙҙары ҡатнашлығында гала-концерт булып үтте. 
 Башҡортостан юлдаш телевидениеһында барған”Башҡорт йыры” проекты йылдан-йыл популярлыҡ яулай.Башҡорт халыҡ йырҙарын киң пропагандалау, уны киләһе быуынға тапшырыу, яңынан-яңы исемдәр асыуҙа проект ғәйәт ҙур эш башҡара.Быйылғы бәйге бик тә ҡыҙыу барҙы.Конкурсанттар жюри ағзаларына өс йыр тәҡдим итте: башҡорт халыҡ йыры, популяр эстрада йыры һәм ретро йыр.
 Башҡортостан халҡы «Башҡорт йыры»ның гала-концертын Яңы йыл төнөндә ҡарай ала.  «Башҡорт йыры-2016» конкурсының еңеүселәре билдәләнде, беренсе урынға Илнур Ишембаев менән Нәргизә Аралбаева лайыҡ булды, бүләккә туристик юллама тапшырылды. Иң яҡшы йыл йырына Салауат Мөхәмәтйәров башҡарыуында «Һағыш» йыры билдәләнде.
 Автор: Г. Багаева  фото: М. Ғәйетбаев 
 ","
	Шишәмбе, 06 декабрь 2016",Яңылыҡтар,Na
https://kulturarb.ru/ba/news/tauҙarҙyң-һulyshy-koncert-programmaһyna-rәhim-itegeҙ, «Тауҙар һулышы» концерт программаһына рәхим итегеҙ ,Na,"

 Х.Әхмәтов исемендәге Башҡорт дәүләт филармонияһы солисы, Башҡортостандың атҡаҙанған артисы Рушан БИКТИМЕРОВ тамашасы һөйөүен яулаған абруйлы ҡурайсыларҙың береһе. Уны республикала ғына түгел, ә сит ерҙәрҙә лә ихлас ҡаршы алалар. Рушан БИКТИМЕРОВ ижадын һөйөүселәрҙе шатландырырға ашығабыҙ: 6 декабрь Х.Әхмәтов исемендәге Башҡорт дәүләт филармонияһы мауыҡтырғыс ҡурай, йыр моңона тулы «Тауҙарҙың һулышы» яңы концерт программаһына саҡыра. Рушан БИКТИМЕРОВ һәм уның ижадташ дуҫтары башҡарыуындағы халыҡ һәм заманса көйҙәрҙе тыңлап, хис-тойғолар ҡайнарлығында ләззәт алып, рухи аҙыҡ туплап ҡайтырһығыҙ.
 «Тауҙарҙың һулышы» тип исемләнгән серле, тетрәндергес кисәлә Башҡортостан Республикаһының ХАЛЫҠ ҠОРАЛДАРЫ МИЛЛИ ОРКЕСТРЫ (етәксеһе – Линар ДӘҮЛӘТБАЕВ), Азат АЙЫТҠОЛОВ, Ришат РӘХИМОВ, Ишморат ИЛБӘКОВ, Миңлеғафур ЗӘЙНЕТДИНОВ (ҡубыҙ), Радик ВӘЛМӨХӘМӘТОВ (йыр), Әлфиә ЮЛСУРИНА (йыр), Гүзәл ҮМӘРҒӘЛИНА (думбыра), филармо-нияның ҠУРАЙСЫЛАР КВИНТЕТЫ (Азат БИКСУРИН, Илнур ХӘЙРУЛЛИН, Рушан БИКТИМЕРОВ, Илшат ИШМОРАТОВ), Дмитрий КИТАЕВ (гитара) һәм йәш таланттар ҡатнаша. 2000 йылдан алып бөгөнгө көнгә тиклем Рушан Салауат улы Хөсәйен Әхмәтов исемендәге Башҡорт дәүләт филармонияһында билдәле йырсы, Башҡортостандың халыҡ артисы Радик Вәлмөхәмәтов етәкселегендәге төркөмдә эшләй.
 Рушан БИКТИМЕРОВтың виртуоз уйнауы төрлө ҡала, республика һәм региональ-ара, Бөтә Рәсәй конкурстарында һәм фестивалдәрҙә тейешлесә баһалана. Ул Ишмулла Дилмөхәмәтов исемендәге һәм Ғата Сөләймәнов исемендәге республика ҡурайсылар конкурстарында – беренсе урын яулай. Музыкант «Яңы исемдәр» мәрхәмәтлек фонды стипендиаты ла.
 БИКТИМЕРОВ Рушан – республика сараларының әүҙем ҡатнашыу-сыһы: Мәскәүҙә, Ырымбурҙа, Санкт-Петербурга үткәрелеп килгән Республика көндәрендә, ЮНЕСКО һәм Бөтә башҡорттары ҡоролтайы юлы буйынса хөкүмәт делегация составында Рәсәй һәм сит ил төбәктәренә сыға.
 Республика сәнғәт оҫталары менән бергә башҡорт милли сәнғәтен Әзербайжанда, Хакас республикаһында, Төркиә, Германия, Испания, Франция, Андорре һәм Эстония илдәрендә лайыҡлы яҡлай.
 Ҡурай моңо һөйөүселәр, тамашаға рәхим итегеҙ!
 ","
	Дүшәмбе, 05 декабрь 2016",Яңылыҡтар,Na
https://kulturarb.ru/ba/news/өfөlә-gүzәl-yahina-menәn-osrashyu-үtte, Өфөлә Гүзәл Яхина менән осрашыу үтте ,Na,"

3 декабрь көнө, «Башинформ» агентлығының конференциялар залында «Зөләйха күҙҙәрен аса» романы авторы, «Большая книга» һәм «Ясная Поляна» милли премиялары лауреаты билдәле яҙыусы Гүзәл Яхина менән матбуғат конференцияһы ойошторолдо.
 Гүзәл Яхинаның “ Зөләйха күҙҙәрен аса» романы китап яратыусылар араһында ҙур ҡыҙыҡһыныу уятҡан әҫәрҙәрҙең береһе. Кеше ҡайһы ваҡытта үҙенең ниндәй тарлыҡта, меҫкенлектә йәшәгәнен белмәй ҙә. Ҡайһы саҡ яҙмыш ауырлыҡтар менән бер рәттән яңы тормош, мәхәббәт тә бүләк итә. Бәхетһеҙлек бәхет тә килтерергә мөмкин, фекерен еткерергә теләнем, тип яҙа автор Гүзәл Яхина. 
 «Зөләйха күҙҙәрен аса» (“Зулейха открывает глаза”) 2015 йылда рус телендә һәм 2016 йылда татар телендә нәшер ителгән роман. Әҫәрҙә 1930 йылғы репрессиялар тураһында һүҙ бара.
 Әҫәрҙә Зөләйханың һәм ул осорҙағы сәйәси золом ҡорбандарының һөргәндәге кисерештәре һәм иҫән ҡалыу өсөн көндәлек көрәше һурәтләнә. Ваҡиғалар 1930 йылда Юлбаш тигән ауылда башланып китә һәм Себерҙә дауам итә. Шулай уҡ Гүзәл Яхина менән Әхмәтзәки Вәлиди исемендәге Милли китапханала китап уҡыусылар менән осрашыу ойошторолдо. 
 Гүзәл Яхина режиссер Айрат Абушахманов һәм Мәжит Ғафури исемендәге Башҡорт драма театры артистары менән дә осрашты. Уҡыусылар араһында ҙур ҡыҙыҡһыныу уятҡан «Зөләйха күҙҙәрен аса» романы буйынса М. Ғафури исемендәге Башҡорт дәүләт драма театрында спектакль сәхнәләштереү күҙаллана.
 «Зөләйха күҙҙәрен аса» романының премьераһы Башҡорт драма театрында үтәсәгенә шатмын, —тине романдың авторы Гүзәл Яхина.
 Г. Багаева  
 ","
	Дүшәмбе, 05 декабрь 2016",Яңылыҡтар,Na
https://kulturarb.ru/ba/news/mәzhit-ғafuri-isemendәge-bashҡort-dәүlәt-drama-teatrynyң-sajtynda-bilettarҙy-online-һatyp-alyrғa-mөmkin, Мәжит Ғафури исемендәге Башҡорт дәүләт драма театрының сайтында билеттарҙы online-һатып алырға мөмкин ,Na,"

Хөрмәтле тамашасылар! Һөйөнөслө хәбәр! Мәжит Ғафури исемендәге Башҡорт академия драма театры сайтында билеттарҙы online-һатыу асылды! Хәҙер һеҙгә билет алыр өсөн театр кассаһына килеп тә йөрөмәҫкә була. Үҙегеҙгә уңайлы ваҡытта театрҙың сайтына http://bash.bashdram.ru/repertoire ""Репертуар"" рубрикаһына инеп, оҡшаған спектаклегеҙҙе һайларға, теләгән урындарҙы билдәләргә һәм банк карточкаһы менән һатыуҙы түләргә генә ҡала.
 Бөгөн һеҙҙе 2 декабрь көнө, йома, А.Әхмәтғәлиева “УЛ БИТ КИСӘ ИНЕ” лирик комедияһын , 3 декабрь, шәмбе Т. Миңнуллин “МУЛЛА”, драматик хикәйәһен һәм 4 декабрь, йәкшәмбе М.Ғафури “ҠАРА ЙӨҘҘӘР”драмаһын ҡарарға саҡырабыҙ!
 97-се ижад миҙгелен бергә үткәрәйек, дуҫтар!
 
 ","
	Йома, 02 декабрь 2016",Яңылыҡтар,Na
https://kulturarb.ru/ba/news/өfө-zhurnalisynyң-filmy-halyҡ-ara-hristian-kinoһy-festivaleneң-diplomyn-aldy, Өфө журналисының фильмы Халыҡ-ара христиан киноһы фестиваленең дипломын алды ,Na,"

Башҡортостан юлдаш телеканалы журналисы Ирина Миңлеғәлиеваның фильмы «Невский Благовест» Х халыҡ-ара христиан киноһы фестиваленең дипломын яуланы. «Икенсе мөмкинлек» исемле фильм — Өфөлә йәшәгән Дмитрий Молев тураһында. Дауыллы 90-сы йылдарҙа уңышлы эшҡыуар булған, күңелле тормош алып барған. Әммә бер көндө ул автоһәләкәткә осрай. Эргәһендә ултырған дуҫы һәләк була. Геройҙың күҙ алдынан бөтә тормошо үтә һәм ул дөрөҫ йәшәмәгәнлеген аңлай. Ошо мәлдә ул: «Һиңә икенсе мөмкинлек бирәм», — тигән тауыш ишетә. Әлеге ваҡытта Дмитрий Молев — күп балалы атай. Яңыраҡ уның һигеҙенсе балаһы тыуған. Ул — «Уфимский иконостас» артеле директоры, бында эшләнгән әйберҙәр сиркәүҙәрҙе һәм ҡорамдарҙы биҙәй. Гуманитар ярҙам менән бер нисә тапҡыр Донбасҡа барған.
 «Фильмдың Санкт-Петербургтағы Дәүләт тарих музейында күрһәтелеүенә бик шатмын, — ти фильм авторы. — Мин ошо ҡаланы бик яратам, сөнки Бөйөк Ватан һуғышы йылдарында бында минең әсәйем донъяға килгән. Сираттағы бомбаға тотоуҙан һуң өләсәйем яңы тыуған ҡыҙын таш өйөмөнән табып алған. Һуңынан ғаилә хәрби завод менән Өфөгә эвакуацияланған. Өләсәйемдең ике туғаны блокадалы Ленинградта тороп ҡалған. Өйөмдә Ленинградтан һарғайып бөткән өс мөйөшлө хаттар һаҡлана».
 Конкурсҡа Рәсәй, Украина, Эстония, Латвия, Сербия, Финляндия, Германия һәм башҡа илдәрҙән 400-гә яҡын ғариза килгән. Фестивалдең маҡсаты — башҡа төрлө диндәрҙең өҫтөнлөктәре йәки етешһеҙлектәре тураһында һөйләү түгел, ә дин тотоу кешеләрҙе нисек үҙгәртеүен, изгелеккә һәм түҙемлеккә өйрәтеүен тикшереү.
 «Башинформ» мәғлүмәт агентлығы, Ләйлә Аралбаева
 ","
	Йома, 02 декабрь 2016",Яңылыҡтар,Na
https://kulturarb.ru/ba/news/bөgөn-amanat-bashҡort-halyҡ-muzyka-ҡoraldarynda-ujnausylarҙyң-i-respublika-bәjgeһe-үtte, Бөгөн  “Аманат” башҡорт халыҡ музыка ҡоралдарында уйнаусыларҙың I республика бәйгеһе үтте ,Na,"

	Бөгөн, 2 декабрҙә Х. Әхмәтов исемендәге Башҡорт дәүләт филармонияһының Бәләкәй залында “Аманат” башҡорт халыҡ музыка ҡоралдарында (думбыра, ҡыл-ҡумыҙ) уйнаусыларҙыңI республика бәйгеһе үтте. Конкурс күренекле композитор Заһир Исмәғилевтың 100 йыллығына арналғайны.

 Бәйгене ойоштороусылар: БР Мәҙәниәт министрлығы, Х.Әхмәтов исемендәге Башҡорт дәүләт филармонияһы, З. Исмәғилев исемендәге Өфө дәүләт сәнғәт институты.

 Тәбрикләү һүҙе менән Башҡортостан Республикаһының Мәҙәниәт министры урынбаҫары Рәнис Алтынбаев сығыш яһаны: “Республикабыҙҙың мәҙәни тормошондағы әһәмиәтле сарала Беренсе республика думбырасылар һәм ҡыл-ҡумыҙсылар бәйгеһенең Гала-концертына йыйылыусыларҙы ихлас күңелдән тәбрикләйем. Киләсәктә лә конкурсанттарҙың тәбиғәт биргән һәләттәргә тоғро ҡалыуҙарын, думбыра һәм ҡыл-ҡумыҙ менән бергә халҡыбыҙ мәртәбәһен һаҡлаусыларға тынғыһыҙ ижад теләйем. Бергәләп музыка ҡоралдарыбыҙҙы пропагандалауҙы, үҫтереүҙе артабан да дауам итәйек!”.

 Шулай уҡ Бөтә донъя башҡорттары ҡоролтайының (конгресының) Башҡарма комитетының баш белгесе Алһыу Сирғәлина үҙ сығышында түбәндәге матур теләктәр яңғыратты: “Халҡыбыҙҙың быуаттарҙан-быуаттарға тапшырылып килгән хазинаһы-халыҡ музыка ҡоралдары думбырала һәм ҡыл-ҡумыҙҙа оҫта итеп уйнаусы йәшен дә, ҡартын да йыйған бөгөнгө байрам. Бәйгеселәр араһында сәнғәткә, халыҡ ижадына ғашиҡ балаларҙың күп булыуы айырыуса һөйөндөрә.Тимәк, беҙҙең күңелебеҙгә һулар һауа, эсәр һыу, әсә һөтө, тыуған тупраҡ һәм халҡыбыҙҙың бөгөлмәҫ рухы менән һеңгән моң быуындан-быуынға тапшырыла. Ул һис ҡасан ағылыуҙан туҡтамаһын!”. 

 Билдәле һәм күренекле музыкаль фольклористика һәм халыҡ музыкаһы белгестәренән торған жюри ағзалары: З. Исмәғилев исемендәге Өфө дәүләт сәнғәт институтының халыҡ инструменттары кафедраһы профессоры Зифа Сәфәрғәлина (думбыра), З.Исмәғилев исемендәге ӨДСИ-ның доценты Рафаэль Вәлиев (ҡыл-ҡубыҙ), ошо уҡ уҡыу йортоноң уҡытыусылары Гүзәл Үмәрғәлина (думбыра), Эльвира Мөхәметдинова (ҡыл-ҡубыҙ) еңеүселәрҙе билдәләне. Жюри рәйесе- З. Исмәғилев исемендәге ӨДСИ-ның доценты Сабир Әбхәлимов бәйгеселәргә диплом һәм маҡтау ҡағыҙҙары тапшырҙы.

 Конкурс шарттары буйынса бәйгелә музыка, сәнғәт балалар мәктәптәре, ижади йорттарҙа, дөйөм белем биреү усаҡтарының түңәрәктәрендә шөғөлләнеүсе балалар, урта һәм юғары белем биреү уҡыу йорттарының студенттары ҡатнашты.

 Бәйге булғас, еңеүсеһе лә була. Конкурстың Гран-при исеменә Зәлиә Ғәниәтуллина лайыҡ булды. Бөтә донъя башҡорттары ҡоролтайының (конгресының) Башҡарма комитетының махсус призы менән Ләйсән Усманова һәм Наилә Йосопова бүләкләнде. Бәйгенең беренсе дәрәжә лауреаттары: Айрат Нәзиров һәм Заһиҙә Шәғәрғәзинаның матур һәм моңло сығыштарын тамашасылар алҡыштарға күмде.

 Шулай уҡ төрлө номинацияларҙа еңеүселәр билдәләнде, лауреаттарға махсус приздар тапшырылды. 

 Гала-концертҡа йыйылған тамашасылар матурлыҡ, гүзәллек менән осрашыуҙың бәхетле миҙгелдәрен кисерҙе.

 Илаһи ҡумыҙ моңдары һәм думбыра тауышы илебеҙҙә яңғырап торһон!

 Гүзәл Багаева 

 ","
	Йома, 02 декабрь 2016",Яңылыҡтар,Na
https://kulturarb.ru/ba/news/nurҙyң-nurly-miҙgeldәre," ""Нур""ҙың нурлы миҙгелдәре ",Na,"

Теүәл 25 йыл элек дәүләт статусы алған йәш ""Нур"" татар театры декабрь айында үҙенең беренсе ижад миҙгелен асырға йыйына.  Шул көндән башлап күпме береһенән-береһе матур сәхнә әҫәре ҡуйылған, улар аша тамашасы күңеленә рухи аҙыҡ, матурлыҡ, изгелек, яҡтылыҡ нурҙары һалынған. Күпме миҙгелдәр тарих биттәрендә һырланып ҡалған.
  Бөгөн башҡалабыҙҙың уртаһында үҙенең мәғрүр бинаһы, сағыу сәхнә оҫталары, үҙ һүҙе, үҙ йөҙө булған, яратҡан тамашасыһы өсөн һәр көн сәхнә уттарын ҡабыҙған театр коллективы үҙенең юбилей көндәрен билдәләй.  Шул уңайҙан 15 декабрҙә барлыҡ сәнғәт һөйөүселәрҙе, тоғро дуҫтарын, йәшен һәм ҡартын - һәммәһен ""НУР""ҙың нурлы миҙгелдәре!"" тип исемләнгән тантаналы юбилей кисәһенә саҡыра. Рәхим итегеҙ! Байрамыбыҙ уртаҡ булһын! 
 ""Нур"" татар дәүләт театры 
 ","
	Кесе йома, 01 декабрь 2016",Яңылыҡтар,Na
https://kulturarb.ru/ba/news/salauat-ҡalaһynda-mfәjzi-isemendәge-yrymbur-tatar-drama-teatry-ҡunaҡta, САЛАУАТ ҠАЛАҺЫНДА М.ФӘЙЗИ ИСЕМЕНДӘГЕ ЫРЫМБУР ТАТАР ДРАМА ТЕАТРЫ ҠУНАҠТА ,Na,"

1,2 декабрҙә Салауат башҡорт дәүләт драма театры бинаһына М.Фәйзи исемендәге Ырымбур татар драма театры үҙенең гастролдәре менән ҡунаҡҡа килә.
 1 декабрҙә киске сәғәт 19.00 тамашасы хөкөмөнә Р.Зәйдулланың ""Татарча өйләнү"" комедияһын тәҡдим итәсәктәр. Ҡуйыусы режиссер- Булат Бәдриев Рәссам – Булат Ибраһимов Балетмейстер-Сергей Тишков, Рәсәйҙең атҡаҙанған артисы 2 декабрҙә киске сәғәт 19.00 А.Ахметгалиеваның ""Ул бит кичә иде..."" исемле тағы ла бер шәп комедияһын күрһәтәсәктәр. Ҡуйыусы режиссер- Айрат Әбүшахманов, Башҡортостандың атҡаҙанған сәнғәт эшмәкәре Рәссам – Булат Ибраһимов Балетмейстер-Илшат Яхин
 Ырымбур татар драма театрының матур гастролдәренә рәхим итегеҙ, дуҫтар!!!
 Сығанаҡ: Салауат башҡорт драма театры  
 ","
	Кесе йома, 01 декабрь 2016",Яңылыҡтар,Na
https://kulturarb.ru/ba/news/shaғir-irek-kinjәbulatovtyң-iseme-mәңgelәshterelә, Шағир Ирек Кинйәбулатовтың исеме мәңгеләштерелә ,Na,"

Халҡыбыҙҙың бөйөк шағиры һәм яҙыусыһы, Салауат Юлаев исемендәге дәүләт премияһы лауреаты, Салауат Юлаев ордены кавалеры Ирек Кинйәбулатовтың исемен мәңгеләштереү маҡсатында мәктәпкә, китапханаға һәм урамға шәхестең исемен бирергә тәҡдим ителде. Шағирҙың тыуып-үҫкән яғы Ҡырмыҫҡалы районы үҙәгендәге урамға, тыуған Абдулла ауылындағы мәктәпкә Ирек Кинйәбулатов исеме биреләсәк. 
 Мәғлүмәт өсөн: Кинйәбулатов Ирек Лотфый улы 1938 йылдың 15 июлендә Ҡырмыҫҡалы районының Абдулла ауылында тыуған. Урта мәктәпте тамамлағандан һуң СССР Ҡораллы Көстәренә саҡырыла һәм 1957—1961 йылдарҙа Ҡара диңгеҙ флотында хеҙмәт итә.
 Запасҡа ҡайтарылғандан һуң Башҡорт дәүләт университетына уҡырға инә һәм уның филология факультетын 1966 йылда тамамлай. Бынан һуң йылдан артыҡ радио һәм телетапшырыуҙар буйынса дәүләт комитетында әҙәби хеҙмәткәр булып эшләп ала. 1968 йылда Ирек Кинйәбулатовты «Совет Башҡортостаны» (хәҙер «Башҡортостан») гәзите редакцияһына эшкә саҡыралар һәм баҫманың республиканың Урал аръяғы райондары буйынса үҙ хәбәрсеһе итеп тәғәйенләйҙәр. Был вазифала етәрлек дәрәжәлә журналист тәжрибәһе туплағас, ул редакцияла бүлек мөдире булып эшләй. 1980 йылдан «Ағиҙел» һәм «Һәнәк» журналдарында әҙәби хеҙмәткәр, Башҡортостан китап нәшриәтендә мөхәррир була. 1987—1998 йылдарҙа Башҡортостан Яҙыусылар союзында эшләй, башҡа вазифалар менән бер рәттән ижади ойошманың пропаганда бюроһын етәкләй.
 Мәктәп йылдарында уҡ ҡулына ҡәләм алған Ирек Кинйәбулатов шиғриәткә армия хеҙмәтенән һәм Башҡорт дәүләт университетынан һуң, уның филология факультетында нәҡ ошо йылдарҙа бигерәк тә әүҙем эшләгән «Шоңҡар» әҙәби-ижад түңәрәге аша килде. Радио һәм телевидение журналисына өҫтәп республикаһының төп гәзите «Башҡортостан»да үҙ хәбәрсе, артабан унда, журналдарҙа әҙәби хеҙмәткәр булып эшләү уны тормош йәһәтенән дә, ижад юҫығынан да ныҡлы аяҡҡа баҫтырҙы. Тәүге шиғри йыйынтығы «Баҫыу юлы» (1970) менән үҙен лирик шағир итеп танытҡан әҙип, артабанғы һәр яңы шиғыр һәм поэмалар китабы менән поэтик образдар һәм формалар, шулай уҡ һүҙ байлығы, һүрәтләнгән темалары, уларҙы асыуҙа ҡулланылған образдары менән үҙенсәлекле һәм даими уҡыусыһы булған шағирҙарҙың береһенә әйләнде. Ирек Кинйәбулатов поэзияһына юғары гражданлыҡ тойғолары, нескә хислелек һәм лирик кисерештәр хас. Уҙған быуаттың һуңғы һәм егерме беренсе быуаттың тәүге ун йыллыҡтарында донъя күргән «Мин — башҡорт!» (1993), «Арғымаҡта» (1998) һәм «Замана тауышы» (2008) һәм башҡа йыйынтыҡтарында шағир көнитмеш, үҙ халҡының бөгөнгө һәм киләсәктәге яҙмышы хаҡында фәлсәфәүи планда ныҡлап уйлана.
 Лирик шағирҙың тиҫтәләгән әҫәрҙәренә республикабыҙҙың билдәле композиторҙары Абрар Ғабдрахманов, Нур Даутов һәм башҡалар ижад иткән йырҙарҙың бихисабы популярға әйләнгән, улар радио һәм телевидение аша йыш яңғырай.
 Ирек Кинйәбулатовтың әҫәрҙәре урыҫ, украин, нимес, татар, төрөк һәм башҡа телдәргә тәржемә ителгән.
 Поэзия өлкәһендә әүҙем һәм егелеп ижад итеүе менән бер рәттән әҙип республиканың гәзит һәм журналдарында даими рәүештә публицистик һәм тәнҡит мәҡәләләре, көнүҙәк очерктары менән сығыш яһап тора.
 Юғары ижади ҡаҙаныштары һәм башҡорт әҙәбиәте үҫешенә тос өлөш индергәне өсөн Ирек Кинйәбулатов Салауат Юлаев исемендәге дәүләт премияһына, Салауат Юлаев орденына лайыҡ булған. Ул шулай уҡ Башҡортостан Республикаһының атҡаҙанған мәҙәниәт хеҙмәткәре, бер нисә әҙәби премия, шул иҫәптән яҡташтары — Ҡырмыҫҡалы районы булдырған Мөхәмәтсәлим Өмөтбаев исемендәге премияның 2007 йылғы лауреаты.
 Ирек Кинйәбулатов 2016 йылдың 2 июнендә 78-се йәшендә Өфө ҡалаһында вафат булды.
 2018 йылда Ирек Кинйәбулатовтың тыуыуына 80 йыл туласаҡ. Шағирҙың хәтерен мәңгеләштереү һәм архивын һаҡлау буйынса комиссия ултырышында Ҡырмыҫҡалы районының Иҫке Бәпес ауылы мәҙәниәт йорто алдында шағирҙың һәйкәл бюсты ҡуйылыу тәҡдиме индерелде. 
 Киләсәктә Иҫке Бәпес ауылы китапханаһында һәм Өфө йылға училищеһы ҡарамағындағы Диңгеҙселәр йыйылышы музейында шағирҙың ижад юлына һәм тормошона арналған күргәҙмәләр ойоштороласаҡ.
 Гүзәл Багаева 
 ","
	Кесе йома, 01 декабрь 2016",Яңылыҡтар,Na
https://kulturarb.ru/ba/news/ruh-һүnmәһә-il-үlmәҫ," “Рух” һүнмәһә, ил үлмәҫ ",Na,"

1 декабрҙә Хөсәйен Әхмәтов исемендәге Башҡорт дәүләт филармонияһының Ҙур залында легендар “Рух” төркөмө үҙенең 25 йыллыҡ юбилейын билдәләй. Ошо уңайҙан ойошторолған концертта төркөмдөң төрлө йылдағы билдәле хиттары яңғыраясаҡ.
 “Рух” – республикала башҡорт рок хәрәкәтенә нигеҙ һалыусыларҙың береһе. 1990 йылдар башында, милли үҙаң күтәрелгән мәлдә, ижадында Көнбайыштың рок-поп мәҙәниәте элементтары менән фольклор мотивтарын берләштергән “Каруанһарай”, “Аманат”, “Дәрүиш”, “Аҡйондоҙ” кеүек үҙенсәлекле төркөмдәр барлыҡҡа килде. Улар араһында “Рух” үҙ стиле, үҙ йырҙары менән айырым урын биләне, оҙаҡ йылдар популярлығын юғалтманы.
 Төркөм 1991 йылда Хәйбулла районының Аҡъяр ауылында ойошторола. Тәүге төп составта башҡарыусы һәм йырҙар авторы Ғәзинур Биктимеров, автор-музыкант Ирек Атанов, бас-гитарасы Зөфәр Байғусҡаров, йырсы, музыкант, йырҙар авторы Юлай Асҡаров, бейеүсе Нуретдин Иҫәнбаев һәм барабансы Зиннур Ҡунысбаев була. Ҡыҙғанысҡа ҡаршы, Ғәзинур менән Нуретдин 1994 йылда юл фажиғәһендә вафат була, Зиннур сәнғәт юлын ташлай. Ә төрлө йылдарҙа, төркөмдөң тәүге составынан тыш, йырсылар Сәриә Асҡарова, Альберт Салауатов, Хәйҙәр Таһиров, баянсы Илшат Ҡоломбәтов, ҡурайсы Ришат Аҡбалин эшләп китә. Төркөмдөң лирик-философик һәм сәйәси йырҙары тиҙ арала башҡорт йәштәре араһында танылыу яулай. Улар башҡарған “Оран”, “Оло Тәләк”, “Өлгөрмәнем”, “Һин хаттар яҙма”, “Һанамағыҙ киткән торналарҙы” йырҙары – бөгөнгө йәштәрҙең дә яратҡан хиты.
 Бөгөн төркөмдә музыканттар Зөфәр Байғусҡаров, Айтуған Акилов, Филүс Сәлишев, Нургиз Тойғонов, Сергей Захаров, Илгиз Исмәғилев, йырсылар Ирек Атанов, Юлай Асҡаров, Венер Салауатов эшләй. Концертта шулай уҡ йәштәр Радик Далхин, Вилдан Асҡаров, Тимур Күлбаевтарҙың да ҡатнашыуы ихтимал. 
 90-сы йылдар ауазы киләсәк быуынға оран булыр! “Рух”тарҙың юбилей концертына рәхим итегеҙ, ҡәҙерле дуҫтар!  
 ","
	Шаршамбы, 30 ноябрь 2016",Яңылыҡтар,Na
https://kulturarb.ru/ba/news/mғafuri-isemendәge-bashҡort-dәүlәt-drama-teatryna-bildәle-rәsәj-dramaturgy-oleg-bogaev-kilde, М.Ғафури исемендәге Башҡорт дәүләт драма театрына билдәле рәсәй драматургы Олег Богаев килде ,Na,"

Кисә, 29 ноябрҙә рәсәй драматургы, Екатеринбург дәүләт театр институты доценты, «Урал» әҙәби-нәфис журналы мөхәррире Олег Анатольевич Богаев М. Ғафури исемендәге Башҡорт дәүләт академия драма театры сәхнәһендә Айгиз Баймөхәмәтовтың «Хыялға ҡаршы» спектаклен ҡараны. Башҡорт дәүләт драма театрының рәсми сайтында Олег Богаевтың спектакль тураһындағы фекере теркәлгән.
 Айгиз Баймөхәмәтов -йәш журналист, Рәсәй һәм Башҡортостан яҙыусылар союзы ағзаһы, Рәсәй һәм Башҡортостан журналистар союзы ағзаһы, Ш.Бабич исемендәге дәүләт премияһы лауреаты, “Ҡалдырма, әсәй!”, “Әкиәтһеҙ бала-саҡ” исемле китаптар авторы.
 “Ҡалдырма мине, әсәй!” повесы- М.Ғафури исемендәге Башҡорт дәүләт академия драма театрында сәхнәләштерелгән “Хыялға ҡаршы” спектакленең дауамы. Ҙур полулярлыҡ һәм билдәлелек яулап өлгөргән китап кеүек, спектакл дә публика һөйөүен тиҙ яуланы, шулай уҡ сит республика театрҙарында ла ҙур уңыш менән сәхнәләштерелде.
 “Хыялға ҡаршы” спектакленең инсценировкаһын Ангиза Ишбулдина яҙған. Режиссер Илсур Ҡаҙаҡбаев сәхнәләштергән әҫәр тураһындағы фекерҙәре менән рәсәй драматургы Олег Богаев бүлеште: ”Спектакль, ысынлап та, уңышлы килеп сыҡҡан, рус телендә уйналмауы ғына ҡыҙғаныс. Был спектакль менән фестивалдәрҙә ҡатнашыу мотлаҡ. Һәр актер иҫтә ҡалырлыҡ ролдәр башҡара. Ә нисек тамашасы ҡабул итеүен күрһәгеҙ ине, залдағыларҙың тынлығын тота алдығыҙ! Бына шуның өсөн генә лә актер булырға кәрәк!”
 Иҫегеҙгә төшөрөп уҙайыҡ, ағымдағы йылдың 11-17 сентябрендә Бурятияның Улан-Удэ ҡалаһында III Халыҡ-ара милли театрҙар араһында уҙғарылғын «Алтын Һырға» фестивалендә “Хыялға ҡаршы” спектакле ике махсус премияға лайыҡ булды.
 Тәнҡитселәрҙең фекере менән танышырға теләүселәр ошо һылтанма буйынса үтегеҙ: http://kulturarb.ru/news/?ELEMENT_ID=74424&sphrase_id=17830.
 Түбәндәге һылтанма арҡылы Айгиз Баймөхәмәтовтың “Ҡалдырма, әсәй!” повесы, “Хыялға ҡаршы” спектакле һәм “Әкиәтһеҙ бала-саҡ” әҫәрҙәре тураһында ентекле мәғлүмәт алырға мөмкин: (http://prpsk.ru/archives/4850)
 Гүзәл Багаева 
 ","
	Шаршамбы, 30 ноябрь 2016",Яңылыҡтар,Na
https://kulturarb.ru/ba/news/salauat-ҡalaһynda-rim-әminevtyң-yubilej-kisәһe-үtte, Салауат ҡалаһында Рим Әминевтың юбилей кисәһе үтте ,Na,"

Күптән түгел Салауат башҡорт дәүләт драма театрының ветераны, Башҡортостандың халыҡ артисы Рим Әминевтың күркәм юбилей кисәһе булып үтте. Рим Әминев Салауат башҡорт дәүләт драма театрына Өфө сәнғәт училищеһын тамамлап килә. Сәхнәгә, театрға ул бала -сағынан уҡ ғашиҡ. Тәүләй балалар труппаһында, аҙаҡ йәштәр төркөмөндә һәм уҡытыусылар коллективы менән сәхнәлә байтаҡ тамашаларҙа ҡатнаша ул.
 Салауатҡа килгәс, 1970 йылда беренсе тапҡыр сәхнәлә Әнғәм Атнабаевтың ""Балаҡайҙарым"" спектаклендә Дамир ролен башҡара. Был осор шул тиклем күңелемдә уйылып ҡалған, беренсе улыма ла ошо тәүге персонажымдың исемен ҡуштым, ти ул. Артабан һәләтле һәм тырыш егеткә төрлө жанрҙағы төп һәм эпизодик ролдәр тапшыра башлайҙар. Ул тыуҙырған образдар ҙа бөйөклөк тә, драматизм һәм комизм да, шәфҡәтлелек, тәбиғелек тә йәнәш. Мәҫәлән, ""Башмағым""да Кәрим бай, бай тормош тәжрибәһе булған Кейәү (""Кейәү""), халҡымдың быуаттар аҡылын сағылдырған Абдулла (""Бабай урлау"") һәм оҫта образдар Рамазан (""Упҡын ситендә""), Рәжәп (""Әбейҙәргә ни етмәй"") һәм башҡалар. М.Задорновтың ""Иреңде миңә бир"" сатирик комедияһындағы Азат роле сәнғәт эшмәкәрҙәренең юғары баһаһына һәм тамашасылар һөйөүенә лайыҡ булды.  Рим Әминевтың һуңғы йылдарҙағы башҡарған ролдәре- таланттың юғары профессиональ кимәлен дәлилләй. 1989 йылда юғары ижади уңыштары өсөн Рим Әминев ""Башҡортостан Республикаһының атҡаҙанған артисы"", ә 1993 йылда ""Башҡортостан Республикаһының халыҡ артисы"" тигән маҡтаулы исемдәргә лайыҡ була.
 Юбилей кисәһендә театр коллективы, Рим Фәйзрәхман улының туғандары, яҡындары, ҡала ойошмалары етәкселәре лә ҡотлау сәләмдәре менән сығыш яһаны.
 БР мәҙәниәт минситры урынбаҫары Шамил Абдраков Рим Әминевҡа сәнғәт өлкәһендә оҙаҡ йылдар фиҙаҡәр хеҙмәт иткәне өсөн рәхмәт һүҙҙәрен еткерҙе. Ә Башҡортостан Республикаһының театр эшмәкәрҙәре берлеге рәйесе, РСФСР-ҙың атҡаҙанған һәм БАССР-ҙың халыҡ артисы Әхтәм Әбүшахманов юбилярға К.Станиславский миҙалын тапшырҙы. - Рим Фәйзрахман улы менән беҙ бер курста уҡыныҡ. Ул беҙгә һәр саҡ ярҙам ҡулы һуҙҙы, әле булһа, кәңәштәрен бирә. Тормош иптәше менән ул театрҙа танышты. Һуң өйләнһә лә ҡатынынан уңды ул. Зөһрә апай менән улар ул һәм ҡыҙ үҫтерҙеләр. 40 йыл ғүмерен ошо Салауат театрына арнаны. Артабан да ижади эшендә уңыштар, һаулыҡ теләйем, - ти Әхтәм Әхәт улы. Кисәлә Рим Әминев ҡатнашлығында спектаклдән өҙөктәр күрһәтелде. Театр артистары сәхнәне йыр-моңға күмде, ә музыка колледжы студенттары бейеү менән залда ултырыусыларҙың күңелен күтәрҙе.
 Салауат башҡорт драма театры мәғлүмәттәре буйынса Гүзәл Багаева
 ","
	Шаршамбы, 30 ноябрь 2016",Яңылыҡтар,Na
https://kulturarb.ru/ba/news/yuldash-radioһy-duҫtaryn-jyjҙy, “Юлдаш” радиоһы дуҫтарын йыйҙы ,Na,"

	Кисә, йәғни 29 ноябрь көнө «Башҡортостан» дәүләт концерт залында «Юлдаш хит 2016” йыр бәйгеһенең Гала-концерты уҙҙы. Гала-концертта һайлап алыу турҙарын уҙған, 30 йәш йырсы үҙҙәренең оҫталыҡтарын күрһәтте.

 Тамашала радио тыңлаусылар тарафынан һайлап алынған ғына йырҙар яңғыраны. Бөтә донъя фольклориадаға бағышланып үткәрелгән гала-концерт Башҡортостандың халыҡ артисы Радик Вәлмөхәмәтов башҡарыуындағы “Башҡорт ҡурайы” йыры менән асылды. Күптәребеҙҙең яратҡан артистары Лилиә Букеева, Раүилә Мөсәлимова, Юнир Һағынбаев йырҙарын тамашасылар ихлас алҡыштарға күмде. Светлана Хәҡимова, Лилиә Ишимйәрова, Искәндәр Ғәзизов, Әлим Ҡәйүмов сығыштары гала-концертҡа йәм өҫтәне. Конкурстың барлыҡ финалистары ла «ЮлдашХит» статуэткаһы менән бүләкләнде.

 Йәнле тамашаны радио тыңлаусыларҙың иң яратҡан алып барыусылары Филүс Ҡасимов, Йәмил Ишмөхәмәтов һәм Фәрүәз Урманшин алып барҙы. Концертҡа килгән тамашасылар ҙа бүләкһеҙ ҡалманы, бәхетле билет һатып алыусылар махсус бүләктәр отто . Башҡорт эстрадаһы йондоҙҙарын йыйған зур сәхнәлә иң яҡшы заманса йырҙар яңғыраны.

 Гүзәл Багаева
 ","
	Шаршамбы, 30 ноябрь 2016",Яңылыҡтар,Na
https://kulturarb.ru/ba/news/ҡoyashly-taңym-ata-koncert-programmaһyna-rәhim-itegeҙ, «Ҡояшлы таңым ата» концерт программаһына рәхим итегеҙ ,Na,"

Ҡабатланмаҫ моңо, үҙенсәлекле тауышы, күптән инде үҙ тамашасыһын тапҡан башҡорт һандуғасы Римма Амангилдина 15 декабрь көнө Х. Әхмәтов исемендәге Башҡорт дәүләт филармонияһында уҙасаҡ ижад кисәһенә саҡыра.
  “Ҡояшлы таңым ата” исемле тамашала йырсының ижадташ дуҫтары Индира Әсәҙуллина (рояль), Рим Гәрәев (баян), Марсель Ҡотоев (вокал), Илшат Ишморатов (ҡурай), Азат Биксурин (ҡурай), БР-ның Халыҡ ҡоралдары милли оркестры һәм башҡалар ҡатнаша. 
 Йырсының репертуарында – билдәле башҡорт халыҡ йырҙары «Түңәрәккәй күл», «Мирфәйзә», «Төйәләҫ», «Уйнат гармундарыңды», «Әбйәлил бәйете», «Сәлимәкәй», «Ахун кантон», «Зәлифәкәй», «Һыр», «Таштуғай», «Ашҡаҙар», «Йыуаса», татар халыҡ йырҙары, Х.Әхмәтов, З.Исмәғилов, Н.Сабитов, Т.Кәримов, Р.Яхин, Р.Мортазин, Р.Сәхәүетдинова кеүек милли композиторҙарыбыҙҙың эстрада әҫәрҙәре урын алған. Римма Амангилдина, шулай уҡ, ҡаҙаҡ, ҡырғыҙ, ҡытай телдәрендә йырлай. 
 Ҡаҙағстанда Рәсәй, Төркиәлә БР көндәрендә, Мәскәүҙә БР көндәрендә, ЮНЕСКО-ның штаб-фатирында уҙғарылған БР-ҙың халыҡ-ара презентацияһында (Париж), «Петербург һабантуйы» халыҡ байрмында (Санкт-Петербург), «Йәшел аҙна» Халыҡ-ара агросәнәғәт күргәҙмәһендә (Берлин, Германия), Халыҡ-ара Гаванна йәрминкәһендә (Куба) ҡатнаша. Официаль делегация составында Чех, Словения, Ҡытай халыҡ республикаларына, Саксония Ирекле Дәүләтенә, Франция илдәренә сыға. Ул күп кенә Европа илдәрендә, Ҡытайҙа, хатта Америкала башҡорт моңон яңғыратып ҡайтҡан. Рәсәй буйлап гастролдәрҙә була.
 Мәскәү, Санкт-Петербург, Һамар, Пермь, Ырымбур, Силәбе ҡалаларында уҙғарылған милли сараларҙың алыштырғыһыҙ ҡатнашыусыһы ул.
 Мәскәүҙең Дәүләт Кремль һарайында «Сығышыбыҙ - Башҡортостандан», «Дуҫлыҡ күпере» исемле мәҙәни сараларҙа, Өфөлә үткән ШОС һәм БРИКС илдәренең саммиттарына (2015) ҡатнаша.  Башҡортостандың атҡаҙанған артисткаһы (2006), Башҡортостандың халыҡ артисткаһы (2012). 
 Гүзәл Багаева 
 ","
	Шишәмбе, 29 ноябрь 2016",Яңылыҡтар,Na
https://kulturarb.ru/ba/news/aj-ҡyҙy-eҙenәn-jәki-asylarҙyң-nisek-kinoғa-tѳshkәne," ""Ай ҡыҙы"" эҙенән йәки Асыларҙың нисек киноға тѳшкәне ",Na,"

	Белорет районында “Юғалған экспедиция”, “Алтын йылға”, “Мәңгелек саҡырыу” кеүек бѳтә илгә билдәле фильмдар тѳшѳрѳлѳүе тураһында күп яҙабыҙ, ә бына бынан 15 йыл элек Асы ауылында “Ай ҡыҙы” исемле күп сериялы фильм тѳшѳрѳлѳүе тураһында һуңғы ваҡытта телгә алғаныбыҙ юҡ. Быйыл, Кино йылында, “Ай ҡыҙы”н иғтибарҙан ситтә ҡалдырһаҡ, яҙыҡ булыр. Шуға ла беҙ “Ай ҡыҙы” фильмы эҙенән Асыға юлландыҡ.

 Башҡортостан юлдаш телевидениеһының “Сәләм” тапшырыуында, Флорид Бүләков сценарийы буйынса «Ай ҡыҙы» - тәүге башҡорт телесериалын (2001-2002; «Башҡортостан» телерадиокомпанияһы) тѳшѳрѳүгә 15 йыл тулыу айҡанлы күрһәтелгән сюжетта, проект инициаторы һәм продюсеры Шәүрә Ғәббәс ҡыҙы Ғилманова фильмды тѳшѳрѳүҙә ҙур ярҙам күрһәткән Зинаф Зиннур улы Әхмәтшинға рәхмәт белдерҙе. Беҙ ҙә Зинаф Зиннур улын үҙебеҙ менән Асыға барырға саҡырҙыҡ. 
 Тауҙар ҡосағында, йәмле Инйәр буйында урынлашҡан Асы ауылы һәр миҙгелдә лә матурлығын юғалтмай. Һуңғы йылдарҙа ауыл күҙгә күренеп үҫә, береһенән-береһе матур йорттар ҡалҡып сыға. Ә тау итәгендә урынлашҡан “Асы” шифаханаһы әкиәт һарайын хәтерләтә. Ситтән килгәндәргә тоҙло һыу сыҡҡанын иҫкә тѳшѳрѳп, ауыл уртаһында шишмәләр урғылып, ноябрҙең болан мѳгѳҙѳн һындырырлыҡ һыуыҡтарында ла туңмай ята.

 Ауыл хакимиәте алдына барып туҡтаныҡ. Зинаф Зиннур улын танып: “Зинаф ағай килгән дәһә”, - тип ихлас ҡаршыланы асылар. Эйе, таныйҙар, сѳнки ул 1998-2001 йылдарҙа яңы тѳҙѳлә башлаған “Асы” шифаханаһы директоры булып эшләгән һәм тәүге корпустарҙы тѳҙѳп, файҙаланыуға тапшырған. Шуға ла уға ауыл һәм асылар яҡын. 2001 йылда Асыла кино тѳшѳрѳү эшендә лә әүҙем ҡатнашып, ижад тѳркѳмѳн аҙыҡ-түлек менән тәьмин иткән. 

 Тәүҙә ошо ваҡиғаларҙың шаһиты булған теш табибы Марат Сәхәүләт улы Сәлимйәнов менән күрешеп һѳйләштек.
 - Ул саҡта Асы ауыл хакимиәте башлығы булып Ғәтиә Кинйәбай ҡыҙы Сәлимйәнова эшләй ине. Артистар килә тип, беҙ юлдарҙы таҙарттыҡ, ауылды тәртипкә килтерҙек. Стела ҡуйҙыҡ. Был эштә ауыл халҡы ихлас ҡатнашты. Ҡыҙыбыҙ Линара фильмда Ғәдиләнең бала сағын уйнаны, ә күмәк күренештәрҙә мәктәп уҡыусылары ҡатнашты, - ти Марат Сәхәүләт улы. 
 - Ул ваҡыттағы район хакимиәте башлығы Евгений Яковлевич Карепанов: “Кино тѳшѳрѳргә киләләр. Ярҙам итеп ебәрегеҙ”, - тип миңә шылтыратты. Шулай итеп, кино тѳшѳрѳүселәр менән эшләй башланым. Ниндәй генә һорауҙар менән мѳрәжәғәт итһәләр ҙә, ярҙам итәбеҙ. Казбек Муллайән улы Ғәлиев мәктәп директоры ине, - тип һүҙҙе дауам итте Зинаф Зиннур улы, - уның фильмды тѳшѳрѳүҙә ярҙамы ҙур булды. Мәктәптә туҡланыу ойошторолдо, кино тѳшѳрѳү тѳркѳмѳнѳң бер ѳлѳшѳ шунда йәшәне. Шәүрә Ғәббәс ҡыҙы булмаһа, бәлки, был кино тѳшѳрѳлмәгән дә булыр ине, тип уйлайым. Ул килеп тыуған проблеманы хәл итеү ѳсѳн үтте һытып алып бара ине. Үлене торғоҙа торған кеше. Ул саҡта ла илдә кѳрсѳк, аҡса юҡ, аҙыҡ-түлеккә ҡытлыҡ. Беҙ шифахананан мәктәпкә һыуытҡыс алып барып ҡуйҙыҡ, аҙыҡ-түлек менән тулыһынса тәьмин иттек. Үҙаллылыҡ алғас, халыҡта ышаныс, дәрт тыуҙы һәм ауыл халҡы ла кино тѳшѳрѳүҙе ҡыуанып ҡабул итте. 
 - Ямғыр, ҡояшлы кѳн, япраҡ ҡойолған ваҡыт кеүек мәлдәрҙе тура килтереп, ки- ноны йәй буйы тѳшѳрҙѳләр, - тип һүҙгә ҡушыла Марат Сәхәүләт улының тормош иптәше Зилә Мазғар ҡыҙы. 

 Асы ауылының иң осонда урынлашҡан Розалия Рим ҡыҙы һәм Салауат Исламетдин улы Сѳнәғәтовтар йорто был ваҡиғаның уртаһында була, сѳнки кино тѳшѳрѳүселәр уларҙың йортон Айһылыуҙың ѳйѳ, күршеләре Гѳлнара Хисмәт ҡыҙы һәм Радик Дәүләт улы Янбаевтарҙың йортон Ғайсарҙың ѳйѳ итеп һайлай. 

 - Зинаф ағай килгән икән. Беҙҙә һеҙҙең кино тѳшѳрѳүселәр менән хушлашыу кисәһендә тѳшкән фотоғыҙ ҙа бар, - тип йылмайып ҡаршыланы Сѳнәғәтовтар. 
 - Ике йыл рәттән тѳшѳрҙѳләр. Улар беҙгә тиклем күп райондарҙа йѳрѳп ҡарап сыҡҡандан һуң Асы ауылының тәбиғәтен, йорттарыбыҙҙың ҡаршы ултырыуын оҡшатып һайлап алды. Беҙ ҡыуанып риза булдыҡ. Кино тѳшѳргән саҡта операторҙар беҙҙә йәшәне, ә әсәйемдәрҙә (Гѳлфинә Фәхретдин ҡыҙында) режиссерҙар торҙо. Илфат Йомағолов һыбай бесәнгә барып, ярҙамлашып ҡайта торғайны, - ти Салауат Исламетдин улы. 
 - Күп ваҡытта үҙем бешерҙем. Бер ай буйы 40-лап кеше ѳйѳбѳҙҙә мәж килде. Кистәрен йыйылышып, һѳйләшеп, йырлап ултыралар. Бик күңелле йәшәнек. Кѳн дә мунса яғабыҙ. Артистар мунса, ҡаймаҡ менән ауыл икмәген ярата. Ул саҡта беҙ йәш инек. Икенсе йыл сентябрҙә операторҙар тыуған кѳнѳмә лә килеп ҡайтты. Ул саҡта Хәлимә Ғәббәсова администратор булып эшләй ине. Улар әле лә беҙҙе онотмай, юл тѳшкәндә килеп китә. Сара Буранбаева бер нисә тапҡыр булды. Рива Исхаҡова ике йыл рәттән тоҙ һыуына килеп ҡайтты. Әнүәр Нурмѳхәмәтов 2008 йылда килде, ә икенсе йыл ул мәрхүм булып ҡалды. Ҡайһы саҡта ѳйҙә булмаһаҡ, күстәнәстәрен ҡапҡаға элеп китәләр. Әле лә күптәре менән аралашып торабыҙ, туған кеүек булып киттеләр шул, - ти Розалия Рим ҡыҙы. 
 Сѳнәғәтовтарҙың ҡунаҡсыл йортонан кеше ѳҙѳлмәй. Әле лә ауылға концерт килһә, артистар уларҙа туҡтала. Вәлит Илембәтов, Сәғиҙулла Байегетов, Сулпан Хѳсәйенова, телевидение алып барыусылары Рита Шәмсетдинова, Айнур Кәбиров һәм башҡа билдәле шәхестәр башҡорт киноһына инеп ҡалған йортта - Айһылыу- ҙың “ѳйѳндә” ҡунып сығыу бәхетенә ирешкән. 
 Розалия балалар баҡсаһында ашнаҡсы, Салауат шифаханала һыу йыйыу операторы булып эшләй. Улар ике бала үҫтерә. Айгизәр VII класта уҡыһа, икенсе ҡыҙҙары - алты йәшлек Айгүзәл балалар баҡсаһына йѳрѳй. Айгүзәлде бәләкәйҙән тәрбиәгә алғандар. 
 Ғайсарҙың ата йорто итеп киноға тѳшкән өйҙөң хужалары Гѳлнара Хисмәт ҡыҙы менән Радик Дәүләт улы Янбаевтар ҙа ул саҡта йәш ғаилә була. Ҡыҙҙары Эльмира, алты айлыҡ бәпәй булғанда, һуңғы күренештә фильмға тѳшә. Янбаевтарҙа костюмер Динә Ғимранова Розалия Шәйәхмәтова, администратор Хәлимә Ғәббәсова йәшәгән. 
 Кино тѳшѳрѳү тѳркѳмѳнѳң ҡайһы берәүҙәре фатирға инеп йәшәй. 
 Улар менән бергә нисек йәшәүҙәре тураһында Асы мәҙәниәт йорто директоры Йәмилә Әбделғәни ҡыҙы СӘЛИМЙӘНОВА ла түбәндәгеләрҙе бәйән итте:
 - Ул саҡта мин мәҙәниәт йортонда художество етәксеһе инем. Мәҙәниәт хеҙмәткәрҙәре булғас, тәү сиратта беҙгә мѳрәжәғәт итәләр. Йәй булғас, үҙебеҙ аласыҡта йәшәйбеҙ, ә ѳйгә артистарҙы индерҙек. Беҙҙә Эльвира Юнысова, Рива Исхаҡова, Заһир Вәлитов йәшәне. Эльвира Юнысованың ире менән ҡыҙы ла килә торғайны. Кѳн һайын мунса яғабыҙ. Шулай уҡ Азат Йыһаншин, Сара Буранбаева, Гүзәл Маликова менән дә дуҫлашып алдыҡ. Режиссер Әнүәр Нурмѳхәмәтов килеп йѳрѳнѳ. Улар үҙебеҙҙең кешегә әйләнде. Ауыл халҡы ихлас ярҙам итте. Роль башҡарғанда Рива Исхаҡова Мѳйәсәр инәй Ғарипованың күлдәктәрен кейҙе. Башҡа кәрәк-яраҡтарҙы ла ауыл халҡы биреп торҙо. Ирем ябай, яҡшы кеше ине, ул ихлас ярҙам итте. Ҡыҙыу бесән мәле булһа ла, һиҙелмәне. 21 кѳн буйы ике ѳй араһында, бер ҡайҙа ла сыҡмайынса кино тѳшѳрѳү уңайлы булды, тине актерҙар. Беҙҙең ауыл халҡы ла фильмда тѳштѳ. Ерләү ваҡыты ла ысын булған ваҡиға, ул да кадрға эләкте. Мѳдәрис Алсынбай улы Түлебаевтың ейәнсәре Ғәлиә Түлебаева каникулға килгәйне. Уға Айһылыуҙың бала сағын уйнау бәхете йылмайҙы. Ауылдашыбыҙ Владик Ғәлләмов Ғайсарҙың бала сағын уйнаны. Ауылдашыбыҙ Йомабикә апай Һиҙиәтова кѳн һайын беҙҙең урамдан бесәнгә китә. Ул да ошо рәүештә киноға эләкте. Шулай уҡ күрше-күләндең балалары ла фильмда бар. Ҡыҙым Гѳлдәриәгә алты йәш ине. Уны Илшат Йомағоловтың улы менән күперҙә Айһылыу менән Ғайсар ултырған урында тѳшѳрҙѳләр. Икенсе килгәндә Рива Исхаҡова менән Гѳлшат апай йәшәне. Кино тѳшѳрѳүселәрҙе тәүге килгәндә ауыл хакимиәте алдында (хәҙер музей урынлашҡан бина) икмәк-тоҙ һәм йыр-таҡмаҡ менән матур итеп ҡаршы алдыҡ. Кастинг ауыл мәҙәниәт йортонда үтте. Дәрес ваҡыты күренешен дә ауыл мәҙәниәт йортонда тѳшѳрҙѳләр. Актерҙарҙы оҫта һайлағандар, улар, үҙебеҙҙең ауыл кешеһе кеүек, үҙҙәрен бик ябай итеп тотто.
 Ҡайтышлай Хутор урамына туҡталып, Тәғзимә Әхмәҙей ҡыҙы Хисмәтуллинаға “Урал” гәзитенә яҙылып отҡан бүләген тапшырҙыҡ. Ул да кино тѳшѳргән ваҡыттарҙы иҫкә алды: “Киноны бигерәк тә матур саҡта тѳшѳрҙѳләр. Кино тѳшѳрѳүселәр мохтажлыҡ кисермәне, ауыл халҡы ныҡ ярҙам итте. Артистарҙы күреү ҡыҙыҡ ине. Уларҙы ѳҫтәл әҙерләп, ауылда кѳтѳп алалар. Әле лә “Ай ҡыҙы”н телевизорҙан яратып ҡарайбыҙ. Ҡарағандан-ҡарағы килеп тора”. Әле генә булған кеүек тойолған ваҡиғалар - “Ай ҡыҙы” киноһын тѳшѳрѳүгә лә арыу уҡ ваҡыт үткән. Ҡыҙғанысҡа ҡаршы, мәҡәләлә телгә алынған күп кенә кешеләр арабыҙҙа юҡ инде. Әммә улар ошо фильмды тѳшѳрѳүгә ҙур ярҙам күрһәтеп, башҡорт кино сәнғәтен үҫтереүгә үҙ ѳлѳшѳн индереп, яҡты хәтирәләр ҡалдырған. Беҙҙең мәҡәләбеҙ ҙә асыларҙы бынан 15 йыл элек булған ваҡиғаларға алып ҡайтҡандыр, тип ышанабыҙ.

 Сығанаҡ: “Урал” гәзите, Рәмилә Мусина.

 ","
	Шишәмбе, 29 ноябрь 2016",Яңылыҡтар,Na
https://kulturarb.ru/ba/news/zөlәjha-kүҙҙәren-asa-romany-avtory-gүzәl-yahina-өfөgә-kilә, «Зөләйха күҙҙәрен аса» романы авторы Гүзәл Яхина Өфөгә килә ,Na,"

	«Зөләйха күҙҙәрен аса» романы авторы, «Большая книга» һәм «Ясная Поляна» милли премиялары лауреаты билдәле яҙыусы Гүзәл Яхина Өфөгә киләсәк. 

 Гүзәл Яхинаның “ Зөләйха күҙҙәрен аса» романы китап яратыусылар араһында ҙур ҡыҙыҡһыныу уятҡан әҫәрҙәрҙең береһе.
 Кеше ҡайһы ваҡытта үҙенең ниндәй тарлыҡта, меҫкенлектә йәшәгәнен белмәй ҙә. Ҡайһы саҡ яҙмыш ауырлыҡтар менән бер рәттән яңы тормош, мәхәббәт тә бүләк итә. Бәхетһеҙлек бәхет тә килтерергә мөмкин, ошо фекерҙе еткерергә теләнем, ти автор Гүзәл Яхина. 

 «Зөләйха күҙҙәрен аса» (“Зулейха открывает глаза”) 2015 йылда рус телендә һәм 2016 йылда татар телендә нәшер ителгән роман. Әҫәрҙә 1930 йылғы репрессиялар тураһында һүҙ бара.

 Әҫәрҙә Зөләйханың һәм ул осорҙағы сәйәси золом ҡорбандарының һөргәндәге кисерештәре һәм иҫән ҡалыу өсөн көндәлек көрәше һурәтләнә. Ваҡиғалар 1930 йылда Юлбаш тигән ауылда башланып китә һәм Себерҙә дауам итә.

 Өфөлә, 3 декабрҙә, «Башинформ» агентлығының конференциялар залында яҙыусы менән матбуғат конференцияһы ойоштороласаҡ. Шулай уҡ Гүзәл Яхина Әхмәтзәки Вәлиди исемендәге Милли китапханала китап уҡыусылар менән осрашырға ла ниәтләнә. Осрашыуҙа Башҡортостандың Ҡатын-ҡыҙҙар союзы вәкилдәре, республиканың танылған йәмәғәт эшмәкәрҙәре Рәшиҙә Солтанова, Йомабикә Ильясова, Гөлнур Яҡупова, Таңсулпан Ғарипова, Фәрзәнә Аҡбулатова ҡатнашыуы көтөлә.

 Гүзәл Яхина режиссер Айрат Абушахманов һәм Мәжит Ғафури исемендәге Башҡорт драма театры артистары менән дә осрашырға ниәтләй, теләге – уҡыусылар араһында ҙур ҡыҙыҡһыныу уятҡан «Зөләйха күҙҙәрен аса» романы буйынса спектакль сәхнәләштереү.

 Гүзәл Багаева 

 ","
	Шишәмбе, 29 ноябрь 2016",Яңылыҡтар,Na
https://kulturarb.ru/ba/news/bөgөn-amanat-bәjgeһeneң-matbuғat-konferenciyaһy-үtte, Бөгөн “Аманат” бәйгеһенең матбуғат конференцияһы үтте ,Na,"


	Бөгөн “Башинформ” мәғлүмәт агентлығында  “Аманат” башҡорт халыҡ музыка ҡоралдарында (думбыра, ҡыл-ҡумыҙ) уйнаусыларҙың I республика  бәйгеһенең матбуғат конференцияһы үтте.



	 Ойоштороусылар хәбәр итеүенсә, конкурс күренекле башҡорт композиторы Заһир Исмәғилевтың 100 йыллығына арнала һәм 2 декабрь көнө  Х. Әхмәтов исемендәге Башҡорт дәүләт филармонияһының Бәләкәй залында  үтәсәк.



	 Бәйгене ойоштороусылар: БР Мәҙәниәт министрлығы, Х.Әхмәтов исемендәге Башҡорт дәүләт филармонияһы, З. Исмәғилев исемендәге Өфө дәүләт сәнғәт институты.



	 Конкурс шарттары буйынса бәйгелә музыка, сәнғәт балалар мәктәптәре, ижади йорттарҙа, дөйөм белем биреү усаҡтарының түңәрәктәрендә шөғөлләнеүсе балалар, урта һәм юғары белем биреү уҡыу йорттарының студенттары ҡатнаша.



	 Билдәле һәм күренекле музыкаль фольклористика һәм халыҡ музыкаһы белгестәренән торған жюри ағзалары: З. Исмәғилев исемендәге Өфө дәүләт сәнғәт институтының халыҡ инструменттары кафедраһы профессоры Зифа Сәфәрғәлина (думбыра), З.Исмәғилев исемендәге ӨДСИ-ның доценты Рафаэль Вәлиев (ҡыл-ҡубыҙ), ошо уҡ уҡыу йортоноң уҡытыусылары Гүзәл Үмәрғәлина (думбыра), Эльвира Мөхәметдинова (ҡыл-ҡубыҙ). Жюри рәйесе- З. Исмәғилев исемендәге ӨДСИ-ның доценты Сабир Әбхәлимов.



	 Конкурстың ойоштороу комитетына Х.Әхмәтов исемендәге Башҡорт дәүләт филармонияһы директоры, БР халыҡ артисы Айҙар Зөбәйҙуллин, оҫта ҡурайсы, Рәсәйҙең атҡаҙанған артисы, БР халыҡ артисы, С. Юлаев исемендәге Дәүләт премияһы лауреаты, ӨДСИ-ның  башҡорт инструменттары факультетының  деканы Азат Айытҡолов, ӨДСИ-ның традицион музыкаль башҡарыу  кафедра мөдире Артур Ғайсаров.



	 Тамашасыларҙы 2 декабрь көнө 19.00 сәғәттә, Х. Әхмәтов исемендәге Башҡорт дәүләт филармонияһында үтәсәк “ Аманат” конкурсының дипломанттары һәм лауреаттары сығышынан торған Гала-концертҡа саҡырабыҙ.



	 Гүзәл Багаева
 ","
	Шишәмбе, 29 ноябрь 2016",Яңылыҡтар,Na
https://kulturarb.ru/ba/news/seltәr-bәjgeһeneң-eңeүselәre-bildәlәnde, “Селтәр” бәйгеһенең еңеүселәре билдәләнде ,Na,"

Милли кейем – халыҡтың эске булмышының сағылышы. Кеше үҙенең күңел донъяһын кейеме аша асып бирергә ынтылһа, милләттең дә йәшәү рәүеше, көнкүреше, эске донъяһы – тышҡы ҡиәфәтендә сағыла. Шуға ла боронғо замандарҙан алып кешегә бер ҡараш ташлау менән, уның ниндәй милләттән икәнен билдәләп булған. Башҡорттоң иһә күңел байлығы сигеү-нағышта, мәрйендән селтәрләп яһалған биҙәүестәрҙә, көмөшкә сүкеп һалынған биҙәктәрҙә сағылған.
 Быйылғы йыл башында Республика халыҡ ижады үҙәге ҡарамағындағы ""Сәсәндәр үҙәге"", Башҡортостан Республикаһы Башҡорт ҡатын-ҡыҙҙарының мәҙәни, социаль һәм рухи үҫеш буйынса ""Ағинәй"" төбәк йәмәғәт ойошмаһы, Сибай ""Ағинәй"" йәмәғәт ойошмаһы инициативаһы менән башҡорт ҡатын-ҡыҙҙарының ""Селтәр"" (һаҡал, алмиҙеү, хәситә, түшелдерек) традицион биҙәнеү әйберҙәре бәйгеһе иғлан ителгәйне. 
 26 ноябрь көнө, Өфөлә Республика халыҡ ижадының Мәҙәниәт йортонда бәйгенең икенсе этабы, “Башҡорт милли кейем” байрамы булараҡ үтте. Кисәгә милли кейемдә килеү бәйге шарттарының береһе булып тора ине. Ағымдағы йылдың 20 ноябренә тиклем бәйгелә ҡатнашыусылар ""Селтәр"" бәйгеһенә ҡул эштәрен тәҡдим итте.
 Бәйгегә Башҡортостандың барлыҡ райондарынан да тиерлек ҡатнашыусылар булыуы кәйефте күтәрҙе генә: Әбйәлил, Архангел, Баймаҡ, Белорет, Бөрйән, Йылайыр, Ейәнсура, Ишембай, Ҡырмыҫҡалы, Ҡыйғы, Күгәрсен, Мәсетле, Нуриман, Салауат, Туймазы, Учалы, Федоровка, Хәйбулла райондары һәм Магнитогорск, Белорет, Өфө, Учалы ҡалалары оҫталарының ҡул эштәре-селтәрҙәре киң яҡлы фантазиялығы һәм үҙенсәлеге менән башҡаларҙан айырылып тора ине.    Мәҙәниәт йорт фойеһында селтәрҙәр күргәҙмәһе ойошторолғайны, башҡорт ҡатын-ҡыҙҙарының баш кейеме ҡашмау буйынса оҫталыҡ дәресе уҙғарылды, сәхнәнән селтәрҙәр демонстрацияланды. 
 Билдәле йәмәғәт эшмәкәрҙәренән торған жюри ағзалары: яҙыусы, шағирә Гүзәл Ситдиҡова, «Урал батыр» сәсәндәр мәктәбе етәксеһе Асия Ғәйнуллина, Башҡортостандың атҡаҙанған мәҙәниәт хеҙмәткәре Гөлгөнә Баймырҙина, «Урал» галереяһының халыҡ сәнғәте бүлеге етәксеһе Кәримә Кайдалова ҙур оҫталыҡ һәм халыҡсан башҡарылған ҡул эштәрен баһалап, еңеүселәрҙе билдәләп үтте. 
 Бәйгелә ҡатнашыусылар ""Ырыу-төбәктең селтәр өлгөһө"" (аныҡ тарихи осорҙағы селтәрҙең реставрацияланған варианты), “Традицион селтәр”, ""Үҫмер ҡыҙ бала өсөн селтәр"", ""Йәш-елкенсәк өсөн селтәр"",""Заманса стилләштерелгән селтәр""номинациялары буйынса лауреат исемдәре менән бүләкләнде, махсус приздар тапшырылды. Гран-при исемен Сибай ҡалаһынан «Ағинәй» йәмәғәт ойошмаһы яуланы.
 Борон һәр төбәктең үҙ түш биҙәүестәре булған. Ҡыҙҙар ҙурая башлағас та түш биҙәүестәре таҡтыра башлағандар, улар күҙ тейеүҙән һаҡлай, тип иҫәпләнгән. Ғөмүмән, көмөш биҙәүестәр яман көстәр¬ҙән, ендәр¬ҙән һаҡлай, тип ышанғандар, шуға ла бейә, һыйыр һауырға сыҡҡанда ҡатын-ҡыҙ мотлаҡ көмөш биҙәүестәрен таҡҡан. Бесәнгә төшкәндә лә тәү буйҙы, тәңкәләрен зыңлатып, көмөш биҙәүес таҡҡан килендәр сабып үткән, һуңынан башҡа бесәнселәр төшкән. Һаҡал – күкрәк биҙәүесе. Уны төрлө таштар, мәрйендәр менән биҙәп яһар булғандар. Мәрйен һәм таштарҙың төҫө лә мөһим булған. Мәҫәлән, ҡыҙыл төҫ эшкә һәләтлекте арттыра, ҡан баҫымын яйға һала. Аҡ таштар күҙҙе һаҡлай, осҡорлоғон яҡшырта, йәшел төҫлө таштар тынысландыра. Ай ташы, мәрйен, ҡыҙыл яҡут һөйәк һыҙлауын баҫа, аҙ ҡанлылыҡтан дауалай, тынысландыра, быуын, тамаҡ ауыртыуынан файҙа. Ашҡаҙан сирен һары йәки йәшел таштар дауалай. Шулай уҡ ҡортбаш тигән ҡабырсаҡтар ҙа ҡушып теккәндәр. Ҡортбаш - күҙ тейеүҙән һаҡлай.
 Сибай ""Ағинәй"" йәмәғәт ойошмаһы етәксеһе Асия Ғәйнуллина ҡашмау тегеү серҙәре менән бүлеште, бәйгеселәргә мастер-класс үткәрҙе. Ҡашмау – кейәүҙәге ҡатындарҙың баш кейеме булған. Асылда йәш ҡыҙҙар башына таҡыя кейгәндәр, ә сәстәрен төрлөсә биҙәгән, сулпылар таҡҡан. Гәрәбә, мәрйен, тәңкә, ынйы менән биҙәп эшләнә күҙ теймәҫ өсөн ҡортбаш тегелә. Борон ҡортбашы,ҡусҡар биҙәге һалып биҙәгәндәр, ҡабырсаҡтан ҡырҡып тәңкә эшләнгән, көмбәҙҙе лә шунан яһағандар. Ҡашмау олоно «тояҡ» менән ослана. Нимәнән эшләнеүенә ҡарап, «тояҡ»- тың да төрҙәре бар — сәсәкле тояҡ, сәйләнле (мәрйенле) тояҡ, тәңкәле тояҡ, суҡлы тояҡ… Бәләкәй саҡтан уҡ ҡыҙ баланы, күҙ тейеүҙән һаҡлау өсөн, кейемен тәңкә, суҡ, мәрйен менән биҙәгәндәр. Ҡыҙҙарҙың сәс биҙәүестәре бик күп төрлө: елкәлек, елкәмес, арҡалыҡ, сәсмау, сәсҡап, сулпы һ.б. Ҡыҙҙар баштарына таҡыя, маңлайса, ҡалпаҡ тип аталған баш кейемдәре кейгән. Ҡыҙҙарҙың һәм кейәүҙәге ҡатындарҙың нисә толом үреүе тураһындағы мәғлүмәттәр айырыла: XVIII быуатта И.Г.Георги яҙыуынса, «ҡыҙҙар сикһеҙ һанлы толомдарына таҫма, төрлө зыңғырлаҡтар ҡушып үрә, толомдары балтырҙарына етеп тора… Ҡатындар иһә ике толом үрә». Тимәк, ҡасандыр кейәүгә сыҡмаған ҡыҙҙар толомдарын күпләп үргән. XX быуат башында иһә С.И.Руденко былай тип яҙа: «Ҡыҙҙар бер толом үрә, кейәүҙәге ҡатындар – ике, һәм мотлаҡ эре тәңкәле сәсмау таға… Оло йәштәге ҡатындар һәм килендәр толомдарына суҡлы ҡаралыҡ таға, әбейҙәр – ҡара суҡлы, ҡыҙҙар – төрлө төҫтәге…» С.Н.Шитова XX быуат урталарына ҡараған мәғлүмәт бирә: «Йола буйынса ҡыҙҙар сәстәрен икенән үрә, әммә уларҙы бер-береһенә беркетергә тырыша».
 Киләсәктә лә милли кейемебеҙҙең иҫ киткес байлығын, мәғәнәүи тәрәнлеген һаҡлайыҡ! Рухи байлығыбыҙҙың бер өлөшө булған кейемдәребеҙгә ҡарата иғтибарҙы нығытайыҡ, халҡыбыҙҙың мәҙәниәтен ҡәҙерләп һаҡлайыҡ!
 Кейемеңә ҡарап ҡаршы алалар, тигән халыҡ мәҡәле бар. Матурлыҡҡа ынтылып йәшәйек, зауыҡ менән кейенәйек! 
 Гүзәл Багаева
 
 ","
	Дүшәмбе, 28 ноябрь 2016",Яңылыҡтар,Na
https://kulturarb.ru/ba/news/bashҡortostan-dtrk-nyң-eshe-tefi-tөbәk-konkursynyң-mahsus-prizyna-lajyҡ-buldy, «Башҡортостан» ДТРК-ның эше «ТЭФИ-Төбәк» конкурсының махсус призына лайыҡ булды ,Na,"

	Өфөлә «ТЭФИ-Төбәк» XV Бөтә Рәсәй телевизион конкурсының бүләкләү тантанаһында «Хәбәрҙәр-Башҡортостан» хәбәрсеһе Зилә Афзалова «Яңы йыл мөғжизәһе» тип аталған эше өсөн махсус приз алды. Тапшырыу «Еңеп сығыу» номинацияһында тәҡдим ителгәйне.

 Программаның төп геройы Кемран Парталиев онкология сире менән ауырый, әммә күптәнге хыялы — хоккейсы булыуы теләге үҫмергә ҡурҡыныс сир менән көрәшкәндә көс бирә. Эштең операторҙары — Илшат Ҡаҙаҡҡолов һәм Урал Шәрипов, компьютер графикаһы рәссамы — Вилдан Магомедов. Был номинацияла спорт менән шөғөлләнгән һаулыҡ мөмкинлектәре сикле кешеләр тураһында иң яҡшы 24 тапшырыу күрһәтелгән.

 Эрнст Неизвестный эшләгән бронза статуэтка өсөн 167 телекомпания вәкиле көс һынашты. Быйыл бәйгелә ҡатнашыу өсөн 545 эш килгән. «Башҡортостан» дәүләт залында үткән бүләкләү тантанаһын Юлия Меньшова һәм Кирилл Набутов алып барҙы.

Сығанаҡ: «Башинформ» мәғлүмәт агентлығы, Ләйлә Аралбаева
 ","
	Дүшәмбе, 28 ноябрь 2016",Яңылыҡтар,Na
https://kulturarb.ru/ba/news/rөstәm-hәmitov-tefi-tөbәk-bөtә-rәsәj-televizion-konkursy-eңeүselәren-bүlәklәү-tantanaһynda-syғysh-yaһany, Рөстәм Хәмитов «ТЭФИ-Төбәк» Бөтә Рәсәй телевизион конкурсы еңеүселәрен бүләкләү тантанаһында сығыш яһаны ,Na,"

	Рөстәм Хәмитов «ТЭФИ-Төбәк» Бөтә Рәсәй телевизион конкурсы еңеүселәрен бүләкләү тантанаһында сығыш яһаны
 24 ноябрҙә Өфөлә Башҡортостан Башлығы Рөстәм Хәмитов «ТЭФИ-Төбәк» XV Бөтә Рәсәй телевизион конкурсы еңеүселәрен бүләкләү тантанаһында сығыш яһаны. Сара «Башҡортостан» дәүләт концерт залында уҙҙы.

 – Һынлы сәнғәттә әлеге мәлде һүрәтләү теләгенән барлыҡҡа килгән импрессионизм тигән йүнәлеш бар. Минеңсә, «ТЭФИ» премияһына дәғүә итеүселәрҙең барыһы ла – импрессионистар, – тине Рөстәм Хәмитов. – Һеҙ бөтә күңелегеҙҙе һалып эшләйһегеҙ. Бөгөнгө көндө нисек бар, шулай һүрәтләргә тырышаһығыҙ. Әйтергә кәрәк, эшегеҙҙе яҡшы, намыҫлы башҡараһығыҙ.

 Рәсәй Хөкүмәте Рәйесе Дмитрий Медведев конкурста ҡатнашыусыларға сәләмләү хаты ебәргән.
 «Рәсәй телевидениеһы академияһы» фонды президенты Александр Акопов конкурстың һуңғы этабы юғары кимәлдә ойошторолоуын билдәләне һәм республика етәкселегенә, төбәк Башлығы Рөстәм Хәмитовҡа ошо ваҡиғаны ойоштороуҙа ярҙам күрһәткән өсөн рәхмәт белдерҙе.

 – Өфөлә булдырылған һоҡланғыс инфраструктураның эшләүен яҡшы беләбеҙ. Беҙ уны үҙләштерҙек, – тине Александр Акопов. – Белеүебеҙсә, бында халыҡ-ара, ил кимәлендәге башҡа саралар үткәрергә ниәтләйһегеҙ. Беҙҙең академия иһә Өфөнөң ысынлап та заманса ҡабул итеүен раҫлаған хат ебәрә ала. Иң мөһиме – бында изге күңелле һәм ҡунаҡсыл халыҡ йәшәй. Рәхмәт Өфөгә!

 «ТЭФИ-Төбәк» Бөтә Рәсәй конкурсы – илдең төбәк телекомпаниялары өсөн йылдың төп телевизион ваҡиғаһы. Сараны Матбуғат һәм киң коммуникациялар буйынса федераль агентлыҡ ярҙамында «Рәсәй телевидениеһы академияһы» фонды ойоштора. Унда төбәк телекинокомпаниялары, студиялары, продюсер үҙәктәре, берләшмәләр ҡатнаша. Башҡортостан журналистары конкурста йыш ҡатнаша, еңеүҙәр яулай. Быйыл бәйгенең һуңғы этабы Өфөлә уҙғарылды, унда илдең 83 төбәгенән 150-гә яҡын журналист ҡатнашты.

 Сығанаҡ: «Башинформ» мәғлүмәт агентлығы, Александр Смирнов. 

 ","
	Дүшәмбе, 28 ноябрь 2016",Яңылыҡтар,Na
https://kulturarb.ru/ba/news/bildәle-jyrsy-fәrit-bikbulatov-baҡyjlyҡҡa-kүste, Билдәле йырсы Фәрит Бикбулатов баҡыйлыҡҡа күсте ,Na,"

	...Уҙып ҡына барған был ғүмерҙең 
 Кире ҡайтмаҫлығын мин беләм
 Ә шулай ҙа артыҡ бошонмайым
 Үҙ юлымдан ғына мин киләм...

 Үткән аҙна халҡыбыҙҙың аҫыл ир-уҙамандарының береһе, билдәле йырсы Фәрит Бикбулатов баҡыйлыҡҡа күсте...

 Бикбулатов Фәрит Хәйбулла улы билдәле башҡорт йырсыһы, оҙаҡ йылдар Башҡортостан дәүләт телерадиокомпанияһы хеҙмәткәре (диктор, мөхәррир, музыкаль тапшырыуҙар бүлегенең өлкән мөхәррире булып эщләй. Башҡорт АССР-ының атҡаҙанған һәм халыҡ артисы, Өфө ҡалаһының почетлы гражданины исемендәренә лайыҡ була.

 Фәрит Хәйбулла улы Бикбулатов 1936 йылдың 8 авгусында Йылайыр районыны Мәҡсүт ауылында тыуған. Атаһы Хәйбулла Бикбулатов Ленинградта уҡып ҡайтып, Хәйбулла районының Аҡъяр ауылында судья булып эшләгән. Бөйөк Ватан һуғышында батырҙарса һәләк була. Өлкән ағаһы Шәһит тә һуғышта ҡатнаша. Артабан фән юлынан китә, ул иҡтисад фәндәре докторы, профессор.

 Фәрит Бикбулатов Юлдыбай ауылында ете класты тамамлағандан һуң, район комсомол комитеты юлламаһы менән киномеханик булып эшләй.

 Совет Армияһында хеҙмәт итеп ҡайтҡас, Өфө ҡалаһының 1-се һөнәри-техник училищеһына уҡырға инә. Бында йәмәғәт эштәрендә, концерттарҙа әүҙем ҡатнаша. Ҡала профсоюздар ойошмаһы хорында йырлай.
 Училищены тамамлағас, Өфө моторҙар эшләү заводында үҙаллы хеҙмәтен башлай. Калинин исемендәге мәҙәниәт йортоноң хор һәм драма түңәрәктәренә йөрөй. Агитбригада составында концертарҙа ҡатнаша. Завод коллективы Бикбулатовҡа Өфө сәнғәт училищеһына инергә тәҡдим итә.

 Өфө сәнғәт училищеһында Аэлита Хайрулла ҡыҙы Чемборисова класында уҡый. Уҡып йөрөгән йылдарында уҡ төрлө конкурстарҙа сығыш яһай башлай. 1967 йылда Польша Халыҡ Республикаһында үткән Хеҙмәт резервтары фестивалендә ҡатнашыу бәхетенә өлгәшә. Профессиональ белем биреү коллективтары араһында Башҡортостандың баш ҡалаһы исеменән сығыш яһай. Башҡортостан фольклор әҫәрҙәре сығышы менән бик ҙур уңыш ҡаҙана. Йәш йырсы Фәрит Бикбулатов тураһында күп сит ил гәзиттәре яҙып сығалар. 1968 йылда уҡ, БАССР-ҙың Телевидение һәм радиотапшырыуҙар буйынса Башҡортостан"" ижад клубына эшкә саҡырыла.

 1969 йылда сәнғәт уҡыу йортоноң вокал бүлеген уңышлы тамамлап, 21 йыл буйына Фәрит Хәйбулла улы «Башҡортостан» дәүләт телерадиокомпанияһында эшләй: башта диктор, артабан мөхәррир, йыр бүлеге өлкән мөхәррире була. 1989—98 йылдарҙа «Башҡортостан» ижад клубында директор һәм солист вазифаһын башҡара. Үҙен юғары квалификациялы журналист, оҫта йырсы, талантлы телевизион тапшырыуҙар алып барыусыһы итеп таныта. Төрлө конкурстар ойоштороусы һәм ҡуйыусы булараҡ киң танылыу яулай. «Дуҫлыҡ моңо» халыҡ-ара башҡорт һәм татар йырҙарын башҡарыусылар фестивален ойоштороусыларҙың береһе.

 1981 йылда Башҡорт дәүләт университетының филология факультетын тамамлай. Һуңғы йылдарҙа БСТ телеканалында «Тыуған моңдар» тапшырыуын алып бара.

 Фәрит Бикбулатов 2016 йылдың 26 ноябрендә Өфөлә вафат булды.

 Фәрит Бикбулатов эстрада йырҙарын оҫта башҡарыусы булараҡ таналыу яулай. Милли сәнғәтте үҫтереүгә ҙур өлөш индергән шәхестәрҙең береһе булды. Фәрит Бикбулатов башҡарған бик күп йырҙар «Аҡҡош куле», «Уҙып барған ғүмер», «Гармунлы йәшлек» һәм башҡалар халыҡ яратып йырлаған йырҙарға әйләнеп китте. Роза Сәхәүетдинова, Зәбих Мамалимовтың, Сара Садиҡованың лирик йырҙарын тәүгеләрҙән булып башҡарыусы. «Зөлхизә», «Сәлимәкәй», «Сибай», «Урал», «Шәүрә», « Шафиҡ» башҡорт халыҡ йырҙарын бик оҫта башҡара ине. 

 Бикбулатов Фәрит Хәйбулла улы төрлө яҡтан үҙен асҡан шәхес булды. Акварель техникаһында яҙылған 300-ҙән ашыу һынлы сәнғәт эше авторы ла ул. Башҡортостан тәбиғәтен һүрәттәрҙә сағылдырырға яратты ул. Йырсының картиналары шәхси күргәҙмәләрҙә урын алды.

 Йомшаҡ тембрлы үҙенсәлекле тауышлы йырсы, күңелгә үтеп инерлек башҡарыу оҫталығына эйә йырсыбыҙ беҙҙең йөрәктәрҙә мәңге һаҡланыр. Йәне йәннәттә булһын...

 Гүзәл Багаева 

 ","
	Дүшәмбе, 28 ноябрь 2016",Яңылыҡтар,Na
https://kulturarb.ru/ba/news/һorauҙarғa-yauaptarҙy-teatrҙa-tabam, Һорауҙарға яуаптарҙы театрҙа табам ,Na,"

	Мәжит Ғафури исемендәге Башҡорт академия драма театрының бер төркөм артистары Мифтахетдин Аҡмулла исемендәге Башҡорт дәүләт педагогия университетының (педагогия, социаль гуманитар факультеттары) студенттары менән осрашты. Һөйләшеү темаһы Сыңғыҙ Айтматов әҫәре буйынса ҡуйылған ""Аҡ пароход"" спектаклен ҡарағандан һуң тыуған уйҙар, тип билдәләнһә лә, диалог ижад, әҙәбиәт, театр тураһында ғына түгел, хатта әхлаҡи, тәрбиәүи проблемаларҙы ла ҡуҙғатты.

 ""Мин үҙем бара алмаһам да, иптәш ҡыҙым барып ҡараған. Спектакль миңә шул тиклем тәьҫир итте, ул шул тиклем тормошсан. Спектаклдә үҙемдең һорауҙарыма яуаптар таба алдым, тип бүлеште ул"".

 ""Тулыһынса асылып әйтәм, спектаклде аҙаҡҡа тиклем ҡарап бөтә алманым. Ул шул тиклем тетрәндергес. Шул тиклем күңелде ярһыта, барыһы ла үтә лә тормошсан хаҡ итеп һүрәтләнә, түҙеп тороп булманы...""

 ""Спектакль авторҙың тексына иғтибарлы ҡарашы менән һоҡландыра"".

 ""Спектакль бөтә яҡтан да уйланылып эшләнгән. Ә музыкаһы... Иҫ китерлек!..""

 ""Актерҙарҙың һәр береһен айырып әйтеп булмай. Әсәйем менән бергә барып ҡараныҡ. Икәүләшеп илашып ҡайттыҡ. Мин геройҙарҙа үҙемдең ауылдағы кешеләрҙе таныным...""

 Балаларҙың яңғыҙлығы, үҫмерҙәрҙең үҙ-үҙенә ҡул һалыуы, ышаныс һәм өмөт, йәмғиәт, кеше күңеле, миһырбанлылыҡ, йөрәк йылыһы, әҙәп-намыҫ тураһында һөйләште Башдрамдың артситары - Башҡортостандың халыҡ артисткаһы Рәмзиә Хисамова, артистар Фәнис Рәхмәтов, Зилиә Ситдиҡова, Фирғәт Ғарипов.

 Осрашыуҙы ойоштороусы Айһылыу Йомағолова студенттар менән тағы ла театрҙа күрешергә, аҙаҡ ошондай йәнле һөйләшеүҙәргә йыйылырға, тип һүҙ биреште.

 Сығанаҡ: М. Ғафури исемендәге Башҡорт дәүләт драма театры сайты

 ","
	Дүшәмбе, 28 ноябрь 2016",Яңылыҡтар,Na
https://kulturarb.ru/ba/news/kaligula-spektaklendә-tөp-rolde-bashҡaryu-өsөn-өfөgә-ikense-ҡalanan-akter-saҡyrylғan, «Калигула» спектаклендә төп ролде башҡарыу өсөн Өфөгә икенсе ҡаланан актер саҡырылған ,Na,"

	2 декабрҙә М.Кәрим исемендәге Милли йәштәр театры сәхнәһендә «Калигула» трагедияһының премьераһы була. Альбер Камюҙың пьесаһы буйынса спектаклде режиссер Азат Йыһаншин сәхнәләштерә, көйөн композитор Урал Иҙелбаев яҙған. Әҫәр илдә тәүге тапҡыр милли телдә ҡуйыла.

 Калигула — Гай Юлий Цезарҙың ҡушаматы. Рим императоры бала сағынан уҡ ошо ҡушаматты йөрөткән. Камюҙың әҫәре — власть һәм яңғыҙлыҡ трагедияһы, азатлыҡ һәм ҡоллоҡ араһында һайлау, хис-тойғолар ҡайнарлығы ул.

 «Минең өсөн Калигула Камюҙың пьесаһы персонажы булараҡ бөтөнләй диуана түгел. Ул залимлыҡтың ҡурҡыу нигеҙендә барлыҡҡа килеүен раҫлап, кешенең тәбиғәтенән көлгән кеүек», — ти Азат Йыһаншин.

 «Калигула» спектакленең яҙмышы ҡатмарлы, әммә бик ҡыҙыҡлы. Азат Йыһаншин әҫәрҙе тәүге тапҡыр 2014 йылда Стәрлетамаҡ дәүләт башҡорт драма театрында ҡуйҙы. Ул саҡта тәнҡитселәр уның эшен йылы ҡабул иткәйне. Төп геройҙы бер үк артистың уйнауы режиссер өсөн ифрат мөһим булғанлыҡтан, Йәштәр театры труппаһына Вадим Ҡылысов саҡырылған. Спектаклдә Башҡортостандың халыҡ артистары Рушана Бабич, Мәғәфүр Усманов, республиканың атҡаҙанған артистары Нәғим Нурғәлин, Илсур Хәбиров, Венер Камалов һәм башҡа актерҙар ҡатнаша.

 Сығанаҡ: «Башинформ» мәғлүмәт агентлығы, Ләйлә Аралбаева

 ","
	Йома, 25 ноябрь 2016",Яңылыҡтар,Na
https://kulturarb.ru/ba/news/min-ҡabattan-tyuyr-bulһam, «МИН ҠАБАТТАН ТЫУЫР БУЛҺАМ» ,Na,"

	1 декабрь көнө Х. Әхмәтов исемендәге Башҡорт дәүләт фалармонияһында «Рәсәй тауыштары» Бөтә Рәсәй конкурсы лауреаты, Башҡортостандың атҡаҙанған артисы Райман ИШБАЕВтың яҡты иҫтәлегенә арналған кисә уҙасаҡ. Кисәлә филармонияның билдәле солистары һәм республикабыҙҙың билдәле шәхестәре ҡатнашыуы көтөлә. 
Бөгөн дә Райман Ишбаев башҡарыуындағы “Ҡаһым түрә”, “Һандуғас” «Урал», «Илсе Ғайса», «Эскадрон», «Буранбай», «Сибай», «Байыҡ» башҡорт халыҡ йырҙары, “Ауылымда аҡ томан”, “Мин ҡабаттан тыуыр булһам”, “Бөрйән егеттәре” йырҙары халыҡ хәтерендә.
Хәтерләүегеҙсә, 2006 йылда республикабыҙ мәҙәниәте һәм сәнғәте ҙур юғалтыу кисерҙе: билдәле йырсы, «Рәсәй тауыштары» Бөтә Рәсәй конкурсы лауреаты, Башҡортостандың атҡаҙанған артисы Райман Саях улы ИШБАЕВ 47 йәшендә генә вафат була. Башҡорт халыҡ ижадын һәм башҡорт композиторҙарының әҫәрҙәрен пропагандалауға, үҫтереүгә күп көс һалған шәхес, тамашасылар тарафынан оло хөрмәткә лайыҡ булған талант эйәһе ине ул.
Райман Саях улы 1959 йылдың 12 мартында Бөрйән районының Ишдәүләт ауылында донъяға килә. 1991 йылда Өфө дәүләт сәнғәт институтын тамамлай. Хеҙмәт юлын Бөрйән районының Иҫке Собханғол ауылында «Таң» гәзитенең корреспонденты булып башлай. 1992 йылда Башҡорт дәүләт филармонияһына эшкә килә. 1997 йылдан алып 1999 йылға тиклем «Шоңҡар» журналы редакторы була, 1999 йылдан йәнә Башҡорт дәүләт филармонияһы солисы. 
Райман ИШБАЕВтың тыуған яҡ һәм мөхәббәт темаларына арналған 100-ҙән ашыу йырҙары бар. З.Исмәғилев, А.Ҡобағошов, Н.Дауытов, Г.Дәүләтбирҙин кеүек билдәле композиторҙар Райман Саях улына үҙҙәренең әҫәрҙәрен ҙур ышаныс менән тапшыралар ине. Райман ИШБАЕВ башҡа-рыуында үҙенсәлекле яңғырай ине.
Яратҡан йырсыбыҙ хаҡында яҡты иҫтәлектәр беҙҙең йөрәктәрҙә мәңге һаҡланыр.
Гүзәл Багаева
 ","
	Йома, 25 ноябрь 2016",Яңылыҡтар,Na
https://kulturarb.ru/ba/news/ural-batyr-tөrlө-teldә-һөjlәshә, Ural Batyr төрлө телдә һөйләшә ,Na,"

	Башҡорт, татар, рус, сыуаш, мари, инглиз, немец, француз, испан, грек, вьетнам, азербайжан, төрөк... Шунса телдә яңғырай хәҙер беҙҙең “Урал батыр” эпосы! Ысынлап та, үлемһеҙ ҡомартҡы ул. Иң тәүҙә шуға аңлатма биреп киткем килә: “Урал батыр” эпосын башҡарыусыларҙың VII республика конкурсы башланыр алдынан бәхәс сыға яҙып ҡуйҙы: ни өсөн башҡортса ятлаған балалар һаны сикле, ниңә башҡортса ятлағандарға, имеш, мөнәсәбәт тейешле кимәлдә түгел?

 Хөрмәтле ханымдар, сараға уҡыусыларын алып килгән әфәнделәр, һуң “Урал батыр” эпосын яттан һөйләүселәрҙең башҡорт телендә яңғыраған айырым конкурсы бар ҙа һуң. Был – бер. Икенсенән, әгәр ике яҡлы бизмәнде күҙ алдына килтерһәк, башҡа телдәргә торошло булып уның бер яғында башҡорт теле генә тора. Йәғни бында бер ниндәй ҙә тел, милләт мәсьәләләре күтәрелмәй. Өсөнсөнән, башҡортса ятлаған шул уҡ балалар килә был бәйгегә лә. Уларҙы башҡа телдәрҙә һөйләргә өйрәтһәк, яҡшыраҡ булмаҫ инеме икән? Күҙ алдығыҙға килтерегеҙ әле: бер үк конкурс ике тапҡыр уҙғарыла килеп сыға түгелме? Эпосыбыҙҙы башҡа телдәрҙә башҡарырға теләгән уҡыусыларыбыҙға юл асайыҡ. Башҡортса ятлаған балалар, әйҙә, һамаҡлап та, көйләп тә төрлө телдәрҙә сығыш яһарға әҙерләнһен. Хәйер, нисек кенә булмаһын, быйыл һуңғы тапҡыр ҡатнашты бында башҡорт телендә ятлағандар. 

 Быйыл сараға килгән иң йәш ҡатнашыусыға 4 йәш булһа, иң өлкәненә 18 тулған. 534 кеше “Урал батыр” эпосын Башҡортос¬тан Республикаһы һәм Рәсәй Федера¬цияһы телдәрендә баш-ҡарыу”, “Урал батыр” эпосы буйынса иң шәп эссе-инша”, “Урал батыр” – башҡорт халыҡ эпосы” тип аталған уйын (өҫтәл, компьютер уйындары) номинациялары буйынса көс һынашты. Бөйөк әҫәр был көндә башҡорт, урыҫ, татар, сыуаш, мари, инглиз, немец, француз, испан, грек, төрөк, азербайжан, вьетнам телдәрендә яңғыраны. Урыҫ телендә “Урал батыр”ҙы Башҡортостандың халыҡ яҙыусыһы Әхиәр Хәкимовтың тәржемәһендә ятлаһалар, инглиз телендә Булат Ғәниевтең тәржемәһен ҡулланғандар. Йәғни 2005 йылда З. Биишева исемендәге “Китап” нәшриәтендә сыҡҡан “Урал батыр"" китабын файҙаланғандар. 

 Инглиз телендә ятлағандар бик күп булды. Улар хатта бер нисә секцияла эшләне. Шуларҙың береһенең етәксеһе – билдәле фольклорсы, тел белгесе Асия Ғәйнуллина һәр сығыштан һуң балаға маҡтау һүҙҙәре менән бергә уҡытыусыларына етешһеҙлектәрен дә еткерҙе. “Телдәге өндәрҙең яңғырашын балаға уҡытыусы өйрәтергә тейеш, шуға киләһе йылдарҙа хата китмәһен өсөн мин уларға шунда уҡ аңлатма биреп китәм”, – тине ул. Фән докторы Айгөл Мөхтәруллина ла ошо фекерҙе ҡеүәтләне. Әйткәндәй, ул ғалимә Фәнүзә Нәҙершина менән башҡорт халыҡ йырҙарын инглиз теленә ауҙарыу эшен алып бара. Шулай уҡ Рәшит Назаровтың шиғырҙарын инглиз теленә тәржемә иткән, йыйынтыҡ донъя күргән. 

 Әлшәй районының Ҡыпсаҡ-Асҡар мәктәбенән килгән Санатана Анастасия Мария Сан-тананың сығышы иғтибарымды йәлеп итте. VII класс уҡыу¬сы¬һы эпосты башҡортса, урыҫса, инглизсә һәм испанса ятланы. Уҡытыусыһы Миңзәлә Муллағолова әйтеүенсә, ҡыҙыҡай әҫәрҙе испан теленә үҙе тәржемә иткән. Бәлки, уның ауҙарыуы камиллаштырыуҙы талап итәлер, әммә тәүәккәллеге маҡтауға лайыҡ. Етмәһә, улар ойоштороу комитетынан рөхсәт һораған. Бер ҡараһаң, бындай тәүәккәллеккә аптырарға ла түгелдер: әсәһе – башҡорт, атаһы испан милләтенән. Сәмле, дарманлы ҡыҙҙың телдәргә мөнәсәбәтенә, эпосты аңларға, тойорға тырышыуына – афарин! Әйткәндәй, Санатана “Аудитория менән идара итә белеү һәләте” дипломы менән бүләкләнде.

 Шулай итеп, еңеүселәр түбәндәгесә билдәләнде. “Донъя халыҡтары телдәре” номинацияһында 1-се урынды Морат Стариков (Өфөнөң 86-сы гимназияһы), “Башҡортостан халыҡтары телдәре” буйынса – Анастасия Шәйбәкова (Бөрө ҡалаһының 1-се мәктәбе), “Инглиз теле”нән ярышта – Шәүрә Ермакова (Өфөнөң 45-се мәктәбе), Дилара Мифтахова (Бәләбәй ҡалаһының 1-се гимназияһы), Әдилә Шакирова (Борай районының Ҡайынлыҡ мәктәбе), “Урыҫ теле” номинацияһында – Евгений Тимофеев (Бәләбәй ҡалаһының 1-се гим¬назияһы), “Башҡорт теле” буйынса Мөхәмәтша Исаев (исеменә иғтибар итегеҙ, Өфөнөң 84-се татар гимназияһы) лайыҡ булды. Урыҫ теленә халҡыбыҙҙың әҫәрен бөтә образдар системаһын дөрөҫ һаҡлап тәржемә иткәндән һуң да ишетергә яҙһын был конкурстың ауаздарын.

 Сығанаҡ: “Башҡортостан” гәзите , Лариса Абдуллина


 ","
	Йома, 25 ноябрь 2016",Яңылыҡтар,Na
https://kulturarb.ru/ba/news/stәrlebashtar-dauyl-spektakle-menәn-ҡaҙanda, Стәрлебаштар  “Дауыл” спектакле менән Ҡаҙанда! ,Na,"

	Күптән түгел Стәрлебаш татар халыҡ театры “Иҙел йорт” төбәк-ара конкурс фестивалендә ҡатнашып ҡайтты.

 Конкурс Ҡаҙан ҡалаһында 2000 йылдан алып уҙғарылып килә. Фестиваль театр сәнғәтен үҫтереүгә, үҙешмәкәр артистарҙың башҡарыу оҫталығын камиллаштырыу маҡсаттарын үҙ эсенә алған.

 Бәйгелә Башҡортостандан Стәрлебаш районы Мәҙәниәт һарайы ҡаршыһында эшләп килеүсе татар халыҡ театры Зөлфиә Ғизетдинованың “Дауыл” спектакле менән ҡатнашты. 

 “Дауыл” — тарихи әҫәр. Ул алдынғы ҡарашлы ахун, Өфө губернаһы исеменән Рәсәйҙең икенсе һәм өсөнсө саҡырылыш Дәүләт думаһы депутаты Мөхәммәтшакир Туҡаев (1867-1932) шәхесен һәм уның тыуған Стәрлебаш төбәген күтәреүгә, мәғрифәтселекте үҫтереүгә, халыҡтың йәшәү шарттарын яҡшыртыуға кереткән өлөшөн тасуирлай. Әҫәрҙә данлыҡлы Стәрлебаш мәҙрәсәһендә уҡытҡан һәм ижад иткән шағирҙарыбыҙ Ғәли Соҡорой, Шәмсетдин Зәки, мәҙрәсәлә белем алған батырҙарыбыҙ Салауат Юлаев, Кинйә Арыҫланов, Мифтахетдин Аҡмулла кеүек билдәле шәхестәр йәшәгән ваҡыт һүрәтләнә.

 Спектаклдәге Мөхәммәтшакир Туҡаев ролен — Стәрлебаш ауылының 2нсе урта мәктәбе уҡытыусыһы Наил Заһиҙуллин, ә уның ҡатыны Маһитап ролен төбәкте өйрәнеү музейы директоры Зөлхизә Әсәҙуллина башҡара. 

 Ҡыҙҙар ролен Эльвера Ибәтуллина (Мәрйәм), Линария Мөхәммәтйәнова (Хәлимә), Алия Шәрипова (Хөршиҙә), Алина Хәсәнова (бәләкәй Әминә ), Роза Рәхмәтуллина (өлкән Әминә), Дарина Ибәтуллина (Фатима) башҡарҙылар. Полковник Мөфтизаҙә ролендә — Таһир Базарбаев, Василий Бартольд һәм Сәҙретдин Солтанов булып — Азамат Ғәбиҙуллин, адвокат Сыртланов һәм Яралы егет булып Алик Ибәтуллин сығыш яһанылар. Аҫрау ҡыҙ Мәйсәрә ролен бик уңышлы итеп Сөмбөл Йосопова башҡарҙы. Булат Сәхибгәрәев менән Вадим Антонюк — акгвардиясылар һәм санитарҙар, Рафаил Йосопов кусер образдарын кәүҙәләндерҙәләр. 

 Шулай уҡ видеопроекция өсөн яуаплы белгес Юлия Кожевина, тауыш режиссеры Рөстәм Ғәлиәкбәров, яҡтылыҡ буйынса рәссам Илдар Шәрипов, рәссам-модельер Гөлназ Абдуллина, рәссам-декоратор Марат Мөхәммәтйәровтың хеҙмәттәре баһалап бөткөһөҙ. 

 Артабан да халыҡ театры яңы тамашалары менән ҡыуандырыуын дауам итһен. Ижади коллективҡа уңыштар һәм еңеүҙәр теләйбеҙ.

 Гүзәл Багаева

 ","
	Йома, 25 ноябрь 2016",Яңылыҡтар,Na
https://kulturarb.ru/ba/news/ҡuraj-bajramy-kүrshe-tөbәktәrҙe-yaulaj, «Ҡурай байрамы» күрше төбәктәрҙе яулай ,Na,"

	«Ҡурай байрамы» Башҡортостандан ситкә сыға. Тәүгеләрҙән булып фестиваль Ырымбур өлкәһендә уҙғарыла. Сараны Башҡортостан Мәҙәниәт министрлығы, Республика халыҡ ижады үҙәге һәм Бөтә донъя башҡорттары ҡоролтайының Башҡарма комитеты ойоштора.

 28 ноябрҙә М.Горький исемендәге Ырымбур драма театрында ҙур концерт уҙа. Сәхнәлә Башҡортостандың халыҡ артистары Азат Айытҡолов һәм Римма Амангилдина, Рәсәй Ҡурайсылар союзы рәйесе Артур Ғайсаров, халыҡ-ара конкурстар еңеүсеһе Марсель Ҡотоев, «Арғымаҡ» этно-рок төркөмө һәм Милли халыҡ уйын ҡоралдары оркестры сығыш яһай.

 Байрам барышында Ырымбур ҡалаһының Н.Крупская исемендәге китапханаһында тарихтың һәм мәҙәниәттең мөһим мәсьәләләрен, урындарҙа башҡорт этносын артабан үҫтереү мөмкинлектәрен тикшереү өсөн тарихсылар, этнографтар, генеалогия өлкәһендәге белгестәр ҡатнашлығында түңәрәк өҫтәл үткәреү ҡаралған. Ошонда уҡ «Башҡортостан» киностудияһының фильмдары күрһәтелә. Тамашасылар «Бал әсеһе», «Күңел йыры», «Тере шишмә» кинотаҫмаларын һәм «Ай һәм Урал тауҙары нисек барлыҡҡа килгән» йәнһүрәтен ҡараясаҡ.

 Ырымбур, Силәбе өлкәләрендә һәм Пермь крайында ҡурайҙа уйнау буйынса оҫталыҡ дәрестәре ойошторола.
 6 декабрҙә фестивалде Пермь ҡалаһы, 8 декабрҙә — Магнитогорск, 9 декабрҙә — Силәбе, 10 декабрҙә Мейәс ҡабул итә. Ҡурай байрамы Ҡурған ерендә тамамлана.

 Сығанаҡ: «Башинформ» мәғлүмәт агентлығы, Арина Рәхимҡолова. 

 ","
	Кесе йома, 24 ноябрь 2016",Яңылыҡтар,Na
https://kulturarb.ru/ba/news/һүҙ-oҫtalary-bildәlәnde, Һүҙ оҫталары билдәләнде ,Na,"

	Йыл да Башҡортостан театр эшмәкәрҙәре союзы профессиональ театр актерҙары араһынан иң маһир һүҙ оҫтаһын һайлай. 
 Быйылғы бәйге 21 ноябрҙә Б.Йосопова исемендәге Актерҙар йортона унынсы тапҡыр уҙғарылды. Бәйгелә утыҙға яҡын һүҙ оҫталары көс һынашты.  Әлбиттә, һүҙ оҫтаһы булыу өсөн туҡтауһыҙ эҙләнеүҙәр, күнекмәләр талап ителә. Конкурсанттар араһында тетрәндергес итеп, образға инеп шиғыр һөйләүселәр һоҡланыу тойғоһо уятты.
 Һүҙ оҫталары ярышында Гран-при исеменә Уильям Шекспир трагедияһынан Гамлет монологын уңышлы башҡарып,  М. Кәрим исемендәге Милли йәштәр театры актеры Рәмзил Сәлмәнов лайыҡ булды. Назар Нәжмиҙең “Күлдәк” поэмаһы өсөн М. Ғафури исемендәге Башҡорт дәүләт академия драма театры актрисаһы Айһылыу Йомағолова I урынға лайыҡ булды!  Икенсе урынды М. Кәрим исемендәге Милли йәштәр театры актеры Ильгиз Таһиров һәм Башҡорт ҡурсаҡ театры актеры Артем Сәмиғуллин бүлеште. Ә өсөнсө урын Йәш тамашасылар театры актеры Наиль Сафинға һәм  Стәрлетамаҡ рус драма театры актрисаһы Регина Рушатоваға бирелде.
 «Вечерняя Уфа» гәзитенең махсус бүләгенә Рус академия драма театры актрисаһы Ольга Лукьянова лайыҡ булды. Шулай уҡ З. Исмәғилев исемендәге Өфө дәүләт сәнғәт институты студенттары ла призлы урындар яуланы.
Артабан да телгә, һүҙ нәфислегенә ҡарата һөйөү дауам итһен! 
Гүзәл Багаева
 ","
	Кесе йома, 24 ноябрь 2016",Яңылыҡтар,Na
https://kulturarb.ru/ba/news/tormosh-rezhisser-akterҙary-keshelәr," Тормош – режиссер, актерҙары – кешеләр ",Na,"

	Борай районының ауыл биләмәләре араһында барған Кино йылына бағышланған “Беҙ – объективта” конкурсы дауам итә.

  Күптән түгел Вострецово ауыл биләмәһе Яңы Бикмәт ауыл мәҙәниәт йортонда үҙенең конкурс программаһын тәҡдим итте.

  “Тыуған ерем йырҙарыма күсә, хистәремдә йәшәй һаҡланып” тип аталған концертта Вострецово, Яңы Бикмәт, Камилән, Арҫланбәк, Яңы Йәлдәк үҙешмәкәр сәнғәт коллективтары ҡатнашты. “Көйҙе бел” музыкаль уйыны тамашасыларға бала-саҡтан таныш фильмдарҙы иҫкә төшөрҙө. Ауыл биләмәһенең видеофильмы Вострецово ауылы тарихын сағылдырылды.

 Конкурс эстафетаһын 4-се ноябрҙә Салҡаҡ ауыл биләмәһе дауам итте. Утыҙ номерҙан торған концерт программаһы бер һулышта ҡаралды.

 Концерт ауыл таланттарының башҡорт халыҡ көйҙәрен башҡарыу менән башланып китте. Уҡытыусы-пенсионер Фәүил Ғиззәтуллин был юлы ла сәхнә күрке булды. 14 кешене берләштергән баянсылар ансамбле, Салҡаҡ ауылы мәҙәниәт йортоноң мәҙәни етәксеһе Илмира Латыпова етәкләгән “Әхирәттәр” клубы, элекке район мәҙәниәт бүлеге мөдире ветеран-пенсионер Рәдис Солтановтың йыр-моңдары тамашасы тарафынан айырыуса йылы ҡабул ителде. Эльвира Тимерғәлиева, Айгөл Фәтхлисламова, Гөлфиә Тимерғәлиева, Фаит Нәбиев, Илнур Саяпов, Айрат Камалов һәм Рөстәм Ахуновтарҙың сығыштары дәррәү алҡыштарға күмелде. 

 Ауыл биләмәһе тураһында видеоролик күрһәтелде. Ләкин уны бер аҙ камиллаштыраһы бар ине.
 Әлеге программаны сәхнәгә сығарыуға китапханасы Зөһрә Ғарипова, уҡытыусы Индира Ниғмәтйәнова, мәҙәниәт хеҙмәткәрҙәре ҙур көс һалған. Ғөмумән, ауыл биләмәһе әҙерләгән программа маҡтауға лайыҡ.

 Ҡайынлыҡ ауыл биләмәһенең “Тыуған яғым – моңдар иле” исемле концерт программаһы хеҙмәт һөйгән яҡташтарын данлауға, хозур тәбиғәттәрен маҡтауға ҡоролдо. Ысынлап та, был төбәк йыр-моңға бай, һәләтле кешеләре менән ғорурлана ала. Розалия Йосопова етәкләгән “Созвездие” (“Йондоҙлоҡ”) бейеү ансамбленең төрлө милләттәрҙең бейеүҙәрен оҫта итеп башҡарыуы тамашаның башынан аҙағына тиклем йәм өҫтәп торҙо. Биләмәлә бер-нисә милләт вәкиле дуҫ булып, берҙәм йәшәгәнлеген дә сығыштарында сағылдырҙы йәш бейеүселәр. Илнур Шәйхетдинов, Гүзәл Ибраһимова, Земфира һәм Владислав Мөфтиевтар, Руслан Дәүләтбаев, Алһыу һәм Илдан Нурихановтар, Регина Йөҙлөкәева, Эльмир Сәйетғәлиев, Альбина Әғзамованың иҫ киткес йырҙарын тамашасы тын да алмайынса тыңланы. Ир-аттарҙың йыр ансамбле тамашасыны дәртләндереп, дәррәү ҡул сабырға мәжбүр итте. Эльвира Сәйетғәлиеваның синтезаторҙа оҫта уйнауы ла һоҡланғыс булды. Вәкил Әғзәмовтың ҡурай моңо тыуған илдең киңлектәре буйынса таралып, Башҡортостанға мәҙхиә йырланы.

  Һәр концерт номеры һәм башҡарыусы тураһында мәғлүмәт экранда яҙылып, фотолары менән күрһәтелеп барҙы. Тыуған яҡҡа бағышланған шиғри юлдар музыкаль оҙатып барыуҙа тәьҫирле һәм сәнғәтле яңғыраны. Был донъянан киткән актерҙар  кино-йондоҙҙарҙың портреттары ла экранда сағылыш тапты. Был күренеш йәшәү- миҙгел генә икәнлегенә баҫым яһаны. Концерттың тематикаһын ""ҡайынлыҡлылар""тулыһынса асты. 

 Видеоролик Ҡайынлыҡ ауыл биләмәһенең үткәнен, бөгөнгөһен барлап, колхоз эшенә ауыл халҡының гөрләп, берҙәм булып йөрөгән ваҡыттарҙы сағылдырған фотоһурәттәрҙе лә ҡулланып, тамашасыға биләмәнең ғорурлығы булырҙай шәхестәре тураһында мәғлүмәттәрҙе еткерә алды. Ауылдарҙың үткәне, бөгөнгөһө, тәбиғәте, билдәле шәхестәре тураһында ла һөйләне фотоларға бай видеосюжет. 

 Ғөмүмән, беҙҙең тормош үҙе кино бит ул. Комедия, трагедия һ.б. иғтибар менән күҙәтәһе генә беҙгә – актер һәм тамашасыға. Ҡыҫкаһы, жюри ""ҡайынлыҡлылар"" тарафынан тәҡдим ителгән тамаша менән ҡәнәғәт булып ҡайтып китте.

 М. Әхмәтйәнова.

 Сығанаҡ: Борай районының “Алға” гәзите

 ","
	Кесе йома, 24 ноябрь 2016",Яңылыҡтар,Na
https://kulturarb.ru/ba/news/halyҡ-izhadyna-һalynғan-altyn-jөҙөk, Халыҡ ижадына һалынған алтын йөҙөк ,Na,"

	Яңыраҡ Мәдхинур Бабичева менән Даһи Бабичев йыйған халыҡ ижады материалдары, шиғырҙар, хәтирәләр тупланған “Хәтер хазиналары” (Өфө: “Матбуғат донъяһы”, 2016) тигән йыйынтыҡты уҡып сығырға насип итте. Арҙаҡлы шәхестәребеҙ тырышлығы менән донъя күргән китапты бөгөнгө рухиәткә сарсаған донъяны балҡытҡан бер нур һымаҡ ҡабул иттем. Уны баҫтырыуға, баҫманы ғилми мөхәррирләүгә һәм анализлап баш һүҙ яҙыуға, Рәсәй Фәндәр академияһы Өфө ғилми үҙәгенең архивында һаҡланған материалдарға күренекле актриса Таңсулпан Бабичеваның шәхси архивындағы яҙмаларҙы өҫтәп сығарыуға филология фәндәре докторы Фәнүзә Нәҙершина күп көс һалған. 
Тупланмалағы халыҡ ижады йәдкәрҙәренең күләмен, уны йыйыусыларҙың фиҙакәр хеҙмә¬тен уҡыусы аныҡ күҙаллаһын өсөн артабан иҫәп-хисап һан¬дарын күрһәтә барыуҙы кәрәк таптым. 212 битле китап дүрт бүлектән тора, һәм һәр бүлектең үҙ атамаһы бар: 
1. Мәдхинур аманаты: Дәүлә¬кән һәм Нуриман районы фольклоры; 
2. Даһи йәдкәре: башҡорт халыҡ ҡыҫҡа һәм оҙон йырҙары, шиғырҙар;
3. Бабичевтар дәфтәре (Т. Бабичеваның ғаилә архивынан); 
4. Т. Бабичеваның “Беҙ бөтәбеҙ ҙә бала саҡтан” (“Все мы родом из детства”) тигән хәтирәләре.
Төп теманы күтәргән бүлектәр алдынан Фәнүзә Нәҙершинаның баш һүҙе – баҫылған йыйын-тыҡтың лейтмотивы, тип атар инем.
Беренсе бүлек “Йыйыусынан” тигән ҡыҫҡа, әммә бик кәрәкле инеш һүҙ менән асыла. Бында Мәдхинур Бабичева 1945 – 1955 йылдарҙа Дәүләкән районының Яңы һәм Иҫке Яппар, Ҡаҙанғол, Исмәғил, Шәрип, Көрмәнкәй, Аҡ¬ҡолай һәм Нуриман районының Иҫке Күл, Яңы Күл, Иҫке Бүрес, Яңы Бүрес ауылдарында, үҙе билдәләүенсә, йәштәр ауыҙынан яҙып алынған йырҙар, шиғри дүрт юллыҡтар инде¬релгән. Уларҙа Дәүләкән районы мөхи¬тендә көнитмеш башҡорттарҙың көнкүреше, хис-тойғоһо, өмөт-хыялы, зирәк аҡылы, эскерһеҙ күңеле асыҡ тасуирлана. 
Мәдхинур Бабичеваның йыйылмаһындағы ауыҙ-тел ижады ҡомартҡыла¬рының жанр үҙенсәлектәрен, тәғәйенләнеше яғынан ҡулланы¬лышын Фәнүзә Нәҙершина ғилми ҡараш нигеҙендә тәрән анализлай, быуаттар төпкөлөнә барып тоташҡан төртмә йыр тураһын¬дағы фәнни әҙәбиәттәге О. Фрейденберг, М. Элиаде, В. Топоров кеүек ғалимдарҙың ҡыҙыҡлы фекерҙәрен иҫкә алыуы үтә әһәмиәтле. 
Мәдхинур Хәйрулла ҡыҙы Бабичева (1898 – 1965) 42 йыл Дәүләкән районы урта мәктәп-тәрендә, башҡорт педучилище¬һында, һуңынан 3-сө башҡорт урта мәктәбендә башҡорт теле һәм әҙәбиәтенән уҡытҡан. Мәғ¬рифәтсе уҡытыусының балалар, йәштәр менән әүҙем эшләүе күренеп тора: М. Ға¬фури, Д. Юлтый, Б. Бикбай, Р. Ниғмәти, Ҡ. Да¬ян ҡатнашлығында әҙәби кисәләр үткәрә, халҡыбыҙҙың тел байлы¬ғына иғтибар тәрбиәләй. Башҡорт педучилищеһында ул уҡытҡан уҡыусылар араһынан Хәким Ғиләжев, Муса Ғәли, Ғилемдар Рамазанов кеүек талантлы яҙыусылар үҫеп сыға. 
Фәнни тикшеренеүҙә Фәнүзә Нәҙершинаның матбуғат биттә¬ренән йә башҡа баҫмаларҙан эҙләп алып файҙаланылған сығанаҡтар, һылтанмалар һәм аңлатмалар биреүе китаптың бәҫен, мәҙәниәтебеҙ донъяһын¬дағы әһәмиәтен бермә-бер күтә¬рә. Мәҫәлән, Мәдхинур Бабичева йыйылма¬һындағы “Мәжит Ғафури Дим буйҙарында” тигән иҫтәлектә¬рендәге төбәккә йыш килеп йөрөгән яҙыусының үҙен күреп, аралашып, уға мәғлүмәт биреүсе бик билдәле булмаған сәсәндәр, төрлө һөнәр кешеләре, Мәжит Ғафури, Сафуан Яҡшығолов кеүек шәхестәребеҙ хаҡындағы йәнле тарих үтә ҡыҙыҡлы. Ғали¬мәнең “М. Ғафури яҙған”, “Ға-фуриҙың легендаһы” кеүек фра¬заларҙы туранан-тура аңларға ярамай” тигән иҫкәрмәһе лә иғтибарға лайыҡ. 
Тел байлығыбыҙҙы йыйып, ғилми ойошмаға тапшырған, шиғырҙар яҙып, уларға көй сы¬ғарған, матбуғат биттәрендә мәҡәләләр баҫтырған, яҡты донъя¬нан иртә китһә лә, мәҙә¬ниәтебеҙҙә үҙ эҙен ҡалдырған, халыҡ хәтерен өҙмәй быуындан быуынға ялғарлыҡ улы Даһиҙы халыҡ ижады, әҙәбиәт-мәҙәниәт мөхитендә тәрбиәләүе – уҡы¬тыусы Мәдхинур Хәйрулла ҡыҙының айырыуса мәртәбәле хеҙмәте. 
Даһи Әкрәм улы (1927 – 1956) тураһындағы мәғлүмәттәр, ул йыйған халыҡ ижады ынйылары китаптың икенсе бүлегендә асыла. “…Фольклор материалдары¬ның күбеһе Асылыкүл, Дим, Танып йылғалары буйында йәшәгән башҡорт ауылдарында яҙып алын¬ған ҡыҫҡа йырҙарҙан ғибә¬рәт. Араларында төрлө оҙон көйгә йырлана торғандары һәм исемдәре билдәле ҡушымталы йырҙар бар”, – тип яҙа Фәнүзә Айытбай ҡыҙы. 
Атамалары булмаған дүрт юллыҡ ҡыҫҡа йырҙар йыйыусы тарафынан тематик төркөмдәргә бүленеүен дә әйтеп үтә. Фәнүзә Нәҙершина Даһи Әкрәм улының ғилми архивта һаҡланған йәд¬кәрҙәре араһынан “Боец йыры”н (“Әҙәби Башҡортос¬тан”, 1949, № 2), “Урал ҡыҙына” (һүҙен, көйөн үҙе яҙған) һәм “Яҙғы йыр”ҙы (Р. Сәлмәнов музыкаһы) ноталары менән әлеге туплан¬маға индергән. Даһи Бабичев йыйған башҡорт халыҡ йырҙары араһында Ватан, ил башлыҡтарына (38), Совет Армияһына (53), колхозға (22), тыныслыҡ темаһына (4) арналған һәм башҡа төрлө йырҙар (55) бар. Уларҙың кемдән, ҡайҙа һәм ҡасан яҙып алыныуы хаҡында тулы белешмә бирелгән, йәғни улар паспортлаштырылған. 
Рәсәйҙең һәм Башҡортос¬тандың халыҡ артисткаһы, рес¬публиканың Салауат Юлаев исемендәге дәүләт премияһы лауреаты, Заһир Исмәғилев исемендәге Өфө дәүләт сәнғәт академияһы профессоры Таң¬сулпан Бабичеваның ғаилә архивынан алынған материалдар йыйынтыҡтың өсөнсө бүлегендә бирелгән. Уның ата-бабалар хәтеренә, йәш быуынға мираҫ итеп ҡалдырылған аманатты күҙ ҡараһылай һаҡлап, уға тоғро ҡалыуы, нәҫел фамилияһын тағы ла юғары күтәреүе күптәргә үрнәк булырлыҡ. Даһиҙың үҙе яҙған шиғырҙары, әкиәттәре, йырҙар, бәйеттәр, Мәдхинур Бабичева¬ның Мәжит Ғафури тураһындағы иҫтәлектәре Таңсулпан Бабиче¬ва¬ның ғаилә архивына барып тоташыуы, бер-береһе менән тығыҙ бәйле символик өс тағанды, йәғни өс быуынды күҙ алдына баҫтыра. 
“Тарихыңды, тамырҙарыңды белеү, ҡанбабаларҙың хәтер ебен өҙмәү, өҙөлгән осраҡтарҙа тергеҙеү хәстәрлеген күреп, уны ялғап ебәреү бурысы зыялы, зиһенле ата-баба¬ла¬рыбыҙҙың аңында яҙылмаған ҡанундар рәүешендә һаҡланған һәм халыҡ ижадында тергеҙеү, күсәгилеш-лек күре¬нештәрендәге тотороҡ¬лоҡ мөһим сәбәбе лә ошо”, – тип билдәләй Фәнүзә Нәҙершина. Таңсулпан Бабичеваның, Даһи Бабичевтың хәтер ҡөҙрәте аша халыҡ хәтеренең тамыры өҙөл¬мәй, нәҫел ағасы менән яңырып үҫеп китә һәм киләсәк быуын¬дарға китап рәүешендә барып етәсәк. Башҡорт халҡының бил¬дәле булмаған ижадсылары тарафынан барлыҡҡа килтерелгән ҡомартҡыларҙың әсәһенән улына, артабан ейәнсәренә күсере¬леп, яңынан халыҡҡа китап булып ҡайтарылыуы, хәтеребеҙҙе яңыртыуы – ҡыуаныслы ваҡиға. “Ғилем китаптың эсендә лә, тышында ла”, тип әйтелә әйтемдә. Йыйынтыҡ тиҫтәгә яҡын тарихи фотоһүрәттәр менән биҙәлгән.
Ғалимдарға, уҡытыусыларға, ғөмүмән, халыҡ ижады, әҙәбиәт менән ҡыҙыҡһыныусыларға тәғә¬йенләнгән туплан¬маның мәҙәни үҫешебеҙҙең аҡ биттәрен асыуҙа әһәмиәте ифрат ҙур.
Автор: Миңниса БАҺУМАНОВА.
Сығанаҡ: “Башҡортостан” гәзите
 ","
	Кесе йома, 24 ноябрь 2016",Яңылыҡтар,Na
https://kulturarb.ru/ba/news/өfө-kitaphanala-kartina-proektynyң-etense-majҙany-buldy, Өфө - “Китапханала картина” проектының етенсе майҙаны булды. ,Na,"

	Мәғлүм булыуынса, 10-сы ноябрь көнө, Ә.З. Вәлиди исемендәге Милли китапханала Рус импрессионизмы Музейының (Мәскәү) “Китапханала картина” проекты сиктәрендә билдәле рәссам Петр Кончаловскийҙың “Төрлө сәскәләр” («Всякие цветы”) картинаһының күргәҙмәһе асылғайны. Ә бөгөн иһә, 24 ноябрҙә күргәҙмәне ябыу тантанаһы үтте.

 “Китапханала картина” проекты региональ күргәҙмә программаһына ярашлы тормошҡа ашырылды. Күргәҙмә Рус импрессионизмы Музейы һәм Ә.З. Вәлиди исемендәге Милли китапхана менән берлектә уҙғарылды. 
 Өфө - иҫәп буйынса “Китапханала картина” проектының етенсе майҙаны булды. Проект сиктәрендә өфөлөләргә Петр Кончаловскийҙың “Төрлө сәскәләр” («Всякие цветы” Сәскәләр һәм һыуһиптергес менән натюрморт) картинаһы тәҡдим ителде. Был сара Минзәлә Ишморатованың балалар белемен үҫтереү һәм булышлыҡ итеү Фонды ярҙамында үткәрелде.
 Ағымдағы йылдың октябрь айында Великий Новгородта рәсем күрһәтелә башлай һәм Рәсәй региондары буйлап бөгөнгө көнгә тиклем сәйәхәт дауам итә.

 Сараны ябыу тантаныһында Ә.З. Вәлиди исемендәге Милли китапхана директоры Айгөл Моратова күргәҙмәне ойоштороуҙа ярҙам ҡулы һуҙыусыларҙы, хеҙмәттәшлек итеүселәрҙе маҡтау ҡағыҙҙары менән бүләкләне.

 Музей коллекцияһын тәшкил иткән импрессинизм ҡомартҡыларын региональ китапханаларҙа күрһәтеү идеяһы Гениева Екатерина Юрьевнала тыуа. Ул- Рус импрессионизмы Музейының бағыусылыҡ советы ағзаһы, Бөтә Рәсәй дәүләт Сит әҙәбиәте китапханаһының генераль директоры.

 Һуңғы ике йылда Саратов, Воронеж, Санкт-Петербург, Ульяновск, Екатеринбург һәм Великий Новгород ҡалаларында йәшәүселәр музей коллекцияһы картиналары менән танышҡан да инде.


 Быйыл бөйөк рәссам Петр Кончаловскийҙың тыуыуына 140 йыл тула. Ошо уңайҙан Рус импрессионизмы Музейы был картина күргәҙмәһен ойошторған да инде.

 Петр Кончаловский хәҙерге заманды ҡабул итә белгән, эксперименттары менән таң ҡалдырыусы ХХ быуат башы сәнғәтенең иң төп провакаторы булып иҫәпләнгән. Шулай уҡ һәләтле рәссам картиналарҙа рус традицияһына тоғро ҡала белгән. Һүрәттәрҙә тормоштоң тулылығын, бәхеттең киңлелеген тойоп була.

 Рәссамдың һыу буйындағы һылыу ҡыҙҙар, алма ағасының сәскәгә тулған мәлен, йәшелсә-емеш, сәскә гөлләмәләре һүрәтләнгән картиналарҙа йәнлелек сағыла. Һүрәттәге сәскәләрҙең баҙыҡ төҫтәре аша нескәлекте тойомларға мөмкин. Рәссам ябай ғына сәскәләрҙе киндер туҡымаға һалмаған. Оҫтаның натюрморттарында: тирә-яҡтағы предметтар менән тулы тормоштағы кешенең тойғолары һәм хистәре.

 Өфөлә йәшәүселәр ике аҙна дауамында бөйөк картина менән һоҡлана алды. Билдәле рәссамдың ижадына бағышланған экскурсиялар, лекциялар ойошторолдо. Шулай уҡ күргәҙмә сиктәрендә һынлы сәнғәт донъяһына битараф булмаусылар өсөн төрлө мастер-кластар үткәрелде. 

 Гүзәл Багаева
 ","
	Кесе йома, 24 ноябрь 2016",Яңылыҡтар,Na
https://kulturarb.ru/ba/news/dondan-elbaғasa-4000-saҡrymdan-ashyu-yau-yulyn-һybaj-үtkәn-112-se-bashҡort-atly-diviziyaһynyң-ojoshtorolouyna-75-jyl, Дондан Эльбағаса 4000 саҡрымдан ашыу яу юлын һыбай үткән 112-се башҡорт атлы дивизияһының ойошторолоуына – 75 йыл ,Na,"

	Бөйөк Ватан һуғышы тарихында иң күп Советтар Союзы Геройы биргән башҡорт атлы дивизияһында беҙҙең яҡташтарыбыҙҙың да Еңеү хаҡына үҙҙәрен аямай һуғышыуҙары, ҡаһарманлыҡтары өсөн ғорурлыҡ тойғоһо кисерәбеҙ.  Һуғыштың тере шаһиты берҙән-бер Ғәйфулла апа Ғәбитовтан башҡа, ҡыҙғанысҡа ҡаршы,  кавалерист атай-олатайҙар барыһы ла күптән гүр эйәһе инде. Ләкин хәтер тере, хәтер үлемһеҙ. Үткәндәрҙең шаңы, атай-олатайҙарҙың даны яугирҙәрҙең вариҫтары хәтерендә йәшәй.
 Әбйәлил районының тыуған яҡты өйрәнеү музейына Башҡортостан Милли музейынан килтерелгән 112-се атлы дивизияның командиры Миңлеғәле Шайморатовҡа бағышланған күргәҙмәгә шаһит ҡылыу йөрәк түрендәге хәтирәләрҙе яңыртыуға сәбәп булды.
Ике ай дауамында музейҙа барған күргәҙмәгә район мәктәптәре уҡыусылары саҡырылған, ҡаһарманлыҡ дәрестәре уҙғарылған. Музей хеҙмәткәре Ләйсән Бисенғолова гид ролендә күргәҙмә менән таныштырып, һөйләр мәғлүмәтте ятлап бөтһә лә, был юлы бер аҙ ҡаушаңҡырап ҡалды, Шайморатов генералдың ҡул аҫтында һуғышҡан яугирҙәрҙең ул-ҡыҙҙары килгәйне шул. Күргәҙмә аша легендар командирҙың тормош юлы, дивизияның ҡаһарманлығы, атайҙарының яу юлы менән танышҡас, хәтирәләрҙе тағатыуға ҡоролған кисә дауам итте.
– Дәһшәтле һуғыш башланғас, башҡорт халҡы үҙенең атлы ғәскәрен булдырырға теләк белдерә. Мәскәүҙән рөхсәт алынғас, уның составына алыуҙы һорап меңәрләгән ир-егет үҙ ирке менән ғариза тапшыра. Атлылар өсөн предприятиеларҙа ҡорамалдар, кейем әҙерләнә, ауыл эшсәндәре аттар, меңәрләгән центнер иген, фураж бүлә. Дәүләт Оборона Комитеты фондынан бер ниндәй ярҙам талап итмәйҙәр. Башҡортостан бары ҡоралды ғына һорап ала. Дивизияны ойоштороу штабы Дим станцияһында урынлаша. Башҡа райондарҙағы кеүек Әбйәлилдә лә атлылар ғәскәренә яҙылырға теләүселәр байтаҡ була. 1941 йылдың 7 декабрендә райүҙәккә 110 кеше һәм 95 ат йыйыла, – тип кисәне асты тыуған яҡты өйрәнеү музейы директоры Р. С. Лотфуллина. – Әбйәлилдән киткән тәүге ҙур төркөмдән һуң 20-шәр кешенән торған ике төркөм Дим станцияһына оҙатыла…
Ветерандар күмәк саҡта кемдең ҡайҙа, ниндәй хәрби дәрәжәлә һуғышыуы тураһында ҡыҙыҡһынмау, атай-олатайҙарҙан һорашып ҡалмау арҡаһында күпме тарих улар менән мәңгелеккә күсте. Хәйер, фронтовиктар үҙҙәре лә һуғыш тураһында һөйләргә яратманы. Хәҙер үкенһәк тә һуң инде. Райондың ветерандар советы рәйесе булып эшләгән йылдарында Фәтих ағай Ихсанов атлы дивизияла һуғышҡан яҡташтарҙы теүәлләп төҙөгән исемлектең ҡәҙерен бөгөн баһалайбыҙ. Байтаҡ кешеләрҙең ошо исемлек аша атайҙарының данлы дивизия яугире булыуын асыҡлауын беләм. Сарала ҡатнашыусы Фәтих Ғариф улы кавдивизияның хәрби яу юлы хаҡында, Днепрҙы аша сығыу, Германияның Бранденбург ҡалаһын штурмлап, унда тотҡонлоҡта булған совет әсирҙәрен азат итеү тарихын һөйләп үтте. 80-се йылдарҙан башлап башҡорт атлылары тураһында материалдар йыйған Тал Ҡусҡары ауылынан хаҡлы ялдағы тарих уҡытыусыһы Мөнирә Кирәева һуғыш өсөн аттар әҙерләү тарихын бәйән итте. Ҡатын-ҡыҙҙар иңенә төшә был ыҙалы эш. Ире фронтта, ҡулында кескәй бала тотоп, өҫтәүенә йөклө ҡалған Иҙәш ауылынан Ғәфүрә Сафина, Ҡусҡарҙан Сәғиҙә Фәйезйәнова үҙҙәренә йөкмәтелгән бурысты намыҫ менән үтәй. Көрт ярып сана менән яландан бесән ташыйҙар, һыуҙы ла ташып эсерәләр. Яҡшы ашатыуҙан, тәрбиәнән көрәйеп, тыҡылдата баҫып торған малҡайҙарҙы Магнитогорскиға тиклем ҡыуып алып барып, артабан эшелондарға тейәп, һуғышҡа оҙаталар. Шунда ике ат ҡасып ҡайта. Уларҙы кире алып китәләр. Әйләнеп ҡайтмаҫтарын белепме, мөлдөрәшеп ҡарап тыуған яҡтар менән хушлаша улар, аттар ҙа илай бит ул, тип һөйләне Мөнирә Хәкимйән ҡыҙы.
Артабан һүҙ кавалеристарҙың ул-ҡыҙҙарына бирелде. Юлдаштан Тимербулат Сәйетғәлин атаһы Ҡаһарман Сәйетғәле улынан Шайморатов генерал тураһында ишеткәндәрен бәйән итте. 80 йәшлек уҙамандың көр тауыш менән башҡорт халыҡ йыры «Урал»ды башҡарыуы ла кисәнең темаһына хуш килде. «Аямаған йәнен, түккән ҡанын…» тигән юлдарҙы тетрәнмәйенсә тыңлап булмай ине. Тыуған ил өсөн башын һалған аҫыл ир-егеттәр. Һуғыш арҡаһында атай төҫө күрмәгән Буранғолдан Мәүҙиға Ғәбитова ғәзиз кешеһен фотоһүрәттән булһа ла күрмәүе, башкөллө хеҙмәткә бирелеп, исмаһам, РСФСР-ҙың халыҡ депутаты булған сағында архивтарҙа эҙләнмәүе өсөн үкенесен белдерҙе. «Бер оянан 4 ағай-эне фронтҡа китәләр. Атайымдың бер туған ҡустыһы Ғәпсәләм Сабитов та атлылар ғәскәрендә һуғышҡан», – тип бәйән итте Мәүҙиға Ғаффан ҡыҙы. Батыр үлһә лә, даны ҡала. Белоруссия ерендә барған һуғыштарҙа Ғаффан Сабитов 76 миллиметрлы орудиенан атып, дошмандың ут нөктәһен юҡ итә һәм Ҡыҙыл Йондоҙ орденына лайыҡ була. Ҡушый ауылынан кавалерист Бәшәр Көмөшбаев тураһындағы иҫтәлектәре менән улы Рамил ағай бүлеште. Музей директоры Рәмилә Садиҡ ҡыҙы ла Бәшәр апа атайым менән бергә эшләне, эшһөйәр, кеселекле кеше ине, тип телгә алды. Районда киң билдәле сәсәниә Гөлнур Мамлеева һуғышта ятып ҡалған атайҙарҙың балаларына тейешле иғтибар булмауына әсенде. Уның атаһы Булат ауылынан Хәйбулла Байрамғоловҡа үҙ ғүмерендә ике һуғышта ҡатнашырға тура килә. Зәки Вәлиди армияһында хеҙмәт итә, Бөйөк Ватан һуғышын атлылар сафында үтә. «Уның ҡыҙылармеец кенәгәһендә хатта атының исеме яҙылған булған. Дошман уратыуына эләккәс, атайымдың шыуы-шып яуҙаштарына боеприпастар, аҙыҡ-түлек килтереүе хаҡында яҙма документ һаҡланған, ошо батырлығы өсөн «Хәрби ҡаҙаныштары өсөн» тигән миҙалға лайыҡ булған», – тип һөйләне Гөлнур апай.
Тал Ҡусҡары ауылында тыуып, хәҙер Асҡарҙа йәшәүсе Фәриҙә Шәйхетдинова атаһы Ғәҙелша Дәүләтшин ауыҙынан Герой яҡташтар Таһир Кусимов, Рәүеф Дәүләтов тураһында тыңлап үҫкән. «Бер йылы Таһир Тайып улы районға килгәнендә атайым мотлаҡ яуҙашын күреп ҡалыу ниәте менән һабантуйға китте. Тик мәртәбәле ҡунаҡ янына ябай ауыл ҡартына яҡын барырлыҡ мөмкинселек сыҡмай, – тип хәтер ебен тағатты Фәриҙә апай. – Атайым ҡаты яраланып, 1943 йылда демобилизациялана. Башаҡҡа китеп барған апайымдар уны милиция тип уйлап ҡурҡып ҡаса. Милицияның үҙебеҙҙең ҡапҡаға боролғанын күргәс, бөтөнләй ҡоттары оса. Һалдат кейемендә, госпиталдән һуң йонсоу ҡиәфәттә булған атайҙы танымайҙар…»
Ҡаҙмаштан мәғариф ветераны Сания Сафиуллина осрашыуға атаһының байтаҡ хәрби ҡағыҙ-документтарын алып килгәйне. Бөгөн бигерәк тә ҙур тарихи әһәмиәткә эйә ҡағыҙҙарҙың теүәл һаҡланыуы Ҡырҙас ауылынан фронтовик Әхмәҙи Ғайсиндың уғата теүәллек яратыуы хаҡында һөйләй. «Атайым иҫән саҡта уның һуғыш тураһындағы хәтирәләренә әһәмиәт бирмәгәнбеҙ, хатта данлы 112-се дивизияла булған тип тә белмәнек. Хәҙер документтары аша уның яу юлы картинаһын күҙ алдына баҫтырабыҙ», – тине Сания Әхмәҙи ҡыҙы һәм яугирҙең документтарын тәртипкә килтереп, район тыуған яҡты өйрәнеү музейына тапшырырға вәғәҙәләне.
Кисәнең тағы бер алып барыусыһы, музей советы рәйесе Ҡаҙмаштан ветеран уҡытыусы Ф. Ғ. Сафина юҡҡа ғына Рамаҙан Өмөтбаевтың «Генерал Куси-мов» китабынан полк етәксеһе Таһир Кусимовтың яҡташы Ғәйфулланы саҡыртып алып, ҡурайҙа «Перовский» көйөн уйнатып, яугирҙәрҙе бейергә төшөргән мәленән өҙөк уҡыманы. Артабан һүҙ РСФСР-ҙың халыҡ артисы, яугир Ғәйфулла Сарбаев тураһында дауам итте. Фирүзә Ғәбдинур ҡыҙы уның бәреп төшөрөлгән немец самолеты көпшәһенән тимер ҡурай яһап, яу юлында ла йыр-моңдан айырылмауы хаҡында һөйләне. Кисәне музыкаль яҡтан биҙәүсе мәҙәниәт хеҙмәткәре, ҡурайсы Рөстәм Баһаув башҡорт атлылары менән утты-һыуҙы кискән «Перовский»ҙы, мәшһүр «Урал»ды уйнап ишеттерҙе. Эйе, башҡорт элек-электән шатлығын да, ҡайғыһын да йыр-моңға һалған, йыр менән яуға ингән, еңеүен дә йыр аша яңғыратҡан. Хәлил ауылы ир-уҙамандарының «Малайҙар» вокал ансамбленең хәрби-патриотик рухлы «Шайморатов генерал», «Зәйтүнәкәй» («Катюша» йырының башҡортсаға тәржемәһе) йырҙарын башҡарыуы кисәгә йәм өҫтәне. Сарала нәҡ Хәлил «малайҙарының» ҡатнашыуының үҙ ғилләһе бар. Ансамблдә кавалерист тоҡомдары йырлай – 1943 йылдың 27 сентябрендә Днепрҙы аша сыҡҡанда ҡаһарманлыҡ өлгөһө күрһәткән, һәләк булғандан һуң Герой исеме бирелгән Рәүеф Дәүләтовтың нәҫелен дауам итеүсе Руслан һәм Булат Дәүләтовтар (Руслан Әхәт улы хатта апаһының фронт юлы буйлап Белоруссияның Гомель өлкәһендә булған, туғандар ҡәберлегенә тыуған ер тупрағын һалған кеше), Хөсәйен ауылынан кавалеристар Әбдрафиҡ Күсәрбаев менән Исхаҡ Килдейәровтың улдары Ишбулды, Әхмәҙи, Ҡаҙмаштан Ғәлиәкбәр Тимербаевтың улы Ишмөхәмәт был сығыштарын атай-апалары рухына бағышланы.
Район ветерандар советы рәйесе А. Ғ. Төлкөбаев былтыр ветерандар менән баш ҡаланың Дим биҫтәһендә урынлашҡан 112-се башҡорт кавалерия дивизияһының музейына, шулай уҡ Хәрби дан музейына сәйәхәт ҡылыуҙары тураһында бәйән итте. Ансар Ғаттар улы яу ҡырында ятып ҡалған атаһының бер туған ҡустыһы, башҡорт атлыһы – Айыуһаҙы ауылынан Рәшит Солтановты иҫкә алды.
Һуғыш еле ҡағылмаған, ҡан илатмаған бер ғаилә лә юҡ. Рәсми документтарҙа Бөйөк Ватан һуғышында 4 миллиондан ашыу совет кешеһе ҡорбан булыуы билдәләнһә, ғәмәлдә был һан тағы ла күберәк. Яуҙан иҫән ҡайтҡан фронтовиктар ҙа хәҙер юҡ тиерлек. Саҡматояҡ аттарҙа яу юлын үткән атайҙары, туғандары тураһында хәтер яңыртыуҙан күңелдәре тулышып, хатта күҙ йәштәренә ирек биргән кисәлә ҡатнашыусылар Бөйөк Еңеү көнөн яҡынайтҡан һәм яулаған бөтә тыныслыҡ һалдаттарын бер минутлыҡ тынлыҡ менән иҫкә алды.
Гөлнара КҮСӘРБАЕВА.
Сығанаҡ: “Осҡон” гәзите
 ","
	Шаршамбы, 23 ноябрь 2016",Яңылыҡтар,Na
https://kulturarb.ru/ba/news/өfөlә-tefi-tөbәk-2016-festivale-asyldy, Өфөлә «ТЭФИ-Төбәк 2016» фестивале асылды ,Na,"

	Кисә, 22 ноябрҙә Өфөнөң «Шератон» отелендә «ТЭФИ-Төбәк 2016» XV Бөтә Рәсәй телевизион конкурсын асыу тантанаһы үтте. 
Баш ҡалабыҙ бөтә илдәрҙән бәйгелә ҡатнашыусыларҙы һәм ҡунаҡтарҙы ҡаршы алды. Тулыраҡ мәғлүмәт менән «Башҡортостан» дәүләт телерадиокомпанияһының рәсми сайтында танышырға мөмкин.
«Конкурсты асыу тантанаһында республика, баш ҡала һәм телерадиокомпания менән таныштырабыҙ, сөнки тап «Башҡортостан» ДТРК-һы сараны ойошторорға ярҙам итә. Концерт программаһы күбеһенсә этник номерҙарҙан тора. «Йатаған» этно-төркөмө, «Мираҫ» йыр һәм бейеү фольклор ансамбле, «Тауыш» проектында ҡатнашҡан Марсель Сабиров сығыш яһай», — тип хәбәр иттеләр Бөтә Рәсәй дәүләт телерадиокомпанияһы төбәк филиалының матбуғат хеҙмәтендә.
ТЭФИ еңеүселәрен бүләкләү тантанаһы 24 ноябрҙә «Башҡортостан» дәүләт концерт залында уҙа. Конкурста ҡатнашыусылар һәм ҡунаҡтар өсөн тренингтар, семинарҙар, түңәрәк өҫтәлдәр, презентациялар, шулай уҡ мәҙәни-күңел асыу саралары ойоштороу ҡаралған.
Өфө “ТЭФИ-Төбәк-2016” Бөтә Рәсәй телевизион конкурсының финал этабын ҡабул итә. Бөгөн финалға үтеүселәр һәм ҡунаҡтар өсөн төрлө курстар ҡаралған. Еңеүселәр иртәгә “Башҡортостан” дәүләт концерт залында бүләкләнә. Төп бүләк — скульптор Эрнст Неизвестныйҙың бронзанан яһаған «Орфей» статуэткаһы. Быйыл конкурсҡа 167 телекомпаниянан 545 эш тәҡдим ителде. Финал этапҡа беҙҙең республика вәкилдәре лә үтте.
 ","
	Шаршамбы, 23 ноябрь 2016",Яңылыҡтар,Na
https://kulturarb.ru/ba/news/baltas-rajonynda-atajsal-halyҡ-izhady-festivale-dauam-itә, Балтас районында „Атайсал” халыҡ ижады фестивале дауам итә ,Na,"

	„Кино йылы” уңайынан районда дауам иткән „Атайсал” халыҡ ижады фестивале финишына яҡынлашты. Уҙған аҙнала түшкерлеләрҙан эстафетаны ҡабул иткәндә һынатмаҫҡҡа һүҙ биргән янбайлылар ун дүртенсе ауыл ерлеге булып сығыш яһаны һәм ысын мәғәнәһендә һынатманы. Был ауыл биләмәһе үҙешмәкәрҙәре тамашасыға „Миҙгелдәрҙән тора был донъя” тигән концерт программаһы тәҡдим итте.

 Программаның „Бала-саҡҡа ҡабат ҡайтыр инем”, „Эх, һин йәшлек, дәртле йәшлек”, „Тормош кисеүҙәре — бәхет миҙгелдәре”, „Ғүмер көҙҙәренә кергәндә” тигән бүлектәре тамашасыны кеше ғүмеренең ҡабатланмаҫ миҙгелдәре буйлап сәйәхәткә әйҙәне. Программаны алып барған Рәзинә Ханова менән Гөлназ Әнүәрова тамашасыны ғүмер миҙгелдәре буйлап сәйәхәттә „оҙатып йөрөнө”. Залдағыларға һағышланырға ла, моңланырға ла урын булды.

 Концерт барышында үҙешмәкәрҙәр менән район мәҙәниәт һарайы белгестәренең эшләүе һиҙелде. Төрлө һөнәр эйәләрен бергә туплаған дүрт ауылдың клуб хеҙмәткәрҙәренең тырышлығы бушҡа булманы. Концерт халыҡҡа оҡшаны, балтаслылар ихлас алҡыштары менән белдерҙе. Ир-егеттәр, ҡатын-ҡыҙҙар вокаль ансамблдәре һәм яңғыҙ башҡарыусылар менән район мәҙәниәт һарайының әйҙәүсе методисы Алһыу Әхмәтсафиева, баянсы Данил Хөснуллин эшләгән. Алмаз Рәжәпов ойошторған халыҡ инструменттары ансамбле сығышы айырым бер ижад емешенә тиң булды.

 Биләмә ерлегендә йәшәгән үҙешмәкәрҙәр араһында нәфис һүҙ оҫтаһы ла, эстрада йырҙарын да, ретро йырҙарҙы ла оҫталыҡ менән башҡарыусылар бар. Йыр-бейеү дауам иткән мәлдә экрандан ерлек территорияһындағы колхоздар производствоһын үҫтергән, төрлө тармаҡтарҙа көс һалып дан ҡаҙанған орден кавалерҙары, маҡтаулы хеҙмәткәрҙәр, әлеге көндә лә район, республика, ил күләмендә билдәле шәхестәрҙе барланылар.

 Сәнғәт йәнле янбайлылар һынатманы. Хаҡлы баһаны алҡыштары менән халыҡ үҙе бирҙе. Ерлек хаҡимиәте башлығы Рәзиф Ахунов сәхнәгә күтәрелгәс, был төбәктәге биш ауылға килен булып төшкән, шунда тыуып-үҫкән һылыуҙарҙы кәләше иткән кейәүҙәрҙең ауылдары данын яҡлап сығыш яһағандары өсөн рәхмәт белдерҙе һәм фестивалде ут күршеләре яланғаслыларға тапшырҙы. Ә фестивалде йомғаҡлаясаҡ Яланғас ауыл ерлеге башлығы Рәсих Ғафүрйәнов йома көнө райондаштарҙы үҙҙәренең тамашаһына көтөп ҡалыуҙарын әйтте.

 Аида ХӘЙРЕТДИНОВА.
 Сығанаҡ: “Балтас таңдары” гәзите 

 ","
	Шаршамбы, 23 ноябрь 2016",Яңылыҡтар,Na
https://kulturarb.ru/ba/news/ilһamdan-ilһam-alyp, «Илһам»дан илһам алып ,Na,"

	Салауат районының Малаяҙ балалар сәнғәт мәктәбенең 25 уҡыусыһы Өфө ҡалаһында үткән Бөтә Рәсәй “Өн тылсымы” һәм «Илһам» халыҡ-ара конкурстарында ҡатнашып, яңынан-яңы еңеүҙәр менән ҡайтты.

 “Өн тылсымы” Бөтә Рәсәй конкурсында беҙ¬ҙең тәрбиәләнеүселәребеҙ тәүләп ҡатнашып, яҡшы ғына һөҙөмтәләр күрһәтте. Конкуренция бик көслө булыуға ҡарамаҫтан, алты уҡыусыбыҙ дипломдар менән билдәләнде.

 «Илһам» халыҡ-ара фестиваль-конкурсында уҡыусыларыбыҙ йылдың-йылы яҡшы һөҙөмтәләр күрһәтә. Был юлы ла уҡытыусы Радик Хановтың һуҡма инструменттар класы уҡыусыһы Ринат Монасов ксилофонда ҡатмарлы әҫәрҙәр уйнап, II дәрәжә лауреат исеменә лайыҡ булды.

 Ҡурай класында уҡыусы Йәлил Кәримов (етәксеһе – Р. Нурмөхәмәтов) I дәрәжә дипломант исемен яуланы.
 Йәш пианистарҙан Элиза Исламова (етәксеһе – С. Заһиҙуллина), Кристина Бай¬мө¬хәмәтова менән Роксана Хәмиҙуллина (етәксеһе – М. Фәйзуллина) II дәрәжә дипломанттар булды.

 Ансамбль дуэттары Алина Лобова менән Софья Кис¬ме¬реш¬кина, Карина Заһретдинова һәм Айгөл Ғәйфуллина – (етәкселәр – С. Кузнецова, М. Фәйзуллина) – III дәрәжә дипломанттар.

 Сәнғәт мәктәбенең “Гүзәл” бейеү ансам¬бле бик сағыу, матур ике бейеү күрһәтеп, дипломанттар исемен алды. Уларҙы етәксеһе Резеда Арсланова әҙерләне.

 Шулай уҡ конкурста уҡытыусы Нурдания Вәлиуллинаның тәрбиәселәре баян буйынса оҫталыҡтарын күрһәтте. Баян класының 2-се класс уҡыусыһы Тимур Усманов конкурста тәүләп ҡатнашып, яҡшы һөҙөмтә күрһәтә алды – III дәрәжә дипломант булды. Илнур Имаев, Илшат Мөхәмәтйәнов, Александр Чернышев та дипломант исемдәрен алды.
 Афарин, малайҙар һәм ҡыҙҙар! Һеҙгә яңынан-яңы үрҙәр теләп ҡалабыҙ.

 Анфиса Хөснөтдинова,
 Балалар сәнғәт мәктәбе директоры.
 Сығанаҡ: “Йүрүҙән” гәзите 

 ","
	Шаршамбы, 23 ноябрь 2016",Яңылыҡтар,Na
https://kulturarb.ru/ba/news/matbuғat-baly-2016-iң-yaҡshy-zhurnalistarҙy-asyҡlaj, “Матбуғат балы-2016” иң яҡшы журналистарҙы асыҡлай! ,Na,"

Башҡа өлкә хеҙмәткәрҙәре кеүек үк журналистар ҙа йыл аҙағында эшләнгән эштәрен барлай, иң яҡшыларҙы асыҡлай. Ошо маҡсатта быйыл да, 15 декабрҙә Өфөлә, “Версаль” ресторанында, инде йолаға әүерелгән Матбуғат балы-2016 уҙғарыласаҡ. Матбуғат балында Башҡортостандың иң яҡшы журналистары билдәләнәсәк. 
 Йыл һайын үткәрелеп килгән был проектта федераль, республика һәм район киң мәғлүмәт саралары, корпоратив баҫмалар вәкилдәре, министрлыҡ һәм ведомство, предприятие һәм компанияларҙың матбуғат хеҙмәте хеҙмәткәрҙәренең ҡатнашыуы көтөлә. Журналистар «Иҡтисад һәм финанс», «Сәйәсәт һәм йәмғиәт», «Мәҙәниәт һәм сәнғәт», «Социаль яҡлау», «Мәғариф», «Спорт һәм сәләмәт тормош», «Һаулыҡ һәм экология», «Сәнәғәт һәм инвестициялар», «Атайсал» кеүек төп номинацияларҙа ҡатнашыу мөмкинлеге ала. 
 Шулай уҡ Эксперттар советы — «Предприятиеның иң яҡшы матбуғат хеҙмәте», «Министрлыҡ һәм ведомстволарҙың иң яҡшы матбуғат хеҙмәте», «Иң яҡшы корпоратив баҫма», «Социаль селтәрҙәрҙә иң яҡшы бит», республиканың киң мәғлүмәт саралары иһә үҙ хеҙмәткәрҙәре араһынан «Йыл журналисы» исеменә кандидаттар күрһәтәсәк.
 Еңеүселәрҙе асыҡлау «Йыл журналисы» номинацияларында, шулай уҡ «Социаль селтәрҙәрҙә иң яҡшы бит», «Предприятиеның иң яҡшы матбуғат хеҙмәте», «Министрлыҡ һәм ведомстволарҙың иң яҡшы матбуғат хеҙмәте», «Мәғлүмәттәр йәһәтенән иң асыҡ компания», «Иң яҡшы корпоратив баҫма» номинацияларында кандидаттар vote.imkufa.ru сайтында он-лайн тауыш биреү юлы менән билдәләнәсәк. 1 декабрҙән алып 8-нә тиклем яратҡан журналисығыҙ өсөн тауыш бирергә онотмағыҙ! 
 «Матбуғат балы» нда ҡатнашыусыларға өҫтәмә дәрт һәм илһам юлдаш булһын!
  Гүзәл Багаева 
 ","
	Шаршамбы, 23 ноябрь 2016",Яңылыҡтар,Na
https://kulturarb.ru/ba/news/әhmәt-sөlәjmәnov-78-jәshendә-arabyҙҙan-kitte, Әхмәт Сөләймәнов 78 йәшендә арабыҙҙан китте. ,Na,"

	Башҡортостан ҙур юғалтыу кисерҙе, халҡыбыҙҙың олуғ улы, башҡорт һәм, ғөмүмән, төрки донъяһы фольклористикаһында күренекле урын яулаған филология фәндәре докторы, М. Аҡмулла исемендәге Башҡорт дәүләт педагогия университеты профессоры, Рәсәйҙең Гуманитар фәндәр академияһы академигы Әхмәт Сөләймәнов 78 йәшендә арабыҙҙан китте.

 Сөләймәнов Әхмәт Мөхәмәтвәли улы (15 март 1939 — 21 ноябрь 2016) — башҡорт әҙәбиәт ғилеме белгесе, фольклорсы, йәмәғәт эшмәкәре. Филология фәндәре докторы, профессор. Рәсәй Гуманитар Фәндәр академияһының тулы хоҡуҡлы ағзаһы, Башҡортостандың һәм Рәсәйҙең Яҙыусылар союзы ағзаһы, Салауат Юлаев премияһы лауреаты һәм Салауат Юлаев ордены кавалеры.

 Әхмәт Мөхәмәтвәли улы Сөләймәнов 1939 йылдың 15 мартында Бөрйән районының Нәби ауылында тыуған. 1967 йылда Башҡорт дәүләт университетының филология факультетын тамамлағас, тыуған ауылының һигеҙ йыллыҡ мәктәбендә башҡорт теле һәм әҙәбиәте уҡытыусыһы булып эшләй. Университетта уҡыу йылдарында уҡ ғилми эшкә ылыҡҡан егет тиҙҙән аспирантураға саҡырыу ала. 1972 йылдан башлап БДУ-ла башҡорт әҙәбиәте һәм фольклоры кафедраһында уҡытыусы, доцент. 1991 йылдың ғинуарынан — Тарих, тел һәм әҙәбиәт институтында фольклор һәм сәнғәт бүлеге мөдире. 2006 йылдан Мифтахетдин Аҡмулла исемендәге Башҡорт дәүләт педагогия университетының башҡорт әҙәбиәте һәм мәҙәниәте кафедраһы профессоры.

 2016 йылдың 21 ноябрендә Өфө ҡалаһында вафат булды.

 Әхмәт Сөләймәнов 1991 йылда М. В. Ломоносов исемендәге Мәскәү дәүләт университетында филология фәндәре докторы ғилми дәрәжәһенә докторлыҡ диссертацияһы яҡлай.

 Ғалим 18 томдан торған «Башҡорт халыҡ ижады» серияһын әҙерләп нәшер итеүҙә турана-тура ҡатнаша. Ул шулай уҡ фундаменталь хеҙмәттең урыҫ телендә сыҡҡан баҫмаһының өс томын әҙерләүсе. Был эше өсөн башҡа авторҙар менән бер рәттән Салауат Юлаев исемендәге премияға лайыҡ булды.

 Ул 400-ҙән ашыу фәнни хеҙмәт, шул иҫәптән 30-ҙан артыҡ монография, мәктәп уҡыусылары һәм юғары уҡыу йорттары студенттары өсөн 40-тан артыҡ уҡыу әсбабы һәм уҡыу-иетодик ҡулланма авторы.

 Халыҡ ижадын, уны ғилми яҡтан өйрәнеүҙә Әхмәт Сөләймәновтың башҡарған эше сикһеҙ. Һәр саҡ эҙләнеүсән, баҫалҡы ғалим, Башҡорт дәүләт университеты, Мифтахетдин Аҡмулла исемендәге Башҡорт дәүләт педагогия университеты, Заһир Исмәғилев исемендәге Өфө дәүләт сәнғәт академияһы студенттары өсөн дә кешелекле уҡытыусы булараҡ хәтерҙәрҙә уйылып ҡалыр. Ғалимыбыҙ Башҡортостан мәҙәниәте буйынса дәреслектәр авторы ла, Башҡортостан һәм Рәсәй Яҙыусылар союздары ағзаһы ла булды. Әхмәт Сөләймәновты белгән һәр кеше иң тәүҙә уны итәғәтлелеге һәм ихласлығы өсөн хөрмәт, ихтирам итә ине...

 Яратҡан уҡытыусыбыҙ, изге күңелле остазыбыҙ, халҡыбыҙҙың аҫыл улы, алтынға бәрәбәр замандашыбыҙ, арҙаҡлы ғалимыбыҙ Әхмәт Сөләймәнов яҡты иҫтәлеге беҙҙең йөрәктәрҙә мәңге һаҡланыр. Кешелекле, изге кунелле, рәхмәтле зат булараҡ күптәребеҙ күңеленә һеңеп ҡалған ул, урынығыҙ йәннәттә булһын...

 Гүзәл Багаева

 ","
	Шишәмбе, 22 ноябрь 2016",Яңылыҡтар,Na
https://kulturarb.ru/ba/news/өfөlә-televidenie-һәm-radio-tarihy-kүrgәҙmәһenә-100-ҙәn-ashyu-artefakt-ҡujylғan, Өфөлә телевидение һәм радио тарихы күргәҙмәһенә 100-ҙән ашыу артефакт ҡуйылған ,Na,"

	Республиканың Милли музейында тәүге тапҡыр «Башҡортостанда радиотапшырыуҙар һәм телевидение тарихы» тигән күргәҙмә асылды. Проект Халыҡ-ара телевидение көнө һәм «Башҡортостан» ТРК ДУП-ның 15 йыллығы уңайынан әҙерләнгән. Уны асыу тантанаһына телевидение хеҙмәткәрҙәре һәм ветерандары, абруйлы ҡунаҡтар, республика киң мәғлүмәт саралары хәбәрселәре йыйылды.

 Ике экспозиция залындағы стендтарҙа 1920 йылдарҙан башлап беҙҙең көндәргә тиклем ил тарихы менән тығыҙ бәйле булған этаптар сағылдырылған. Радиотапшырыуҙарҙың эфирға сыға башлауы, яңы ғына төҙөлгән Почтамт бинаһына күсеү, тәүге дикторҙар, Бөйөк Ватан һуғышы осоронда эшләү, телевидение булдырыу, төҫлө тапшырыуҙарға күсеү. Күргәҙмәне ойоштороу өсөн байтаҡ эш башҡарылған, ҙур фотоархив һәм текстар тупланған. «Башҡортостан» ТРК ДУП-ның бөтә бүлектәренең стендтары хронологик тәртиптә, 40 күренекле кеше тураһында мәғлүмәт, 100-ҙән ашыу артефакт, инструменталь-техник база: камералар, диктофондар, төрлө ҡоролмалар урын алған. Башҡортостан телерадиокомитеты программалары менән бәйле гәзиттән ҡырҡып алынған мәҡәләләр ҡыҙыҡһыныу тыуҙыра.

 Күргәҙмә менән телевидение ветерандары — Телерадиотапшырыуҙар мәктәбе етәксеһе Шәүрә Ғилманова һәм «Ҡурай» каналы директоры, музей экспозицияһын булдырыу буйынса эшсе төркөм етәксеһе Юнир Аҙнабаев таныштырҙы.
 «Беҙҙә телевидение 1959 йылда ғына эшләй башлай, һәм үҫеш буйынса баш ҡаланы ҡыуып етеү бурысы ҡуйыла, — тип һөйләне Шәүрә Ғилманова. — 1980 йылғы Олимпиадала иһә Башҡортостандан ҙур ижади төркөм ҡатнаша. Ошо йылдар үҫеш осоро була. Беҙҙә тәүге нәфис фильмдар төшөрөлә башлай, һуңынан уларҙы Үҙәк телевидениенан да күрһәттеләр».
 Күргәҙмә менән ике ай дауамында танышырға мөмкин.

 «Башҡортостан» телерадиотапшырыуҙар компанияһына «Башҡортостан юлдаш телевидениеһы», «Ҡурай-ТВ» һәм «Ҡурай HD» музыкаль телеканалдары, «Тамыр» балалар телеканалы, «Юлдаш», «Спутник ФM», «Ашҡаҙар» радиоканалдары ҡарай. Проект Башҡортостан телевидение һәм радиоһының иң яҡшы традицияларын таратыу, лайыҡлы йәш белгестәр әҙерләүгә булышлыҡ итеү маҡсатында ойошторолған.

 «Башинформ» мәғлүмәт агентлығы, Ләйлә Аралбаева. 

 ","
	Шишәмбе, 22 ноябрь 2016",Яңылыҡтар,Na
https://kulturarb.ru/ba/news/өfөlә-iҙel-halyҡ-ara-bashҡort-һәm-tatar-jyry-festivale-eңeүselәren-bildәlәne, Өфөлә «Иҙел» халыҡ-ара башҡорт һәм татар йыры фестивале еңеүселәрен билдәләне ,Na,"

	Өфөлә «Иҙел» VI халыҡ-ара башҡорт һәм татар йыры фестивале тамамланды. «Башҡортостан» дәүләт концерт залындағы гала-концертта еңеүселәр, жюри ағзалары һәм уҙған йылдарҙағы лауреаттар сығыш яһаны. Ун еңеүсе араһында Рәсәй ҡалаларынан, шулай уҡ Ҡытайҙан һәм Латвиянан профессиональ музыканттар бар.
 Фестивалдең матбуғат секретары Диана Байтурина «Башинформ» агентлығына лауреаттарҙың исемдәрен хәбәр итте. Бына улар: «Башҡорт халыҡ йыры» номинацияһында — Айтуған Вәлмөхәмәтов, «Башҡорт эстрада йыры» — Зөлфиә Хафизова, «Татар халыҡ йыры» — Әлфис Ғәлиуллин, «Татар эстрада йыры» — Илмир Сәғәҙиев һәм Руслан Ғәббәсов. «Йәмле» триоһы — иң яҡшы коллектив, Әлфиә Ниғмәтуллина иң яҡшы автор-башҡарыусы тип танылды. Академик номинацияла Айгөл Әхмәтшина еңеү яуланы. Ҡытай ҡыҙы Хао Юй махсус призға лайыҡ булды.
 Тәүге тапҡыр конкурста балалар номинацияһы булдырылды. Айгөл Вәлиуллина һәм Данияр Нуруллин лауреат исемен алды.
 Жюри рәйесе, Рәсәйҙең һәм Татарстандың халыҡ артисы Ренат Ибраһимов башҡарыусыларҙың профессиональ кимәле һәм оҫталығының йылдан-йыл үҫә барыуын билдәләне. Конкурста бөтәһе 36 кеше үҙ көсөн һынаны.
 «Башинформ» мәғлүмәт агентлығы, Ләйлә Аралбаева.

 ","
	Шишәмбе, 22 ноябрь 2016",Яңылыҡтар,Na
https://kulturarb.ru/ba/news/izhady-һoҡlanyu-uyata, Ижады һоҡланыу уята ,Na,"

	Мәскәү, Өфө, Чебоксар, Магнитогорск, Екатеринбург, Төмән, Түбәнге Новгород ҡалаларында уҙған Бөтә Рәсәй ижадсыларының күргәҙмәләрендә, конкурстарында даими рәүештә ҡатнашып килә Й.И.Ҡылысов. Тормошта һәм сәнғәттә үҙ донъяһы булған рәссам, юғары кимәлдә ойошторолған ярыштарҙан, һәр саҡ беренсе урындар, маҡтау ҡағыҙҙары, дипломдар, ҡиммәтле бүләктәр менән әйләнеп ҡайта. Быйыл апрель айында Сибай ҡалаһында йәшәүсе Йәноҙаҡ Ишбулды улына ошо һәм башҡа ҡаҙаныштары өсөн Башҡортостан һәм Рәсәй рәссамдар союзы ағзаһы тигән юғары исем бирелде. Тормош-көнкүреш әйберҙәрен биҙәү сәнғәтенә лә, скульптураға ла, балалар уҡытыуға ла берҙәй ихлас тотонған рәссам-педагог тураһында булыр бөгөнгө һүҙем.

 Халҡыбыҙ борон-борондан ағастан, ағас ҡабығынан, ҡайын туҙынан һауыт-һаба, йорт йыһаздарын, балалар өсөн уйынсыҡтарҙы ҡабатланмаҫ биҙәктәр менән һырлап эшләүгә оҫта булған. Был һөнәр, быуаттар аша камиллаша барып, беҙҙең көндәргә килеп етеүе бер кемгә лә сер түгел. Милләтебеҙҙең меңдәрсә йылдар буйы йыйылған эстетик идеалдарын, үҙенсәлеген һәм традицияларын дауам иткән Йәноҙаҡ Ҡылысовтың ижад емештәрен республикабыҙҙың төрлө музейҙарында, хатта Рәсәйҙә генә лә түгел, ә әллә ҡайҙа ятҡан Японияла ике әҫәрен—«Төнъяҡ амуры» һәм «Башҡорт балы» варианттарын осратырға мөмкин. Германияның Гонновер ҡалаһына ла юлланған уның һырлы, йырлы һындары, башҡорт биҙәктәре… «Йәноҙаҡ Ишбирҙе улының ижады милли мәҙәниәткә ихлас хеҙмәт итеүе менән айырылып тора. Рәссам эштәренең нигеҙендә фольклор һәм хәҙерге ауыл тормошо ята»—тип яҙа сәнғәт белгесе И.Гусева. Эйе, был хаҡ һүҙҙәр. Мәҫәлән, «Һыбайлы башҡорт», «Алыҫ юл» әҫәрҙәрен алайыҡ, был һүрәттә башҡорт халҡының милли сәнғәт традициялары сағылған, дөйөмләштерелгән халыҡ образы йәшәй уларҙа. Ана бит, һыбай йәки егеүле атта барһалар ҙа, уйҙары үҙ донъяһында ғына түгел, алыҫтарға барып тоташҡан. Ҡараштарында киң күңеллелек, хәйләһеҙлек, тыуған ергә мөкиббәнлек сағылыш тапҡан. Рәссамдың күп һанлы һүрәттәре араһында ҡатын-ҡыҙҙарға арналғандары байтаҡ: «Ҡымыҙ бешеүсе ҡыҙ», «Батмуслы ҡыҙ», «Һауынсы»—быларҙың барыһында ла авторҙың йөрәк йылыһын, ихласлығын тойомларға мөмкин. Мәҫәлән, «Бейеүсе ҡыҙ»ҙағы нәзәкәтлелек, һомғоллоҡ, кейеменең деталдәре, толомдары—бөтәһе бергә талғын көйгә тирбәлеп, бейеүсенең баш өҫтөндәге самауырын һажлатып ҡайнатып ебәргән һымаҡ… Әле әйткәндәрем менән Йәноҙаҡ Ишбулды улы үҙе лә килешмәҫ, бәлки, әммә мин уны шулай күрәм. Сәнғәттең көсө лә шунда: мең кешелә мең төрлө хис-тойғо уятыу. Рәссам башҡорт гүзәлдәренең һын-килбәтен бик үҙенсәлекле һүрәтләгән. Уларҙа мосолман ҡатын-ҡыҙҙарына хас күркәм сифаттарҙы күрергә була.

 Йәноҙаҡ Ишбулды улының иң характерлы һыҙаты шунда: художестволы әйберҙәр эшләү сәнғәтенең боронғо традициялары нигеҙендә яңы сюжеттар, темалар, формалар эҙләү булһа, скульптурала ул бөтөнләй үҙ аллы. Халыҡ күңеленә юл табыу—ҙур мәртәбә. Ихлас, өҙлөкһөҙ эшләүе, фиҙакәр хеҙмәте 1990-2014 йылдарҙа уға уңыштар килтерҙе, хеҙмәттәре төрлө кимәлдәге конкурстарҙа тик беренсе урындар яуланы. «Бәләкәй һәм ҙур ижау» (2003), «Ат еккән бабай санала» (2006), «Ижау» (2014) һәм башҡа эштәренә һоҡланмау мөмкин түгел! Рәссам бер юлы ике Рәсәй конкурсында ла алдынғылыҡҡа сыҡҡаны бар. Беренсеһе—Түбәнге Новгородта, икенсеһе Мәскәүҙә. Й.И.Ҡылысов өсөн иң иҫтәлеклеһе «Душа России» конкурсында ҡатнашыу булғандыр, моғайын. Бында 197 кеше араһынан ун оҫта финалға сыға. Бармаҡ менән һанарлыҡ ижадсылар иҫәбендә Йәноҙаҡ Ишбулды улының булыуы, унан исемле кубок алып ҡайтыуы тағы ла дәртләнеп ижад итергә этәргес бирә. «Алтын ҡуллы оҫта» исемен йөрөткән шәхес милләтебеҙгә әйтер һүҙҙәрен декоратив сәнғәткә һыйҙырған. Мәҫәлән, «Хушлашыу» әҫәрен алайыҡ. Йәноҙаҡ Ҡылысов матур донъя киңлеген ғәҙәттән тыш тоя белеүе арҡаһында саф һөйөү хисе аша ер-һыуҙы һаҡларға, яҡларға саҡыра һәм шул төшөнсәләр нигеҙендә моңһоу хушлашыуҙан һуң татлы осрашыу буласағына ишара яһай. «Балыҡсылыр әңгәмәһе» исемле эше лә һоҡланыу уята: милли фольклор һәм ауыл тормошо. Бында оло фәлсәфә. Йәнә мин Йәноҙаҡ Ишбирҙе улында боронғолоҡ тойғоһо һаҡланыуына ғәжәпләнәм. Башҡорт рухының тәбиғәт менән бер бөтөн булыуын раҫлаусы «Ҡурайсы сулпыһы», «Йыр», «Ҡобайыр» композициялары ҡурайға дан йырлай.

 Рәссамдың тыуған төйәге—Иҫке Сибай ауылы. Башҡорттоң көй-моңдарын тыңлап үҫкән ижадсының башҡорт халыҡ йырҙарына мөрәжәғәт итеүенә бер ҙә ғәжәпләнерлек түгел. Был йүнәлештәге ижады ҡатнаш һәм күп яҡлы: ул скульптурала һәм декоратив сәнғәттә берҙәй сағыла. Ошо ике сәнғәт уртаһында торған «Ҡобайыр» исемле эше бик үҙенсәлекле һәм һоҡланғыс. Дүңгәләктәр эсенә ҡурайҙа һәм ҡумыҙҙа уйнаған сәсәндәр һынын композицион бер бөтөн итеп урынлаштырған. Ҡатмарлы эшкәртеү алымдары менән образлыҡҡа юл асҡан. Был Йәноҙаҡ Ишбулды улының юғары оҫталыҡ кимәле тураһында һөйләй.

 Әлеге көндә Йәноҙаҡ Ишбирҙе улы Ҡылысов Сибай балалар сәнғәт мәктәбендә уҡыта. Үҙ хеҙмәте менән балаларҙа халҡыбыҙҙың сәнғәтенә, мәҙәниәтенә һөйөү тәрбиәләй, милли рух үҫтерә. Уҡытыусылары кеүек уҡыусылары ла шәп. Остаздарынан күрмәксе уҡыусылары республика, Рәсәй, Халыҡ-ара конкурстарҙа призлы урындар яулай. Көслө ихтыярлы ижадсының рух ныҡлығы уҡыусыларына ла күскән.

 Таңһылыу Fәйнуллина.

 Сығанаҡ: “Атайсал” гәзите

 ","
	Шишәмбе, 22 ноябрь 2016",Яңылыҡтар,Na
https://kulturarb.ru/ba/news/nәrkәskә-yaңy-һulysh, «Нәркәс»кә яңы һулыш ,Na,"

	Театр тарихында быға оҡшаш ваҡиғалар осрап тора, был күренеш, бигерәк тә классик һәм художество йәһәтенән ваҡыт һынауын үткән, заманалар үҙгәреү менән актуаллеген юғалтмаған пьесалар буйынса спектаклдәр яҙмышына бәйле: тиҫтә йылдар өҙлөкһөҙ сәхнәлә барып та, темаһы, идеяһы, тәрбиәүи йәһәттән репертуарҙа артабан да ҡалыуына ихтыяж ҙур икән, был спектакль башҡарыусылары алыштырылып (сер түгел, быуындар алмашынып тора), күп ҡулланыуҙан таушалған сәхнә йыһаздары яңыртылып, уға яңы һулыш өҫтәлә.

 Илшат Йомағоловтың мәшһүр «Нәркәс» трагедияһы буйынса режиссер Илдар Ғиләжев ҡуйған (композиторы - Урал Иҙелбаев) мелоромантик трагедияһы 2001 йылдың аҙағында сәхнә күргәйне. 15 йыл дауамында спектаклде меңәрләгән тамашасы ҡарап илһам алған, «Нәркәс» төрлө Халыҡ – ара фестивалдәрҙә ҡатнашҡан. Әммә был аҫыл әҫәрҙе сәхнәлә күрергә теләүселәр һис кәмемәй. 

Хәйер, үҙе лә ошо сәхнәлә ижад иткән күренекле сәхнә оҫтаһы, драматург Илшат Йомағоловтың милли әҙәбиәттә трагедия жанрындағы иң билдәле пьесаһы буйынса спектакль, сәхнәбеҙ биҙәге булып, артабан да йәшәргә тейеш.

 Тамашасылар «Нәркәс»те яңыртылған вариантта киләһе йылдың февраль айында күрәсәк. Нәркәс - Гөлнара Ҡаҙаҡбаева, Гөлназ Хайсарова, Тимерхан – Руслан Хайсаров, Артур Кәбиров. Башҡа ролдәрҙә лә һиҙелерлек үҙгәрештәр бар, Мәҫәлән, Зөмрәтте өс актриса – Суфия Ҡорбанғәлиева, Тәнзилә Хисамова, Айһылыу Йомағолова башҡарасаҡ.

 Сығанаҡ: М. Ғафури исемендәге Башҡорт дәүләт академия драма театры сайты 

 ","
	Шишәмбе, 22 ноябрь 2016",Яңылыҡтар,Na
https://kulturarb.ru/ba/news/halҡybyҙҙyң-һүnmәҫ-hazinaһy-koncerttar-ciklynyң-tylsymly-ҡubyҙ-tamashaһyna-saҡyrabyҙ, «Халҡыбыҙҙың һүнмәҫ хазинаһы» концерттар циклының «ТЫЛСЫМЛЫ ҠУБЫҘ» тамашаһына саҡырабыҙ ,Na,"

	Ҡубыҙ-башҡорт халҡының быуындан-быуынға тапшырылып, яҡшы һаҡланып ҡалған һәм бөгөн дә үҙенең абруйын һис тә юғалтмаған милли уйын ҡоралы. Эйе, был музыка моңон ишеткәндә башҡорт халҡы, тарихы тураһында күберәк уйланаһың кеүек. Бәлки, һирәгерәк ишетергә тура килгәнгә беҙҙә шундай уйҙар тыуалыр. Арабыҙҙа күптәребеҙ был милли музыка ҡоралы менән таныш та түгел бит.

 Ер йөҙөндә уның йөҙләгән исеме таралған. Улар барыһы ла ҡубыҙ уйнағанда моңдоң нисек сығыуына, инструменттың нисек уйналыуына ҡарап төрҙәргә бүләләр: ҡыл-ҡубыҙ; ағас ҡубыҙ; тимер ҡубыҙ; йәйә (янҡыл) ҡубыҙ. Рәсәй территорияһында ҡубыҙға оҡшаған, шулай уҡ уйналған музыка ҡоралын «варган» тип атайҙар. 

 Бөгөн Башҡортостанда башҡарыусы оҫта Миңлеғәфүр Зәйнетдинов, М Дәүләтбаев, Ф Йәнгировтарҙың музыка ҡоралдары дан ҡаҙанған.

 Башҡорттарҙың уйнауында үҙҙәренең сере бар тип иҫәпләй ғалимдар. Улар ҡубыҙҙы тотҡан ҡулын резонатор кеүек тә ҡулланалар, шуға күрә тауыш моңлораҡ сыға. Бик күп уйнау төрҙәре билдәле. Оҫта башҡарыусы шул төрҙәргә эйә булырға тейеш. Улар ярҙамында төрлө импровизациялар, «тояҡ тауыштары», «бал ҡорто», «һыу ағыу», «кәкүк» һәм башҡа тауыштар сығарып була.

 Шулай уҡ ҡубыҙҙың дауаһы ла бик ҙур. Беренсенән, ҡубыҙ моңо, вибрацияһы баш ауыртыуын бөтөрә, ҡан баҫымын нормала тота. Ҡубыҙҙа уйнаған кеше ҡубыҙ теле ҡалтырауын һәр күҙәнәге менән һиҙә. Был организмға ыңғай тәьҫир итә. Ҡубыҙҙа уйнаған кешенең тештәре һәм ҡаҙналары вибрациянан массаж алып тора, шунлыҡтан ҡумыҙсының тештәре һау була.

 Бындай мөмкинселек бар. 19 декабрь «Халҡыбыҙҙың һүнмәҫ хазинаһы» концерттар циклының «ТЫЛСЫМЛЫ ҠУБЫҘ» тамашаһына саҡырабыҙ. Һеҙҙең өсөн япон, яҡут, филлипин халыҡтары ҡумыҙы яңғыраясаҡ. 

 Атай-олатайҙарыбыҙҙың милли музыка ҡоралын танып беләйек, үткәндәр менән бәйләнеште өҙмәйек!

 Х.Әхмәтов исемендәге Башҡорт дәүләт филармонияһы


 ","
	Шишәмбе, 22 ноябрь 2016",Яңылыҡтар,Na
https://kulturarb.ru/ba/news/bөgөn-өfөlә-kinofest2016-ҡyҫҡa-metrazhly-kino-festivale-asyla, Бөгөн Өфөлә «КИНОFEST–2016» ҡыҫҡа метражлы кино фестивале асыла. ,Na,"

	Бөгөн Өфөлә студенттар араһында «КИНОFEST–2016» ҡыҫҡа метражлы кино фестивале асыла. Илдең һәр ҡайһы юғары уҡыу йорто студенты фильм төшөрә һәм юғары профессиональ жюри тарафынан баһаланасаҡ.

 Фестиваль барышында режиссура, сценарий менән эшләү, төшөрөү һәм монтажлау, актерлыҡ оҫталығы буйынса оҫталыҡ дәрестәре үткәреү ҡаралған. Һуңынан әҙер эштәре булмаған ҡатнашыусылар алған белемдәрен фильм төшөргәндә ҡуллана ала.

 Киләһе этапта студенттарҙың эштәрен ҡарарға, уларҙы башҡа тамашасылар менән тикшерергә һәм авторҙарға һорау бирергә мөмкин. Фестиваль 21 декабрҙә «Родина» кинотеатрында тамамлана. Унда бүләкләү тантанаһы була һәм иң яҡшы эштәр күрһәтелә.

 «КИНОFEST–2016» фестивалендә ҡатнашырға теләүселәр 20 ноябргә тиклем ғариза бирергә тейеш. Тулыраҡ мәғлүмәт – «Бәйләнештә» социаль селтәрендәге төркөмдә.

 «КИНОFEST» Башҡортостанда икенсе тапҡыр ойошторола. Сараның төп маҡсаты – студенттарҙа әүҙем ижади һәм тормош позицияһын тәрбиәләү, кино төшөрөү оҫталығын үҫтереү һәм тәжрибә туплау. 



 ","
	Шишәмбе, 22 ноябрь 2016",Яңылыҡтар,Na
https://kulturarb.ru/ba/news/rәsәj-kinoakterҙaryn-balalar-ҙa-belһen-ine, «Рәсәй киноактерҙарын балалар ҙа белһен ине» ,Na,"

	Элек шығырым тулы клубтарҙа совет, һинд киноларын ҡарау – үҙе бер ләззәтле ял итеү төрө ине. Унда күрһәткән тормошто һығылып илап, Никулин, Моргунов, Вицин уйнаған комедияларҙы һыныбыҙ ҡатҡансы көлөп ҡарай инек. Таймый ауылында йәшәүсе педагогик хеҙмәт ветераны Зира Яруллина ла – ошондай кино яратыусыларҙан. 
 Үҙе лә киноактрисалар кеүек сибәр, йыр-бейеүгә маһир Зира Ғайса ҡыҙы йәш сағынан алып яратҡан артистарына һоҡланып ҡына ҡалмай, ғүмер буйы улар тураһында мәғлүмәт, фотоларын йыйып барған, хатта был эш уның яратҡан шөғөлөнә әйләнгән.
 Быйыл Рәсәй киноһы йылы иғлан ителгәс, кинәнесенән, ул үҙенең тупланмаһынан матур итеп стенд эшләп ҡуйған. Ошо стендты район һабантуйында Таймый биләмәһе тирмәһенә ҡуйып, бар райондаштарға күрһәтеп шатландырҙы (һүрәттә). Беҙҙең яратҡан Рәсәй актерҙарын хәҙерге уҡыусылар ҙа белергә тейеш тип, ошо стендты тынғыһыҙ ветеран һуңынан мәктәпкә бүләк иткән.
 – Мәшһүр актерҙарыбыҙ Вячеслав Тихонов, Олег Янковский, Василий Лановой, Михаил Ульянов, актрисаларыбыҙ Нонна Мордюкова, Элина Быстрицкая, Лариса Голубкина тыуҙырған образдарҙы беҙ өлгө итеп алдыҡ. Кинола яңғыраған йырҙарҙы тиҙ генә отоп өйрәнә инек, улар аҙаҡ халыҡ яратҡан хиттарға әйләнде. Әле лә яҡшы кинолар сығып тора. Рәсәй киноһының көслө тәьҫир итеүен иҫәпкә алып, уҡытыусылар, ата-әсәләр балаларҙы ошо ыңғай киногеройҙар өлгөһөндә тәрбиәләһен ине, – ти педагогик хеҙмәт ветераны Зира Ғайса ҡыҙы.
 Беҙ ҙә был аҡыллы фекергә ҡушылабыҙ. Ысынлап та, мәғәнәһеҙ сит ил фильмдары ғына йәш быуындың аңын томаламаһын ине.
 Рәйлә Латипова.
Сығанаҡ: Салауат районының “Йүрүҙән” гәзите
 ","
	Дүшәмбе, 21 ноябрь 2016",Яңылыҡтар,Na
https://kulturarb.ru/ba/news/balalar-yaҙyusyһy-әlfinur-vәhitovaғa-85-jәsh, Балалар яҙыусыһы Әлфинур Вәхитоваға 85 йәш! ,Na,"

	Әлфинур Зарип ҡыҙы Вәхитова 1931 йылдың 20 ноябрендә Мәләүез районының Килтәй ауылында тыуған. 

 Башҡорт балалар шағирәһе, РФ һәм БР Яҙыусылар союзы ағзаһы. 
 Һарыш, Йомағужа ауылдары мәктәптәренә белем ала. 1953—1956 йылдарҙа Мәләүез районының Әбет, Түбәнге Таш, Әлемғол ауылдары мәктәптәрендә уҡыта. 1958—1959 йылдарҙа «Совет Башҡортостаны» гәзите хеҙмәткәре. 1959—1993 йылдарҙа «Йәншишмә» гәзитендә эшләй.

 Ә. Вәхитова башҡорт балалар шиғриәте өлкәһендә ижад итә. «Күстәнәс» (1966), «Кем ғәйепле?» (1975), «Хат яҙа беләм» (1983) һ. б. шиғри йыйынтыҡтарында хеҙмәткә, тәбиғәттең һәм тормоштоң матурлығына дан йырлай. БАССР-ҙың атҡаҙанған мәҙәниәт хеҙмәткәре (1986).
 “Күстәнәс”, “Кем ғәйепле?”, “Хат яҙа беләм”, “Ғәли бабай баҡсаһы”, “Дуҫлыҡ утрауы”китаптар авторы.


 ","
	Дүшәмбе, 21 ноябрь 2016",Яңылыҡтар,Na
https://kulturarb.ru/ba/news/auylym-moңdary-tamashasy-kүңelenә-hush-kilde, «Ауылым моңдары» тамашасы күңеленә хуш килде ,Na,"

	Мәләүез ере таланттарға бай. Быны ауыл биләмәләре араһында үткәрелгән “Ауылым моңдары” телевизион-музыкаль фестиваль тағы бер тапҡыр иҫбатланы.

 Район Хакимиәте мәҙәниәт бүлеге етәкселегендә мәҙәни-ял үҙәге һәм “Сатурн” телерадиокомпанияһы менән берлектәге проекты мәләүездәрҙең мәҙәни тормошонда сағыу ваҡиғаға әүерелде. Фестиваль барышында райондың 16 ауыл биләмәһенән үҙешмәкәрҙәр үҙҙәренең мәҙәниәт һәм сәнғәт өлкәһендәге ҡаҙаныштарын телевидение экранынан күрһәтә алды.

 Сарала ҡатнашыу өсөн иң яҡшы коллективтар һәм халыҡ ижады жанрҙары буйынса (бейеү, вокал, хор, инструменталь, ғаилә, фольклор һәм башҡалар) айырым башҡарыусылар һайлап алынды.

 “Фестиваль үҙешмәкәр коллективтарҙың үҫеше өсөн ҙур этәргес булды. Һәләтле үҙешмәкәрҙәр, уңыштар бар, тимәк, беҙ, үҙ сиратыбыҙҙа, мәҙәниәт учреждениеларының матди-техник базаһын нығытыу, мәләүездәрҙең ялын ойоштороу өсөн бөтә көсөбөҙҙө һаласаҡбыҙ. Мәҙәниәтте үҫтереү проблемаһына район, ҡала хакимиәттәре етәкселегенең иғтибары артыуы ҡыуаныслы. Аппаратура һатып алыуға, костюмдар тектереүгә финанс ярҙам күрһәтелә”, - тине фестивалде ҡатнашҡандарҙы бүләкләү тантанаһында мәҙәниәт бүлеге мөдире Илшат Солтангәрәев.

 Фестиваль йомғаҡтары буйынса 13 коллектив, 1 дуэт, 2 яңғыҙ башҡарыусы дипломға һәм иҫтәлекле бүләккә лайыҡ булды. Воскресенский мәҙәниәт йорто “Ивушки” вокаль ансамбле иң яҡшы тип билдәләнде.

 Шулай итеп, “Сатурн” телерадиокомпанияһы фонды Мәләүез районы биләмәһендә йәшәгән күп милләтле халыҡ ижадының иң яҡшы өлгөләре менән тулыландырылды. Башҡорт, урыҫ, татар, украин телдәрендә йырҙар яңғыраны. Киләсәктә республика, район сараларында, конкурстарында телевизион фестиваль ҡаҙаныштары файҙаланыласаҡ. Фестивалгә яңы таланттарҙы асыҡлауҙа уңыштар, оҙайлы ижади йылдар теләйбеҙ.

 Гөлиә ШАҺИҒӘЛИНА, ҡала мәҙәниәт һарайы методика кабинеты мөдире.

 Сығанаҡ: “Көнгәк” гәзите 

 ","
	Дүшәмбе, 21 ноябрь 2016",Яңылыҡтар,Na
https://kulturarb.ru/ba/news/kөlgө-kilә-kүҙ-jәshtәre-asha," «КӨЛГӨ КИЛӘ, КҮҘ ЙӘШТӘРЕ АША!» ",Na,"

	10 декабрҙә Башҡорт дәүләт филармонияһының һәм республикабыҙ театрҙары солистары һәм коллективтары ҡатнашлығында күренекле Кәтүк Әхәт Уразмәтовтың яҡты иҫтәлегенә арналған кисә уҙа.
Рәсәйҙең атҡаҙанған, Башҡортостандың халыҡ артисы, Өфө ҡалаһының почетлы гражданы, Х.Әхмәтов исемендәге Башҡорт дәүләт филармонияһының эстрада оҫтаһы, халыҡ уны билдәле Кәтүк менән Бағанай дуэтында ҡатнашыусы булараҡ белә ине. Һүҙ Башҡортстандағы юмор һәм сатира сәнғәтенә нигеҙ һалусыларҙың берһе Әхәт Уразмәтов тураһында. Ғафур Латыпов менән бергә ул ике ҡыҙыҡлы образ уйлап таба – Бағанай һәм Кәтүк образдары. Бына шул ролдәрҙә улар оҙак йылдар буйы бөтөн илде тиерлек урап сыға.
Әхәт Сәлих улы Уразмәтов 1931 йылдың 9 ғинуарында БАССР-ҙың Шишмә районы Ҡалмаш ауылында тыуған. 1951 йылда Өфө сәнғәт училищеһының театр бүлеген тамамлағандан һуң хеҙмәт юлын башлай. 
Ижади тормошонда артист сәхнәлә бик күп сағыу образдар тыуҙыра.
Әхәт Уразмәтов туплаған тәжрибәһен йәш эстрада артистарына тапшыра. Шул рәүешле башҡорт эстрадаһында емешле эшләгән Ҡыҙыҡ менән Мәҙәк көлкө театры ойошторола. 
Йәшенә ҡарамаҫтан, артист концерттарҙа, юмор фестивалдәрендә, юбилей кисәләрендә сығыш яһауын дауам итә.
Күренекле артист, сағыу шәхес, яҡшы кеше Әхәт Уразмәтов хаҡында яҡты иҫтәлек беҙҙең күңелдәрҙә мәңге һаҡланыр.
10 ДЕКАБРЬ филармонияның Ҙур залында ӘХӘТ УРАЗМӘТОВтың яҡты иҫтәлегенә арналған «КӨЛГӨ КИЛӘ, КҮҘ ЙӘШТӘРЕ АША!» тип исемләнгән кисә үтә. Бында Башҡорт дәүләт филармонияһының, республикабыҙ театрҙарының солистары һәм коллективтары ҡатнаша: Хәлит һәм Лилиә Фәтиховтар, Гөлзәмиә Ситдикова, Хәким Мортазин, Вәлит Илембәтов һәм «Ҡыҙыҡ-Мәҙәк»эстрада театры, Айҙар һәм Алмас Йоносовтар (тальян), Иҙрис Ғәзиев, Фәдис Ғәниев, Гөлназ Асаева, Фәрүәз Урманшин, Айнур һәм Илшат Фәтиховтар, Фәйрүзә Нуриева, М.Ғафури исемендәге Башҡорт  дәүләт академия драма театры һәм «Нур» татар дәүләт театры артистары.
 Тамашаға рәхим итегеҙ! 
Х. Әхмәтов исемендәге Башҡорт дәүләт филармонияһы
 ","
	Дүшәмбе, 21 ноябрь 2016",Яңылыҡтар,Na
https://kulturarb.ru/ba/news/altyn-taraҡtyң-sere-niҙә, Алтын тараҡтың сере ниҙә? ,Na,Na,"
	Дүшәмбе, 21 ноябрь 2016",Яңылыҡтар,Na
https://kulturarb.ru/ba/news/yaҡtashybyҙ-menәn-ғorurlanabyҙ, Яҡташыбыҙ менән ғорурланабыҙ ,Na,"

	Яныбай Хамматов исемендәге Сермән модель китапханаһында арҙаҡлы яҡташыбыҙ, СССР-ҙың халыҡ артисы, Глинка һәм Салауат Юлаев исемендәге дәүләт премиялары лауреаты Заһир Ғарип улы Исмәғилевтең тыуыуына 100 йыл тулыуға арналған “Ҡурайҙан операға тиклем” әҙәби-музыкаль кисәһе үтте.

 Сараға башҡорт теле уҡытыусылары Н. Шәғәлина, Н. Әхмәтова етәкселегендәге Сермән мәктәбе уҡыусылары саҡырылды. Кисәне, “Урал” халыҡ көйөн ҡурайҙа уйнап, Сермән сәнғәт мәктәбе педагогы Фидан Сибәғәтов асты. Алып барыусы Гөлнур Мусина шәхестең тормош юлы һәм ижады, ғаиләһе тураһында һөйләне, композиторҙың музыкаль әҫәрҙәренән, замандаштарының иҫтәлектәренән, фотоһүрәттәренән, шәжәрәһенән, 1993 йылда “Ағиҙел” журналында донъя күргән Яныбай Хамматовтың “Иҙел башы” романынан торған күргәҙмәгә байҡау яһаны. “Иҙел башы” биографик романы тарихи ваҡиғаларға нигеҙләнеп яҙылған, унда туған халҡы хәтерендә юйылмаҫ эҙ ҡалдырған Заһир Исмәғилев менән Арыҫлан Мөбәрәковтың образдары һынландырылған. 

 Композитор “Салауат Юлаев”, “Шәүрә”, “Ағиҙел тулҡындары”, “Урал илселәре”, “Аҡмулла” операларын, “Ҡоҙаса”, “Алмаҡай” оперетталарын, кантата-оратория, симфоник һәм камера оркестрҙары, драматик спектаклдәр өсөн музыка, халыҡ яратҡан йырҙар ижад итә. Бөйөк шәхес 112-се кавалерия дивизияһы командиры Миңлеғәли Шайморатовҡа бағышланған һәм дивизияны фронтҡа оҙатыр алдынан беренсе тапҡыр башҡарылған “Шайморатов генерал” йырын яҙа. “Батырҙар йыры”, “Котелок”, “Грузин сәйе”, “Былбылым”, “Ос, минең туры атым” йырҙары киң билдәлелек яулай.

 Сәнғәт мәктәбе директоры Әлфиә Идиәтуллина Заһир ағайҙың Башҡортостанда музыка ижадын һәм белемен үҫтереүгә күп көс һалыуын һәм үҙенә лә тыуған ауылында мәҙәниәтте үҫтерергә кәңәш биреүен билдәләп үтте. Венера Бикбаеваның баян моңона ҡушылып, ул “Сермәнемдең ниндәй серҙәре бар?” йырын башҡарҙы. Заһир Ғарип улының тормошондағы ҡыҙыҡлы хәл-ваҡиғалары тураһында хәтирәләре менән туғаны, участка дауаханаһының баш врачы Альберт Ғарипов уртаҡлашты. Мәктәп уҡыусылары арҙаҡлы яҡташыбыҙға арналған шиғырҙар уҡыны. Сара барышында “Башҡортостан” киностудияһында төшөрөлгән “Заһир Исмәғилев” видеофильмынан өҙөк күрһәтелде. 

 Башҡорт милли мәҙәниәтенә тос өлөш индергән Заһир Исмәғилевтең исемен Өфө дәүләт сәнғәт институты, Сермән социаль үҙәге, Өфө һәм башҡа ауыл-ҡала урамдары йөрөтә. 2008 йылда Башҡорт дәүләт опера һәм балет театры янындағы скверҙа һәйкәл асылған. Ә 2014 йылда башҡорт композиторы, йәмәғәт эшмәкәре, СССР-ҙың, РСФСР-ҙың, БАССР-ҙың халыҡ артисы, РФ һәм БР дәүләт премиялары лауреаты, Белорет районы һәм ҡалаһының Почетлы гражданины Заһир Ғарип улы Исмәғилевкә Сермәндәге йорт-музейында таҡтаташ ҡуйылды. 

 Сара һуңында уҡытыусылар китапханасыларға ҡыҙыҡлы, мауыҡтырғыс кисә өсөн рәхмәт белдерҙе һәм балаларҙы Тыуған илен, ерен яратырға, шәхестәре, яҡташтары менән ғорурланырға, уларға оҡшарға саҡырҙы. 

 Зилә ФӘХРИСЛАМОВА, 
 Сермән модель китапханаһы мөдире.

 Сығанаҡ: “Урал” гәзите 

 ","
	Дүшәмбе, 21 ноябрь 2016",Яңылыҡтар,Na
https://kulturarb.ru/ba/news/өfөlә-bashmult-jәnһүrәttәr-festivale-uҙa, Өфөлә «BashMult» йәнһүрәттәр фестивале уҙа ,Na,"

	Республика Хәрби Дан музейында «BashMult» йәнһүрәттәр фестивале ойошторола. Сара Бөтә донъя балалар көнөнә һәм Рәсәй киноһы йылына арналған. 25 ноябрҙә ике майҙансыҡта яңы һәм барыһы ла яратып өлгөргән йәнһүрәттәр, студенттар һәм балалар студияларының эштәре, бер нисә легендар йәнһүрәт күрһәтелә. «Үҙ ҡулдарың менән йәнһүрәт» тип аталған интерактив майҙансыҡта балалар аниматорҙар һәм рәссамдар етәкселегендә төрлө стилдәрҙә анимациялы кино төшөрөргә өйрәнә ала.
 Фестиваль программаһында ижади осрашыуҙар, матбуғат конференцияһы, автограф таратыу, оҫталыҡ дәрестәре, «Изге әкиәтсе» ҡурсаҡ театрының эше, аквагрим, пантомима, күңел асыу программалары ҡаралған.
 Проекттың маҡсаты — балаларҙың һәм ата-әсәләрҙең иғтибарын Башҡортостан студияларында төшөрөлгән йәнһүрәттәргә йәлеп итеү, йәш һәләттәрҙе анимация сәнғәте менән таныштырыу, мәҙәни потенциалды һаҡлау һәм үҫтереү, башҡорт легендаларына, риүәйәттәренә ҡыҙыҡһыныуҙы арттырыу.
 Белешмәләр өсөн телефон: 260-44-64, 260-44-55. Инеү ирекле.
 Сығанаҡ: «Башинформ» мәғлүмәт агентлығы

 Тулыһынса уҡырға: http://www.bashinform.ru/bash/923592/#ixzz4Qbzr8UeQ
 ","
	Дүшәмбе, 21 ноябрь 2016",Яңылыҡтар,Na
https://kulturarb.ru/ba/news/ҡursaҡtar-batshalyғyn-kүrmәj-ҡalmaғyҙ, «Ҡурсаҡтар батшалығы»н күрмәй ҡалмағыҙ! ,Na,"

	Сибай тарих-тыуған яҡты өйрәнеү музейында «Ҡурсаҡтар батшалығы» күргәҙмәһе эшләй.

 Быйыл март айында иғлан ителгән «Ҡурсаҡтар» конкурсына барлығы 225 эш ҡабул ителгән. Унда Сибай ҡалаһынан, Баймаҡ, Хәйбулла райондарынан, Ырымбур өлкәһенән, Омск ҡалаһынан һәммәһе 150 кеше үҙ оҫталығын һынап ҡарарға йөрьәт иткән. Ҡурсаҡтар төрлө материалдарҙан эшләнгән. Пряжа, туҡыма, ҡағыҙ, фомиран һәм башҡалар ҡулланылған. Уларҙың тәғәйенләнеше лә төрлө: ҡурсалаусы, йола үтәү өсөн кәрәклеһе, йәнһүрәт геройҙары һәм уйын ҡурсаҡтары.

 Билдәле булыуынса, конкурс беренсе тапҡыр 2008 йылда үткәрелгәйне. Быйыл был сара Сибай башҡорттары ҡоролтайы башҡарма комитеты һәм ҡаланың тарих-тыуған яҡты өйрәнеү музейы тарафынан ойошторолдо. Бағымсы булараҡ ҡаланың «Алға Сибай» үҫеш йәмәғәт проекты (рәйесе Л.Г.Атанова), «Атмосфера» кинотеатрының директоры вазифаһын башҡарыусы О.В.Шеин, «AVON» косметика компанияһы вәкиле Светлана, «Ирәндек» йәмғиәт туристик фирмаһы рәйесе А.Ф.Кәримов, «Китап» магазины директоры Х.А.Аҡмырҙин сығыш яһаны. Улар еңеүселәр өсөн иҫтәлекле бүләктәр әҙерләгән.

 «Ҡурсаҡтар батшалығы» күргәҙмәһе ҡалабыҙ музейында 25 ноябргә тиклем дауам итәсәк.

Сығанаҡ: “Атайсал” гәзите
 ","
	Дүшәмбе, 21 ноябрь 2016",Яңылыҡтар,Na
https://kulturarb.ru/ba/news/shiғriәtkә-baj-sara, ШИҒРИӘТКӘ БАЙ САРА ,Na,"

	Күптән түгел Көйөргәҙе районында фәнни-ғәмәли конференция уҙҙы. Ул Кинйәбай ауылында тыуып үҫкән яҡташ шағирәбеҙ, тәржемәсе, драматург, БР-ҙың атҡаҙанған мәҙәниәт хеҙмәткәре Тамара Әхмәтшәриф ҡыҙы Ғәниеваның 65 йәшлек юбилейына арналды.

 Йыраҡ араларҙы яҡынайтып, төп ҡунаҡ — Тамара апай үҙе лә ҡайтып төштө тыуған яҡтарына. Әҙәби сараның тәүге өлөшө Павловка ауылы мәктәбендә ойошторолдо. Бында районыбыҙ мәктәптәре уҡыусылары өс төркөмгә бүленеп, шиғри бәйгелә көс һынашты: үҙҙәре ижад иткән шиғырҙары менән балҡыны, Тамара апайҙарының башҡорт, рус, инглиз телендәге ижади емештәрен тасуири һөйләне.

 Керәүле-Илюшкин ауылы мәҙәниәт йортонда дауам иткән икенсе өлөштә тәүге һүҙҙе алған район хакимиәте башлығы Әхәт Ҡотлоәхмәтов: «Районыбыҙҙа тыуып-үҫкән ҡатын-ҡыҙҙарыбыҙ араһында шундай талант эйәһе булыуы менән ғорурланам», - тине һәм шағирәне юбилейы менән тәбрикләп, башҡорт ҡатын-ҡыҙҙарының борондан яратып таҡҡан биҙәүестәрен — алҡа менән беләҙек бүләк итте. Район мәғариф бүлеге начальнигы Лира Тереғолова изге теләктәренә ҡушып, уҡыусылар ижад иткән картина тапшырҙы. Керәүле-Илюшкин ауыл советы хакимиәте башлығы Игорь Ворошилов, Эльза Васильева, Павловка мәктәбе директоры Софья Степановалар ҙа бер-бер артлы юбилярҙы ҡотларға ашыҡты. Күмертау ҡалаһы яҙыусылар ойошмаһы рәйесе Кинйәғәли Абдуллин: «Һин бәхетле, һиңә Хоҙай оло талант биргән. Әгәр шундай һәләт бирелеп тә, уҡыусыларың һинең ижадыңды уҡымаһа, бәхетһеҙ булыр инең. Беҙ һине лә, ижадыңды ла яратабыҙ», - тип, тиҙҙән уҙасаҡ ойошманың юбилейына саҡырыу ҡағыҙы бирҙе. Азат хәҙрәт Хәлилов бүләккә Ҡөрьән китабы тотоп килгән. Тамара апай бүләкте ихлас ҡабул итеп: «Элек Ҡөрьәнде атҡа алыштырғандар, тип һөйләй торғайны апайым. Был изге бүләк минең өсөн аттан да ҡәҙерлерәк», - тине. 

 Байрам Павловка, Керәүле, Кинйәбай мәктәбе уҡыусыларының башҡорт, рус, сыуаш телдәрендәге концерт номерҙары менән үрелеп барҙы. Кисә һуңында Т. Ғәниева һүҙ алып, барыһына ла оло рәхмәттәрен яуҙырҙы һәм: «Бында буласаҡ Тамара Ғәниевалар, Әхәт Ҡотлоәхмәтовтар, Рөстәм Хәмитовтар ултыра. Шиғриәт яратҡан, әҙәбиәт менән дуҫ булған кешеләр араһында бер ҡасан да енәйәтсе булмай», - тигән һүҙҙәрен дә еткерҙе. Шулай итеп, шиғри бәйгелә еңеүселәр билдәләнеп, гөрләп-шаулап үтеп китте шиғриәткә бай сара.

 Сығанаҡ: “Юшатыр” гәзите 

 ","
	Дүшәмбе, 21 ноябрь 2016",Яңылыҡтар,Na
https://kulturarb.ru/ba/news/rәsәj-bashҡorttary-dәүlәt-programmaһy-siktәrendә-gastroldәr," ""РӘСӘЙ БАШҠОРТТАРЫ"" ДӘҮЛӘТ ПРОГРАММАҺЫ СИКТӘРЕНДӘ ГАСТРОЛДӘР ",Na,"

	Ағымдағы йылдың 21 ноябренән алып 23 ноябргә тиклем Салауат башҡорт дәүләт драма театры артистары ""Рәсәй Федерацияһы башҡорттары""  программаһы сиктәрендә Ырымбур ҡалаһына гастролдәр менән юлланасаҡ. Коллектив М.Фәйзи исемендәге татар дәүләт драма театры сәхнәһендә сығыш яһар4а йыйына.
21 ноябрҙә
10.00сәғ. -  М.Бартенев «Бишкә тиклем һанайым» әкиәт (0+)
13.00сәғ. -  З.Сөләймәнов «Уйын тамам» - йәштәр өсөн соц.драма (12+)
19.00сәғ. -  И.Абдуллин «Эх, Өфө ҡыҙҙары!» - музыкаль комедия  (12+)
22 ноябрҙә
10.30сәғ. - М.Бартенев «Бишкә тиклем һанайым» әкиәт (0+)
16.00сәғ. - З.Сөләймәнов «Уйын тамам» йәштәр өсөн соц.драма (12+)
19.00сәғ. - В.Шукшин «Шукшин» хикәйәләр (12+)
23 ноябрҙә
12.00сәғ. - М.Бартенев «Бишкә тиклем һанайым» әкиәт (0+)
15.00сәғ. - З.Сөләймәнов «Уйын тамам» - йәштәр өсөн соц.драма (12+)
Театрҙа, яңылыҡтарға, замана драматургияһына ҙур иғтибар бирелеү менән бер рәттән, музыкаль постановкалар күп ҡуйыла, әҫәрҙәрҙең ысынбарлыҡҡа, тормошҡа, кешеләргә яҡыныраҡ булғандары сәхнәләштерелә. Ырымбур тамашасыларын спектаклдәрҙә көтөп ҡалабыҙ. Тамашаларға рәхим итегеҙ!
Сығанаҡ: Салауат дәүләт башҡорт драма театры сайты
 ","
	Йома, 18 ноябрь 2016",Яңылыҡтар,Na
https://kulturarb.ru/ba/news/dzhut-mәskәүgә-yullana, «Джут» Мәскәүгә юллана! ,Na,"

	М.Ғафури исемендәге Башҡорт академия драма театрының ""Джут. Һуңғы йәйләү"" спектакле ""Алтын битлек"" Бөтә Рәсәй милли театраль премияһының ""Маска плюс"" программаһына инде. 

 « Бер кешенең үлеме – фажиғә,
 миллиондарса халыҡтың һәләкәте – статистика»
 Эрих Мария Ремарк «Ҡара обелиск».

 «Мин етдимен. Мин дан - шөһрәт ҡаҙаныр, йә ҡоро фекер еткерер өсөн түгел, ә яҙмай булдыра алмағаным өсөн яҙам. Яҙам, сөнки башҡа бер шөғөл дә мин теләгәнсә һөҙөмтәле килеп сыҡмай. Эҙләнеүҙәре, өмөттәре, файҙаһыҙлығы һәм әрнеүҙәре, мөхәббәте һәм көсһөҙлөгө менән миңә кешеләр тормошо бик тә ҡыҙыҡлы. Әлегә асылмаған, төрлө - төрлө «тере» ысынбарлыҡ арбай мине». 
 Олжас Жанайдаров.

 Сығышы менән Ҡаҙағстандан булған Олжас Жанайдаровтың был пьесаһы 35 йәшлек кенә Рәсәй драматургын ғәйәт билдәле иткән әҫәр. Уны күп ерҙә ҡуялар. 6 пьесаһы араһынан «Джут» (Йот) документаль драмаһы, әҫәрҙә 30 - сы йылдарҙа Ҡаҙағстанда барған ваҡиғалар һүрәтләнгәнгә күрә, тәү нәүбәттә, Ҡаҙағстан театрҙары иғтибарын йәлеп итә. Автор күптән йот хаҡында яҙырға теләгән, сөнки бөгөнгө әҙәбиәттә был темаға мөрәжәғәт итеүселәр юҡ дәрәжәһендә. «Джут» хәҙер Ҡаҙағстан сиктәрен үтеп Рәсәйҙә лә ҡуйыла. Мәҫәлән, Мәскәүҙең ART и ШОК театрында сәхнәләштерелде. Башҡорт академия драма театры спектакле был исемлектең дауамы.

 «Джут» документаль драмаһында бер үк ваҡытта ике төрлө ваҡиға һүрәтләнә. Береһе - бөгөнгө көндә Мәскәүҙә, шул аслыҡты башынан үткәргән Әхмәттең ейәне Ербол менән Мәскәү журналисы Ленаның осрашыуы. Икенсеһе – 1930 йылдарға, Әхмәт менән Сәүленең аслыҡ афәтен кисергән тормошона, Ҡаҙағстан тарафтарына алып китә.
 2017 йылдың яҙында театр коллективы Мәскәүгә юлланасаҡ. Фестивалдең был конкурстан тыш күрһәтелгән спектаклдәр программаһы 2009 йылдан бирле эшләп килә. Был программаға билдәле театр белгестәре, Фестивалдең эксперт комиссияһы ағзалары иң яҡшы тип тапҡан спектаклдәр индерелә, Рәсәй театрҙары менән бер рәттән бында башҡа ил театрҙары ла ҡатнаша. Йыш ҡына шәп спектаклдәр конкурсҡа эләкмәй ҡала, шуға ла был программа бөтә театр киңлектәрен тотошлай килеш күрһәтергә мөмкинселек бирә, ти ойоштороусылар.

 Башҡорт театрының Мәскәүҙәге сығышы яҡынса март башына планлаштырылған.

Сығанаҡ: Башҡорт дәүләт академия драма театры сайты
 ","
	Йома, 18 ноябрь 2016",Яңылыҡтар,Na
https://kulturarb.ru/ba/news/әj-teatr-ilһamym-һin-mineң," “Әй театр, илһамым һин минең!” ",Na,"

	Ғафури районы — халыҡ театрҙарына бай төбәк. Театрҙар Яңғыҙҡайын, Бурлы, Еҙем-Ҡаран, Сәйетбаба, Красноусол ауылдарында эшләп килә. Һуңғыһы “Ғафури халыҡ театры” исемен йөрөтә һәм республикала һәләтле артистар туплаған билдәле үҙенсәлекле театрҙарҙың береһе иҫәпләнә. 

 1972 йылда ойошторолған театрға 1994 йылда “халыҡ театры” тигән дәрәжәле исем өҫтәлә. Етмешенсе йылдарҙан уңа республиканың атҡаҙанған мәҙәниәт хеҙмәткәре Зәйтүнә Зәйнәшева етәкселек итә. Театрҙың ҡырҡ йылдан артыҡ эш дәүерендә, драматургияның йөҙөк ҡашы булырлыҡ әҫәрҙәр (“Ай тотолған төндә”, “Ҡыҙ урлау”, “Ҡара йөҙҙәр”, “Гөргөри кейәүҙәре”, “Әсә хөкөмө”, “Башмағым”, “Мәхәббәт ҡоштары”) менән бер рәттән, йәш авторҙарҙың әҫәрҙәре лә ҡуйылған. 

 — Әлбиттә, олпат драматургтарҙың әҫәрҙәрен сәхнәләштереү ҙур көс талап итә. Ләкин, минең фекеремсә, классиканы уйнарға кәрәк. Ул беҙҙе — артистарҙы ла, тамашасыларҙы ла — уйланырға мәжбүр итә, яуаплылыҡ өҫтәй. Йылына икешәр спектакль ҡуябыҙ. Халык теләп йөрөй, премьераларыбыҙҙы көтөп ала, — ти Зәйтүнә Зәйнәшева.
 Театр республика дәрәжәһендәге конкурстарҙа еңеү яулай. Әйтәйек, 2006 йылда “Ҡыҙ урлау” 156 театр ҡатнашкан “Алтын тирмә” театрҙар фестивалендә Гран-приға лайыҡ булған. Өс йылдан һуң әлеге фестиваль Ғафури районында үткән. Ғөмүмән алғанда, ошондай фестивалдәрҙә “Иң яҡшы ҡатын-ҡыҙ роле”, “Иң яҡшы ир-ат роле” номинацияларында ғафурилеләр даими еңеп килә.

 Театрҙың утыҙға яҡын артисы бар. Араларында уҡытыусыларҙы, эшселәрҙе, тәрбиәселәрҙе, пенсионерҙарҙы осратырға мөмкин. Әйтәйек, 80 йәшен тултырған Флүрә Садыҡова театр асылған көндән алып сәхнәлә. Рәзилә Хәбибуллина, Рима Зверева, Әнүәр Ғәзизов, Рәмил Сәйфуллин һәм башҡалар тамашасыларҙың яратҡан артистарына әйләнгән. Театр район халҡын мәҙәни ағартыу юлында ҙур эш башҡара. Шулай ук “Красноусол” курортында ял итеүселәр ҙә айына ике тапкыр Ғафури артистары менән осраша. 

 Спектаклдәрҙән тыш, сәхнә оҫталары улар алдында концерт менән дә сығыш яһай. Районда өлкән йәштәгеләр ойошторған “Ханым” клубының йырҙары республика халҡын да әсир иткән. Быйыл сентябрҙә Өфөлә уҙған “Яратам һине, тормош!” конкурсында “Фольклор коллективы” номинацияһында лауреат булып ҡайткандар.

 Ағымдағы йылда театр тамашасыһын бер-бер артлы ике спектакль менән ҡыуандырған. Лек Вәлиевтың “Кәләш әйттергәндә” комедияһын сәхнәгә ғинуар аҙағында сығарһалар, мартта яҡташтары Мөнир Ҡунафиндың “Люксембургҡа барып ҡайткансы” тигән комик фарсының премьераһы булған. Һуңғыһында эскеселек проблемаһы күтәрелгәнгә, ул бөгөнгө көнгә бигерәк ауаздаш. 

 Пьесаның шулай аталыу мәғәнәһен, серен спектакль башында уҡ ауыл Советы рәйесе аңлатып үтә. Имеш, Бөйөк Ватан һуғышы ғәрәсәтен кисеп ҡайтҡан бер ауылдаштары Люксембург тигән бәләкәй генә ил хаҡында һөйләй икән. “Их, шунда барып ҡайтырға!” тип хыяллана, ти. Һәм һалмыш саҡтары аҙналарға һуҙылған ваҡытта ире тураһында һорашҡандарға уның ҡатыны “Люксембургҡа китте” тип кенә яуап бирә икән. Һуңынан был һүҙ халыҡ теленә кереп китә. Ғөмүмән, спектакль көлдөрә лә, илата ла... 

 Әлеге ике спектакль — Зәйтүнә Зәйнәшеваның сираттағы уңышы. Театрға йәнә талантлы йәш көстәр йәлеп ителгән. Тимәк, быуындар бәйләнеше дауам итә, театр яңы һулыш ала.

 Резеда Ғәликаева
 Ғафури районы
Сығанаҡ: “Ҡыҙыл таң” гәзите
 ","
	Йома, 18 ноябрь 2016",Яңылыҡтар,Na
https://kulturarb.ru/ba/news/respublikala-ҡaһym-tүrәgә-arnalғan-halyҡ-tarihi-jyr-festivale-үtte, Республикала Ҡаһым түрәгә арналған халыҡ-тарихи йыр фестивале үтте ,Na,"

	Ошо көндәрҙә Стәрлетамаҡ районының Айыусы ауылында «Ҡаһым түрә ҡунаҡҡа саҡыра» тип аталған башҡорт халыҡ тарихи йырҙарын башҡарыусыларҙың I төбәк фестивале уҙҙы.

 Сарала Башҡортостандың 15 ҡала һәм райондарынан 66 ижади коллектив һәм яңғыҙ башҡарыусылар ҡатнашты. Уларҙың оҫталығы башҡорт халыҡ тарихи йырҙары, ҡурайсылар, ҡурайсылар ансамблдәре һәм биҙәү-ҡулланма сәнғәте номинацияларында баһаланды.

 Фестивалде үткәреү урыны осраҡлы һайланмаған. 1812 йылғы Ватан һуғышында һәм 1813–1814 йылдарҙа рус армияһының сит ил походтарында ҡатнашҡан башҡорт полктарының береһенең командиры Ҡаһым түрә сығышы менән ошо ауылдан.
 Айыусы ауылында тыуып үҫкән профессор Рим Йәнғужиндың тыуыуына 75 йыл тулыуға арналған «Кешеләр, мәҙәниәт, арауыҡ: Евразия донъяһының социомәҙәни динамикаһы» исемле бөтә Рәсәй ғилми-ғәмәли конференцияһында ҡатнашыусылар сараның абруйлы ҡунаҡтары булды.

 Сара барышында 2006 йылда Айыусыла асылған Ҡаһым түрә стелаһына һәм «Ашҡаҙар» йыры һәйкәленә сәскә һалыу ойошторолдо.

 Фестиваль йомғаҡтары буйынса Баймаҡ ҡалаһынан Азамат Ғөбәйҙуллин, Ишембайҙан «Моңдаръя» вокаль ансамбле, Стәрлетамаҡтан Фәнил Кинйәғолов (башҡорт халыҡ тарихи йырҙары), Благовар районынан Илмир Ҡоҙабаев, Стәрлетамаҡтан Фуат Юнысбаев, Сибайҙан Әнүәр Буранғолов (ҡурайсылар), Ейәнсура районынан «Ете таж» ҡурайсылар ансамбле, Өфө дәүләт сәнғәт институты квартеты (ҡурайсылар ансамблдәре), Мишкә районынан Рим Ғәлимов (биҙәү-ҡулланма сәнғәте) I дәрәжә лауреат исемен алды.

 Гран-приға Ишембайҙан Сулпан Мифтахова лайыҡ булды.

 Сығанаҡ: «Башинформ» мәғлүмәт агентлығы, Әлим Фәйезов 


 ","
	Йома, 18 ноябрь 2016",Яңылыҡтар,Na
https://kulturarb.ru/ba/news/fәrzәnә-aҡbulatova-halyҡ-ara-asyҡ-evraziya-konkursy-finalisy, Фәрзәнә Аҡбулатова - халыҡ-ара «Асыҡ Евразия» конкурсы финалисы ,Na,"

	Башҡорт шағирәһе һәм яҙыусыһы, Рәсәйҙең һәм Башҡортостандың журналистар һәм яҙыусылар союздары ағзаһы, Шәйехзада Бабич исемендәге дәүләт республика йәштәр премияһы лауреаты, Башҡортостандың атҡаҙанған матбуғат һәм киң мәғлүмәт хеҙмәткәре Фәрзәнә Аҡбулатова V халыҡ-ара «Асыҡ Евразия» («Открытая Евразия») конкурсы финалисы. 

«Тере таш» хикәйәһе конкурстың “Әҙәби әҫәр” категорияһына ҡараған шорт-листына ингән. Көсөргәнешле бәйгелә 1400-гә яҡын конкурсанттар араһынан финалға 55 бәйгесе һайлап алынған, улар араһында беҙҙең республика данын яҡлаусы Фәрзәнә Аҡбулатова.

 Лондонда, 26 ноябрь көнө халыҡ-ара «Асыҡ Евразия» конкурсының еңеүселәре билдәләнәсәк. 

 Фәрзәнә Фәтих ҡыҙы Аҡбулатова 1960 йылдың 1 февралендә Хәйбулла районы Үрнәк ауылында тыуған. Ғәлиәхмәт урта мәктәбендә белем ала. Артабан Өфөләге 2-се педагогия училищеһының художество-графика бүлегендә уҡый. 1987 йылда Мәскәү дәүләт университетының журналистика факультетын тамамлағас, «Башҡортостан» гәзите редакцияһына эшкә ҡайта. 1991 йылда Башҡортостан телерадиокомпанияһының «Ижад» берекмәһенә эшкә саҡырыла. 

Әлеге мәлдә «Юлдаш» радиоһында мөхәррир һәм «Сәхнәгә арналған ғүмер», «Әҙип һәм заман» һәм башҡа тапшырыуҙарҙы алып барыусы.

 Фәрзәнә Аҡбулатованың «Атай икмәге», «Зәңгәр ҡаялар» исемле һәм башҡа китаптары күптәребеҙгә яҡшы таныштыр. Тәүгеһендә хикәйәләр тупланған булһа, әҙиптең икенсе йыйынтығында «Ҡорбанлыҡ йәки ябай ғына алыш-биреш», «Тәгәрмәс ҡала йәки донъя кендеге» тигән фантастик повестары һәм яңы хикәйәләре урын алған. «Атай икмәге» китабы өсөн уға 1995 йылда Башҡортостан Республикаһының Шәйехзада Бабич исемендәге йәштәр дәүләт премияһы бирелде. 

Хикәйәләр һәм повестар ижад итә, “Атай икмәге”, “Зәңгәр ҡаялар” ,”Я слушала тишину”, “Мөхәббәт”, “Харис и волшебная змея»,.”Неоконченная книга”, “Загнанные кони” китаптары авторы.

 Гүзәл Багаева 

 ","
	Йома, 18 ноябрь 2016",Яңылыҡтар,Na
https://kulturarb.ru/ba/news/ҡyҙyҡly-osrashyu, Ҡыҙыҡлы осрашыу ,Na,"

	Район Мәҙәниәт йортоноң Мәкәш филиалында тыуған ауылында егерме йылдан ашыу киномеханик булып эшләгән «Рәсәйҙең Почетлы кинематографисы» Миннур Ҡотләхмәт ҡыҙы Фазлыева менән осрашыу үтте.

 Ҡунаҡты фойела филиал хеҙмәткәрҙәре, ветеранды тәбрикләү, хәтирәләре менән уртаҡлашыу өсөн осрашыуға килгән ауылдаштары ҡаршыланы. Миннур Ҡотләхмәт ҡыҙы яуаплы, намыҫлы һәм тырыш хеҙмәткәр була, фиҙакәр хеҙмәте рәхмәт хаттары, почет грамотлары менән билдәләнә. Ул Мәкәш ауылында тыуып үҫә. Ғаилә ҡороп, тормош иптәше менән иңгә-иң терәп, татыу ғүмер кисерәләр. Ире Рәис Әхиәр улы ла, яҡындары ла уның терәге, ярҙамсылары була. «Эшемде ҙур теләк менән башҡарҙым, - тип хәтирәләргә бирелә Миннур Ҡотләхмәт ҡыҙы. – Кешеләр быны тойоп, һәр яҡлап ярҙам итергә тырыштылар, юл асырға, кинобудканы йыйыштырырға, иғландар йәбештерергә булыштылар. Ошо изгелектәре өсөн ауылдаштарыма рәхмәтлемен».

 Мәкәш урта мәктәбенең 8 класс уҡыусыһы Айһылыу Хәмиҙуллина осрашыуҙан алған тәьҫораттары менән бүлешә: «Ауылдаштарымдың тормошонан бик күп ҡыҙыҡлы әйберҙәр белдем, киноға һәм клубҡа бәйле тарихтар тыңланым. Ул ваҡытта киноға инеү хаҡы биш тин булған. Күптәр яратҡан фильмдарына билет һатып алыр өсөн көл, йомортҡа тапшырыуҙарын һөйләне. Клубҡа ҡасып ҡына инеүҙәр йә иһә киноны тәҙрә аша ҡарауҙар хаҡында ҡыҙыҡлы тарихтар ҙа булды. Ә инде урын ҡалмаһа, өйҙәренән ултырғыстар алып килгәндәр. Иҙәнгә теҙелешкән балалар өсөн юрған түшәгәндәр. Йәштәргә ҡайһы берҙә бильярд өҫтәленән урын алырға тура килгән. Киноға йөрөүселәр күп булған. Айырыуса популяр фильмдарҙы бер нисә көн рәттән күрһәткәндәр. «Танцор диско», «Зита и Гита», «Весна на Заречной улице», «Пропало лето», «Джульбарс», «Белый клык» кеүек фильмдарҙы халыҡ бигерәк тә яратып ҡараған. Ауылдаштарымдың ҡыҙыҡһыныусан, изгелекле булыуҙары тураһында тыңлап, һоҡланып ултырҙым. Бөгөн йәштәр күп ваҡытын компьютер, телевизор алдында үткәрә бит. Клубта кино күрһәтһәләр, бик теләп барабыҙ, әлбиттә».

 Рәшиҙә Фазрахманова һәм Розалия Абзалова йырҙар башҡарҙы. Рәшиҙә Камалетдинова йыйылыусыларҙы тәмле сәй менән һыйланы. Табын ҡоймаҡ, ҡыҫтыбый, кекс, бауырһаҡ, бал кеүек ризыҡтарҙан һығылып торҙо. Осрашыу дуҫтарса йылы мөхиттә уҙҙы. Сараға килеүселәр тантана сәбәпсеһе М.К. Фазлыеваға бәхетле оҙон ғүмер теләп, яҡшы кәйеф менән таралышты.
 Р. Әхмәтрәхимова, район Мәҙәниәт йортоноң Мәкәш филиалы мөдире.
 Сығанаҡ: Дәүләкән районының “Балҡантау” гәзите 

 ","
	Кесе йома, 17 ноябрь 2016",Яңылыҡтар,Na
https://kulturarb.ru/ba/news/z-ismәғilev-isemendәge-muzykant-bashҡaryusylarҙyң-iii-halyҡ-ara-konkursynyң-eңeүselәre-bildәlәnde, З. Исмәғилев исемендәге  музыкант башҡарыусыларҙың III Халыҡ-ара конкурсының еңеүселәре билдәләнде ,Na,"

	Кисә, 16 ноябрҙә Башҡорт дәүләт опера һәм балет театры сәхнәһендә З. Исмәғилев исемендәге музыкант башҡарыусыларҙың III Халыҡ-ара конкурсының еңеүселәре ҡатнашлығында Гала-концерт уҙҙы. СССР-ҙың халыҡ артисы, М.И.Глинка исемендәге Рәсәй Федерацияhының дәүләт премияhы лауреаты, Салауат Юлаев исемендәге дәүләт премияhы лауреаты, атаҡлы композитор, педагог hәм йәмәғәт эшмәкәре Заhир Ғәрип улы Исмәғилевтың тыуыуына 100-йыллығына арналған был фестиваль бөйөк исемде мәңгеләштереү маҡсатында үткәрелде.

 Заһир Исмәғилев исеме башҡорт hәм бөтә Рәсәй сәнғәтенең йөҙөк ҡашы булып тора. Ул башҡорт классик операhына нигеҙ hалыусы ғына түгел, ә бөтә профессиональ милли музыкаhын классик үрҙәргә күтәреүсе, уны тыуҙырыусы, шулай уҡ сәнғәт өлкәhендәге белем биреү, уҡыу-уҡытыу системаhын булдырыуға тос өлөш индергән ижадсы.

 Өфө ҡалаһында уҙғарылған музыкаль форумда, 7-16 ноябрь көндәре дауамында бәйгеселәр көс һынашты. 

 Конкурстың Гран-при исеме Башҡортостандың атҡаҙанған артисы, виолончелдә уйнаусы Рөстәм Хәмиҙуллинға тапшырылды. 
 Башҡортостан Республикаһының мәҙәниәт министры Әминә Шафиҡова үҙ сығышында: ”Бәйге лә ҡатнашҡан барлыҡ конкурсанттар ҙа еңеүсе исеменә лайыҡ. Һәр йәһәттән конкурсанттар юғары һәм һөнәри үҫеш күрһәтте, киләсәктә Башҡортостан йондоҙҙары булып балҡыуығыҙға ҙур ышаныс бағлайбыҙ”, тигән теләктәр менән бүлеште. 
 Бәйге географияһына килгәндә, Рәсәй региондарынан, Әрмәнстандан, Ҡаҙағстан, Көньяҡ Кореянан 80- гә яҡын музыкант ҡатнашҡан. 

 Конкурста ҡатнашыусылар ике номинация буйынса көс һынашты. Ниһайәт, ун көн дауамында барған бәйгенең һөҙөмтәләре билдәле булды: фортепиано номинацияһының кесе төркөмөндә— Өфө ҡалаһынан Елена Колесникова, скрипкасылар араһында Мәскәүҙән Мария Черкассова беренсе урын яуланы. Өлкән төркөмдә беренсе премияны пианистка Татьяна Кирпиченок (Мәскәү), скрипкасы Фёдор Малыхин (Мәскәү), виолончелдә уйнаусылар Яҙгөл Йәнбәкова һәм Аяз Нухов (Өфө) алды. Йырсылар араһында беренсе урынға Өфөнән Айгөл Әхмәтшина һәм Гөлнара Вәлиева лайыҡ булды.

 З. Исмәғилев исемендәге музыкант башҡарыусыларҙың III Халыҡ-ара конкурсының бәйгеселәренә махсус приздар, дипломдар тапшырылды. 

 Республиканың Композиторҙар союзы рәйесе Ләйлә Исмәғилева, Заһир Исмәғилевтың ҡыҙы, бөйөк композитор әҫәрҙәрен иң оҫта башҡарыусыларҙы һәм концертмейстерҙарҙы дипломдар менән бүләкләне. 

 ","
	Кесе йома, 17 ноябрь 2016",Яңылыҡтар,Na
https://kulturarb.ru/ba/news/syuash-mәҙәniәten-һaҡlausylar, СЫУАШ МӘҘӘНИӘТЕН ҺАҠЛАУСЫЛАР ,Na,"

	Ошо көндәрҙә Көйөргәҙе районының Керәүле-Илюшкин ауылының «Сеспель» сыуаш халыҡ фольклор ансамбле үҙенең 30 йыллыҡ юбилейын билдәләне.
 30 йыл элек Гөлнур Йәүҙәт ҡыҙы Ахунйәнова, ул саҡтағы мәҙәниәт йорто етәксеһе, халыҡ йырҙарын һаҡлап ҡалыу һәм киләсәк быуынға тапшырыу ниәтендә ансамбль төҙөргә уйлай. Ошо йылдар эсендәге ансамблдең сығыштарын һанап та бөтөрлөк түгел. Шулай уҡ улар республикабыҙҙың төрлө төбәктәрендәге байрамдарҙа, конкурстарҙа ҡатнашырға ла өлгөрә. 2002 йылдан алып ансамблде Серафима Егорова етәкләй. Ул 7 йыл баш ҡалабыҙҙағы «Нарспи» фольклор-этнографик ансамблендә йырлай. Көйөргәҙегә күсеп ҡайтҡас, йыр-моңға булған мөхәббәте уны «Сеспель»гә алып килә. 2007 йылға хәтлем халыҡ ансамбле Павловка клубының үҙешмәкәр коллективы менән бергә эшләй. Шул йылды Павловка ауылы йәштәре үҙҙәренең «Янрав» тигән сыуаш коллективы ойоштороп, айырылып сыға. 2010 йылдан алып «Сеспель» ансамблен Владимир Александрович Быков етәкләй. Коллектив бик күп Почет грамоталары, Рәхмәт хаттарына эйә.
 Юбилей уңайынан Керәүле-Илюшкин ауыл мәҙәниәт йортонда ҙур сара уҙҙы. Уларҙы оло юбилейҙары менән ҡотларға Өфөнән Респуб-лика сыуаш мәҙәниәте йәмғиәте рәйесе урынбаҫары Леонид Павлович Михайлов, район хакимиәте башлығының социаль һәм кадрҙар сәйәсәте буйынса урынбаҫары Люциә Тәлғәт ҡыҙы Хәмитова, ра-йон мәҙәниәт бүлеге начальнигы Светлана Марат ҡыҙы Тураева, райондың «Йәшлек» мәҙәниәт һарайы директоры Ирина Васильевна Барановская килде. Люциә Тәлғәт ҡыҙы район хакимиәте башлығы Әхәт Йәүҙәт улы Ҡотлоәхмәтовтың ҡотлау һүҙҙәрен еткерҙе һәм бүләккә 30 мең һум аҡса тапшырҙы. Леонид Павлович район хакимиәте башлығы исеменә республиканың сыуаштар мәҙәниәте йәмғиәтенән Рәхмәт хаты һәм бик күп бүләктәр алып килгән. Светлана Марат ҡыҙы ла буш ҡул менән килмәгән, ул ансамблгә ноутбук бүләк итте, Почет грамоталары тапшырҙы. Керәүле-Илюшкин ауыл советы хакимиәте башлығы Игорь Леонидович Ворошилов һәм ансамбль барлыҡҡа килеүгә булышлыҡ иткән, ҙур ярҙам күрһәткән Эльза Сәмиғулла ҡыҙы Васильева үҙҙәренең ҡотлау һүҙҙәренә ҡушып, юбилярҙарҙы Рәхмәт хаттары, бүләктәр менән ҡыуандырҙы. «Йәшлек» директоры Ирина Барановская ла коллективты үҙенең матур бүләктәре менән һөйөндөрҙө. Павловканың «Янрав» ансамбле коллегаларына моңло йырҙар йырлап, киләсәккә аҡ юл теләне.

 Валентина МАКАРОВА, Керәүле-Илюшкин ауылы мәҙәниәт йорто мөдире
 Сығанаҡ: Күмертау ҡалаhы hәм Көйөргәҙе районының “Юшатыр” ижтимағи-сәйәси гәзите 

 ","
	Кесе йома, 17 ноябрь 2016",Яңылыҡтар,Na
https://kulturarb.ru/ba/news/bashmaғym-yuғalmaғan-ul-jәnә-sәhnәgә-menә," ""Башмағым"" юғалмаған, ул йәнә сәхнәгә менә! ",Na,"

	""Башмағым"" юғалмаған, ул йәнә сәхнәгә менә!
 “ – Был бит минең ҡыҙыма, уның өсөн булғанда тораммы инде хаҡына?” Бына, ҡыҙым, һиңә бүләгем!.. 
 - Ах! Ниндәй матур башмаҡтар!.. 

 Ысынлап та, ""НУР"" театры сәхнәһенә тиҙҙән менәсәк ""Башмағым"" музыкаль комедияһы бик матур һәм сағыу буласаҡ. Әҫәрҙең сюжеты буйынса юғалған башмаҡтар төп геройҙарға үҙ бәхетен табырға ярҙам итә. Нур"" театры ""Башмағым""ды тамашасыларға юбилей миҙгеленең күстәнәсе итеп әҙерләй. Ул заманса ҡараш, заманса сәнғәт алымдары, заманса технологиялар күҙлегенән сығып сәхнәләштерелә. Һәм төрлө быуын тамашасылары өсөн ул бүләк тә, күркәм байрам да булыр, тип ышанабыҙ. 

 Сығанаҡ: Өфө  “Нур” татар дәүләт  театры сайты
 ","
	Кесе йома, 17 ноябрь 2016",Яңылыҡтар,Na
https://kulturarb.ru/ba/news/talanttarҙyң-meң-tөҫө, “Таланттарҙың мең төҫө!” ,Na,"

	Салауат районында уҫғарылған ""Таланттарҙың мең төҫө"" бәйгенең төп маҡсаты – хеҙмәт коллективтарын берләштереү, яңы таланттарҙы эҙләү һәм асыу, көндәлек тормошто матурыраҡ, күңеллерәк итеү. 

 Был көндө район мәҙәниәт йортонда йыр-моң кискә тиклем тынманы. Сәхнәлә моңло тауышлы йырсылар, баҫҡан ерендә ут сығарған дәртле бейеүселәр, нәфис һүҙле шағирҙар, һәләттәре менән сәхнә йондоҙҙарынан һис кенә лә ҡалышмаған хеҙмәт коллективтары сығыш яһаны. Сараны асып, тәүгеләрҙән булып сығыш яһау хоҡуғы Салауат районына бирелде. ""Янғантау"" шифаханаһы хеҙмәткәре Рушан Камалов, Арҡауыл ветеринар участкаһының ветеринар-санитары Лилиә Әхмәрова, мәғариф бүлегенең ҡатын-ҡыҙҙар вокаль ансамбле , Малаяҙ үҙәк дауаханаһы хеҙмәткәрҙәренең йырҙарын, ""Янғантау"" шифаханаһы хеҙмәткәре Лилиә Ғәлимова, ""Ҡояшҡай"" балалар баҡсаһы, Малаяҙ башҡорт гимназияһы коллективтары, мәғариф бүлеге ир-егеттәре башҡарыуындағы бейеүҙәрҙе тамашасылар алҡышлап ҡаршы алды. Район хакимиәтенең кадрҙар һәм биләмәләр менән эшләү бүлеге начальнигы Гөлнур Бәшированың ғаилә тураһындағы шиғыры, Малаяҙ үҙәк район дауаханаһы хеҙмәткәрҙәре башҡарыуындағы ""Мөхәббәт һәм күгәрсендәр"" фильмынан өҙөк сәхнәләштереү һоҡландырғыс булды. 
 Мәсетле, Ҡыйғы, Балаҡатай, Дыуан райондары вәкилдәренең сығышы ла тамашасыларға һәм жюри ағзаларына бик ныҡ оҡшаны. Конкурстан береһе лә буш ҡул менән ҡайтманы, улар Маҡтау грамоталары менән бүләкләнде. 

 Әйткәндәй, жюри ағзалары республика этабында сығыш яһаясаҡ иң яҡшы номерҙарҙы һайлай алманы. Смотр-конкурстың зона этабында еңеүселәрҙең исемлеге һуңғараҡ билдәле буласаҡ. 

 Лиана ВӘЛИУЛЛИНА.
Сығанаҡ: Салауат районының “ЙҮРҮҘӘН” гәзите
 ","
	Шаршамбы, 16 ноябрь 2016",Яңылыҡтар,Na
https://kulturarb.ru/ba/news/bashҡort-bejeүeneң-aҡһaҡaly-radmir-bәҙretdinov-85-jәshlek-yubilejyn-bildәlәj, Башҡорт бейеүенең аҡһаҡалы Радмир Бәҙретдинов 85 йәшлек юбилейын билдәләй ,Na,"

	Сәнғәттең бейеү өлкәһе һәр ваҡыт мауыҡтырғыс һәм серле донъя. 

 Халҡыбыҙҙың тарихын сағылдырыусы, милли ғорурлығыбыҙ, сәнғәт ҡаҙанышыбыҙ булған бейеүҙәребеҙҙе һаҡлауға, үҫтереүгә ғәйәт ҙур өлөш индергән Радмир Сәрүәр улы Бәҙретдинов 85 йәшлек юбилейын билдәләй.

 Кисә, 15 ноябрь көнө, Радмир Сәрүәр улы Бәҙретдиновҡа 85 йәш тулды. 1931 йылда БАССР-ҙың Дыуан-Мәсетле районы Ҡотош ауылында тыуған. БАССР-ҙың халыҡ һәм атҡаҙанған артисы. 1952 йылда Башҡорт театр-художество училищеһын тамамлағандан һуң Башҡорт дәүләт халыҡ бейеүҙәре ансамблендә солист булып хеҙмәт юлын дауам итә. 1973 йылдан алып директор, Өфө дәүләт сәнғәт институтының проректоры була. 1986-2001 йылдарҙа Башҡорт дәүләт академия драма театрының директор урынбаҫары һәм баш администраторы вазифаларында эшләй. Радмир Бәҙретдинов ижадында халыҡ бейеүе традициялары сағыу театраллек башланғысы менән тәбиғи үрелеп килә.

 Артистың комик һәләте “Столяр” (“Ғашиҡ төҙөүселәр”), Кейәү егет (“Кейәү егет”), Бай улы (“Сәкән”) образдарында асыҡ сағыла. ""Өс туған” бейеүендә Өлкән ағай –аҡыллы һәм шаян ҡарт образын бик оҫта башҡара. Радмир Сәрүәр улы ҡатнашлығында “Тау мариҙары”, “Әпипә” бейеүҙәре башҡарыу оҫталығы һәм актерлыҡ һәләте өлгөһө булып тора.

 Радмир Бәҙретдинов - киң танылыу алған халыҡ бейеүсеһе. Ижад юлын актер булараҡ башлаған шәхестең күңеле бейеү сәнғәтенә тартыла. Өфө сәнғәт училищеһының актер бүлеген тамамлағандан һуң Фәйзи Ғәскәров исемендәге Башҡорт дәүләт академия халыҡ бейеүҙәре ансамбле солисы булып эш башлай. Уның башҡарыуындағы «Сәкәй»ҙәге бай малайы, «Ғашиҡ төҙөүселәр»ҙәге балта оҫтаһы, «Өс туған» бейеүендәге шаян бабай образдары әле булһа халыҡ хәтерендә.

 Радмир Бәҙретдинов әле лә бейеү сәнғәте тип янып йәшәй. Был тәңгәлдә илһамланып, киң яҡлы эшмәкәрлек алып бара. «Байыҡ» республика телевизион бейеү бәйгеһе баһалама ағзаһы булараҡ, башҡорт бейеүҙәрен һаҡлауға, халыҡ ынйыларын халыҡҡа еткереүгә ҙур өлөш индерә. Йәш быуын менән һөнәри маһирлығын бүлешә. 

Гүзәл Багаева
 ","
	Шаршамбы, 16 ноябрь 2016",Яңылыҡтар,Na
https://kulturarb.ru/ba/news/jөrәk-moңona-һүҙ-tylsymyna-arbalyp," Йөрәк моңона, һүҙ тылсымына арбалып ",Na,"

	Эвита Гайнет... Зәңгәр экрандар, айырыуса Интернет селтәре аша үҙенсәлекле видеоклиптары менән әҙәбиәт һөйөүселәрҙең күңелен әсир иткән ошо серле һылыу кем ул?! Әле Санкт-Петербургта йәшәгән һәм ижад иткән, күптән инде үҙ уҡыусыһын тапҡан йәш, көслө шағирә Эвита Гайнеттың Инйәр ҡыҙы булыуын, моғайын, күптәр белмәйҙер ҙә. Эйе-эйе, Инйәр һауаһын һулап, Инйәр һыуында ҡойоноп үҫкән ул Эвита. IX класҡа тиклем Инйәрҙең 3-сө мәктәбендә белем ала. Артабан уҡыуын Өфө медицина колледжында дауам итә. Студент йылдарынан уҡ ижади йәһәттән үҙен танытып өлгөрә Эвита. Шаяндар һәм отҡорҙар клубы, йыр-бейеүгә, һүҙгә маһирлыҡ талап иткән һәр сараның уртаһында ҡайнай һәләтле ҡыҙ. 
 2007 йылда Эвита игеҙәге Кира менән йәш башҡорт режиссеры Руслан Юлтаевтың тулы метражлы ""Сыйылған эҙ"" (""Царапина"") фильмында төп ролдәрҙе башҡара. Ҡыҙҙарға Рәсәй киноһы күгендә танылыу яулаған Михаил Ефремов, Алексей Булдаков һәм Владимир Толоконников кеүек актерҙар менән бергә уйнау бәхете йылмая. Әйткәндәй, ""Сыйылған эҙ"" тәүге башҡорт триллеры булараҡ та билдәле. 2009 йылда Эвита Санкт-Петербургта Кино һәм телевидение дәүләт институтына уҡырға инә. Илебеҙҙең төньяҡ баш ҡалаһы дәрт-дарманы ташып торған һәләтле ҡыҙҙы шунда уҡ үҙ күрә: яңы юлдар аса, моңға, һүҙгә сарсаған күңелен илһамландырып Шиғриәт тигән серле донъяға алып инә. Тормошҡа, кешеләргә, улар араһындағы мөнәсәбәттәргә, кешелекте һәр саҡ ҡыҙыҡһындырған мәңгелек төшөнсәләргә ҡарата үҙенсәлекле, тәрән фекер йөрөткән Эвита тиҙ арала әҙәбиәт һәм сәнғәт әһелдәренең иғтибарын йәлеп итә. Шиғриәттә үҙ һүҙен тапҡан һылыуҙы тиҙҙән Санкт-Петербург, Мәскәү ҡалаларында үткән төрлө әҙәби кисәләргә, осрашыуҙарға саҡыра башлайҙар. 
 2015 йылда Эвита ""Рәсәй-Башҡортостан"" телеканалында ойошторолған ""Минең һеҙгә әйтер һүҙем бар..."" әҙәби проектында ла ҡатнаша. Конкурс шарттары буйынса сәйәсмәндәр, йәмәғәт эшмәкәрҙәре, актерҙар, журналистар һәм башҡалар шиғырҙар уҡып, үҙҙәренең оҫталыҡтарын күрһәтә. Ниһайәт, мәҙәниәт һәм сәнғәт донъяһында танылған абруйлы, үтә талапсан жюри ағзалары тарафынан проектҡа йомғаҡ яһалып, еңеүсе билдәләнә - шиғриәт күгендә Эвита исемле йондоҙ ҡабына. Тамашасыны үҙенең эскерһеҙлеге, ихласлығы менән арбап, ул ""Һүҙ магистры"" титулына эйә була,, шулай уҡ юғары намыҫлылыҡ һәм зирәклек символы - Көмөш шпага менән бүләкләнә. Был еңеүе шағирәне тағы ла илһамландырып, ҡанатландырып ебәрә. 
 2015 йылда кисергән оло ҡайғы Эвитаның нурлы донъяһын аҫтын-өҫкә килтерә. Көтмәгәндә ғәзиз кешеһе - әсәһе вафат була. Был юғалтыу шағирәнең ижадына ла ҙур йоғонто яһай - мөхәббәт һәм бәхет ипкене бөркөлгән ижад емештәре моңһоулыҡ, олпатлыҡ, тәрән уйланыуҙар менән алышына. 
 Бөгөнгө көндә Эвита Өфө ""Китап"" нәшриәтендә ""Йәштәр тауышы"" серияһында сығасаҡ йыйынтыҡ өҫтөндә эшләй. Китап сығарыу менән бер рәттән, ижадына ғашиҡ әҙәбиәт һөйөүселәрҙе ҡыуандырып, шиғри кисәләр ҙә ойоштора. ""Мине күрергә кил..."" исемле тәүге әҙәби-музыкаль кисәһе 30 октябрҙә тыуған ауылы - Инйәрҙә үтте. Шығырым тулы зал йәш шағирәнең һәр сығышын көслө алҡыштарға күмде. Әллә күпме йән иретер йылы һүҙҙәр, күҙҙе ҡамаштырыр гөл-сәскәләр, иҫтәлекле бүләктәр... Ә иң мөһиме - ике яҡтан да эркелгән ихласлыҡ, ябайлыҡ, эскерһеҙлек... Яҡташтарының һөйөүе, ихлас ғорурланыуы, һоҡланыуы Эвитаның иңдәренә ҡанат ҡуйғандай булды. Яҡын арала ошондай уҡ шиғри кисәләр Белорет һәм Өфө ҡалаларында үтәсәк. Йөрәк моңона, һүҙ тылсымына арбалып, күңелегеҙгә шифа алып ҡайтҡығыҙ килһә, Эвита менән осрашыуға рәхим итегеҙ, дуҫтар! 

 Гөлшат ҒӘЛИУЛЛИНА.

 Сығанаҡ: “Урал” гәзите 

 ","
	Шаршамбы, 16 ноябрь 2016",Яңылыҡтар,Na
https://kulturarb.ru/ba/news/rөstәm-hәmitov-mostaj-kәrmdeң-tyuyuyna-100-jyl-tulyuҙy-bildәlәү-bujynsa-ukazғa-ҡul-ҡujҙy, Рөстәм Хәмитов Мостай Кәрмдең тыуыуына 100 йыл тулыуҙы билдәләү буйынса указға ҡул ҡуйҙы ,Na,"

	15 ноябрҙә Башҡортостан Башлығы Рөстәм Хәмитов Башҡортостандың халыҡ шағиры, Социалистик Хеҙмәт Геройы, Рәсәй Федерацияһының атҡаҙанған сәнғәт эшмәкәре Мостафа Сафа улы Кәримдең (Мостай Кәримдең) тыуыуына 100 йыл тулыуҙы билдәләү тураһында указға ҡул ҡуйҙы. Мостай Кәрим ил һәм республика әҙәбиәт, мәҙәниәт һәм сәнғәт үҫешенә тос өлөш индергән шәхес. 

 Документҡа ярашлы, Башҡортостан Хөкүмәтенә 2019 йылда үтәсәк тантаналарҙың ойоштороу комитеты составын билдәләргә һәм юбилей саралары планын раҫларға йөкмәтелгән.

 Указдың үтәлешен күҙәтеү Башҡортостан Башлығы Хакимиәтенә тапшырылды.
Сығанаҡ: Башҡортостан Хөкүмәте рәсми сайты
 ","
	Шаршамбы, 16 ноябрь 2016",Яңылыҡтар,Na
https://kulturarb.ru/ba/news/shүlgәntash-mәmerjәһendә-ҡayaғa-tөshөrөlgәn-һүrәtteң-yaңy-fragmenty-tabylғan, Шүлгәнташ мәмерйәһендә ҡаяға төшөрөлгән һүрәттең яңы фрагменты табылған ,Na,"

	Шүлгәнташ мәмерйәһендә быға тиклем билдәһеҙ һүрәт табылған. Был яңы сенсациялы яңылыҡ булды, тип хәбәр итә Башҡортостан Мәҙәниәт министрлығының матбуғат хеҙмәте. Рәсем залдың көнбайыш стенаһындағы граффитиҙарҙы таҙартҡанда асыҡланған. Экспедиция етәксеһе Эудаль Гийаме әйтеүенсә, табылған буяу — ҡаяға төшөрөлгән һүрәттәрҙең бер өлөшө.
 Мәмерйәләге хәҙерге граффитиҙарҙы бөтөрөүҙең сираттағы, өсөнсө этабы тамамланды. Башҡарылған эштәр һөҙөмтәһендә төп галерея, Сталагмиттар, Билдәләр залы, Каскад, Беренсе галерея таҙартылған. Әлеге ваҡытҡа Көмбәҙ, Хаос, Акустик һәм Ҡорам залдарында ғына яҙмалар ҡалған. Киләһе йәйге эскпедиция барышында таҙартыу буйынса эштәр тулыһынса тамамланасаҡ.
 Башҡортостандың мәҙәни мираҫ объекттарын һаҡлау һәм файҙаланыу буйынса фәнни-етештереү үҙәге етәкселеге мәмерйәне инфраҡыҙыл һәм 3D-сканерлау өсөн Испания һәм Франция белгестәрен йәлеп итеү мәсьәләһе буйынса һөйләшеүҙәр алып бара. Тикшереүселәр фекеренсә, мәмерйә стеналарын инфраҡыҙыл сканерлау ултырмалар һөҙөмтәһендә күренмәгән һүрәттәрҙе табырға мөмкинлек бирәсәк.
 Эштәр «Шүлгәнташ мәмерйәһендәге рәсемдәр» объектын өйрәнеү, һаҡлау, популярлаштырыу һәм ЮНЕСКО-ның Бөтә донъя мираҫы исемлегенә индереү буйынса саралар планына ярашлы алып барыла.

Сығанаҡ: «Башинформ» мәғлүмәт агентлығы, Ләйлә Аралбаева
 ","
	Шаршамбы, 16 ноябрь 2016",Яңылыҡтар,Na
https://kulturarb.ru/ba/news/aҡbuҙatta-ҡunaҡta, “Аҡбуҙатта ҡунаҡта” ,Na,"

	Мәләүездәрҙең еңеүҙәр тупланмаһы тағы ла тулыланды. Көйөргәҙе районы Ермолаево ауылында “Аҡбуҙатта ҡунаҡта” балалар-үҫмерҙәр ижадының III асыҡ республика фольклор фестивале үтте.
 Йәш быуында халыҡ ижадына ҡыҙыҡһыныу тәрбиәләү, сәләмәт тормошто пропагандалау, йәш таланттарҙы башҡорт халҡының иң яҡшы мәҙәниәт һәм сәнғәт өлгөләренә ылыҡтырыу, мәҙәни-ара бәйләнеште үҫтереү маҡсатында үткәрелгән сараны Башҡортостан Мәҙәниәт министрлығы, Республика халыҡ ижады үҙәге, үҙәктең Күмертау филиалы ике йылға бер тапҡыр ойоштора.
 Өсөнсөгә генә үткәрелһә лә, “Аҡбуҙатта ҡунаҡта” республика фольклор фестивале балалар һәм үҫмерҙәр конкурстары араһында танылыу яуланы. Был хаҡта йылдан-йыл конкурсанттар һаны артыуы ла һөйләй. Быйыл унда Әбйәлил, Миәкә, Йылайыр, Күгәрсен, Көйөргәҙе, Ейәнсура, Туймазы, Ишембай, Мәләүез ҡалаларынан, Күмертау, Мәләүез, Сибай, Салауат, Стәрлетамаҡ райондарынан егерменән ашыу коллектив ҡатнашты. Беҙҙең район-ҡала намыҫын “Нөгөш ынйылары” (етәксеһе Гөлсөм Хисаметдинова, ял-мәҙәни үҙәгенең Арыҫлан ауылы филиалы), “Алтынай” фольклор ансамбле (Фәриҙә Ҡобағошева, Балалар-үҫмерҙәр ижад һарайы), Кинйә Арыҫланов исемендәге 9-сы башҡорт гимназияһы бейеү ансамбле (Мөнирә Әлимғужина), “Йондоҙсоҡтар” бейеү ансамбле (Алина Ғәлләмова, ҡала мәҙәниәт һарайы) яҡланы.
 Конкурс программаларын Салауат Юлаев исемендәге дәүләт премияһы лауреаты, филология фәндәре докторы, фольклорсы Әхмәт Сөләймәнов, “Аҡ тирмә” башҡорт милли-мәҙәни үҙәге рәйесе Мәрйәм Бураҡаева, сәсәнлек сәнғәте өлкәһендә белгес Асия Ғәйнуллина кеүек башҡорт зыялылары, Республика халыҡ ижады үҙәге белгестәре баһаланы. “Аҡбуҙатта ҡунаҡта” фестивалендә шулай уҡ республикала сыҡҡан “Аҡбуҙат”, “Аманат”, “Йәншишмә” баҫмалары, “Тамыр” студияһы вәкилдәре һәр ваҡыттағыса махсус бүләктәрен әҙерләгән. Еңеүселәр һәм маҡтаулы урындар хореография, фольклор, йәш авторҙар, нәфис һүҙ һәм вокал номинацияларында билдәләнде.
 Бындай конкурс-фестивалдәрҙән мәләүездәр буш ҡайтырға ғәҙәтләнмәгән. Был юлы ла лайыҡлы сығыш яһап, төрлө дәрәжәләге дипломдар менән ҡайттылар. “Алтынай” фольклор ансамбле солистары Марсель Вахитов - икенсе, Илвина Садиҡова өсөнсө урын яуланы. “Нөгөш ынйылары” фольклор коллективы “Боронғо йолаларҙы һаҡлағаны һәм тергеҙгәне өсөн” номинацияһында бүләкләнде. “Йондоҙсоҡтар” бейеү ансамбле өсөнсө урынға сыҡһа, Кинйә Арыҫланов исемендәге 9-сы башҡорт гимназияһы бейеү төркөмө еңеүсе исеменә лайыҡ булды.
 Лена Абдрахманова.
 Сығанаҡ: Мәләүез районының “Көнгәк” район гәзите 

 ","
	Шаршамбы, 16 ноябрь 2016",Яңылыҡтар,Na
https://kulturarb.ru/ba/news/bar-ғүmere-unyң-moң-ғyna, Бар ғүмере уның моң ғына ,Na,"

	Күптән түгел билдәле үҙешмәкәр композитор, Башҡортостан Республикаһы атҡаҙанған мәҙәниәт хеҙмәткәре Муса Смаҡовтың ижади эшмәкәрлегенә 35 йыл тулыу айҡанлы “Бар ғүмерем минең моң ғына” тип аталған байрам сараһы ойошторолдо.
Муса Рәшит улының ғүмере лә, күңеле лә, ысын мәғәнәһендә, иң матур моңдарға сорналған. Бала сағында уҡ яҡты донъяны күреү һәләтенән яҙһа ла, ул үҙенә был тормошто лайыҡлы үтергә юл һалыу мөмкинлеген, ошо юл-һуҡмаҡты бергә үтер яртыһын һәм ысын дуҫтарын табыуға өлгәшеүе лә моңға, музыкаға бәйле.
Был көндә ҡала мәҙәниәт һарайы тамаша залы яҡташыбыҙҙың ижадын яратҡандар менән тулды. Ижади кисәне һәүәҫкәр композитор тыуған яҡ тураһында үҙенең йыры менән асты. Ғөмүмән,  уның бик күп йыры тыуған төйәккә, ҡабатланмаҫ матурлығына, миҙгелдәрҙең төрлөлөгөнә, яҡташтарының уңғанлығына арналған. Йырҙары уның яҙмышы, булмышы, күңел кисерештәре менән ауаздаш булғанға ла беренсе тапҡыр ишетеүҙән тыңлаусы күңелендә тәрән эҙ ҡалдыра, күптәр уның йырын яттан белә.
Тыуған төйәк менән айырылышыу ғазабын бик иртә кисерергә тура килә уға: һигеҙ йәштә баш ҡаланың 28-се махсус мәктәп-интернатына уҡырға бара. Бик иртә яҡын кешеләренән, тыуған ауылынан айырылып, көслө һағыныу хистәренә бирелеүе лә, бәлки, үҫмер күңелендә моң булып яралғандыр. Шулай итеп, ул ун дүрт йәш тулғанда мәктәптең оҫта гармунсыһына әйләнә.
-Мәктәптә уҡығанда Мусаһыҙ бер сара ла үтмәй торғайны, ул һәр байрамды баяны менән биҙәр ине, - тине үҙенең ҡотлау сығышында композиторҙың балалыҡ дуҫы Ринат Бикбаев. - Әле лә тап уның ҡатнашлығында беҙҙең ойошма республикалағы 16 йәмғиәт араһында - иң яҡшыһы.
   Дөйөм алғанда, был көндә сәхнәнән Муса Рәшит улына ҡарата бик күп йылы һүҙ яңғыраны. Талантлы музыкант, тоғро дуҫ, әүҙем йәмәғәт эшмәкәре, эшһөйәр, илһөйәр, телһөйәр... Сығыш яһағандарҙың бөтәһе лә уның арымай-талмай ижад итеүенә, көй яҙылған шиғырҙың йөкмәткеһен дөрөҫ тойоуына, күңелдең иң нескә ҡылдарын тирбәлтерлек йыр яҙыуына, эште еренә еткермәй туҡталып ҡалмауына ысын күңелдән һоҡланыуын, уны ошо шәхси һәм эшлекле сифаттары өсөн хөрмәт итеүен белдерҙе. Муса Смаҡов - республика, район конкурстары еңеүсеһе, лауреаты, үҙешмәкәр композитор Фаил Абдраҡов исемендәге төбәк конкурсы дипломанты.  
Мәҙәни-ял үҙәге директоры Булат Биков ижади эшмәкәрлегенә 35 йыл тулыу айҡанлы һәм Мәләүез районы мәҙәниәте үҫешенә ҙур өлөш индергәне өсөн композиторҙы район Хакимиәтенең Маҡтау грамотаһы менән бүләкләне. Бөтә донъя башҡорттары ҡоролтайы урындағы бүлексәһе адреслы сәләмен ҡоролтай рәйесе урынбаҫары Илмира Фәйзуллина, Шамил Ноғоманов Бөтә Рәсәй һуҡырҙар йәмғиәтенең Рәхмәт хатын тапшырҙы.
Үрҙә әйтеп китеүебеҙсә, Муса Смаҡовтың күп йыры тыуған ергә, тәбиғәткә, кешеләрҙең алсаҡлыҡ, ихласлыҡ кеүек матур сифаттарына арналған. Был хаҡта яҡташтары исеменән сығыш яһаған Арыҫлан ауыл биләмәһе хакимиәте башлығы Айрат Шәйәхмәтов, Нөгөш ауыл хужалығы кооперативы етәксеһе Самат Мәҡсүтов, ағинәйҙәр ойошмаһы вәкилдәре лә билдәләп үтте.
Шуға ла ижади кисәнең тәүге өлөшөндә Муса Рәшит улының Мәрйәм Күсмәева, Фәүзиә Йомағолова, Рәзилә Ҡотлогилдина, Тимер Ниәтшин, Мөнир Ишбулатов, Харрас Байғазин, Миңлегөл Хисамова, Рәмил Йәнбәк һәм башҡа шағирҙарҙың шиғырҙарына яҙған илһөйәрлек темаһына йырҙары яңғыраны. Уларҙы “Таллы” вокаль ансамбле, Айгөл Шаһманова, Нәсимә Суҡбаева, Динар Халиҡов, Рәмилә Ҡырымсурина, Нурия Бураҡановалар башҡарҙы.
Концерттың икенсе өлөшөндә сәхнәлә мәңгелек тема - мөхәббәт тураһындағы йырҙар - урын алды. Илгиз Ҡолтаев, Зөлфиә Бирҙеғолова, Ирек Ноғоманов, Ғәзим Ильясов, Зилә һәм Хәсән Усмановтар телерадио эфирҙарында йыш яңғыраған музыкаль сәләмдәрҙе бүләк итте. Фәрит Бикбулатов, Фидан Ғафаров, Айҙар Ғәлимов, Салауат Фәтхетдинов кеүек яратҡан йырсыларыбыҙ тауышын билдәле пародист-юморист Илсур Тайсин ишеттерҙе. Нәсимә Суҡбаева, Илүзә һәм Илгиз Ниғмәтуллиндарҙың дәртле бейеүҙәре лә тамашасы күңеленә хуш килде. Сәхнәгә сыҡҡан һәр артист Муса Смаҡовҡа матур йырҙары өсөн рәхмәт һүҙен еткерҙе. Яҡташыбыҙ, ысын мәғәнәһендә, рәхмәткә, ихтирамға лайыҡ. Йырҙары өсөн генә түгел, ә рух ныҡлығы, яҙмыш һынауҙары алдында юғалып ҡалмай, моңдан, көйҙән үҙенә һуҡмаҡ һалып, шуның буйынса үргә атлағаны, үҙе артынан башҡаларҙы әйҙәгәне өсөн.
Лена Абдрахманова.
Сығанаҡ: Мәләүез районының “Көнгәк” район гәзите
 ","
	Шаршамбы, 16 ноябрь 2016",Яңылыҡтар,Na
https://kulturarb.ru/ba/news/bөgөn-rodina-kinoteatrynda-tajna-snezhnoj-korolevy-filmynyң-premeraһy-үtte, Бөгөн “Родина” кинотеатрында «Тайна Снежной королевы» фильмының премьераһы үтте. ,Na,"

	Бөгөн “Родина” кинотеатрында Ганс Христиан Андерсендың  әкиәтенә таянып ижад ителгән «Тайна Снежной королевы» фильмының премьераһы үтте.
 Премьера тантаһын Башҡортостан Республикаһының Мәҙәниәт министры урынбаҫары Шамил Абдраҡов асты: “Мәғлүм булыуынса, ағымдағы йыл Кино йылы, тип иғлан ителгәйне. Кино йылы айҡанлы күп кенә саралар шәлкеме ойошторолдо. Маҡсатыбыҙға - илдә кинематографияны үҫтереүгә йәмәғәтселек иғтибарын йәлеп итеүгә өлгәшәбеҙ төҫлө.Мәскәүҙә төшөрөлгән  “Тайна Снежной королевы” фильм-әкиәте барыбыҙға ла оҡшар, тигән теләктә ҡалам. Бөгөнгө кинофильды ҡарарға килгән йәштәрҙең, балаларҙың күп булыуы ҡыуаныслы күренеш. Шуға күрә бөгөн тәрбиәүи яҡтан әһәмиәтле, рухи ҡиммәттәрҙе пропагандалаған фильмдар төшөрөлөргә һәм күрһәтелергә тейеш. Сөнки кино, бигерәк тә йәш быуындың үҙаңын үҫтереүҙә мөһим урынды биләй”. 
Өфө тамашасыларына билдәле актриса, кинорежиссер, сценарист, РСФСР-ҙың атҡаҙанған артисы, Рәсәй Федерацияһының атҡаҙанған сәнғәт эшмәкәре Наталья Бондарчук “Тайна Снежной королевы” фильмын тәҡдим итте. Фильмдың премьераһы Башҡортостан Республикаһы Хөкүмәте һәм Мәҙәниәт министрлығы булышлығы ярҙамында уҙҙы.
СССР-ҙың халыҡ артистары, режиссер Сергей Бондарчук һәм актриса Инна Макарованың ҡыҙҙары Наталья Сергеевна  киң  мәғлүмәт саралары хеҙмәткәрҙәре менән осрашыу ойошторҙо. Кинотаҫма төшөрөү процесы  менән таныштырҙы, тамашасылар һорауына яуаптар ҡайтарҙы.
Фильм режиссеры Наталья Бондарчук кино һөйөүселәр менән ҡыҙыҡлы әңгәмә ҡороп, йәш тамашасылар менән тура бәйләнешкә инде, ысынында, йәнле һөйләшеү барлыҡҡа килде.
Фильмға билдәле рәсәй актерҙары йәлеп ителгән : Анна Снаткина, Анна Потебня, Влад Новицкий, Инна Макарова, Анна Ардова, Наталья Бондарчук, Дмитрий Харатьян. Андерсен ролендә  австрия актеры Карл Маркович уйнай.
Мастер Кис Коллеа (кино һөйөүселәргә «Пираты Карибского моря» фильмы аша таныш) 3D-технологиялар ҡулланып иҫ киткес фильм барлыҡҡа китергән. Космос системаһы, офоҡтағы төньяҡ балҡыш һәм ҡар бөртөктәре- барыһы ла оҫтаның хеҙмәт һөҙөмтәләре.
Фильм  Ямал, Австрия, Германия һәм Лапландия илдәрендә төшөрөлә. 
Йәш тамашасылар төньяҡ тәбиғәт ландшафтын, болан һәм эттәрҙән теҙелгән поездар, әкиәт урманына сәйәхәт итә ала. Фильм таҫмаһына иҫ киткес матур Альп күлдәре, Германиялағы королдәр һарайы төшөрөлгән..Телгә килгән әкиәт персонаждары-боландар, ҡарғалар-барыһы ла бала күңелендә хис-тойғолар тыуҙыра, тәьҫирле кинотаҫма һәр баланы әкиәт иленә сәйәхәткә саҡыра.
Гүзәл Багаева
 ","
	Шаршамбы, 16 ноябрь 2016",Яңылыҡтар,Na
https://kulturarb.ru/ba/news/mәҙәni-miraҫ-obekttaryn-һaҡlau-bujynsa-idaralyҡty-ilһam-fәtҡullin-etәklәne, Мәҙәни мираҫ объекттарын һаҡлау буйынса идаралыҡты Илһам Фәтҡуллин етәкләне ,Na,"

	Башҡортостан Башлығы Рөстәм Хәмитовтың Указы менән Мәҙәни мираҫ объекттарын дәүләт һаҡлауы буйынса идаралыҡ ойошторолдо.
 Идаралыҡ «Рәсәй Федерацияһы халыҡтарының мәҙәни мираҫ объекттары (тарих һәм мәҙәниәт ҡомартҡылары) тураһында»ғы Федераль законға һәм Рәсәй Федерацияһының айырым ҡануниәт акттарына үҙгәрештәр индереү тураһында»ғы Федераль закондың 1-се статьяһының 11-се пунктына ярашлы республиканың башҡарма власть органдары структураларын камиллаштырыу маҡсатында булдырылған.
 Төбәк Башлығының матбуғат хеҙмәтендә хәбәр итеүҙәренсә, Башҡортостан Мәҙәниәт министрлығының мәҙәни мираҫ объекттарын һаҡлау, файҙаланыу, популярлаштырыу һәм дәүләт һаҡлауы буйынса алып барған эштәре яңы ведомствоға тапшырыла.
 Республика Башлығының икенсе Указы менән Илһам Фәтҡуллин Башҡортостандың Мәҙәни мираҫ объекттарын дәүләт һаҡлауы буйынса идаралыҡ етәксеһе итеп тәғәйенләнде.
 Илһам Зөфәр улы Фәтҡуллин 1981 йылдың 7 февралендә Шишмә районының Иҫке Ябалаҡлы ауылында тыуған. Башҡорт дәүләт университетын тамамлаған. Тарих фәндәре кандидаты.
 Хеҙмәт юлын 1998 йылда «Башҡортостан» ДТРК-ның телевидение студияһында мөхәррир булып башлай.
 2005–2006 йылдарҙа – Башҡорт дәүләт университетының Ватан тарихы кафедраһы ассистенты.
 2006–2008 йылдарҙа – Өфөнөң Орджоникидзе районы хакимиәтендәге мәғлүмәт һәм аналитика бүлегенең баш белгесе.
 2008–2009 йылдарҙа – Өфөнөң Орджоникидзе районы хакимиәтендәге биләмәләр һәм йәмәғәт үҙидаралары менән эшләү буйынса идаралыҡ етәксеһе урынбаҫары – мәғлүмәт һәм аналитика бүлеге етәксеһе.
 2009 йылда – Өфөнөң Орджоникидзе районы хакимиәтендәге биләмәләр һәм йәмәғәт үҙидаралары менән эшләү буйынса идаралыҡтың мәғлүмәт һәм аналитика бүлегендә баш белгес.
 2009-2010 йылдарҙа – Башҡортостан Республикаһы Президенты Хакимиәтендәге эксперт-аналитика идаралығының социаль өлкәне тикшереү бүлегендә төп белгес.
 2010–2012 йылдарҙа – Башҡортостан Хөкүмәте Премьер-министры урынбаҫары ярҙамсыһы.
 2012–2016 йылдарҙа – Башҡортостан Хөкүмәте Аппаратының мәҙәниәт һәм йәмәғәт берекмәләре менән хеҙмәттәшлек итеү бүлеге мөдире.

 «Башинформ» мәғлүмәт агентлығы, Әлим Фәйезов. 
 ","
	Шишәмбе, 15 ноябрь 2016",Яңылыҡтар,Na
https://kulturarb.ru/ba/news/oҙon-kөjҙә-millәt-yaҙmyshy, Оҙон көйҙә — милләт яҙмышы ,Na,"

	Туймазыла башҡорт халыҡ йырҙарын башҡарыусыларҙың төбәк-ара конкурсын үткәреү матур йолаға әүерелде. Ошо күркәм йыр бәйгеһе башҡорт халҡының бай тарихы, күңел сафлығы сағылған оҙон көй сәнғәтен артабан үҫтереү, рухи ынйыларыбыҙҙы барлау, халыҡ таланттарын эҙләү, йыр фольклоры традицияларын киләсәк быуынға еткереү маҡсатын ҡуя.
 Быйыл конкурс күңелендә халыҡ моңона оло һөйөү һәм ихтирам йөрөткән, оҙон көйҙәрҙе үҙ иткән төрлө йәштәге йыраусыларҙы үҙенә туғыҙынсы тапҡыр йыйҙы. Шуныһы ҡыуаныслы, бәрәкәтле Туймазы ерендә үткәрелгән моң байрамы хәҙер йылдан-йыл киңерәк танылыу ала бара. Быйылғы бәйгелә Башҡортостандың 21 ҡала һәм районынан, шулай уҡ күрше Татарстандан, Силәбе һәм Һарытау өлкәләренән, Санкт-Петербургтан, беҙҙе ныҡлы ҡәрҙәшлек ептәре бәйләгән Ҡаҙағстандан килгән 70-кә яҡын йырсы ҡатнашты.

 Өс көн буйы Туймазылағы мәҙәниәт йорттары сәхнәһенән илаһи моң ағылды. Йырсыларҙың башҡарыу оҫталығын, үҙенсәлекле тауышын Нажиә Аллаярова, Юлай Ғәйнетдинов, Тәнзилә Үҙәнбаева, Азамат Тимеров кеүек йыр белгестәре баһаланы.

 Конкурс барышында жюри рәйесе, заманында башҡорт опера сәнғәте йондоҙо булып танылған Нажиә Аллаярова менән яҡындан аралашыу форсаты тейҙе.

 — Шул ҡыуандыра, быйылғы бәйгелә сәнғәтебеҙҙә күркәм традицияларҙың юғалмауын, халыҡ күңеленән ағылған йыр-моң шишмәһенең һис кенә лә һайыҡмауын яҡшы тойҙоҡ, — тине ул. — Матур тауышлы йырсылар күп килгән. Улар халҡыбыҙҙың гүзәл хазиналарының береһе булған оҙон көйҙәрҙе бөтә күңеле аша башҡара. Балаларҙың сығыштары иҫ китмәле булды. Улар бит бер-ике генә түгел, дүртәр йыр өйрәнеп килгән. Ололар араһында ла күптәр моңло тауыштары менән илһамландырҙы. Бына Туймазынан 72 йәшлек Мөҙәрис Мөхтәсипов үҙе бер һоҡланғыс талант эйәһе. Күңеленән шундай моң урғыла, халыҡ көйҙәрен юғары оҫталыҡ менән башҡара. 
 Һарытау өлкәһенең Пугачев ра¬йонындағы Бәғнәш ауылынан килгән 81 йәшлек Ғәбдерәүеф Бишев һәүәҫ¬кәр башҡарыусылар араһында иң өлкәне ине. Ул – үҙ төбәгендә башҡорт йыр фольклоры традицияларына тоғро ҡалған үҙешмәкәрҙәрҙең береһе. 

 – Һарытау башҡорттары ла үҙ моңон һаҡлап килә, – тине аҡһаҡал. – Мин үҙем ете йәшемдән йырлай башлағанмын. Башҡорт илендәге йыр бәйгеләрендә өсөнсө тапҡыр ҡатнашам. Бындай ихлас осрашыуҙар, йыр-моң оҫталары менән яҡындан аралашыу олоғайған көнөмдә лә ижади көс һәм илһам бирә.

 Конкурсты йомғаҡлау тантанаһында Башҡортостандың мәҙәниәт министры урынбаҫары Рәнис Алтынбаев төрлө төбәктәрҙән килгән һәүәҫкәр башҡарыусыларҙы, йыр сәнғәте оҫталарын, залдағы тамашасыларҙы йылы тәбрикләне. Ул йыр-моң байрамында ҡатнашыусыларға республика Башлығы Рөстәм Хәмитовтың ҡотлау һүҙҙәрен еткерҙе.
 – Милли йыр һәм музыка сәнғәтен үҫтереүҙә һәм популярлаштырыуҙа был бәйгенең әһәмиәте ҙур, – тине ул. – Йылдан-йыл конкурстың географияһы ла киңәйә бара, унда ҡатнашыусыларҙың да кимәле күтәрелә. Был бик тә мөһим, сөнки һөнәри сәнғәтебеҙҙе туйындырған илһам шишмәләре нәҡ халыҡ ижадынан юл ала. 

 Гала-концертта бәйге лауреаттары, шулай уҡ танылған йыр оҫталары башҡарыуында башҡорт моңдары яңғыраны. Туймазы тамашасыларына был юлы халыҡ йырсыһы Абдулла Солтановтың ҡабатланмаҫ тауышы менән яңынан һоҡланыу бәхете тейҙе. Ул халҡыбыҙҙың аҫыл йыр хазиналарын йөрәктәрҙе тетрәндерерлек итеп башҡарҙы.

 Бына сәхнә түренә бәйгелә еңеүселәр саҡырылды. Балалар төркөмөндә Илештән Айбулат Ғиләжетдинов, Учалынан Ләйсән Золотарева, Туймазынан Регина Ғилфанова, Морат Заһиров һәм Азалиә Ғиззәтуллина лауреат булып танылды. Беренсе дәрәжәле диплом иһә Туймазы музыка мәктәбе тәрбиәләнеүсеһе, моңло тауышы менән жюри ағзаларын әсир иткән Валерия Назароваға тапшырылды.

 16 – 60 йәштәгеләр араһында Татарстандың Яр Саллы ҡалаһынан Рәмилә Йосопова, Борайҙан Эрнест Арыҫланов, Ейәнсуранан Әлфиә Мырҙабаева, Баймаҡтан Тимур Рамаҙанов, Өфө ҡалаһынан Гөлгөнә Рыҫҡолова, Ғафуриҙан Рәмил Ҡотдосов билдәләнде. Ә 60 йәштән өлкәнерәк йырсылар араһынан лауреат исемен Туймазынан Гөлшат Фаршатова, Һарытау өлкәһенән Ғәбдерәүеф Бишев, Белорет районынан Заһир Муллағәләмов, Йәрмәкәйҙән Әбүзәр Мөхәмәтйәнов, Өфө районынан Факиһа Ишҡыуатова, Туймазынан Мөҙәрис Мөхтәсипов алды.

 Ә Гран-при хаҡлы рәүештә Өфөнән Юнир Һағынбаевҡа бирелде. Меңәрләгән тамашасылар уны Баймаҡ районының Буранбай ауылында тыуып үҫкән күп яҡлы талант эйәһе тип белә. Әлеге көндә Юнир – Өфөләге данлыҡлы “Мираҫ” йыр һәм бейеү ансамбленең солист-музыканты.

 — Ҡурайҙа уйнау оҫталығы миңә халыҡ йырҙарын башҡарғанда ла ныҡ ярҙам итә, – тине ул. – Шуға “Мираҫ” фольклор ансамблендә эшләүе миңә бик тә оҡшай. Туймазылағы “Оҙон көй” бәйгеһендә бер нисә йыл рәттән ҡатнаштым. Ниһайәт, бы¬йыл ул миңә ҙур еңеү килтерҙе. Йыр-моң байрамынан күңелебеҙҙе, рухыбыҙҙы байытып ҡайтабыҙ. Мине тағы был конкурста йәш башҡарыусыларҙың матур тауыш менән халыҡ көйҙәрен яңғыратыуҙары һөйөндөрҙө. Тимәк, беҙҙең йыр фольклоры традициялары быуындан быуынға бирелеп килә. Шуға ла беҙҙең боронғо башҡорт йырҙары йәшәһен, Туймазы ерендәге “Оҙон көй” бәйгеһе лә оҙон ғүмерле булһын, тип әйтке килә.

 Автор: Миҙхәт ШӘРИПОВ.
 Туймазы районы.
 Сығанаҡ: «Башҡортостан» гәзите 

 ","
	Шишәмбе, 15 ноябрь 2016",Яңылыҡтар,Na
https://kulturarb.ru/ba/news/altyn-ҡomartҡy-bilalda, “Алтын ҡомартҡы” – Билалда ,Na,"

	Баймаҡ районының Билал мәҙәниәт йортонда район буйынса старт алған “Алтын ҡомартҡы” байрамын ауыл китапханасыһы Райхана Булатова шундай һүҙҙәр менән асып ебәрҙе. Һәм ул үҙҙәренең ерлегендә тыуып үҫкән, хазинаға тиң тип тапҡан шәхесте сәхнәгә саҡырып сығарҙы. Кем ул? Тыпырҙата баҫып, һәлмәк кенә аҙымдар менән “Заһиҙә”не бейергә төшөп киткән Дилара Әхмәтованы халыҡ ҙур алҡыштар менән ҡаршы алды.

 “Дилара Сәлимйән ҡыҙы Әхмәтова – юғары категориялы педагог, балаларҙа сәнғәткә һөйөү уятыусы, ғөрөф-ғәҙәттәребеҙҙе һаҡлаусы хазина”, – тине уның хаҡында байрамды алып барыусы Райхана Эдуард ҡыҙы. “Йәйғор” бейеү ансамбле етәксеһе Дилара Сәлимйән ҡыҙы үҙе лә район, республика конкурстарында ҙур теләк менән ҡатнаша. 1996 йылда Мәскәү ҡалаһында Кремль һарайында ҡаланың 850 йыллығына арналған ҙур байрам концертында, 1997 йылда Бельгияла үткән “Берҙәмлек” фестивалендә сығыш яһай. Дилара Әхмәтова – Таһир ауылы ҡыҙы. Уның атаһы ла сәнғәткә ғашиҡ кеше. Оҫта ҡурайсы булараҡ танылыу яулаған. Ғата Сөләймәнов етәкселегендәге 50 ҡурайсы Башҡорт АССР-ның мәҙәниәт көндәрендә Мәскәү, Ленинград, Кронштанд сәхнәләрендә сығыш яһай, улар араһында Сәлимйән ағай ҙа була. Дилараның әсәһе Мәликә Биктимерова оҫта ҡуллы ағинәй. Сараға үҙе һуҡҡан балаҫтарҙан, бәйләгән һәм сиккән әйберҙәрҙән бай күргәҙмә әҙерләгән ине. Дилара Әхмәтова Сибай педагогия училищеһында уҡыған саҡта ла бейеүҙән айырылмай. Баймаҡтың “Ирәндек” бейеү ансамблендә лә бейей. Бөгөн “Йәйғор” ансамбленең репертуары бай. Уларҙың сығыштарын һәр ҡайҙа ла көтөп алалар. Уңыштары хаҡында ауылдаштары ла ҡыуанып һөйләне. Мәғариф ветерандары Фирҙәүес Ҡаһарманова менән Илдүсә Әминева Дилара Сәлимйән ҡыҙын һәм уның тәрбиәләнеүселәрен ысын мәғәнәһендә алтын ҡомартҡы, хазинабыҙ, тип билдәләне. 2002 йылда ансамбль ""Өлгөлө бейеү коллективы"" исемен ала. Төрлө йылдарҙа, төрлө конкурстарҙа ҡатнашып призлы урындарға лайыҡ булалар. Йәш бейеүселәр ауылдың мәҙәни тормошонда ла әүҙем ҡатнаша. Район, республика кимәлендәге сараларҙа сығыш яһайҙар, уңыштары менән ауылдаштарын һөйөндөрәләр.

 Дилара һәм Марат Әхмәтовтарҙың ғаиләһендә өс бала тәрбиәләнә. Улдары Айнур 2014 йылда Күгәрсен районында үткән «Байыҡ» балалар бейеү конкурсында «Генерал Игзаков» бейеүен башҡарып, 2-се урын, Өфөлә уҙған «Илһам» Халыҡ-ара конкурс-фестивалендә лә 2-се урын ала. Ете йәшлек малай бейеп китһә, етмеш йәшлек ҡартҡа ҡыуаныс, тигәндәй, Айнур был бейеүен тағы ла бер тапҡыр башҡарып, бөтәһен дә һөйөндөрҙө. Сара барышында ансамбль шулай уҡ “Сонайым”, “Ҡалаҡтар”, “Байрам” бейеүҙәре менән сығыш яһаны.

 Байрамда Башҡортостан телевидениеһының ҙур популярлыҡ яулаған “Хазина” ижади берекмәһенең етәксеһе Юлай Ишбулды улы Ғәйнетдиновтың тормошона һәм ижадына байҡау яһалды, халыҡ таланттары тураһында төшөргән видеояҙмаһы ла күрһәтелде.

 Хазинаға тиң ауылдаштарының эшен күреп, уны тейешле кимәлдә баһаларға өлгәшкән Райхана Булатова был сараны уҙғарыуға ҙур көс һалған. “Алтын ҡомартҡы” фестивале ҡуйған маҡсаттар тормошҡа ашты. Көндөң һыуыҡ тороуы ла, әсе еле лә кәйефтәрҙе боҙа алманы. Сарала ҡатнашҡан һәр кем байрамдан рухи байлыҡ, күңел күтәренкелеге, дәрт-дарман алды. Халыҡ балаларҙа сәнғәткә һөйөү уятҡан һәм уларҙы бейек үрҙәргә әйҙәй алған Дилара Сәлимйән ҡыҙы Әхмәтоваға һәм береһенән-береһе матур саралар ойоштороп, рухи байлыҡ өләшкән Райхана Эдуард ҡыҙы Булатоваға рәхмәт әйтеп таралышты.

 “Алтын ҡомартҡы” фестивале дауам итә. Эстафетаны өмөтбайҙар ҡабул итеп алды.

 Лилиә Такаева.

 Сығанаҡ: “Һаҡмар” гәзите 

 ","
	Шишәмбе, 15 ноябрь 2016",Яңылыҡтар,Na
https://kulturarb.ru/ba/news/bashҡortostanda-amanat-bashҡort-halyҡ-muzyka-ҡoraldarynda-ujnausylarҙyң-i-respublika-bәjgeһe-үtәsәk, Башҡортостанда “Аманат” башҡорт халыҡ музыка ҡоралдарында уйнаусыларҙың I республика бәйгеһе үтәсәк ,Na,"

	2 декабрҙә Х. Әхмәтов исемендәге Башҡорт дәүләт филармонияһының Бәләкәй залында “Аманат” башҡорт халыҡ музыка ҡоралдарында (думбыра, ҡыл-ҡумыҙ) уйнаусыларҙың I республика бәйгеһе үтә. Конкурс күренекле композитор Заһир Исмәғилевтың 100 йыллығына арнала.

 Бәйгене ойоштороусылар: БР Мәҙәниәт министрлығы, Х.Әхмәтов исемендәге Башҡорт дәүләт филармонияһы, З. Исмәғилев исемендәге Өфө дәүләт сәнғәт институты.

 Конкурс шарттары буйынса бәйгелә музыка, сәнғәт балалар мәктәптәре, ижади йорттарҙа, дөйөм белем биреү усаҡтарының түңәрәктәрендә шөғөлләнеүсе балалар, урта һәм юғары белем биреү уҡыу йорттарының студенттары ҡатнаша.

 Билдәле һәм күренекле музыкаль фольклористика һәм халыҡ музыкаһы белгестәренән торған жюри ағзалары: З. Исмәғилев исемендәге Өфө дәүләт сәнғәт институтының халыҡ инструменттары кафедраһы профессоры Зифа Сәфәрғәлина (думбыра), З.Исмәғилев исемендәге ӨДСИ-ның доценты Рафаэль Вәлиев (ҡыл-ҡубыҙ), ошо уҡ уҡыу йортоноң уҡытыусылары Гүзәл Үмәрғәлина (думбыра), Эльвира Мөхәметдинова (ҡыл-ҡубыҙ). Жюри рәйесе- З. Исмәғилев исемендәге ӨДСИ-ның доценты Сабир Әбхәлимов.

 Конкурстың ойоштороу комитетына Х.Әхмәтов исемендәге Башҡорт дәүләт филармонияһы директоры, БР халыҡ артисы Айҙар Зөбәйҙуллин, оҫта ҡурайсы, Рәсәйҙең атҡаҙанған артисы, БР халыҡ артисы, С. Юлаев исемендәге Дәүләт премияһы лауреаты, ӨДСИ-ның башҡорт инструменттары факультетының деканы Азат Айытҡолов, ӨДСИ-ның традицион музыкаль башҡарыу кафедра мөдире Артур Ғайсаров.

 Конкурстың һөҙөмтәләре ,2 декабрь көнө 19.00 сәғәттә, Х. Әхмәтов исемендәге Башҡорт дәүләт филармонияһында үтәсәк Гала-концертта билдәле буласаҡ. “Аманат” конкурсының дипломанттары һәм лауреаттары сығышына рәхим итегеҙ!

 Түбәндәге һылтанма буйынса конкурс шарттары менән таныша алаһығыҙ : https://culture.bashkortostan.ru/documents/449336/ 


 ","
	Шишәмбе, 15 ноябрь 2016",Яңылыҡтар,Na
https://kulturarb.ru/ba/news/oҫtalarҙy-seltәr-bәjgeһenә-saҡyrabyҙ, Оҫталарҙы “Селтәр” бәйгеһенә саҡырабыҙ ,Na,"

	Быйылғы йыл башында Республика халыҡ ижады үҙәге ҡарамағындағы ""Сәсәндәр үҙәге"", Башҡортостан Республикаһы Башҡорт ҡатын-ҡыҙҙарының мәҙәни, социаль һәм рухи үҫеш буйынса ""Ағинәй"" төбәк йәмәғәт ойошмаһы, Сибай ""Ағинәй"" йәмәғәт ойошмаһы инициативаһы менән башҡорт ҡатын-ҡыҙҙарының ""Селтәр"" (һаҡал, алмиҙеү, хәситә, түшелдерек) традицион биҙәнеү әйберҙәре бәйгеһе иғлан ителгәйне.

  Ойоштороу комитеты хәбәр итеүенсә, ноябрҙең 20-нә тиклем бәйгелә ҡатнашыусылар ғаризаларын һәм фото-, видеоматериалдарын ""Селтәр"" тигән билдә менән ошо адрес буйынса ебәрергә тейеш: 450103, Өфө ҡалаһы, Зәйнәб Биишева урамы, 17/2, Республика халыҡ ижады үҙәге; 8-(347) 289-62-00 (тел.- факс), 289-65-50, e-mail: Этот адрес электронной почты защищён от спам-ботов. У вас должен быть включен JavaScript для просмотра.. Яуаплы: Гөлгөнә Вәлит ҡыҙы Баймырҙина. 

 Фото һәм видеоматериалдарҙы шулай уҡ бәйгенең мәғлүмәти бағыусыһы -""Бәйләнештә"" социаль селтәренең ""Башҡорт ҡатын-ҡыҙы"" һәм ""Селтәр"", ""Ағинәй"" төркөмдәренә һалырға мөмкин. Ҡатнашыусылар өсөн мотлаҡ шарт: селтәрҙәр автор эше булырға тейеш. Һуңғы ике йылда эшләнгән эштәр ҡабул ителә.

 Бәйгенең икенсе этабы 26 ноябрь көнө Өфө ҡалаһы Кустарная, 17 адресы буйынса ""Башҡорт милли кейеме көнө"" байрамы (кисәгә милли кейемдә килеү мотлаҡ) булараҡ үтә һәм ул түбәндәге сараларҙан тора: селтәрҙәр күргәҙмәһе (мәҙәниәт йорто фойеһында); башҡорт ҡатын-ҡыҙҙарының баш кейеме ҡашмау буйынса оҫталыҡ дәресе; ҡатнашыусылар һәм ойоштороусылар менән конкурс һөҙөмтәләре буйынса түңәрәк ҡор; сәхнәнән селтәрҙәрҙе демонстрациялау; бәйгелә ҡатнашыусыларҙы бүләкләү. 
 Номинациялар:
 1. ""Ырыу-төбәктең селтәр өлгөһө"" (аныҡ тарихи осорҙағы селтәрҙең реставрацияланған варианты).
 2. Традицион селтәр.
 3. ""Үҫмер ҡыҙ бала өсөн селтәр"".
 4. ""Йәш-елкенсәк өсөн селтәр"".
 5. ""Заманса стилләштерелгән селтәр"". 
 Бәйгенең мәғлүмәти бағыусылары:
 Башҡортостан юлдаш телевидение каналы.
 Башҡортостан юлдаш радиоһы.
 -""Киске Өфө"" гәзите редакцияһы;
 -""Шоңҡар"" йәштәр журналы;
 - ""Аманат"" балалар журналы. 


 ","
	Шишәмбе, 15 ноябрь 2016",Яңылыҡтар,Na
https://kulturarb.ru/ba/news/hoҙaj-ahyry-һine-һoҡlanһyndar-өsөn-yaratҡan," Хоҙай, ахыры, һине һоҡланһындар өсөн яратҡан… ",Na,"

	Хоҙай, ахыры, һине шулай
 Һоҡланһындар өсөн яратҡан.
 Яратҡан да, ситтән ҡарап тороп
 Һоҡланғандыр үҙе аҙаҡтан, -
 күренекле шағир, актрисаның ғүмер юлдашы Рафаэль Сафин ҡатыны, мәшһүр актриса Гөлли Мөбәрәковаға бағышлаған был шиғри юлдар күптәргә таныш.

 9 декабрҙә сәхнәбеҙҙә СССР-ҙың халыҡ артисткаһы, педагог, йәмәғәт эшмәкәре Гөлли Арыҫлан ҡыҙының 80 йәшенә арналған юбилей кисәһе була. Республикабыҙҙың театр йәмәғәтселеге, күп һанлы тамашасылар, туған коллективы, Гөлли Арыҫлан ҡыҙының уҡыусылары юбилярҙы ҙур тантанаһы менән ҡотлаясаҡ, оҙайлы сәнғәт юлында ул башҡарған ролдәр, ҡыҙыҡлы мәлдәр хаҡында хәтергә төшөрәсәк. 

Бөгөн дә илһамланып ролдәр ижад иткән, йәштәрсә дәртле, тормошто ихлас яратҡан Гөлли Арыҫлан ҡыҙы был көндө илебеҙҙең, киң республикабыҙҙың төрлө тарафтарынан, хатта сит илдәрҙән дә ҡотлауҙар ҡабул итәсәк, сәхнәлә барған ваҡиғаларҙың уртаһында буласаҡ.

 Уҡыусылары, ижадташтары бөтә театр коллективы ҡатнашасаҡ кисә заманса, күтәренке рухта әҙерләнә. 9 декабрь - өлкән актрисабыҙҙың юбилей байрамы тамашасыға ысын мәғәнәһендә илһамлы минуттар бүләк итәсәк.
 19.00 сәғәттә башлана.

 Сығанаҡ: Мәжит Ғафури исемендәге Башҡорт академия драма театры

 ","
	Шишәмбе, 15 ноябрь 2016",Яңылыҡтар,Na
https://kulturarb.ru/ba/news/oҙon-kөj-tөbәk-ara-konkursynyң-jomғaҡtary, “Оҙон көй” төбәк-ара конкурсының йомғаҡтары ,Na,"

	Башҡорт халҡының бай тарихын, рухын сағылдырған оҙон көйҙәр башҡарыу – йыр оҫталығының иң юғары нөктәһе. 

 9-11 ноябрҙә Туймазы ҡалаһында башҡорт халыҡ йырҙарын башҡарыусыларҙың ""Оҙон көй"" төбәк-ара конкурсы үтте. Бәйгенең маҡсаты — талантлы йырсыларҙы асыҡлау һәм пропагандалау, халыҡ йырҙарын башҡарыу традицияларын үҫтереү һәм һаҡлау. 

 Сараны Башҡортостандың Мәҙәниәт министрлығы, Республика халыҡ ижады үҙәге, Туймазы районы хакимиәте ойошторҙо.
 Туймазыла «Оҙон көй» йыр байрамын үткәреү тәжрибәһенең тарихы бай. Киләһе йылда ""Оҙон көй""гә егерме йыл тула. Үткән осорҙа унда илебеҙҙең төрлө төбәктәренән дүрт йәштән алып 88 йәшкәсә меңгә яҡын башҡарыусы ҡатнашҡан.
 Бәйге йылдан-йыл популярлыҡ яулай килде. Бер йылдан һуң ул зона кимәленә сыҡты, конкурс географияһы киңәйгәндән киңәйҙе. Һәр бәйгелә лә Өфө, Туймазы, Октябрьский ҡалаларынан, Туймазы, Благовар, Баҡалы, Бүздәк, Йәрмәкәй, Шаран райондарынан, Татарстандың һәм Ырымбур өлкәһенән оҙон көй һуҙыусылар ҡатнаша килә.

 2001 йылда “Оҙон көй” гә төбәк конкурсы статусы бирелә. 2007 йылда Башҡортостандың үҙ ирке менән Рәсәй дәүләтенә ҡушылыуына 450 йыл тулыу уңайынан ойошторолған бәйгелә илдең һигеҙ төбәгенән 170 башҡарыусы, шул иҫәптән республиканың 47 ҡала һәм райондары вәкилдәре ҡатнаша.

 Юғары ойоштороу кимәле менән айырылып торған быйылғы конкурста 70-кә яҡын вокалист үҙ көсөн һынап ҡараны, Башҡортостандың 20 ҡала-райондарынан, шулай уҡ Татарстан, Саратов һәм Силәбе өлкәләренән, Санкт-Петербургтан, Ҡаҙаҡстандан ҡатнашыусылар булды. Утыҙға яҡын ҡатнашыусы конкурстың дипломанттары исеменә лайыҡ булдылар, махсус бүләктәр ҙә тапшырылды. 



 Өс көн дауамында барған фестивалдең еңеүселәрен билдәләү жюри ағзаларына бер ҙә еңелдән булмағандыр. Фестивалдең баһалама ағзалары: Нажиә Аллаярова, Юлай Ғәйнетдинов, Тәнзилә Үҙәнбаева, Азамат Тимеров, Миләүшә Иҙрисова, Рамзин Әбсәләмов, Ғәлиә Солтанова иң оҫта башҡарыусыларҙы һайлап еңеүселәрҙә билдәләне. 

 Ниһайәт, оҙайлы һынауҙар аша үтеп, башҡорт халыҡ йырҙарын башҡарыусыларҙың ""Оҙон көй-2016"" бәйгеһенең иң оҫта йырсыһы исеме, Гран-при Юнир Һағынбаевҡа тапшырылды. Төп призды Туймазы районының хакимиәте башлығы Айҙар Суфиянов тапшырҙы.

 Халҡыбыҙҙың оҙон көйҙәре бөгөн дә йәшәй, киләсәктә лә сәхнә түрҙәренән боронғо йырҙар яңғырауы туҡтамаһын.

 Башҡорт халҡының бай тарихын, рухын сағылдырған оҙон көйҙәр мәңге яңғырар һәм дә онотолмаҫ.


 Гүзәл Багаева

 ","
	Дүшәмбе, 14 ноябрь 2016",Яңылыҡтар,Na
https://kulturarb.ru/ba/news/respublikala-halyҡ-tarihi-jyr-festivale-uҙғaryla, Республикала халыҡ-тарихи йыр фестивале уҙғарыла ,Na,"

	16 ноябрҙә Башҡортостанда «Ҡахым түрә ҡунаҡҡа саҡыра» тип аталған башҡорт халыҡ тарихи йырҙарын башҡарыусыларҙың төбәк фестивале ойошторола. 

Сара Стәрлетамаҡ районының Айыусы ауылында үтә. Унда республиканың төрлө ҡалаларынан һәм райондарынан иң яҡшы ижади коллективтар һәм яңғыҙ башҡарыусылар ҡатнаша. Айыусы ауылында тыуып үҫкән профессор Рим Йәнғужиндың тыуыуына 75 йыл тулыуға арналған «Кешеләр, мәҙәниәт, арауыҡ: Евразия донъяһының социомәҙәни динамикаһы» исемле бөтә Рәсәй ғилми-ғәмәли конференцияһында ҡатнашыусылар фестивалдең абруйлы ҡунаҡтары буласаҡ.

 Фестивалде асыу тантанаһы Айыусы ауылының мәҙәниәт йортонда уҙа. Сара көндөҙгө сәғәт 12-лә башлана. Унан алдараҡ, иртәнге 11-ҙә, урындағы мәктәптә биҙәү-ҡулланма ижады күргәҙмәһе асыла. Көндөҙгө сәғәт 1-ҙә Ҡаһым түрә стелаһына һәм «Ашҡаҙар» йыры һәйкәленә сәскә һалыу ойошторола.

 Ҡаһым Мырҙашев, халыҡта ул Ҡаһым түрә булараҡ билдәле, — 1812 йылғы Ватан һуғышында һәм 1813–1814 йылдарҙа рус армияһының сит ил походтарында ҡатнашҡан башҡорт полктарының береһенең командиры.

 Рим Йәнғужин (1941-2007) — этнограф, тарих фәндәре докторы, профессор, Башҡортостандың атҡаҙанған фән эшмәкәре. 1964 йылда Башҡорт дәүләт университетын тамамлаған. 1968 йылдан алып шунда уҡ уҡытҡан, 1991 йылдан Башҡортостан тарихы һәм этнографияһы кафедраһы мөдире булған. Утыҙ йылға яҡын Башҡорт дәүләт университетының этнографик экспедицияларына етәкселек иткән. Рим Йәнғужин етәкселегендә университетта этнография музейы асылған. Туҡһандан ашыу фәнни эштәр, шул иҫәптән биш монография авторы.

«Башинформ» мәғлүмәт агентлығы, Әлим Фәйезов.
 ","
	Дүшәмбе, 14 ноябрь 2016",Яңылыҡтар,Na
https://kulturarb.ru/ba/news/ajgiz-bajmөhәmәtovtyң-әkiәtһeҙ-bala-saҡ-isemle-kitaby-donya-kүrҙe, Айгиз Баймөхәмәтовтың “Әкиәтһеҙ бала-саҡ” исемле китабы донъя күрҙе! ,Na,"

	Йәш журналист, Рәсәй һәм Башҡортостан яҙыусылар союзы ағзаһы, Рәсәй һәм Башҡортостан журналистар союзы ағзаһы, Ш.Бабич исемендәге дәүләт премияһы лауреаты, “Ҡалдырма, әсәй!” популяр китабы авторы Айгиз Баймөхәмәтовтың “Әкиәтһеҙ бала-саҡ” исемле яңы китабы донъя күрҙе. Китаптың тиражы 5000 экземпляр тәшкил итә.

 Яңы китап -“Ҡалдырма мине, әсәй!” повесының, М.Ғафури исемендәге Башҡорт дәүләт академия драма театрында сәхнәләштерелгән “Хыялға ҡаршы” спектакленең дауамы. Ҙур полулярлыҡ һәм билдәлелек яулап өлгөргән китап кеүек, спектакл дә публика һөйөүен тиҙ яуланы, шулай уҡ сит республика театрҙарында ла ҙур уңыш менән сәхнәләштерелә.
 “Әкиәтһеҙ бала-саҡ” – яңы тетрәткес хәл-ваҡиғалар менән тулы автобиографик әҫәр. Тәүге китапҡа инеп өлгөрмәгән төрлө ваҡиғалар, геройҙарҙың артабанғы яҙмышы, тетрәткес хәл-ваҡиғалар, һыҙланыуҙар...

 Әҫәрҙә балалар йорто тәрбиәләнеүсеһе Ильяс исемле етем малайҙың еңел булмаған тормошо һүрәтләнә. Урлашыу кеүек насар ғәҙәт менән дә дуҫлашырға тура килә әҫәр геройына. Уҡыусылар Ильястың ни өсөн был юлға барыуын тиҙҙән донъя күрәсәк китапты ҡулдарына алғас ҡына аңларҙар.

 “Әкиәтһеҙ бала-саҡ” китабы Мәскәү ҡалаһында рус телендә лә нәшер ителәсәк.

 Айгиз Баймөхәмәтов менән ағымдағы йылдың март айында интервью ойошторолғайны. “Ҡалдырма, әсәй!” повесы, “Хыялға ҡаршы” спектакле һәм “Әкиәтһеҙ бала-саҡ” әҫәрҙәре тураһында ентекле мәғлүмәт алырға теләһегеҙ, түбәндәге һылтанма буйынса үтегеҙ (http://prpsk.ru/archives/4850)



 ","
	Дүшәмбе, 14 ноябрь 2016",Яңылыҡтар,Na
https://kulturarb.ru/ba/news/onotolmaҫ-ғүmer-miҙgeldәre, Онотолмаҫ ғүмер миҙгелдәре… ,Na,"

	Онотолмаҫ ғүмерҙең миҙгелдәре…
 Нимә булды һиңә бөгөн?
 Әллә һинең ауазыңды донъя шауы күмә микән?
 Моңдарыңдың яҡтылығын әллә бер кем күрмәй микән?

 ... Тыуған көн, йола буйынса, туғандар, дуҫтарҙың күмәкләшеп йыйылып ғүмер байрамын бергә уртаҡлашҡан мәле. Ғәҙәттә, был көндө барыһының да кәйефе байрамса күтәренке, күңелле. Шулай ҙа ябай кеше түгел, ә Ижадсының ғүмеренең тағы ла бер битен асҡан миҙгеле әҙерәк моңһоу һәм һағышлы икән.

 Театрҙың художество етәксеһе, Башҡортостандың халыҡ артисы, Рәсәйҙең атҡаҙанған артисы Олег Хановтың 65 йәшлек юбилей кисәһенә килеүселәр Ижадсының ураулы, ҡатмарлы, шулай ҙа гел генә яҡтылыҡҡа, күңел нурына ынтылған тормош юлына байҡау яһанылар.

  Был кис сәхнәгә Олег Ханов актер булараҡ та, режиссер ҙа, етәксе булараҡ та сыҡманы. Залдан ғына, яҡындары эргәһендә, сәхнәне үҙ яҙмышы итеп алған юлдарға яңынан әйләнеп ҡайтты. Мәктәп йылдары, студент саҡ, Театр эшмәкәрҙәре союзы, Йәштәр театры... Мәскәү, Ырымбур, Салауат, Өфө!.. Олег Хановтың борма-борма юлдар аша йәнтөйәгенә әйләнеп ҡайтыры сабый баланың маңлайына яҙылғандыр. 
 Бәләкәй генә малайҙың үҙе кеүек үк бәләкәй генә, нәҙек кенә мәктәп портфеле килә тороп күп юлдарҙы, бихисап ерҙәрҙе, байтаҡ тормош ауырлыҡтарын йырып сыҡҡан, инде таушалып бөткән оло сумаҙанға әүрелә. Ә унда: ғүмерҙең - яҡшымы, яманмы - әммә онотолмаҫ миҙгелдәре.

Сығанаҡ: Мәжит Ғафури исемендәге Башҡорт академия драма театры
 ","
	Дүшәмбе, 14 ноябрь 2016",Яңылыҡтар,Na
https://kulturarb.ru/ba/news/yubilejyn-bildәlәne-teatr, Юбилейын билдәләне театр ,Na,"

	Театр—һәр замандың ҡөҙрәтле бер көсө, йөҙәрләгән, меңәрләгән кешеләрҙең зиһенен арбаусы, уларға тормошта йәшәүҙең мәғәнәһен аңлауҙа ярҙам итеүсе, кешелек донъяһында ҡасан да изгелектең яуызлыҡты еңәсәгенә ышандырыусы, кешеләрҙе үҙенә йәлеп итеүсе сихри көскә эйә тип, әйтһәк, хаҡ булыр.
 Арыҫлан Мөбәрәков исемендәге Сибай дәүләт башҡорт драма театры ошо көндәрҙә үҙенең 85 йыллыҡ мәртәбәле юбилейын билдәләп үтте. Ошо йылдар арауығында күпме спектаклдәр сәхнәләштерелгән, күпме ролдәр тыуған, күпме образдар ижад ителгән, нисәмә быуын артистар театр сәхнәһендә ҡанаттарын нығытҡан, оло сәнғәт донъяһына юл асҡан, үҙҙәре тыуҙырған спектаклдәр менән ҡайһы төбәктәрҙә генә сығыш яһамаған—быларҙы һанап бөтөүе мөмкин түгел. Әммә шуныһы мәғлүм: Сибай театры бө-гөн республикабыҙҙың иң алдынғы театрҙарының береһе. Тәүге һулышынан алып ул милләтебеҙҙең мәҙәниәтен сағылдырыусы, телебеҙҙе һаҡлаусы һәм үҫтереүсе, халҡыбыҙҙың йолаларын, рухи байлығын түкмәй-сәсмәй тамашасыға еткереүсе мәҙәни усаҡ булып тора.
 Сибай театры сәхнәһендә бик күп сәнғәт йондоҙҙары үҙҙәренең ижад юлын башлаған. Донъя күләмендә танылыу алған СССР-ҙың халыҡ артисы, театрыбыҙҙың беренсе художество етәксеһе Арыҫлан Мөбәрәков, күренекле йырсы, Рәсәйҙең һәм Башҡортостандың халыҡ артисы Мәғәфүр Хисмәтуллин, Башҡортостандың һәм Татарстандың халыҡ, Рәсәйҙең атҡаҙанған артисы Фәриҙә Ҡоҙашева, мәшһүр ҡурайсы, актер, Башҡортостандың халыҡ, Рәсәйҙең атҡаҙанған артисы Ишмулла Дилмөхәмәтов, яҡташтарыбыҙ, Башҡортостандың халыҡ артисы, Рәсәйҙең атҡаҙанған мәҙәниәт хеҙмәткәре Fата Сөләймәнов, арҙаҡлы ҡурайсы Хәмит Әхмәтов һәм тағы ла бик күп данлыҡлы шәхестәр Сибай театры йылъяҙмаһында юйылмаҫ эҙ ҡалдырҙы.
 Театрыбыҙҙың аҡһаҡалы, 30 йыл дауамында театрыбыҙҙы етәкләүсе, Рәсәйҙең һәм Башҡортостандың атҡаҙанған мәҙәниәт хеҙмәткәре, Башҡортостандың атҡаҙанған сәнғәт эшмәкәре, театрҙың художество етәксеһе Дамир Мәзит улы Fәлимов һәм театрҙа оҙаҡ йылдар режиссер булып эшләүсе Башҡортостандың атҡаҙанған артисы һәм сәнғәт эшмәкәре Сәлихйән Fиниәт улы Әфләтүнов бихисап сәхнә әҫәрҙәре сәхнәләштереп, артистарҙың профессиональ үҫешенә бик күп көс һалды.
 Театр яҙыусылар, драматургтар менән тығыҙ хеҙмәттәшлек итте. Мәҫәлән, халҡыбыҙҙың бөйөк әҙибе Мостай Кәрим менән осрашыу бәхете коллективҡа күп тапҡырҙар тәтене, уның 80, 85 йәшлек юбилейҙары айҡанлы театр сәхнәһендә кисәләр үткәрелде. Уның пьесаһы буйынса ҡуйылған «Ай тотолған төндә» спектаклендә геройҙарҙы һынландырыу артистар өсөн ҙур мәртәбә генә түгел, оло тормош тәжрибәһе лә булды. Илебеҙҙә танылыу алған драматург Флорид Бүләковтың әҫәрҙәре театр сәхнәһенә әленән-әле сығарыла, уның «Ҡарт кейәүҙәр йәки Шомбай ҡоҙа» спектакле менән Ҡазан ҡалаһында уҙған Кәрим Тинчурин исемендәге VII халыҡ-ара театр фестивалендә ҡатнашып, коллектив «башҡарыу оҫталығы өсөн» номинацияһында еңеү яуланы.
 Сибай театрын хаҡлы рәүештә башлап яҙыусы драматургтарҙың ижад бишеге тип атарға була. Уның сәхнәһендә Г.Исхаков, Р.Кинйәбаев, С.Әбүҙәров, Г.Әхмәтҡужина, Т.Fәниева, Б.Исҡужин, Т.Дәүләтбирҙина, Ә.Яхинаның беренсе сәхнә әҫәрҙәре донъя күрҙе. Яҡташтарыбыҙ Наил Fәйетбаев, Таңсулпан Fарипованың әҫәрҙәре театрҙың төп репертуарын тәшкил итте һәм бөгөн дә улар менән ижади бәйләнеш өҙәлмәй. Күренекле татар драматургтары Т.Миңнуллин, Д.Сәлихов, F.Ҡәйүм, Э.Йәһүҙин, И.Зәйниҙең әҫәрҙәре буйынса ҡуйылған спектаклдәр сәхнәбеҙҙә ҙур уңыш менән бара. Театр рус авторҙары А.Дударев, В.Жеребцов, М.Задорнов әҫәрҙәренә лә мөрәжәғәт итә. Шулай уҡ билдәле композиторҙар Б.Fайсин, Р.Хәсәнов, Н.Дауытов, М.Хәсәнов, Х.Дәүләтов, У.Иҙелбаев, Ю.Үҙәнбаев, И.Яхин менән тығыҙ бәйләнештә булды. Уларҙың спектаклдәргә һалған йырҙары халыҡ араһында киң популярлыҡ яуланы.
 Халыҡ һөйөүен һәм ихтирамын ҡаҙаныу өсөн артистарға, режиссерҙарға, рассәм һәм композиторҙарға, сәхнә әҫәрҙәре ижад итеүсе драматургтарға ижади эҙләнеүҙәр юлында мең ғазаптар кисерергә, көндәр, төндәр менән иҫәпләшмәйенсә, тамашасыны ылыҡтырырлыҡ аһәңле, ғибрәтле спектаклдәр тыуҙырыу бурысы йөкмәтелгән һәм был бурыс әле лә йәшәйешен дауам итә. Бөгөн дә театр сәхнәһендә тәүге остаздар исеменә, ижадына, рухына тап төшөрмәй, улар һалған матур традицияларҙы дауам итеп, йәне-тәне менән уға ғашиҡ булып, барыбыҙҙы юғары сәнғәт күгенә әйҙәүсе режиссерҙарыбыҙ, рәссамдарыбыҙ, музыкаль биҙәүселәребеҙ, актерҙарыбыҙ халҡыбыҙға тоғро ҡала. Улар ижад иткән Э.Йәһүҙиндең «Эт саба тип...», С.Әбүзәровтың «Fүмерлек ғазап», Ф.Бүләковтың «О,мөхәббәт!», Т.Килмөхәмәтовтың «Йәнкиҫәк», М.Багаевтың «Үәт, исмаһам, ахырызаман», Д.Сәлиховтың «Парлы яңғыҙҙар», F.Ҡәйүмдең «Мираҫ» спектаклдәре әле лә ҙур уңыш менән бара.
 Шуныһы ҡыуаныслы: театрҙың оло байрамын, уның уңыштарын, шатлыҡтарын уртаҡлашыу өсөн республикабыҙҙың төрлө төбәктәренән коллегалары, дуҫтары, театрға, сәнғәткә ғашиҡ тамашасылар дәррәү килде.
 Беренсе булып тәбрикләү һүҙен республикабыҙҙың мәҙәниәт министры урынбаҫары Шамил Фаил улы Абдраҡов алды, театр коллективын байрам менән ҡотлап, уның эшендә ҙур уңыштар теләп, бер төркөм артистарға Маҡтау ҡағыҙҙары тапшырһа, ә инде театрыбыҙҙың ветераны, БР-ҙың атҡаҙанған артисы Фариза Фәйзрахман ҡыҙы Хәсәнова һәм оҫтахана мөдире Фәнзил Рәис улы Мөртәйләков министрлыҡтың Почет грамотаһы менән бүләкләнде.
 Театр эшмәкәрлеген ҡаланың ойошма-учреждениеларынан айырып ҡарау мөмкин түгел, сөнки ҡалабыҙҙа үткәрелгән барлыҡ саралар, байрамдар бергә ойошторола. Шуға күрә лә юбилей сараһынан хеҙмәттәшлек иткән башҡа коллективтар ситтә ҡалманы. Сибай ҡалаһы ҡала округы хакимиәте башлығы Х.Х.Сөләймәнов менән берлектә ҡаланың мәҙәниәт, мәғәриф, һаулыҡ һаҡлау, уҡыу йорттары вәкилдәре сәхнәгә күтәрелде. Хәлит Хәмзә улы үҙенең сығышында Сибай театрының бай тарихын, уға нигеҙ һалыусы арҙаҡлы шәхестәрҙе барлап, театрҙың әлеге коллективына оло ҡаҙаныштар, ижади ҡомар теләп, бер төркөм артистарға, хеҙмәткәрҙәргә Почет грамоталары, маҡтау хаттары тапшырҙы.
 Беҙ юбилей тантанаһын үткәреүгә финанс ярҙам күрһәткән Учалы тау-байыҡтырыу комбинатының Сибай филиалы генераль директоры Йәүҙәт Усман улы Биккиновҡа ҙур рәхмәтлебеҙ.
 Яҙыусылар берлеге рәйесе, драматург, Башҡортостандың һәм Рәсәйҙең атҡаҙанған мәҙәниәт эшмәкәре Наил Әсҡәт улы Fәйетбаев, Рәсәйҙең һәм Татарстандың атҡаҙанған сәнғәт эшмәкәре, Башҡортостандың мәҙәниәт хеҙмәткәре, тележурналист Шәүрә Fәббәс ҡыҙы Fилманова, республикабыҙҙың театрҙар берекмәһе вәкиле Гөлфиә Әхәт ҡыҙы Fайсина ысын күңелдән театр коллективын ҡотлап, йылы һүҙҙәрен еткерҙе, бүләктәрен тапшырҙы. Башҡортостан театрҙар берекмәһе Башҡортостандың халыҡ артисы Зифа Баязитоваға театр сәнғәтен үҫтереүҙә индергән өлөшө өсөн К.Станиславский исемендәге миҙалын тапшырҙы .
 Театрҙың айырылғыһыҙ өлөшөн гастролдәр тәшкил итә. Ижади сәфәрҙәрҙе уңышлы атҡарыуҙа район етәкселәренең, урындағы мәҙәниәт, мәғәриф бүлектәренең ярҙамы баһалап бөткөһеҙ. Оло тантанаға Баймаҡ, Хәйбулла, Йылайыр райондарынан килгән вәкилдәр театр коллективын ихлас ҡотлап, киләсәктә лә милли мәҙәниәтебеҙҙе үҫтереү һәм күтәреү өҫтөндә бергә эшләргә тигән теләктәрен еткерҙе.
 Стәрлетамаҡ, Салауат, Йәштәр милли театр вәкилдәре юбилей сараһына ашҡынып килгәйне. Улар коллегаларына артабан да халҡыбыҙ өсөн яҡты, фәһемле спектаклдәр ижад итеп, зал тулы тамашасылар йыйып, уларҙың алҡыштарына күмелеп йәшәргә яҙһын тип теләне. Башҡорт дәүләт академия театрының художество етәксеһе, К.Станиславский исемендәге премия лауреаты, Рәсәйҙең һәм Башҡортостандың халыҡ артисы Олег Закир улы Ханов был театр менән үҙенең бала сағы һәм үҫмер йылдары бәйле булыуын тулҡынланып һөйләне. Сибай театрына уның әсәһе—БР-ҙың атҡаҙанған артисы Шәмсинур Сиразетдинова менән атаһы—БР-ҙың халыҡ артисы Зәкирйән Ханов 30 йылдан ашыу ғүмерен бағышлаған. Олег Хановҡа был сәхнәлә уйнарға һәм спектаклдәр сығарыу бәхете лә тәтегән, шуның өсөн дә Сибай театры уның күңеленә яҡын. Оҙаҡ йылдар ошо театр сәхнәһендә сағыу образдар тыуҙырған БР-ҙың халыҡ артисы Рәмилә Сәлимгәрәева яратҡан тамашасыларын моңло тауышы менән һөйөндөрҙө. Сибай сәнғәт мәктәбенең «Осҡон» өлгөлө бейеү ансамбле, Сибай педагогия колледжының «Аҡйондоҙ» бейеү ансамбле коллективтары дәртле сығыштары менән был сараны тағы ла сағыуыраҡ балҡытты. Ә инде Сибай концерт-театр берекмәһенең «Тархан» төркөмө башҡарыуындағы йыр тамашасыларҙың күңелдәрен күтәреп, байрам тантанаһын йәмләндереп ебәрҙе.
 Тамашаның икенсе өлөшөндә Сибай театры артистары әлеге көндә театр репертуарындағы спектаклдәрҙән өҙөктәр сәхнәләштереп, тамашасыларҙы, саҡырылған ҡунаҡтарҙы, коллегаларын тағы бер һөйөндөрҙе. Тантана һуңында мөбәрәковсыларҙың махсус рәүештә Сибай театры өсөн композитор Юлай Үҙәнбаев һәм шағирә Зөһрә Фәйзуллина ижад иткән йырҙы башҡарыуы йөрәктәрҙе тетрәндереп, барыбыҙҙы ла илаһи сәнғәт күгенә күтәреп алып, яңынан-яңы ижад офоҡтарына әйҙәне.
 Күк Ирәндек буйын, Урал аръяғы райондарын Сибай театрынан башҡа күҙ алдына килтереүе лә ҡыйын. Сөнки 85 йыл элек үҙенең эшмәкәрлеген башлаған был ижад усағы, ҡышҡы сатлама һыуыҡтарҙа ла, йәйге эҫе селләлә лә, ат, үгеҙ егеп булһынмы, йә иһә, хәҙерге көндәге кеүек, машиналарҙа елдерһенме—ерле халыҡҡа хеҙмәт итә, бергә йәшәй, ғөмүмән, тамыры менән ошо мөхиткә береккән.
 Сибай театры традицияларға тоғро театр. Унда башҡорт халҡының рухы, мәҙәниәте, моңо, ғөрөф-ғәҙәттәре, милләтебеҙҙең теле саф килеш һаҡланыуын дауам итә. Оло йәштәге ветеран-актерҙар ҙа үҙҙәрендә туплаған бай рухи мираҫты киләсәк быуынға тапшыра килә, шул рәүешле быуындар күсәгилешлеге лә һаҡлана. Киләсәктә лә Сибай театры үҙенең халыҡсанлығын юғалтмай, яңынан-яңы үрҙәр, бейеклектәр яулауын дауам итһен!!!

 Әминә Яхина.
 Сығанаҡ: “Атайсал” гәзите 

 ","
	Дүшәмбе, 14 ноябрь 2016",Яңылыҡтар,Na
https://kulturarb.ru/ba/news/bejeү-ul-һүҙһeҙ-kitap, Бейеү – ул һүҙһеҙ китап... ,Na,"

	“Саптар” хореография студияһының юбилей концерты ни өсөн нәҡ шулай исемләнеүен был тантаны ҡараған һәр кем аңлағандыр. Ысынлап та, һәр бейеүҙә хистәр ташҡыны урғылды, өмөт һәм ышаныс бүләк ителде.

 Эйе, үҙ эшен бер йыл элек кенә башлаған хореограф Радик Шамил улы Бакиров бик күпкә өлгәште. Ҡалала һәм районда һәләтле балаларҙың күп булыуы, үҙенең оҫталығын башҡаларға өләшеү хыялы “Саптар” студияһына башланғыс һала. Бер нисә төркөм йыйылғас, хореограф балалар менән ныҡлы эш башлай. Әйтергә кәрәк, Радик Шамил улы хореограф булараҡ үтә талапсан кеше. Хәйер, шунһыҙ уңыштарға ла өлгәшеп булмайҙыр ул. Р.Ш. Бакировтың тағы бер һоҡланғыс сифаты – ул үҙенең һәләтенең һуңғы тамсыһына тиклем балаларға өләшә. Ҡыҙҙар һәм малайҙар Радик ағайҙарының талапсан, шул уҡ ваҡытта улар менән үҙҙәренең телендә һөйләшеүенә, юморға бай булыуына күптән ғашиҡ.

 Бер йыл эсендә ҡаҙанған иң ҙур уңыштарҙың береһе – өлкән төркөмдөң Туапсе ҡалаһында халыҡ-ара бейеү фестивалендә Гран-при яулауы. Ошо уҡ мәртәбәле сарала өлкән төркөмдөң солисы Рәил Рәхмәтуллин бейеү оҫталығы менән таң ҡалдырып, Гран-при алды.

 Ҡаҙаныштар бының менән генә тамамланманы әле. “Саптар” студияһының Темәс ауылындағы филиалында шөғөлләнгән Байрас Харисов “Байыҡ” телевизион конкурсында Гран-при яуланы. Радик Шамил улы малайҙы етди һынауға әҙерләүгә ваҡытын, көсөн йәлләмәне. Ғөмүмән, “Саптар” студияһында тәрбиәләнеүселәрҙең аҙымдары көндән-көн ныҡлыраҡ, ышаныслыраҡ була бара, улар республика, ил кимәлендәге төрлө конкурстарҙа ҙур теләк менән ҡатнаша һәм еңеүҙәр яулай.

 Юбилей концертына билеттарҙың бер ай алдан һатылып бөтөүе (хатта баҫып тороп ҡарарға ла урын булманы) сараның ниндәй юғары кимәлдә үтеүе тураһында һөйләй. “Концертты ҡабатлап күрһәтмәҫтәрме икән?” – тип мөрәжәғәт итеүселәрҙең күп булыуы ла студияның уңышына ишара.

 Эйе, “һүҙһеҙ китап” концертын тамашасылар, сарсаған юлсылай, бер тында йотлоғоп ҡараны. Кескәйҙәрҙең акробатик алымдары, заманса бейеүҙәре, үҙҙәрен сәхнәлә әртис кеүек тотоуы онотолмаҫ күренеш булды. Һәр ваҡыттағыса өлкән төркөмдөң сығышы хайран ҡалдырҙы. Ҡыҙҙар һәм егеттәр башҡорт, татар, урыҫ милли бейеүҙәренән тыш, ирланд, үзбәк, чечен халыҡ бейеүҙәрен юғары кимәлдә башҡарҙы.

 “Буранбай” вокал ансамбле, Вилдан Ҡотоев, Инсаф Ишбирҙин башҡорт халҡының рухын сағылдырған йырҙары менән тамашаға айырым бер йәм өҫтәне.

 “Саптар” студияһында эшләгән педагог-балетмейстерҙар Л.Ғ. Йәрмөхәмәтова, И.М. Изгина, Э.Р. Кондратьева, Я.Р. Үтәғолова, студия етәксеһенең ижади эшмәкәрлеге буйынса урынбаҫары А.В. Юнысбаева, менеджер-администратор Н.Н. Мөхәмәҙиеваның хеҙмәте баһалап бөткөһөҙ. Ә инде тамашаны онотолмаҫлыҡ итеп алып барған Нефтекама дәүләт филармонияһының нәфис һүҙ оҫтаһы Р.И. Иҙелбаева һәр кемдең һөйөүен яуланы.

 Р.Ш. Бакировтың остаздары Сибай ҡалаһының “Гөлдәр” ансамбле етәксеһе Луиза Яхина, данлыҡлы бейеүсе Динислам Исҡужин, шулай уҡ ҡала биләмәһе башлығы Ф.Ғ. Әминев, мәғариф бүлеге начальнигы И.Ә. Зәйнуллин, ата-әсәләрҙең ихлас ҡотлауҙары “Саптар” студияһының эшмәкәрлегенә лайыҡлы баһа булды.

 “Саптар” хореография студияһының көслө алҡыштарға күмелгән, тарихта ҡалырлыҡ тағы бер концерты тамам. Балалар оло уңыштар яулауҙарына ҡарамаҫтан, ял итергә уйламай. Көҙгө каникул мәлендә лә күнекмәләр дауам итте. Сөнки Радик Шамил улы үҙенең алдына ғына түгел, ә тәрбиәләнеүселәренә иң ҙур маҡсаттар ҡуя һәм күңелдәге хыялдарҙы тормошҡа ашырмайынса, тынысланырға ярамай тип өйрәтә. Юғарылыҡҡа ынтылған саптарҙарҙың ҡанаты бер ҡасан да талмаһын!

 Гүзәл Иҫәнгилдина.
 Сығанаҡ: “Һаҡмар” гәзите 


 ","
	Дүшәмбе, 14 ноябрь 2016",Яңылыҡтар,Na
https://kulturarb.ru/ba/news/iҙel-tulҡynynda-halyҡ-moңo, «Иҙел» тулҡынында – халыҡ моңо ,Na,"

	Тиҙҙән Өфөлә “Башҡортостан” Дәүләт концерт залында, 18-19 ноябрь көндәре Башҡорт һәм татар йырҙарын башҡарыусыларҙың VI халыҡ-ара «Иҙел» фестиваль-конкурсы үтәсәк. Бәйгелә Рәсәйҙән тыш Ҡытай һәм башҡа төбәктәрҙән дә йырсылар ҡатнашыуы көтөлә.

 Фестиваль йылдан-йыл юғарыраҡ кимәлдә уҙа. Тәү сиратта «Иҙел» фестивале ике халыҡтың йыр сәнғәте үҫешенә булышлыҡ итеү, тәжрибә уртаҡлашыу менән бер рәттән, йәш таланттарҙы табыу һәм үҫтереү маҡсатында үткәрелә.

 Йыр-моңһоҙ йәшәйешебеҙҙе күҙ алдына килтереүе мөмкин түгел кеүек. Барлыҡ шатлыҡтар, ҡыуаныстар, хәсрәттәр быуындан- быуынға күсеп килгән халыҡ көйҙәрендә сағыла.

 Моң – халҡыбыҙҙың рухи торошон бейеклеккә күтәргән, изгелеккә әйҙәгән күренеш. Моң – милләтебеҙҙе тәрбиәләүсе, уйландырыусы, битарафлыҡтан арындырыусы, йәшәүгә ынтылыш биреүсе ҡабатланмаҫ ҡөҙрәт.

 Байрам концертында “Иҙел” фестиваленең лауреаттары Зилиә Бәхтиева һәм «Ас-Салям» төркөмө, Нурзиә Сабитова, Лилиана Ғәзизова (Латвия), Айнур Такиуллин, Зарина Вильдановаларҙың сығыш яһауы көтөлә. Ойоштороусылар мәғлүмәте буйынса, йөҙгә яҡын ҡатнашыусыларҙан ғаризалар ҡабул ителгән.

 Шулай уҡ фестивалдең ҡунаҡтар исемлегенә күренекле йырсылар: – Ренат Ибраһимов, Зилә Сөнғәтуллина, Венера Ғәниева, Флүрә Килдейәрова, Филюс Ҡаһиров, Айгөл Һағынбаева, Илһам Вәлиев ингән.

 Башҡорт һәм татар телендә башҡарыусыларҙың «Иҙел» халыҡ-ара фестиваль-бәйгеһе алты йыл дауамында Рәсәй Федерацияһының, Башҡортостан һәм Татарстан Мәҙәниәт министрлыҡтары, Башҡортостан Республикаһының Матбуғат һәм киң мәғлүмәт саралары буйынса агентлығы һәм Бөтөн донъя татарҙары конгресы ярҙамында уҙғарыла. 

 Бишенсе йыл рәттән Башҡорт һәм татар йырҙарын башҡарыусыларҙың халыҡ-ара «Иҙел» фестиваль-конкурсының генераль партнеры - ЯАЙ «Фармленд» аптека селтәрҙәре.

 Башҡорт һәм татар халҡының иң билдәле йырсылары, сәнғәт һәм мәҙәниәт әһелдәренән торған баһалама ағзалары иң-иңдәрҙе билдәләр тигән өмөт бағлайыҡ! 

 Йыр-моң яратыусы тамашасыларҙы, 19 ноябрь көнө “Башҡортостан” Дәүләт концерт залында Башҡорт һәм татар йырҙарын башҡарыусыларҙың VI халыҡ-ара «Иҙел» фестиваленең Гала-концертында көтөп ҡалабыҙ.


Гүзәл Багаева


 ","
	Йома, 11 ноябрь 2016",Яңылыҡтар,Na
https://kulturarb.ru/ba/news/moңlo-jyrғa-tiң-ғүmer, Моңло йырға тиң ғүмер ,Na,"

	Ҡыйғаҡ-ҡыйғаҡ ҡаҙ 
ҡысҡыра,
Ниндәй моңло ҡаҙ икән?
Үҙе йырлай, үҙе илай,
Ниндәй моңло ҡыҙ икән?
Шулай йырлаған был биш йәшлек сая ҡыҙ кем икән? Башҡортостан¬дың буласаҡ халыҡ артисы Мәғфирә Ғәлиева ул. Башҡорт сәхнәһендә уның кеүек алтмыштан ашыу донъя халыҡтары телендә йырлаған башҡа йырсы юҡ. Шуға ла уны һәр милләт вәкиле үҙ күреп ҡабул итте, алҡыштарға күмде. Йырсы өсөн шунан да ҙурыраҡ бәхет бармы?!
Эй, ғүмер… Бер туғандай яҡын күргән апайым, серҙәшем, Башҡортостандың күренекле йырсыһы Мәғфирә Ғәлиева апайҙың вафат булыуына ла ҡырҡ көн булып китте. Һикһән һигеҙе менән бара ине инде ул. Сирләштерһә лә, өй эсендә үҙен ҡарай ала, тормошто ярата, туҡһан йәшен нисек үткәреү хаҡында пландар ҡора ине. Оптимист рухлы апайыбыҙ кешеләрҙе, яҡташтарын яратты, үҙен ҡәҙерләп тәрбиәләгән улы Вячеслав Николаевич Головҡа һәм килене Элинаға ихлас рәхмәтле булды. 
Мәғфирә апайҙың яҡты донъяларҙа юҡлығына ышанғы ла килмәй. Һуңғы тапҡыр өйөндә осрашҡандан һуң, тәҙрәһен асып: “Гөлфиушка, шифахананан ҡайтҡан ыңғайы кил! Мин бит һәр саҡ көтәм һине”, – тип ҡул болғап оҙатып ҡалыуы күҙ алдынан китмәй. Үҙеңде “һәр саҡ ихлас көтөп торған” кешеләрҙең аҙая барыуы һағышландыра. Һуңғы осорҙа әҙәбиәт, сәнғәт әһелдәре хаҡында йыйынтыҡ әҙерләйем. Бер геройым, әлбиттә – Мәғфирә Ғәлиева. Уны күренекле йырсыбыҙҙың иҫтәлеге итеп “Башҡортостан” гәзите уҡыусыларына ла тәҡдим итәм. 
Кешенең күңел байлығы уның тыуған яҡтарына бәйле, тиҙәр. Мәғфирә Ғәлиева апайҙың тыуған яҡтарынан ижад кешеләре лә, ғалимдар ҙа, хәрбиҙәр ҙә күп сыҡҡан. Ә төп ерҙә – атайсалда киң күңелле, йыр-моңға ғашиҡ игенселәр, малсылар йәшәй. Тәбиғәте лә иҫ киткес матур. Сылтырап ағып ятҡан шишмәләр ҙә, үркәс-үркәс тауҙар ҙа, емеш-еләккә бай ҡыуаҡлыҡтар ҙа бар бында. Өҫкәлек буйҙары үҙе генә ни тора?!
Мәғфирә апай менән дә килгәнем булды Ейәнсураға, бер үҙем дә. Ни өсөндөр уның менән килгәндә мин был яҡтарҙың халҡын да, тәбиғәтен дә нығыраҡ аңлайым һымаҡ ине. Бәлки, яңғыҙ килеүемдә күңелемә Мәғфирә апайҙың йырҙары, уның тыуған яҡтарын күреп һоҡланыуын күреү, шатланыуына ҡыуаныу етешмәгәндер.
Өфөлә күрешкән саҡтарҙа ла Мәғфирә апай яҡташтарын, туғандарын, тыуған ауылы Урта Муйнаҡты, бала саҡтарын иҫкә алмайынса ҡалманы. Уның һәр һөйләгәне ауылдаш әхирәттәренең, еңгәләренең иҫтәлектәре менән ҡушылып, кинокадрҙағы һымаҡ күҙ алдынан үтә.
...Бына ҡыйылып киткән ҡара ҡашлы, ергә төшөп торған һәлмәк пар толомло, ҙур ҡара күҙҙәренә бөткөһөҙ һағыш тулған кескәй ҡыҙыҡай иҫке генә ауыл клубы сәхнәһендәге ултырғысҡа баҫып, “Ашҡаҙар” көйөнә йырлай.
Ә һүҙҙәре бәләкәй йырсы тарафынан үҙгәртелгән:
Атаҡайым китте, ай, һунарға,
Өҫкәлекәй буйы шәшкегә.
Шәшкеләргә китеп вафат булды,
Етем ҡалды башым йәш көйгә.
Ауыл халҡы тын да алмай тыңлай. Кемдер яулыҡ осона күҙ йәшен һөртә. “Ай, балаҡай, ҡайһылай үҙәктәрҙе өҙә бит, ә”, – тип көрһөнөп ҡуя.
“Малайҙар араһында үҫкәнгәме, йәштән үк сая ла, шаян да, егәрле лә булды беҙҙең Мәғфирә, – тип хәтерләй ауылдаштары. – Ә инде һуғыш осоронда үҫмер генә көйө арбаға аяғүрә баҫып, малайҙарса һыҙғырып ат ҡыуа, колхозға ла, өйгә лә утын-бесән ташый ине ул. Шуға күрә ауылдың йәштәш малайҙары унан бер аҙ ҡурҡыңҡырай ҙа ине шикелле”.
Матур тауышлы икәнен белеп алғас, үҙешмәкәр түңәрәк ойоштороп, кистәрен ауылдан ауылға концерт-спектаклдәр ҡуйып йөрөгән ауыл уҡытыусылары “бәйләнеп ала”. Әсәһе Мөғлифә инәйҙе төрлөсә өгөтләп алып китәләр ҡыҙҙы кисәгә. Кескәй артистканың үҙенең дә барғыһы килеп тора шул. Нисек ебәрмәйһең инде?!
Ә тәүге тапҡыр сәхнәгә сығыуы биш йәшендә була. Уны Мәғфирә апай былай һөйләгәйне: “Мәктәбебеҙ ҙур булды. Шуға күрә Өфөнән артистар йыш килә торғайны. Уҡытыусы булып эшләгән атайым менән әсәйем мамыҡ шәлгә төрөп, күтәреп кисәләргә йөрөттө. Бер заман Ырымбур артистары ла килде. Мәктәп шығырым тулы. Халыҡ тын да алмай тыңлай. Ул саҡта тамашасылар бигерәк ныҡ ихлас ине шул. Әле лә хәтеремдә: бер артист тоҡтан берәй ҡош-ҡорт йәки мал-тыуар һүрәте ала ла уға ҡарап таҡмаҡ әйтеп йырлай:
Был сусҡаны хәрәм, тиеп,
Аҫырамайса ҡалмағыҙ.
Ул ит бирә, ул май бирә, –
Шуны, туған, аңлағыҙ.
Үҙенә күрә пропаганда-агитация эше булғандыр инде.
Артистар киткәс, етенселә уҡып йөрөгән Абдрахман ағайымдар ҙа ошондай уҡ номерҙар менән концерт әҙерләне. Мин улар артынан ҡалмай, тоҡ йөкмәп, таҡмаҡ сығарып, йырлап йөрөнөм. Ағайымдарға ла өйрәтәм әле. Байрам килеп еткәс, әлбиттә, улар мине сәхнәгә алып сыҡмай. Ә минең бик тә йырҙарымды халыҡҡа йырлап күрһәткем килә. Хәлемде әсәйем генә аңлай. Ул ҡатырға ҡағыҙға матур итеп ҡаҙ һүрәте төшөрөп бирҙе. Икәү һөйләшкән буйынса, бер нисә номерҙары бөтөп, яңы артист сығыр алдынан ғына, һүрәтемде тотоп, сәхнәгә йүгереп менәм һәм йырлай ҙа башлайым:
Ҡыйғаҡ-ҡыйғаҡ ҡаҙ ҡысҡыра,
Ниндәй моңло ҡаҙ икән?
Үҙе йырлай, үҙе илай,
Ниндәй моңло ҡыҙ икән?!
Алып барыусы һәм башҡа концертта ҡатнашыусылар аптырап, ҡаушап ҡалған, халыҡ көлә-көлә ҡул саба. Мин йырлап та бөттөм, әсәйемдең ҡуйынына килеп тә сумдым”.
...Ә шулай ҙа Мәғфирә Ғәлиева һигеҙенселә уҡығанда ла сәхнәне ғүмерлек эш урыны булыр тип өмөт итмәй.
Илһамлының тоҡомдарында ла бөтәһе уның һәләтенә эйә була алмай. Бына Башҡортостандың халыҡ артисы Мәғфирә Ильяс ҡыҙы Ғәлиеваның үҫкән ғаиләһенән бер ул ғына профессиональ йырсы булып китә. Өс ҡустыһы, һәйбәт кенә йырлаһа ла, тормош көтөү өсөн башҡа һөнәрҙәрҙе һайлай.
Бөтә Башҡортостанда данлыҡлы йырсы-импровизатор Хисаметдиндың йыр сәнғәтен дауам иттереү миссияһы уның Мөғлифәһенең берҙән-бер ҡыҙы Мәғфирә иңенә төшә. Тәүге балалары гел үлеп торғандан һуң оҙаҡ көтөп, Аллаһ Тәғәләнән инәлеп һорап алған бала була киләсәктә сәхнәләрҙе моңға күмер йырсыбыҙ.
Өлкәндәрҙең һөйләгәнен ошолай иҫенә төшөрә ине ул: ‘‘Ҡартатайым Хисаметдин һүҙ оҫтаһы, көй сығарып йырлаған сәсән генә түгел, үләндәр менән дауалаған халыҡ табибы ла, ауыл тарихын, нәҫелдәр шәжәрәһен өйрәнеүсе лә, ауылда иген үҫтереп, күпләп мал аҫрап йәшәгән хәлле, абруйлы кешеләренең береһе лә була. Кәңәш һорап, им-дауа өмөт итеп, матди ярҙам көтөп килгән яҡташтарының һүҙен кире ҡаҡмай. Шуға ла халыҡ уны яҡын күрә. Хатта 30-сы йылдарҙа, кулак исеме тағып, Себергә ебәреүҙән дә ауылдаштары уны күмәкләп яҡлап, ситкә ебәрмәй алып ҡала”.
Урта Муйнаҡҡа биш саҡрым алыҫлыҡ¬тағы Ҡырғыҙ (хәҙер уны Түбәнге Муйнаҡ тип йөрөтәләр) ауылында тыуып үҫкән Мәғфирәнең атаһы Ильяс Хисаметдин уҙамандың ат ҡараусыһы булып эшләй. Егәрле, сибәр егет хужаһының кесе ҡыҙы Мөғлифәгә ғашиҡ була. Ҡыҙыҡайҙың да уға күҙе төшә. Был хаҡта ата-әсәләренә белгертмәҫкә тырышһалар ҙа, бер-береһе менән осрашҡанда күҙҙәрҙең осҡонланып китеүенең сәбәбен күпте кисергән аҡыллы кешеләр нисек аңламаһын инде?! Ильяс Хисаметдин байға ҡыҙын кәләшлеккә һорап мөрәжәғәт итеү хаҡында хыял да итә алмай. Ат көтөүсеһенә бирә буламы инде шундай затлы, хөрмәтле кеше үҙенең йәндәй күргән һылыуҙарҙан-һылыу кинйәкәй ҡыҙын.
Ләкин атай кешенең уйҙары икенсерәк була. Өлкән ҡыҙҙарымдың кейәүҙәрен үҙем һайлап хәлле кешеләргә бирҙем, ләкин ғаилә бәхете күрмәй йәшәйҙәр, Мөғлифәм, хеҙмәтсе булһа ла, үҙенең яратҡанына насип итһен, бәхет кисереп йәшәһен, тип ғашиҡ йәштәргә фатихаһын бирә.
Заман елдәренең ҡайһы яҡҡа иҫеүен һиҙепме, ҡыҙыма тиң булһын типме, кейәүен Ырымбурға, тирә-яҡта дан тотҡан Каруанһарай педагогия училищеһына уҡырға ебәрә. Мөғлифәне лә алты айлыҡ уҡытыусылар курсында уҡыта.
Матур башланып китә бер-береһен өҙөлөп яратҡан йәштәрҙең уртаҡ тормошо. Үҙ райондарындағы Ауырҙа ауылы мәктәбенә эшкә урынлашалар. Ауыл клубтарында тәүге спектаклдәр, концерттар ойоштороу тиһеңме, халыҡ араһында уҡытыу-мәҙәни эштәр алып барыу – бөтәһе лә уҡытыусылар иңендә.
Ильяс ойоштороу эштәре менән мәшғүл, Мөғлифә – торғаны менән сәхнә йондоҙо: шиғыр ҙа һөйләй, килештереп бейей ҙә, ә инде халыҡ йырҙарын һәм заман таҡмаҡтарын башҡарыуға уға еткән кеше юҡ. Саҡ уҡырға ингән Мәғфирәне лә сәхнәгә мендерәләр. Ул инде өс-дүрт йәшлек сағынан моңло тауышы менән күрше апай-инәйҙәрҙе әсир иткән кеше. Ҡайһылары концертҡа Мәғфирәне тыңлар өсөн генә килә.
– Собханалла, күҙ генә теймәһен, ниндәй моңло, оҙон халыҡ йырҙарын һис боҙмай йырлай бит әле. Әртискә булыр был...
– Хисаметдиндың ейәнсәре шул. Алма ағасынан алыҫ төшмәй...
Ҡарлуғас ҡанаты кеүек ҡыйылып торған ҡара ҡашлы, яҡты нур сәсеп торған ҙур ҡара күҙле ҡыҙыҡай тамашасыларҙың һоҡланыу тауыштарын ишетеп, тағы ла дәртләнеп, батырайып китә. Олатаһы сығарған “Ата зары” тигән йырҙы ла башҡарып ҡуя:
Ашағым да килә, йотоп булмай.
Тамағымда тора бер төйөн.
Ир ҡорона ингән ғәзиз балаң
Йәшләй вафат булһа, шул ҡыйын...
Үтә лә һағышлы был йырҙың тарихы ла фажиғәле шул.
Хисаметдиндың ғәзиз улдарының береһен Орск ҡалаһы эргәһендә атып китәләр. Уның артынан килгән сәсән атаһы тау башына менеп әлеге йырҙы йырлаған. Быны ишеткән кешеләр күҙ йәштәрен тыя алмай.
Донъяла ғәжәп хәлдәр, башҡа килмәҫтәй ысынбарлыҡтар алға килеп баҫа. Ошо хәлгә бер нисә тиҫтә йыл үткәс, олатаһының был йыры менән ейәнсәре Мәғфирә Ғәлиева П. Чайковский исемендәге консерватория уҡытыусыларын хайран ҡалдыра. Ул был йырҙы олатаһы хөрмәтенә тип яҙҙыра. Уны башҡа артистар ҙа ошо исемгә бәйләп йырлай.
“Әсәйемде дүрт бала менән яңғыҙ ҡалдырып, үтә лә йәшләй вафат булды шул атайым. Ике туған ағайымдың йөк машинаһында төнгө юлда тау түбәненә тәгәрәгәндәр. Миңә һигеҙ йәш, бәләкәй ҡустыма ике генә ай була...” – тип һөйләне Мәғфирә апай.
Атайһыҙлыҡ үҙен тиҙ һиҙҙертә. Быға тиклем ғаиләнең иркә ҡыҙы булып үҫеп килгән Мәғфирәнең елкәһенә донъя көтөү, бала-саға, мал-тыуар ҡарау, колхоз эшендә ең һыҙғанып ҡатнашыу бурыстары төшә.
Ауылда ике ҡыҙыҡайҙың исеме Мәғфирә була. Һәләк булған Ильяс ҡыҙын “етем Мәғфирә” тип йөрөтәләр. Мәғфирәнең киләсәккә яҡты хыялдар тулы кескәй йөрәге өҙгөләнә. “Атай булмағас, ситкә китеп уҡып, уҡытыусы ла, духтыр ҙа була алмам инде”. Ҡанаттары ҡайырылды шул хәҙер, тиҙерәк ауылда ете йыллыҡ мәктәпте тамамлап, ҡайҙалыр эшкә китәһе ине, әсәһенә туғандарын ҡарарға ярҙам итергә кәрәк булыр. Атаһын һағыныу һағышынан күңелдә йыр тыуа. Ауыл ситендәге ағастарҙы ҡосаҡлап, илай-илай йырлай Мәғфирә:
Икенән дә үргән ҡара сәсем 
Йылан ғына булып китһәсе,
Ер аҫтыҡайынан юлдар һалып,
Атаҡайым ҡайтып килһәсе.
Етем ҡалған ғаиләнең шәхси хәсрәттәренә ил ҡайғыһы ла ҡушыла. Миллиондарса баланы етем итеп, яҡты өмөттәр менән йәшәгән халыҡтың донъяһын туҙҙырып, мәңге төҙәлмәҫлек күңел һәм тән яралары һалып, Бөйөк Ватан һуғышы башлана. Уға тиклем ауылда ике генә ҡыҙыҡайҙы етем тип йөрөтһәләр, һуғыш бөткәндә бөтә балалар ҙа тиерлек шундай була.
Мәғфирә, Хисаметдин олатаһы нәҫеленә оҡшап, эре һөйәкле, физик һәм рухи яҡтан көслө үҫмер ҡыҙ булып үҫеп килә. Атҡа менеп тә саба, кәрәк булһа, уларҙы арба-санаға мисәүләп егеп, йөк ташый, бесән саба, кәбән һалыша, сүп утай, мал-тыуар ҡарай. 
Үҙен ирештерергә, кәмһетергә баҙнат иткән малайҙар уның эшләп ҡатыланған йоҙроҡтарынан шөрләй башлай. Ҡайһылары уның тәмен белеп өлгөрә.
– Ҡуй, Мәғфирә ҡыҙым, малайҙарҙы йәберләмә, кейәү сыҡмаҫ бит үҙеңә, – ти шаярыу ҡатыш өгөт-нәсихәт менән күрше инәйҙәр.
– Ә мин уларға сығаммы һуң әле?! Башҡорт егеттәрен яратмайым мин, урыҫҡа сығам! – тип инәйҙәрҙең йәнен көйҙөрә. Шаярып һөйләгән ошо һүҙҙәрҙең ысынға әйләнерен кем уйлаған инде ул саҡта...
“Бына атайым иҫән саҡта уҡ әле Үзбәкстандан Мәүлиҙә исемле татар апайы беҙҙең ауылға күсеп ҡайтты. Ҡунаҡтарға шундай моңло итеп үзбәксә йырлай был. Минең дә уларҙы отоп алып йырлағым килә. Көн дә уның тирәһендә уралам. “Өйрәт әле, апай, ошо йырҙарыңды миңә лә”, – тим. “Үзбәктәр бит йырлап ҡына ҡалмай, баштарын үҙенсәлекле ҡыйшайтып, муйындарын борғолап башҡара, һин улай булдыра алмайһың бит”, – ти. Мин сәмләнеп китеп, барыбер килтереп сығарам тип, төнө буйы ул күрһәткәнде ҡабатланым, барыбер өйрәндем. Урыҫ һәм илебеҙҙәге башҡа халыҡтарҙың йырҙарын атайымдың ағаһының патефоны аша өйрәндем. Плас¬тинкалары ла күп кенә ине уларҙың. Шул замандың мәшһүр йырсылары Әсмә Шайморатова, Гөлсөм Сөләймәноваларҙың йыр репертуары менән дә пластинкалар тыңлап таныштым. “Чапаев – герой” тигән ул осорҙоң популяр йырын, урыҫса белмәгәнлектән, бик боҙоп йырлағанмын икән. Быны Мәскәүгә уҡырға барғас ҡына аңланым.
Өфөнән, Ырымбурҙан килгән артистарға, бигерәк тә үҙҙәре матур, үҙҙәре талантлы ирле-ҡатынлы сәхнә йондоҙҙары Рәғиҙә Янбулатова менән Арыҫлан Мөбәрәковҡа һоҡланып, концерттарҙы, спектаклдәрҙе ҡалдырмай йөрөһәм дә, артабан уҡыу, йәки сәнғәт юлын һайлау хаҡында уйлай ҙа алмай инем әле үҫмерлеккә аяҡ баҫҡанда. 11-12 йәштән беҙ, һуғыш осоро балалары, ныҡлап эшкә егелдек. Бына ошо саҡтағы бер хәлде әле лә күҙ йәшһеҙ хәтерләй алмайым. Сатнап торған һыуыҡ ҡышҡы көн. Ауылдаш апайҙарым менән урманда ағас бысабыҙ ҙа уны тракторға тейәп оҙатабыҙ. Апайҙар тиһәм дә, 15-18 йәшлек ҡыҙ балалар инде, ә мин 12 йәшем менән генә барам. Землянкаға инеп тамаҡ ялғап алабыҙ ҙа тағы эшкә тотонабыҙ. Минең хәлдән тайғанды күрептер инде: “Һин, Мәғфирә һылыу, бер аҙ эшләмәй, йырлап ҡына тор”, – тиҙәр. Мин шатланып риза булам. Әгәр йырсы булырымды белһәм, тамаҡты һаҡларға кәрәклеге иҫкә төшөр ине, бәлки”.
Һуғыш бөткәс, иҫән ҡалҡан ир-ат тыуған ауылдарына ҡайта. Мәғфирәнең атаһы һуғыштан алда аварияла һәләк булһа ла, күңелгә гел ошо еңеүсе яугирҙәр менән ҡайтып инер кеүек. Мөғжизә булмаясағын иҫенә төшөрөп, йәшеренеп кенә илап та ала. Күңелен, әсәһе кеүек, йыр менән баҫырға өйрәнә ул. Ҡыҙының киләсәген уйлап, үҙенә ауыр булһа ла, Мәғфирәне район үҙәгенә IX класҡа уҡырға ебәрә Мөғлифә инәй.
Ул осорға йыр-моңға, бейеүгә һәләтле балаларҙы райондарҙан йыйып Өфөгә алып киләләр, сәнғәт мәктәптәренә һәм башҡа уҡыу йорттарына урынлаштыралар. Күренекле композитор Ғәзиз Әлмөхәмә¬тов тырышлығы менән Мәскәү консерва¬торияһы эргәһендә башҡорт студияһы асылғас, шулай уҡ республика буйлап һәләтле йәштәр эҙләү ойошторола. Тирә-яҡ ауылдарға ла концерттар менән йөрөгәнлектән, Мәғфирәнең тарихҡа инеп ҡалған йырсы-сәсән Хисаметдиндың ейәнсәре икәнен райондаштары һәйбәт белә. Ул йылдарҙа филармонияла эшләп йөрөгән, уларға туған тейеш Өмбәт ауылынан Ҡадир Бакиров Мәғфирәне юллап Ейәнсураға килеп, тағы ла бер йәш һәләтле йырсы егет Сөләймән Абдуллин менән икеһен Өфөгә алып килә. “Йәш тә, белем дә консерваторияға инер өсөн етерлек түгел. Туғыҙынсыла ғына уҡып йөрөйөм. Ноябрь айы. Һыуыҡ. Өҫтә лә, аяҡта ла йүнле-башлы кейем юҡ, – тип иҫкә ала ул саҡты Мәғфирә апай. – Баш ҡала бейек өйҙәре, тигеҙ урамдары, кешеләрҙең, машиналарҙың күплеге менән хайран ҡалдырҙы. Опера театрында һайлап алыу бара. Бөтә нәмә ят. Күңел тула, тиҙерәк ҡайтып китке килә.
Баныу Вәлиева, Халиҡ Заимов (улар икәнен аҙаҡ белдем) һәм башҡа күренекле сәнғәт эшмәкәрҙәре йыйылған. Баныу апай рояль артында. Роялдең ҡайһы яғына баҫып йырларға ла белмәйем. Баныу апай мине янына саҡырып, үҙе аҡ төймәләргә баҫып, музыкаль тауыш сығара ла: “Бына ошо нотаны ал әле’’, – ти. Мин нотаның ни икәнен дә аңламайым. Ҡулымдан тотоп, клавишаларға (уның да шулай әйтелгәнен аҙаҡ белдем) баҫтыра. Тауыш сыҡҡас, ҡурҡып китәм. “Йә йырлап күрһәт әле”, – тигәс, эскә йән инде. Быныһы инде минең өсөн яңылыҡ түгел. Мин сәмләнеп ҡартатайымдың “Xисам” тигән йырын һуҙып ебәрҙем.
Конкурста алтмыш кеше ҡатнашҡайныҡ, етәү генә тороп ҡалдыҡ. 1953 йыл ине. Нимә көтә беҙҙе Мәскәүҙә?! Барып еткәнсә поезд тәҙрәһенән ҡарап барҙыҡ. Илашып та, йырлашып та алабыҙ. Ярай әле беҙҙең менән яҡташым Сөләймән Абдуллин да бар. Мәскәүгә киткәнсе беҙҙе магазинға алып барып бер ҡат кейендерҙеләр. Тик аяҡҡа яраҡлы итек табылманы. Ялан аяҡ йөрөп, ауыр эш эшләп аяҡтар тупаҫланып бөткән. Аптырағас, 42-се үлсәмле ирҙәр итеге алып бирҙеләр. Уға ла шатландым әле. Ярай әле, Мәскәүҙән ҡайтҡанда аяҡтарым 37-38 үлсәмдәге бейек үксәле матур туфлиҙар кейеп, сәхнәгә сығырлыҡ хәлгә килде”.
...Өр-яңы донъя асыу булған ғүмергә онотолмаҫлыҡ студент йылдары... Үҙенең төбәгендәге бер нисә ауылдан башҡа ер күрмәгән, урта мәктәпте лә тамамламаған, уныһы ла шул замандағы ауыл кимәлендә, эш араһында уҡылған, бер ҡайҙан да ярҙам өмөт итмәгән 16 йәшлек ауыл ҡыҙының Мәскәү консер¬ваторияһында тәүге айҙарҙа ниҙәр кисергәнен күҙ алдына килтереүе ҡыйын.
Быға тиклем бер урыҫ кешеһен дә күрмәгән, урыҫ телен йүнләп белмәгән Мәғфирәгә бер юлы шул телдән дәрестәр алырға ла, урта мәктәпте тамамларға ла тура килә.
Түҙемлек, сыҙамлылыҡ, яуаплылыҡ, тырышлыҡ сифаттары кескәйҙән ҡанына һеңмәгән булһа, ошондай ауырлыҡтарҙы еңеп сыға алыр инеме икән ул?!
Мәғфирә Ильяс ҡыҙы үҙен оло сәнғәт донъяһына алып ингән уҡытыусыларын һәр саҡ оло хөрмәт менән иҫкә ала. Уның бәхетенә үҙ хеҙмәтенә мөкиббән бирелгән, юғары мәҙәниәтле остаздарға эләгә ул. Илгә киң билдәле музыка белгесе Карин-Печкарев Василий Федорович уны тәүҙә IX класҡа һәм консерваторияның әҙерлек курсына урынлаштыра. Урыҫсаны өйрәтеүҙе лә үҙ өҫтөнә ала. Кариндың уҡыусыһы Ксения Масленкова һәм мәшһүр Лемешевтар менән бергә йырлаған Леакадия Дзержинская вокал дәрестәре алып бара. Уҡытыусылары М. Ғәлиеваға: “Диапазоның ҙур, бында уҡыу ваҡыты биш йыл ғына. Ғүмер буйы уҡырға кәрәк һиңә”, – тигәйнеләр.
“Мәскәүгә тиҙ өйрәндем мин, – ти Мәғфирә апай. – Тәүге килгән кешеләр иҫе китеп ҡараған Кремль, метро, Ҙур театр, кистәрен тәҙрәләрендә төрлө уттар балҡыған бай магазиндарға ла битараф була белдем. Бәләкәйҙән хистәремде тышҡа сығарып барманым. Бөтә уй-теләгемде уҡыу биләне. Шул тиклем ерҙән белем алырға тип килгәс, уҡый алмай ҡайтып китеү минең өсөн оло трагедия булыр ине.
Биргән стипендияны әсәйемә һалам. Уға әйтмәй генә өс ҡустым менән үҙҙәрен ҡалдырып китеүемдә үҙемде ғәйепле һанағанмындыр, өлкән апай булараҡ, тормоштары өсөн яуаплылыҡ та тойған¬мындыр инде. Ә үҙем гел кешегә эшләп йәшәнем: керен дә, иҙәнен дә йыуҙым, тәҙрә таҙарттым, магазинға йөрөнөм, кофта, шәл бәйләнем, күлдәк тектем...
Кистәрен театрҙарҙа опера, концерттар тыңларға тейеш инек. Галерканан ғына булһа ла урындарыбыҙ, студенттарҙы бушлай индерҙеләр.
Мәскәүҙә тыңлаған тәүге операбыҙ Ҙур театрҙа ҡуйылған “Евгений Онегин” булды. Люстралар балҡый, ултырғыстар бәрхәт менән тышланған. Йырсыларҙың тауышы көслө, матур, тик нимә хаҡында һүҙ барғанын тәүҙәрәк аңлай алмай бер булдым. Әле лә әйтеүе оят: йоҡлап киткәнмен хатта. Көн буйына уҡып та, эшләп тә ныҡ ҡына арылған да шул.
Яйлап үҙебеҙ ҙә опера арияларын үҙләштерә башланыҡ. Даргомыжскийҙың “Һыу һылыуы”нан Наташа, Чайковскийҙың “Евгений Онегин”ынан Татьяна, Моцарттың “Фигаро туйы”нан Керубино арияларын яратып һәм бик тырышып өйрәндем. Бигерәк тә итальян телендәге ариялар һәм йырҙар күңелемә яҡын булды. Дөрөҫөн әйткәндә, урыҫ телендәге арияларға ҡарағанда итальянсаларын алдараҡ та өйрәндем шикелле әле. Йәшлек тулҡыны булғандыр инде, бер ваҡыт Джонни Вайсмюллер төшөргән “Тарзан” фильмындағы Тарзан тауышы менән ҡысҡырып, консерватория профессорҙарын һәм студенттарын шаҡ ҡатырғайным. Кинола тауыш техник яҡтан көсләндерелгән, ә мин тамағымды ҡыҙғанмай үҙ тауышым менән Тарзанды ҡабатлайым. Уҡытыусыларым ҡото осоп: “Нимә эшләүең был, Магфирушка, тауышһыҙ ҡалаһың бит хәҙер. Тағы ла ошондай хәл ҡабатланһа, консерваториянан ҡыуабыҙ!” – ти”.
1953 йылдың авгусында ҡулына “Опера театры солисткаһы” тигән диплом тотоп ҡайтып төшә йәш белгес. Башҡалар кеүек Мәскәүҙә ҡалыу, икенсе төбәктәрҙә төпләнеү уйы инеп тә сыҡмай йырсының күңеленә. Бары тик үҙебеҙҙә, бары тик Өфөнөң опера театрында эшләргә тейеш ул.
Был осорҙа опера театры коллек¬тивының гастролдәрҙә булыуы Мәғфирә Ғәлиеваның артабанғы тормошона ҙур йоғонто яһай. Мәҙәниәт министрлығында уға ваҡытлыса Баш-ҡортостан дәүләт филармонияһында эшләп торорға тәҡдим яһайҙар. Сөнки опера артистарының гастролдәрҙән һуң йәйге ялға ла китәһеләре бар икән. Улар ҡайтҡансы, филармонияла бер аҙ аҡса эшләп тә алырға була. Шулай итеп йәш йырсы Фәйзи Ғәскәров исемендәге бейеү ансамбленең йырсыһы булып, Башҡортостан ауылдары һәм ҡалалары буйлап гастролгә сығып китә.
Башҡорт, татар, урыҫ телдәрендә ул саҡта бик популяр булған эстрада һәм халыҡ йырҙарын индерә ул үҙенең репертуарына. Улар араһында чех һәм болгар шаян йырҙарына ла урын табыла. Тәүге гастролдәр, тамашасы менән ысын йырсы булараҡ тәүге осрашыуҙар онотолмаҫлыҡ тәьҫир ҡалдыра.
Сибәр, талантлы, ихлас күңелле һәләтле ҡыҙ артынан артист егеттәр йөрөй башлай, һәр береһе уға бары тик үҙенең генә тиң икәнен күрһәтергә, аңлатырға тырыша. Арала бик талантлы ике баянсы егет тә бар. Улар Мәғфирәгә алмашлап та, икәүләп тә уйнай. Николай Голов тигәне бигерәк әрһеҙ, малай-шалай һымаҡ йә сәсен тартып китә, йә шаяртып бер була. Урамға сыҡһа ла, өйгә инһә лә, артынан эйәреп тик йөрөй. Уның Мәғфирәгә булған иғтибарын тойоп, быға тиклем баянсыға күҙе төшөп йөрөгән артисткалар йәш йырсыға ҡырын ҡарай башлай.
Ҡайтҡас та Мәғфирә Министрҙар Кабинетына ялыу яҙа: “Мин ҡабат Николай Голов тигән баянсы менән бергә гастролгә сыҡмайым. Ул минән һәр ваҡыт көлә, йәберләй”.
Өфөлә баянсы егет Мәғфирәгә ҡарата етдиләнә төшә. Һәр саҡ ярҙам итергә, нисек тә күңелен яуларға тырыша. Мәғфирә лә уны уйлай башлай. Тик һәр саҡ күңелен тыя килә: эйе шул, Башҡортостанға ҡайтып, урыҫ егетенә генә күҙе төшәһе ҡалғайны. Бер көн яңғыҙын тура килтереп, Коля наҙлап ҡына ҡыҙҙың ҡулдарын тота: “Мәғфирә, күреп тораһың, һин миңә бик тә оҡшайһың. Һин — йырсы, мин – баянсы, артист өсөн иң шәп вариант. Сыҡ миңә кейәүгә!” – ти. Мәғфирәгә лә яҡын был эскерһеҙ егет. Матур ҙа бит әле, суҡынсыҡ. Иң мөһиме – башҡортса шәп һөйләшә. Башҡорт халыҡ көйҙәрен еренә еткереп, килештереп уйнай, башҡорт халҡын ярата, башҡортса көйҙәр сығара.
Рух, моң, йәшлек берләштергәндер инде буласаҡ ике сәхнә йондоҙоноң яҙмышын. Оҙаҡламай улар береһенә лә белгертмәй генә яҙылышып, бергә йәшәй башлай.
Ул арала Мәғфирәнең юғарыға яҙылған ялыуы буйынса комиссия килеп төшә. Тиҙ генә йыйылыш йыйыла. Көн тәртибендә бер генә мәсьәлә: музыкант Николай Головтың шәхси эше.
Артистар гөр килә. “Шаянлығы менән беҙгә лә эшләргә ҡамасаулай!” – тип ҡысҡырыусылар табыла. Һәр саҡ ғәҙеллек яҡлы булып, түрәләр алдында хеҙмәт¬кәрҙәрен яҡлап, ә инде ҡайһы бер ялҡауыраҡ коллегаларына тураһын әйтеп һөйләшеүе лә оҡшамағандыр инде ҡай берәүҙәргә. Быға тиклем ҡарала торған¬дарына оҡшамаған ялыуҙы тикшереү буласаҡ ҡыҙыҡлы спектаклде көтөү һымаҡ ҡабул ителә.
Шул саҡ уртаға “ғәйепле кеше” үҙе сыға ла: “Туҡтағыҙ әле, ялыуҙы тикшерергә кәрәкмәй, – ти. – Мине әрләү түгел, ҡотлаясаҡһығыҙ”. Урындан асыулы тауыштар ишетелә: “Йәш кенә көйө ниндәй нахал икән әле. Юғарынан комиссия килгән тип тормай... Бар, ултыр урыныңа”. Шул саҡ Коля янына Мәғфирә сығып баҫа ла уны хуплай: “Ялыуҙы кире алам, сөнки беҙ Николай Голов менән ун биш көн элек өйләнештек”. Йыйылған халыҡ бер аҙға тын ҡала. Шунан шарҡылдап көлә, аҙаҡ ҡотлай башлайҙар. Бына шулай башланып китә күренекле сәнғәт әһеленең ғаилә һәм сәхнә тормошо.
Мәғфирә Ғәлиева өсөн опера театрына эшкә урынлашыу мәсьәләһе юҡҡа сыға. Башҡорт дәүләт филармонияһы уларҙың икеһе өсөн дә пенсияға киткәнсе яратҡан һәм берҙән-бер эш урынына әйләнә. Бергәләп күпме юлдар үтелә респуб¬ликабыҙ ауыл-ҡалалары, бөтә Союз һәм хатта ҡайһы бер сит илдәр буйлап. Күпме ҡыҙыҡлы кешеләр менән осраштыра был юлдар. Күпме ваҡиғалар һеңә хәтергә, күпме йыр-моңдар түгелеп ҡала халыҡ күңеленә...
Өс тиҫтә йылдан артыҡ радио, телевидение тулҡындары аша ла, сәхнәләрҙән дә яңғырай Башҡортостандың халыҡ артисткаһы Мәғфирә Ғәлиеваның моңло ла, дәртле лә, башҡа бер кемдеке менән дә бутамаҫлыҡ үҙенсәлекле саф тауышы.
Мәғфирә Ғәлиева филармонияла эшләгән йылдарҙа донъя халыҡтарының 62 телендә йырларға өйрәнә. Уларҙы өйрәнеү, аҙаҡтан онотмай йырлап йөрөү үҙе генә лә күпме отҡорлоҡ, талант, тырышлыҡ һәм күңел йылылығы талап итә. Һәр бер йырҙа халыҡтың тарихын, ғөрөф-ғәҙәтен, характерын, моңон тамашасыға еткерергә кәрәк. Ә инде шул халыҡ вәкилдәре уны үҙҙәренең йырсыһы итеп ҡабул итә икән, был – оло бәхет.
Мәғфирә Ғәлиева республикабыҙҙа йәшәгән һәр халыҡтың үҙ телендә йырлап, уларҙың күңелен күтәрҙе, дуҫлыҡ, туғанлыҡ хистәре тәрбиәләне. Юлдар һәм йырҙар уны сит илдәргә алып барҙы. Сәфәрҙәренән ул бенгал, урду, һинд, афған, ҡаҙаҡ, үзбәк, тажик, ҡырғыҙ йырҙарын отоп ҡайтты. 
Мәғфирә Ғәлиева республикабыҙҙа төрлө халыҡтар йырын башҡарыусы берҙән-бер кеше булып ҡалырмы икән ни?! Ниңәлер йырсылар араһында ике-өс телдә йырлаусылар ҙа бик һирәк хәҙер.
“Татарстандың күренекле композиторы Сара Садиҡова менән дуҫ булдыҡ. Хатлашып, ҡунаҡлашып йәшәнек, – тип ғорурланып хәтерләй Мәғфирә апай. – Мәғфирә, был йыр һинең тауышҡа ғына яҙылған, тип күңелде күтәреп ебәрә ине Сара апай яңы әҫәрҙәрен тәҡдим иткәндә. Уның “Ғүмер юлы”, “Белегеҙ шуны”, “Һағышмы икән”, “Һин йәш, тиҙәр” тигән йырҙарын иң тәүҙә мин башҡарҙым”.
Башҡорт халыҡ йырҙары “Хисам”, “Ишмырҙа”, “Ете егет”, “Алты егет”, “Тәнә¬кәй”, “Киленсәк”, “Апаһы әйтмәй – һеңлеһе әйтә” тигән йырҙар Мәғфирә Ғәлиева башҡарыуында күңелдәрҙе айырыуса тетрәндереп, төрлө-төрлө төҫтәр менән балҡып киткәндәй була.
Тормош иптәше композитор Наил Ғәлиевтең (Николай Головтың) бөтә йыр¬ҙарын тиерлек башлап Мәғфирә Ғәлиева йырлай. Бергә йәшәгәс, шулай булыр инде, тиеүселәр ҙә барҙыр, әлбиттә. Был осраҡта күңел берҙәмлеге, мөхәббәт, бер-береңде аңлау иң мөһимелер, моғайын. Икәүләп ижад иткән “Яратам мин урыҫ егетен”, “Оҙата кил”, “Яҙҙар еткәс ҡайтырмын” (Ш. Бикҡол һүҙҙәре), Заһир Исмәғилев яҙған “Гөлсәсәк”, “Айлы кис”, “Әлдә һин бар был донъяла” йырҙары, “Ҡоҙаса” музыкаль комедияһынан Сәлимә арияһы Мәғфирә Ғәлиева башҡарыуында бөтөн бер образ-моң булып халыҡ хәтерендә һаҡлана.
Мәғфирә Ильяс ҡыҙы татар компо¬зиторҙары йырҙарын да яратып йырланы. Киң таралған “Хушлашырға ашыҡмайыҡ”, “Мин һине шундай һағындым”, “Һин ҡайҙа инең?”, “Керәм әле урмандарға” тигән йырҙарҙы мин дә иң тәүҙә Мәғфирә апайҙан ишеттем. Шуға микән улар бүтән йырсылар башҡарыуында бөтөнләй икенсе әҫәр шикелле ҡабул ителә.
1984 йылдан Мәғфирә Ғәлиева “Юбилей” мәҙәниәт һарайында эшсе йәштәрҙе йыр сәнғәтенә өйрәтә. Башҡорт, урыҫ халыҡ, хәҙерге заман эстрада йырҙары үҙешмәкәр артистарҙың репертуарына инә. Мәғфирә Ғәлиева айырыуса һәләтле үҙешмәкәр йырсыларға үҙенең йырҙарын да “бүләк итә”. Уның шәкерттәре Харис Шәрипов, Венер Камалов, Рәсүл Ҡарабулатов аҙаҡ Өфө сәнғәт учили¬щеһында уҡыны. Һуңынан да Мәғфирә апай уларға яҡын кәңәшсе булып ҡалды. 
Мәғфирә Ғәлиева – тура һүҙле, ихлас күңелле кеше. Шуға күрә уның дуҫтары ла бик күп булды. Үҙе эшләгән дәүерҙәге сәнғәт янына һыйынып, үҙҙәрен сәнғәтте тыуҙырыусыларҙан да өҫтөн ҡуйып, үҙҙәренең мәҙәни кимәленән сығып, ижад кешеләрен буйһондорорға күнеккән түрәләр араһында тура һүҙҙе оҡшатмағандары ла булғандыр. Ни өсөн тигәндә, алтмыш ике телдә йырлап йөрөгән, Башҡортостанда ғына түгел, бөтә илебеҙҙә танылған йырсы Мәғфирә Ғәлиева “Башҡортостандың халыҡ артисы” тигән исемгә лайыҡ түгел инеме ни? Мәғфирә апай был турала һүҙ ҡуҙғатҡанда: “Халыҡ белә бит”, – ти ҙә ҡуя ине. 
Мәғфирә апай менән Наил еҙнә (ул үҙе ҡатынынан кесе бөтә башҡорт ҡатын-ҡыҙҙарын да балдыҙ тип йөрөттө) бер-береһен аңлап, гастролдәрҙәге ауырлыҡ¬тарҙы ла, ғаилә мәшәҡәттәрен дә бергә күтәреп, оҙаҡ йылдар татыу ғүмер итте. Ҡатынын һәм уның милләтен ныҡ яратҡанғалыр, Николай Голов сәхнәлә һәм ижадында Наил Ғәлиев булып йөрөнө. Талантлы һәм егәрле сәнғәт эшмәкәре тиҫтәләрсә башҡорт халыҡ йырын музыкаль яҡтан эшкәртте, үҙе лә йыр-моң яратыу¬сылар араһында киң танылыу яулап, профессиональ һәм үҙешмәкәр артистар яратып башҡарған тиҫтәләрсә йырҙар ижад итте. 
Ижади ғаиләлә ҡыҙ һәм ир бала донъяға килә. Зарема менән Вячеславты ата-әсәһе гастролдәрҙә саҡта Мәғфирә апайҙың әсәһе Мөғлифә инәй ҡарай. “Әсәйем кейәүен бик яратты, беҙ икешәр-өсәр ай юлда йөрөп ҡайтҡандан һуң, улар икәүләп төндәр буйы һөйләшеп ултырыр ине. Коля ла әсәйемде хөрмәт итте. Уның йөҙөндә үҙе яратҡан башҡорт халҡының бер вәкилен күрҙе. “Ниндәй самими, ихлас, хәйлә белмәҫ, ярҙамсыл халыҡ”, – тип гел һоҡлана торғайны. Халҡымды хөрмәт итмәһә, икенсе милләт кешеһе менән йәшәүе, ай-һай, ауыр булыр ине. Ә былай мин уның урыҫ икәнлеген дә онота торғайным. Сөнки беҙ ғаиләлә башҡортса һөйләштек. Ул башҡорт шиғырҙарына көйҙәр яҙҙы.
Йәл, иртәрәк мәрхүм булды. Ул йыш ҡына: “Һинең матур, яғымлы күҙҙәреңә ҡарап йән бирһәм ине”, – ти торғайны. Теләгенә иреште. Иремде уйламаған көнөм юҡ. Ҡыҙым Мәскәүҙә йәшәгәс, күберәк телефондан һөйләшәбеҙ. Вячеславым көн дә килеп хәлемде белә, бөтә теләктәремде үтәй, ҡайҙа кәрәк, шунда алып бара. Балаларымдан уңдым”, – ти ине Мәғфирә апай.
Ейәне Артем музыка мәктәбендә баян буйынса шөғөлләнә. Халыҡтың “ҡан тарта” тигән һүҙҙәренә нисек ышанмайһың?! Күренекле композитор, баянсы Наил Ғәлиевтең ейәне бер нисә халыҡ-ара музыка фестивалдәрендә ҡатнашып, лауреат һәм дипломант исемдәре яулап ҡайтырға ла өлгөрҙө. Заманында алтмыштан ашыу телдә йырлап, репертуарында биш йөҙгә яҡын йыр туплап, республика халыҡта¬рының яратҡан йырсыһына әүерелгән Мәғфирә Ғәлиеваның “Башҡортостандың халыҡ артисы” исемен ала алмағанына уның яҡындарының ғына түгел, бөтә йәмәғәтселектең эсе бошто. Был хатаны төҙәтеүҙәрен һорап, юғары даирәләргә күренекле кешеләрҙең йөҙәрләгән имзаһы менән әленән-әле хаттар яҙылды. Тиҫтә йылдар яуапһыҙ ҡалды улар. Ниһайәт, хаҡлыҡ барыбер еңде: 2011 йылда һикһән дүрт йәшендә данлыҡлы йырсы Мәғфирә Ғәлиеваға был юғары исем бирелде. 
Ихлас күңелле, тормошҡа оптимистик-фәлсәфәүи ҡарашлы, кешеләрҙе яратҡан, бай ижадлы, үҙенсәлекле сәнғәт оҫтаһы Мәғфирә Ғәлиеваның ғүмере үҙе лә моңло матур бер йырға тиң ине.
Автор: Гөлфиә Юнысова    
“Башҡортостан” гәзите
 ","
	Йома, 11 ноябрь 2016",Яңылыҡтар,Na
https://kulturarb.ru/ba/news/ujnat-garmundaryңdy-la-һajrat-bylbyldaryңdy," Уйнат гармундарыңды ла, һайрат былбылдарыңды… ",Na,"

	Күптән түгел Әбйәлил районының Асҡар Мәҙәниәт йортонда икенсе тапҡыр «Уйна, гармун!» асыҡ район конкурсы үтте. Конкурс виртуоз гармунсы, ҡурайсы Азат Атанғолов призына уҙғарыла. Районда беренсе гармунсы исемен йөрөткән Үтәгән егете халыҡ-ара, республика бәйгеләре лауреаты, быға өҫтәп Геннадий Заволокин исеменә уҙғарылған гармунсылар фестивале еңеүсеһе булараҡ быйыл Рәсәйҙең «Иң оҫта 10 гармунсыһы» алтын исемлегендә лә билдәләнде. 

 Ағымдағы конкурстың шарттары элеккеһенән айырылманы: бәйгене ике йәш категорияһында — 17 йәшкә тиклем һәм 17 йәштән өлкәндәр араһында һәм ике номинацияла — яңғыҙ башҡарыусылар һәм ансамблдәр араһында үткәреү күҙалланды. Бәйгеселәр төрлө характерҙағы ике көй уйнарға тейеш ине. Тәғәйен көндә, таш яуһа ла тигәндәй, ҡар яуып, юлдар боҙлауыҡлап торһа ла, гармун ене ҡағылған ир-егеттәр генә түгел, ҡатын-ҡыҙҙар һәм хатта балалар район мәҙәниәт һарайына килеп етте. Бик күп кеше килде тип маҡтанып булмай. Хәйер, булғанына шөкөр. Хәҙерге заманда гармунсыларға дефицит икәне барыбыҙға ла мәғлүм. Гармунсы бар ҙа, гармуны юҡ тигән заман проблемаһы ла бәкәлгә һуға. Элек ауыл магазиндарында тулып ултырған, үс ҡанғансы, күреген йыртҡансы уйнағанда ла йәл булмаған гармундар хәҙер юҡҡа сыҡты тип әйтеп булмай ҙа, тик хаҡы, кем әйтмешләй, ат хаҡынан былайыраҡ… Ошондай дәүерҙә гармунсылар бәйгеһен ойоштороу гармунсы данын кире ҡайтарыр, өҙөлгән быуын сылбырын ялғап китер әһәмиәткә эйә. Шуға бәйгегә ҡатнашырға тип төбәп килеүселәр өс тиҫтәгә лә тулмаған икән, ул ниндәй бәйге булһын, тип ауыҙ ҡыйшайтмаҫҡа, ә бына күпме гармунсы сәхнәгә сығырға йөрьәт иткән, тип һоҡланырға кәрәк. Конкурста үҙебеҙҙең гармун оҫталарынан тыш, Күмертау, Сибай ҡалаларынан, Баймаҡ, Дыуан райондарынан ҡатнашыу-ҙары уның мәртәбәһе хаҡында һөйләй.

 Бәйгеселәрҙең сығышын абруйлы жюри: Башҡортостандың атҡаҙанған артистары — З. Исмәғилев исемендәге Өфө дәүләт сәнғәт академияһы доценты Фирҙүс Шәрәфуллин, Өфө сәнғәт училищеһының Рәсәй халыҡтары милли инструменттары бүлеге мөдире Салауат Кирәев һәм конкурсты башлап йөрөүсе, Асҡар сәнғәт мәктәбе уҡытыусыһы Азат Атанғолов үҙе баһаланы.

 Гармун телдәрен барлап етеҙ йүгергән бармаҡтарға күҙ эйәрмәй. Ә моң гармундың үҙенән генә түгел, ә гармунсының күңеленән дә түгелә кеүек. Һәм, ысынлап та, бәғзе бәйгеселәр гармунға ҡушылып йырламайынса түҙә алманы. Тыңлауы үҙе бер кинәнес инде. Әҫәрләндерер, йөрәк елкендерер, хисләндерер көскә эйә күңел танһыҡлаған гармун моңо! Сәхнәнән ниндәй генә көйҙәр ағылманы. Дәртле бейеү көйҙәре, һағышлы йырҙар, халыҡ, ауыл көйҙәренә теҙмәләр… Гүзәл заттарҙың гармун моңо тәрән хисле булыуы менән айырылһа, ир-егеттәрҙең уйнау стилендә көс-ғәйрәт, ярһыулыҡ ноталары яңғыраны. Яңғыҙ башҡарыусылар өҫтөнлөк итте. Зөһрә Ниғмәтуллина һәм Айһылыу Бүләкбаева, Сәүиә Дәүләтбаева һәм Гөлсиә Мөхөтдинова дуэт менән сығыш яһаны. Аһылай ауылынан гармунсылар һәм баянсылар ансамбле (етәксеһе Илһам Ғәйнуллин) бәйгенең биҙәге булды. Тик уларға дәғүәсе булырҙай башҡа ауыл ансамблдәре тупланмауы йәл.
 Еңеүсе-лауреаттар, номинацияларҙа билдәләнеүселәр гала-концертта иғлан ителде. Гран-приға Күмертау ҡалаһынан Фаил Кәримов лайыҡ булды. Дыуандан Ринат Бишев – беренсе, Сибайҙан Санъяр Мәүлетҡолов, Амангилденән Айһылыу Бүләкбаева – икенсе, Ҡаҙмаштан Зөһрә Ниғмәтуллина, Тал Ҡусҡарынан Гөлсиә Мөхөтдинова, Мәхмүттән Рәшит Ғүмәров һәм дуэт менән сығыш яһаусы Тал Ҡусҡарынан Сәүиә Дәүләтбаева менән Гөлсиә Мөхөтдинова өсөнсө урынға лайыҡ булды. Ҡужандан Тәлғәт Кәримов «Гармунда уйнап автор йырын башҡарыу оҫталығы», Әбйәлилдән Сәлим Дәминдаров «Халыҡсан итеп башҡарыу традицияларын һаҡлаусы», Ҡырҙастан Ринат Нөғәмәнов «Оҙон халыҡ йырын үҙенсәлекле трактовкалаусы», Сиҙәмдән Ләйлә Ғүмәрова «Ретро йырҙарҙы үҙенсәлекле трактовкалаусы», Аһылайҙан Хәлим Ғайсин «Гармун оҙатыуында эстрада йырын иң яҡшы башҡарыусы» номинацияларында билдәләнде. Үҙ-үҙеңде еңеп, бәйгегә сығырға йөрьәт итеү ҙә еңеүгә тиң — ҡалған бәйгеселәр барыһы ла ҡатнашыусы дипломына лайыҡ булды.

 Алдан әйтеүемсә, конкурс ике йәш категорияһында баһаланды. 17 йәшкә тиклемгеләр араһында 8-13 йәшлек өс-дүрт малай ҡатнашты. Былтырғы бәйгелә икенсе урын алып дәртләнеп ҡайтҡан Амангилденән Арсель Ғаб-драхмановҡа беренсе урын бирелде. Икенсе-өсөнсө урынға Илһам Бүләков (Баймаҡ районы) һәм Ғәбдинур Баймырҙин (Амангилде) лайыҡ булды. Бәйгенең иң йәш ҡатнашыусыһы Асҡарҙан Айназ Дәүләтовҡа диплом тапшырылды. Улар барыһы ла Азат Ханнан улының уҡыусылары. Оҫта ҡулы аҫтында гармун серҙәренә өйрәнгән был малайҙар киләсәктә остаздары кеүек билдәле гармунсы йәки музыка мәктәбе уҡытыусыһы булып китмәҫтәр тимә. Сөнки хәҙерҙән үк гармунға мөнәсәбәттәре етди, шуға күрә ата-әсәләре уларға гармун һатып алып бирергә аҡсаларын йәлләмәне. Конкурс положениеһына ярашлы, сараға музыка ҡоралдарын яһау, реставрациялау оҫталары саҡырылды. Сибайҙан иҫке гармундарға «йән өрөүсе» Санъяр Мәүлетҡолов бәйгелә ҡатнашыуҙан тыш, гармун баҙарын ойоштороп ебәрҙе.

 Бәйге булараҡ башланғыс алып, көн дауамында оло байрамға әүерелгән сараны заманса тел менән нарыҡлағанда флешмоб йомғаҡланы. Бәйгеселәр, жюри ағзалары — һәммәһе бергә башҡорт көйҙәренә теҙмә башҡарғандан һуң, «Моңдар ҡайтһын ауылға» йыры менән бик матур тамамлап ҡуйҙылар. Ә беҙ, тамашасылар, гармунға ғашиҡ йәндәр, йырҙа ғына түгел, ысын мәғәнәһендә моң даръяһында ҡойондоҡ, аулаҡ өйлө һәм гармунлы осорға ҡайтып ураныҡ.

 Гөлнара КҮСӘРБАЕВА.

 Әбйәлил районының “Осҡон” гәзите

 ","
	Йома, 11 ноябрь 2016",Яңылыҡтар,Na
https://kulturarb.ru/ba/news/oleg-hanov-salauat-yulaev-ordeny-menәn-bүlәklәnde, Олег Ханов Салауат Юлаев ордены менән бүләкләнде! ,Na,"

	10 ноябрҙә Мәжит Ғафури исемендәге Башҡорт дәүләт академия драма театрында, “Антигона” (Ж.Ануй) спектакленән һуң, Рәсәйҙең атҡаҙанған, Башҡортостандың халыҡ артисы, С.Юлаев исемендәге дәүләт премияһы лауреаты, режиссер, педагог, театрҙың художество етәксеһе Олег Закир улы Хановты юбилейы уңайынан тәбрикләнеләр.

 Башҡортостан Республикаһы Хөкүмәте Премьер-министры урын¬баҫары Салауат Сәғитов, юбилярға республика башлығы Рөстәм Хәми¬тов¬тың ҡотлау һүҙҙә¬рен еткерҙе һәм сәнғәт өлкәһендәге фиҙаҡәр хеҙмәте өсөн Олег Закир улын республикабыҙҙың юғары дәүләт наградаһы - Салауат Юлаев ордены менән бүләкләне.

 Бөтә донъя башҡорттары Ҡоролтайының Башҡарма комитеты рәйесе Әмир Миңләхмәт улы Ишемғолов та юбилярға иң изге теләктәрен еткерҙе, сәнғәткә тоғролоғон, ижади ҡаҙаныштарын юғары баһалап, Олег Хановҡа Бөтә донъя башҡорттары ҡоролтайы башҡарма комитетының “Ал да нур сәс халҡыңа” миҙалын тапшырҙы.

 Был көндө юбилярҙы Өфө ҡалаһы ҡала округы Хакимиәте башлығы урынбаҫары Сынтимер Биктимер улы Баязитов ҡотланы, ул ҡаланың Почет грамотһы һәм театр сәнғәтен үҫтереүгә тос өлөш индергәне өсөн көмөш билдә менән бүләкләне.

 Олег Закир улына иң изге теләктәрен Шишмә районы хакимиәте башлығы Флүр Зиннур улы Уразмәтов һәм З.Исмәғилев исемендәге Өфө дәүләт сәнғәт академияһының “Актер оҫталығы һәм режиссура” кафедраһы мөдире, профессор, Башҡортостандың, Рәсәйҙең халыҡ артисткаһы, С.Юлаев исемендәге дәүләт премияһы лауреаты Таңсулпан Даһи ҡыҙы Бабичева еткерҙе.

 Юбилярҙы ҡотлауҙар дауам итә, бөгөн, 11 ноябрҙә, Олег Хановтың юбилей кисәһе үтәсәк. Кисәлә театр коллективы, республика һәм Татарстан, Мәскәү, Ырымбур театрҙары артистары, йәмәғәт эшмәкәрҙәре ҡатнаша.

 Сығанаҡ: Мәжит Ғафури исемендәге Башҡорт академия драма театр сайты 


 ","
	Йома, 11 ноябрь 2016",Яңылыҡтар,Na
https://kulturarb.ru/ba/news/salauat-yulaev-operaһy-ilһam-vәliev-menәn-bashҡort-sәhnәһenә-ҡajta, «Салауат Юлаев» операһы Илһам Вәлиев менән башҡорт сәхнәһенә ҡайта ,Na,"

	Заһир Исмәғилевтың «Салауат Юлаев» операһы башҡорт сәхнәһенә ҡайта. 16 һәм 17 декабрҙә Башҡорт дәүләт опера һәм балет театры сәхнәһендә яңы ҡуйылыштағы операның премьераһы була. Ошо ваҡиға — күренекле башҡорт композиторының тыуыуына 100 йыл тулыуға бағышланған юбилей тантаналарының бер өлөшө. Төп партияла Башҡортостандың һәм Татарстандың атҡаҙанған артисы, «Алтын битлек» милли театр премияһы һәм Ш.Бабич исемендәге республика дәүләт йәштәр премияһы лауреаты Илһам Вәлиев сығыш яһай.
 «Был Өфө сәнғәт институтында уҡыуымды тамамлағандан һуң иң беренсе ҙур ролем булды. 2004 йылда Мәғәфүр Хисмәтуллинды тыңлай-тыңлай Салауат образын эшләнем. Уның улы Марат ошо тамашаның режиссеры һәм операға әҙерләнеү буйынса уҡытыусым ине, һәм мин ныҡлы күҙәтеү аҫтында булдым. Беҙ Салауаттың лирик яҡтарын асырға тырыштыҡ — ул шағир, һәм операла уны лирик герой булараҡ асыуға ҙур иғтибар бүленә. Әлбиттә, уның һоҡланғыс яугир һәм командир икәнлеген дә беләбеҙ. «Салауат Юлаев» операһы — бөйөк композиторҙың бөйөк әҫәре, тип уйлайым», — тип һөйләне Башҡорт һәм Екатеринбург театрҙары солисы Илһам Вәлиев.
 2016 йылғы тамашаны спектаклдең музыкаль етәксеһе һәм ҡуйыусы дирижеры — Башҡорт опера һәм балет театрының баш дирижеры Артём Макаров, ҡуйыусы режиссеры — Мария театры режиссеры Иркен Ғәбитов, ҡуйыусы рәссамы — театрҙың баш рәссамы Рифҡәт Арыҫланов, ҡуйыусы хормейстеры — театрҙың баш хормейстеры Александр Алексеев тәҡдим итә.
 Төп партияларҙы Салауат Асҡаров һәм Раил Кучуков (Юлай), Светлана Арғынбаева һәм Катерина Лейше (Көнбикә), Эльвира Фәтихова һәм Гөлнара Вәлиева (Әминә), Владимир Копытов һәм Ян Лейше (Пугачёв), Фәнәүи Сәлихов һәм Әлим Ҡәйүмов (Бохайыр) башҡара.


 Башинформ» мәғлүмәт агентлығы
 Ләйлә Аралбаева
 ","
	Кесе йома, 10 ноябрь 2016",Яңылыҡтар,Na
https://kulturarb.ru/ba/news/muzykal-solyanka-ҡyshҡy-kәjef, Музыкаль солянка “ҠЫШҠЫ КӘЙЕФ” ,Na,"

	Ҡыш — бар донъя ап-аҡ хәтфәгә ҡапланған, яҡты, күңелдәрҙе елкендерерлек мөғжизәгә күмелгән осор. 
Тап шундай йөрәктәр ашҡынып, хистәр даръяһы урғылып ташҡан миҙгелдә Х.Әхмәтов исемендәге Башҡорт дәүләт филармо-нияһы яратҡан тамашасылары өсөн моңло, мөғжизәле бүләк әҙерләгән - “ҠЫШҠЫ КӘЙЕФ” солянкаһын.

 Һеҙ яратҡан йырҙарҙан, сағыу сығыштар, дәртле бейеүҙәрҙән торған концертта Нәзифә ҠАДЫРОВА, Ғәли АЛТЫНБАЕВ, Вәхит ХЫЗЫРОВ, Фәдис ҒӘНИЕВ, Әлфиә ЮЛСУРИНА, Римма АМАНГИЛДИНА, Айгөл ҺАҒЫНБАЕВ, Рөстәм ШАҺЫБАЛОВ, Лилиә ИШЕМЙӘРОВА, Хәлит ФАТЫХОВ, Азат БИКСУРИН, Эльмир ӘБҮБӘКИРОВ, Нәсимә һәм Азамат ТИМЕРОВТАР, Марсель ҠОТОЕВ, Тимур РАМАҘАНОВ, Дамира СӘЙЕТОВА, Айгөл ҒАБДУЛЛИНА, Рәмил ХАЖИЕВ, Радик ВӘЛМӨХӘМӘТОВ, Айҙар һәм Алмаз ЙОНОСОВТАР, Рушан БИКТИМЕРОВ, Артур ТУҠТАҒОЛОВ, Миңзифа ИСҠУЖИНА, Әлфиә ЗАҺИҘУЛЛИНА, Сәйҙә ИЛЬЯСОВА, Фларида ИРКИНА, Әлиә ИСҠУЖИНА һәм башҡа башҡорт эстрадаһының сағыу йондоҙҙары ҡатнаша.

 Иң шәп, иң күңелле «ҠЫШҠЫ КӘЙЕФ» һеҙгә бүләккә, тамашасыбыҙ!

 Иң моңло солянканы ҡулдан ысҡындырмағыҙ!

Тамашаларға рәхим итегеҙ! 

 Х. Әхмәтов исемендәге
Башҡорт Дәүләт Филармонияһы
 ","
	Кесе йома, 10 ноябрь 2016",Яңылыҡтар,Na
https://kulturarb.ru/ba/news/respublika-ҡalalarynda-өfөlә-tөshөrөlgәn-nagan-kinokomediyaһy-kүrһәtelә, Республика ҡалаларында Өфөлә төшөрөлгән «Наган» кинокомедияһы күрһәтелә ,Na,"

	«Йәнле таҫма» кинокомпанияһы Мәҙәниәт министрлығы ярҙамында «Наган» исемле яңы кинокомедияны прокатҡа сығара. 

Рәсәй киноһы йылында Башҡортостанда төшөрөлгән берҙән-бер тулы метражлы фильм республика ҡалаларында күрһәтелә. 1-14 декабрҙә Өфөлә, Стәрлетамаҡта, Сибайҙа, Күмертауҙа, Баймаҡта, Салауатта, Нефтекамала, Октябрьскийҙа һәм башҡа тораҡ пункттарҙа премьера була.

 Фильмдың режиссерҙары — Булат Йосопов һәм Ренад Еникеев. Фильмда билдәле Рәсәй актеры Иван Кокорин төшкән. Ул башҡорт комедияһы өсөн ике сериалда ҡатнашыуҙан баш тартҡан. Сюжет студент-архитектор Василий Находкиндың мажаралары менән бәйле, уның ролен Вадим Мәғәсүмов уйнай. Фильмда республика театрҙарының популяр актерҙары Владимир Латипов-Догадов, Рушанна Бабич, Эльвира Шрайнер, Рәмзил Сәлмәнов ҡатнаша.

 «Наган» фильмы Өфөлә, нигеҙҙә «Йәнле таҫма» компанияһы павильонында, Мәжит Ғафуриҙың мемориаль йорт-музейында, Өфө дәүләт нефть техник университетында, «Версаль» рестораны биләмәһендә, шулай уҡ Дим һәм Эҫем йылғалары буйында төшөрөлгән. Көйөн республикала танылған композитор Владислав Савватеев яҙған. «Lumen» популяр рок төркөмө солисы Тэм Булатов фильмда чекист йырын башҡарған. Күмәк сәхнәләрҙә меңдән ашыу актер ҡатнашҡан.

«Башинформ» мәғлүмәт агентлығы, Ләйлә Аралбаева.
 ","
	Кесе йома, 10 ноябрь 2016",Яңылыҡтар,Na
https://kulturarb.ru/ba/news/klara-ғabdrahman-ҡyҙy-tөhvәtullina-menәn-hushlashyu, Клара Ғабдрахман ҡыҙы Төхвәтуллина менән хушлашыу ,Na,"

	Республикабыҙ мәҙәниәте һәм сәнғәте ҙур юғалтыу кисерҙе: билдәле дәүләт эшмәкәре, БАССР-ҙың мәҙәниәт министры, БАССР-ҙың биш саҡырылыш депутаты Клара Ғабдрахман ҡыҙы Төхвәтуллина 86 йәшендә вафат булды. 

 Илебеҙ мәҙәниәтен һәм сәнғәтен үҫтереүгә күп көс һалған шәхес, оло хөрмәткә лайыҡ ил инәһен юғалттыҡ.

 Бөгөн, Башҡорт дәүләт опера һәм балет театрында билдәле дәүләт эшмәкәре Клара Ғабдрахман ҡыҙы Төхвәтуллинаны һуңғы юлға оҙаттылар.

 Клара Ғабдрахман ҡыҙы 1931 йылдың 7 мартында Мәскәү ҡалаһында тыуған. 1953 йылда Харьков педагогия институтын тамамлаған. КПСС Үҙәк комитетының юғары партия мәктәбендә уҡый. 1953 йылдан алып Первомайск ҡала мәктәбендә, һуңынан Өфөнөң 20-се урта мәктәбендә уҡыта. 

 1955 йылда ВЛКСМ-дың Башҡортостан Өлкә Комитетына инструктор итеп эшкә алалар, һуңынан бүлек мөдире урынбаҫары булараҡ эшен дауам итә.

 1960-1963 йылдарҙа ВЛКСМ Башҡортостан Өлкә Комитетының 1-се секретарь вазифаһын башҡара. 

 1965 йылда БАССР-ҙың мәҙәниәт министры итеп тәғәйенләнә.
 1969 йылда ВЛКСМ Башҡортостан Өлкә Комитетының мәҙәниәт бүлеге мөдире, 1981-1986 йылдарҙа дәүләт учрежденияларының профсоюз эшмәкәрҙәре Башҡортостан Өлкә комитеты рәйесе вазифаһында эшләй.

 БАССР-ҙың 6-10 саҡырылыш депутаты итеп һайлана.

 Клара Ғабдрахман ҡыҙы бай тормош тәжрибәһенә эйә булды. Уның әүҙем ҡатнашлығында байтаҡ ҡына проекттар тормошҡа ашырылған. Улар араһында – Башҡортостан Республикаһы өсөн символик әһәмиәткә эйә булыусы Салауат Юлаевҡа һәйкәл, Дуҫлыҡ Монументы.

 “Клара Ғабдрахман ҡыҙы “Хеҙмәт Ҡыҙыл Байраҡ”, “Почет Билдәһе” ордендары менән наградланған.

 Клара Ғабдрахман ҡыҙы Төхвәтуллина хаҡында яҡты иҫтәлек беҙҙең йөрәктәрҙә мәңге һаҡланыр.

 Беҙ мәрхүмдең барлыҡ туғандарының, яҡындарының һәм дуҫтарының ауыр ҡайғыһын уртаҡлашабыҙ. 


 Гүзәл Багаева
 ","
	Кесе йома, 10 ноябрь 2016",Яңылыҡтар,Na
https://kulturarb.ru/ba/news/bөgөn-өfөlә-bildәle-rәssam-petr-konchalovskijҙyң-tөrlө-sәskәlәr-vsyakie-cvety-kartinaһynyң-kүrgәҙmәһe-asyldy, Бөгөн Өфөлә билдәле рәссам Петр Кончаловскийҙың  “Төрлө сәскәләр” («Всякие цветы”) картинаһының күргәҙмәһе асылды ,Na,"

	Бөгөн, 10 ноябрь көнө, Ә.З. Вәлиди исемендәге Милли китапханала Рус импрессионизмы Музейының (Мәскәү) “Китапханала картина” проекты сиктәрендә билдәле рәссам Петр Кончаловскийҙың “Төрлө сәскәләр” («Всякие цветы”) картинаһының күргәҙмәһе асылды. Картина 1939 йылда төшөрөлгән.

 Программа Рус импрессионизмы Музейы һәм Ә.З. Вәлиди исемендәге Милли китапхана менән берлектә уҙғарыла.
 Сараны асыу тантаныһында Башҡортостан Республикаһының Мәҙәниәт министры урынбаҫары Рәнис Алтынбаев, Ә.З. Вәлиди исемендәге Милли китапхана директоры Айгөл Моратова, Рус импрессионизмы Музейының директоры Юлия Петрова, Балалар белемен үҫтереү һәм булышлыҡ итеү Фонды директоры Минзәлә Ишморатова сығыш яһаны.
 “Китапханала картина” проекты региональ күргәҙмә программаһына ярашлы тормошҡа ашырыла.

 Музей коллекцияһын тәшкил иткән импрессинизм ҡомартҡыларын региональ китапханаларҙа күрһәтеү идеяһы Гениева Екатерина Юрьевнала тыуа. Ул- Рус импрессионизмы Музейының бағыусылыҡ советы ағзаһы, Бөтә Рәсәй дәүләт Сит әҙәбиәте китапханаһының генераль директоры.

 Һуңғы ике йылда Саратов, Воронеж, Санкт-Петербург, Ульяновск, Екатеринбург һәм Великий Новгород ҡалаларында йәшәүселәр музей коллекцияһы картиналары менән танышҡан да инде.

 Өфө - иҫәп буйынса “Китапханала картина” проектының етенсе майҙаны. Проект сиктәрендә өфөлөләргә Петр Кончаловскийҙың “Төрлө сәскәләр” («Всякие цветы” Сәскәләр һәм һыуһиптергес менән натюрморт) картинаһы тәҡдим ителә. Был сара Минзәлә Ишморатованың балалар белемен үҫтереү һәм булышлыҡ итеү Фонды ярҙамында үткәрелә.
 Ағымдағы йылдың октябрь айында Великий Новгородта рәсем күрһәтелә башлай һәм Рәсәй региондары буйлап бөгөнгө көнгә тиклем сәйәхәт дауам итә.

 Быйыл бөйөк рәссам Петр Кончаловскийҙың тыуыуына 140 йыл тула. Ошо уңайҙан Рус импрессионизмы Музейы был картина күргәҙмәһен ойошторған да инде.

 Петр Кончаловский хәҙерге заманды ҡабул итә белгән, эксперименттары менән таң ҡалдырыусы ХХ быуат башы сәнғәтенең иң төп провакаторы булып иҫәпләнгән. Шулай уҡ һәләтле рәссам картиналарҙа рус традицияһына тоғро ҡала белгән. Һүрәттәрҙә тормоштоң тулылығын, бәхеттең киңлелеген тойоп була.

 Рәссамдың һыу буйындағы һылыу ҡыҙҙар, алма ағасының сәскәгә тулған мәлен, йәшелсә-емеш, сәскә гөлләмәләре һүрәтләнгән картиналарҙа йәнлелек сағыла. Һүрәттәге сәскәләрҙең баҙыҡ төҫтәре аша нескәлекте тойомларға мөмкин. Рәссам ябай ғына сәскәләрҙе киндер туҡымаға һалмаған. Оҫтаның натюрморттарында: тирә-яҡтағы предметтар менән тулы тормоштағы кешенең тойғолары һәм хистәре.

 Өфөлә йәшәүселәр ике аҙна дауамында бөйөк картина менән һоҡлана ала, шулай уҡ күргәҙмә сиктәрендә һынлы сәнғәт донъяһына битараф булмаусылар өсөн төрлө мастер-кластар ойоштороу ҡаралған.Билдәле рәссамдың ижадына бағышланған экскурсияларҙа ҡатнашыу, лекциялар тыңлау мөмкинселеге лә буласаҡ.

 Гүзәл Багаева


 ","
	Кесе йома, 10 ноябрь 2016",Яңылыҡтар,Na
https://kulturarb.ru/ba/news/tөnyaҡ-amurҙarynyң-serle-bajraғy," ""ТӨНЬЯҠ АМУРҘАРЫ""НЫҢ СЕРЛЕ БАЙРАҒЫ ",Na,"

	Башҡорт халҡының хәтерендә тәрән эҙ ҡалдырған тарихи ваҡиғаларҙың береһе - 1812 йылғы Ватан һуғышы хәтирәләре булып ""Любизар"", ""Ҡаһым түрә"" һәм башҡа йырҙар һәм көйҙәр, риүәйәттәр беҙҙең көндәргәсә һаҡланып килеп еткән. Матди ҡомартҡыларҙан да Башҡортостанда ""Төньяҡ амурҙары""нан ҡалған бер уникаль әйбер бар. Ул республиканың милли музейында һаҡланған Башҡорт полкының байрағы.

 Был байраҡ 1812 йылғы Ватан һуғышынан ҡалған берҙән-бер матди ҡомартҡы булып тора. Ул һорғолт-һары төҫтәге ебәк туҡыманан эшләнгән. Байраҡты бәләкәй генә һоро төҫтәге алты ҡырлы йондоҙҙар биҙәй. Уртала Рәсәй империяһының гербы - ике башлы бөркөт һүрәтләнгән, ә гербтың аҫтында мосолман символикаһы - ярым ай урын алған. Әләмдең өҫкө яғында һәм аҫтында ғәрәп графикаһы менән яҙылған текст бар. Рәсәй империяһы гербы өҫтөнә ниндәйҙер аббревиатура баҫылған: ""О.Bh. б.П.5О"".
 Был байраҡтағы яҙыуҙар нимә аңлата һуң? Милли музейҙа бындай тәржемә бирелгән: ""Тыныслыҡ байрағы. 1813 йылда эшләнгән. 11-се кантон башлығы подполковник Семеновский. 5-се башҡорт полкын бүләкләгән байраҡ"". Тарих фәндәре кандидаты Р.Н. Рәхимов был ҡомартҡыға анализ яһай һәм етди дәлилдәр килтереп был байраҡтың 1812 йылғы Ватан һуғышы ҡомартҡыһы булыуына шик белдерә. 
 Подполковник Семеновскийҙың 11-се башҡорт кантон башлығы булыуы мөмкин түгел, ғәҙәттә, кантон башлыҡтары итеп башҡорттарҙы ҡуйыр булғандар, тип яҙа Р. Рәхимов. Шулай уҡ француз һуғышы осоронда башҡорт полктары менән етәкселек иткән рус офицерҙары араһында подполковник Семеновский фамилияһы осрамай, ти тарихсы. Рәсәй императоры ғына байраҡ бүләк итеү хоҡуғына эйә булған, тип өҫтәй. Ошонан сығып, Р. Рәхимов Милли музейҙа һаҡланған Башҡорт полкы байрағы 1812 йылғы Ватан һуғышы һәм рус армияһының 1813-1814 йылдарҙағы сит ил походтары осорона ҡарамай, тигән һығымта яһай.
 Тарихсы ҡуйған һорауға быға тиклем яуап эҙләүселәр булмағанмы ни? Булған, әл-биттә. Мин дә 2007 йылда ""Башҡорт халҡының хәрби даны"" (ул китап рус телендә ""Воинская слава башкирского народа"" исеме аҫтында донъя күрҙе) китабын яҙған мәлдә әлеге байраҡ тураһындағы материалдарҙы өйрән-дем. Был ҡомартҡы хаҡында совет заманында уҡ тикшеренеү үткәргәндәре асыҡланды. Билдәле тыуған яҡты өйрәнеүсе, археолог, музейҙар белгесе Рәүеф Барый улы Әхмәров 1969 йылда сыҡҡан ""Знамена подвигов"" исемле брошюраһында әлеге байраҡ тураһында ҡыҙыҡлы ғына мәғлүмәттәр килтергән. Әйткәндәй, ул 1958-1972 йылдарҙа республиканың тыуған яҡты өйрәнеү (бөгөнгө Милли музей) музейының директоры булып эшләгән. Р. Әхмәров байраҡтағы яҙыуҙарҙың тәржемәһен биргән, бынан тыш ""О.Bh.б.П.5О"" билдәләренә лә үҙенең фаразын килтергән. Уның яҙыуынса, байраҡтың өҫтөндә (фотоны ҡарағыҙ) ғәрәп телендә кәлимәи шәһәдә, йәғни иман килтереү һүҙҙәре бирелгән: ""Лә Иләһә иллә Аллаһ, Мөххәмәдүр-рәсүл Аллаһ!"" Әләмдең аҫҡы өлөшөндә иҫке төрки телендә: ""Был тыныслыҡ әләме 1813 йылда эшләнелде… поход мәлендә… 11-се кантон начальнигы подполковник Семеновский"", - тип яҙылған. ""Несколько слов текста полка не смогли расшифровать, но общий смысл надписи для нас понятен. Самым важным является то, что знамя сделано во время боевого похода в 1813 году, этим и объясняется поспешность его создания"", - тип яҙа автор.
 Иң мөһиме шунда: Р. Әхмәров байраҡтың уртаһында яҙылған бик тә ҡыҙыҡлы аббревиатураның (""О.Bh.б.П. 5О"") аңлатмаһын бирә. Уның фаразлауынса, бында ""Отдельная башкирская кавалерийская бригада, полк - 5"" тигән һүҙҙәр яҙылған. Автор ниндәй сығанаҡтарға таянып ошондай фекергә килгәндер, уныһы билдәһеҙ.
 Миңә байраҡтағы яҙыуҙың тәржемә итеп бөтөлмәгән урындары тынғы бирмәне. Ошо мәсьәлә буйынса билдәле ғалим, филология фәндәре докторы Миңлеғәле Нәҙерғоловҡа мөрәжәғәт иттем. Миңлеғәле Хөсәйен улы байраҡтағы тексты ентекле ҡарап сыҡҡас, үҙенең бик тә ҡыҙыҡлы фекерҙәре менән уртаҡлашты. Байраҡтағы ғәрәп хәрефтәре асыҡ бирелмәгән, яҙыуҙарҙы төрлөсә тәржемә итергә мөмкин, тине ғалим. Мәҫәлән, уның фекеренсә, ""11-се кантон начальнигы подполковник Семеновский"" яҙыуын ""бригадный начальник подполковник Семеновский"" тип тә уҡырға була.
 Минеңсә, М.Х. Нәҙерғоловтың әлеге тәржемәһе серле байраҡтың килеп сығышын асыҡларға мөмкинлек бирә. Әйҙәгеҙ, фаразлап ҡарайыҡ. Беренсенән, подполковник Семеновский кантон башлығы була алмаһа, бригада начальнигы вазифаһын башҡарыуы бик мөмкин. Икенсенән, ""бригада начальнигы"" тәржемәһе, Р. Әхмәровтың ""О.Bh.б.П.5О"" аббревиатураһының аңлатмаһы менән тап килә. Ул да ""башҡорт бригадаһы"" тураһында һүҙ йөрөтә бит. Ә хәҙер, әйҙәгеҙ, ошо фаразлауҙарҙы тарихи факттар менән бәйләп ҡарайыҡ. Тарихтан билдәле булыуынса, 1-се, 2-се Башҡорт полктары 1811 йылда батша указы менән ойошторола. Ә инде 1812 йылдың июнендә Наполеон армияһы Рәсәйгә баҫып ингәс, башҡорттар батша указын көтөп тормайынса, изге яуға ғәскәр туплай башлай. Полктар Ырымбур губернаторы Волконскийҙың фарманына ярашлы ойошторола. 1812 йылғы Ватан һуғышында ҡатнашҡан шағир Сергей Глинка: ""Не только стародавние сыны России, но и народы, отличные языком, нравами, верою и образом жизни, народы кочующие - и те, наравне с природными россиянами, готовы были умереть за землю русскую… башкирцы оренбургские сами собой вызывались и спрашивали у правительства: не нужны ли их полки"", - тип яҙа.
 1812 йылдың 8 авгусында император Александр I башҡорт полктарын ойоштороу тураһында указы сыҡҡан мәлдә, губернатор һәм башҡорттарҙың инициативаһы менән 3-сө, 4-се, 5-се Башҡорт полктары ойошторолған була. Иң ҡыҙығы шунда: тарихсы С.Е. Калинин ""Башкиро-мещерякское войско в 1812-1814 гг."" исемле хеҙмәтендә: ""…полки уже 14 августа выступили в поход в действующую армию, составив бригаду под командованием подполковника Оренбургского гарнизонного полка П. Тихоновского"", - тип яҙа. Билдәле тарихсы-ғалим, ""Башкирский народ в Отечественной войне 1812 года"" исемле китап авторы Ә.Н. Усманов та уның һүҙен ҡеүәтләй: ""23 сентября бригадный начальник башкирских конных полков подполковник оренбургского гарнизонного полка Тихоновский донес М.И. Кутузову: ""Следующее из Оренбурга башкирские пятисотенные конные № 3-й, 4-й, 5-й полки по повелению Вашей светлости, объявленному нижегородским гражданским губернатором Рудновским, в корпус генерал-лейтенанта Витгенштейна к Полоцку в местечко Соколица последовали через Нижний Новгород 5-й - 9-го, 4-й - 17-го, 3-й - 18 числа сего месяца"".
 Тимәк, 3-сө, 4-се, 5-се Башҡорт полктары һуғышҡа китеп барышлай, йәғни поход мәлендә, бригаданы тәшкил иткән булып сыға. Байраҡтағы телгә алынған ""бригадный начальник подполковник Семеновский"" подполковник П. Тихоновский түгелме икән? Фамилиялары ла бик тә оҡшаған бит. Байраҡты эшләүселәр әҙерәк хата ебәрмәне микән? Бәлки, был байраҡ 1812 йылда губернатор Волконский һәм бригада начальнигы подполковник П. Тихоновский инициативаһы менән эшләнмәне микән? Сөнки был өс полк Ватан һуғышы башланған осорҙа яуға оҙатылған тәүге башҡорт полктары булған бит. 
 Ошоларҙан сығып, мин ата-бабаларыбыҙҙан ҡалған был ҡомартҡы 1812 йылғы Ватан һуғышы менән туранан-тура бәйле, тип уйлайым. Киләсәктә телсе-ғалимдар был байраҡтағы яҙыуҙарҙы ентекле өйрәнеп, бәлки, ""Төньяҡ амурҙары""нан ҡалған серле ҡомартҡының тарихын асыҡларға ярҙам итер, тип ышанам. 

 Азат ЯРМУЛЛИН, тарихсы.
 “Киске Өфө” гәзите

 ","
	Шаршамбы, 09 ноябрь 2016",Яңылыҡтар,Na
https://kulturarb.ru/ba/news/bөgөn-tujmazyla-oҙon-kөj-tөbәk-ara-konkursy-asyla, Бөгөн Туймазыла “Оҙон көй” төбәк-ара конкурсы асыла ,Na,"

	Башҡорт халҡының бай тарихын, рухын сағылдырған оҙон көйҙәр башҡарыу – йыр оҫталығының иң юғары нөктәһе. 
 9-11 ноябрҙә Туймазы ҡалаһында башҡорт халыҡ йырҙарын башҡарыусыларҙың ""Оҙон көй"" төбәк-ара конкурсы үтә. Бәйгенең маҡсаты — талантлы йырсыларҙы асыҡлау һәм пропагандалау, халыҡ йырҙарын башҡарыу традицияларын үҫтереү һәм һаҡлау. Илдең күп кенә төбәктәренән йөҙгә яҡын йырсы ҡатнашыу теләге белдергән.

 Сараны ойоштороусылар: Башҡортостандың Мәҙәниәт министрлығы, Республика халыҡ ижады үҙәге, Туймазы районы хакимиәте.

 Туймазыла «Оҙон көй» йыр байрамын үткәреү тәжрибәһенең тарихы бай. Киләһе йылда ""Оҙон көй""гә егерме йыл тула. Үткән осорҙа унда илебеҙҙең төрлө төбәктәренән дүрт йәштән алып 88 йәшкәсә меңгә яҡын башҡарыусы ҡатнашҡан.
 Тәүге тапҡыр I Бөтә донъя башҡорттары ҡоролтайы ҡарарҙарын, башҡорт фольклорын өйрәнеү, тергеҙеү һәм үҫтереү дәүләт программаһын тормошҡа ашырыу маҡсатында башҡорт халыҡ йырҙарын яратып башҡарыусылар 1997 йылда йыйылғайны. Ул ваҡытта бәйгене урындағы хакимиәт һәм башҡорт ҡоролтайының башҡарма комитеты ойошторғайны.
 Бәйге йылдан-йыл популярлыҡ яулай килде. Бер йылдан һуң ул зона кимәленә сыҡты, конкурс географияһы киңәйгәндән киңәйҙе. Һәр бәйгелә лә Өфө, Туймазы, Октябрьский ҡалаларынан, Туймазы, Благовар, Баҡалы, Бүздәк, Йәрмәкәй, Шаран райондарынан, Татарстандың һәм Ырымбур өлкәһенән оҙон көй һуҙыусылар ҡатнаша килә.

 2001 йылда “Оҙон көй” гә төбәк конкурсы статусы бирелә. 2007 йылда Башҡортостандың үҙ ирке менән Рәсәй дәүләтенә ҡушылыуына 450 йыл тулыу уңайынан ойошторолған бәйгелә илдең һигеҙ төбәгенән 170 башҡарыусы, шул иҫәптән республиканың 47 ҡала һәм райондары вәкилдәре ҡатнаша.

 Бәйгелә оло йәштәгеләрҙең генә түгел, сәхнәгә тәү тапҡыр аяҡ баҫҡан йәш йырсыларҙың да сығыш яһауы башҡорт халыҡ йырының яңы һулыш алыуы, үҙ башҡарыусыларын табыуы, халыҡтар араһындағы ысын дуҫлыҡ күперенә әүерелеүе хаҡында һөйләй. 

Гүзәл Багаева



 ","
	Шаршамбы, 09 ноябрь 2016",Яңылыҡтар,Na
https://kulturarb.ru/ba/news/өfөlә-z-ismәғilev-isemendәge-bashҡaryusy-muzykanttarҙyң-iii-halyҡ-ara-konkursy-dauam-itә, Өфөлә З. Исмәғилев исемендәге  башҡарыусы-музыканттарҙың III Халыҡ-ара конкурсы дауам итә ,Na,"

	Кисә, йәғни 8 ноябрҙә, өлкән төркөм вокалистары, пианистары һәм ҡыллы ҡоралдарҙа уйнаусыларҙың З. Исмәғилев исемендәге башҡарыусы-музыканттарҙың III Халыҡ-ара конкурсының беренсе туры башланды. 

 Бәйгенең жюри ағзалары билдәләүенсә, был проект бик әһәмиәтле һәм актуаль. Сит илдән, Рәсәй төбәктәренән ҡатнашыусы конкурсанттар Башҡортостан Республикаһының композиторҙары әҫәрҙәрен тәрән өйрәнә, илебеҙҙең бөйөк мәҙәниәте менән ҡыҙыҡһына.

 Тәүге тур барышында баһалама рәйесе, Рәсәй Федерацияһының халыҡ артисы Валерий Алиев мәҙәниәт министры Әминә Шафиҡова әйткән :”Бәйге лә ҡатнашҡан һәр конкурсант-еңеүсе” һүҙҙәрен йәнә бер ҡабатлап үтте.

 Конкурсанттарҙың сығыш графигы һәм һөҙөмтәләре:
 «Яңғыҙ йырлау»
 8 ноябрь көнө “Башҡортостан” дәүләт концерт залында өлкән төркөмдөң «Яңғыҙ йырлау» номинацияһында 15 бәйгесе көс һынашты. Икенсе турға 9 конкурсант үтте, шулар араһында 6 бәйгесе Өфө ҡалаһынан.
 Бөгөн, 9 ноябрҙә, “Башҡортостан” дәүләт концерт залында шул уҡ номинацияла бәләкәй төркөмгә ҡараған конкурсанттар көс һынаша. Йәрәбә тартып сығарыу һөҙөмтәләре буйынса беренсе турҙы Өфө ҡалаһынан Динар Фәйзуллин башлап асасаҡ, ә Айгөл Әхмәтшина сығышы менән тамамланасаҡ. Әйтеп үтәйек, Айгөл Әхмәтшина күптән түгел генә уҙып киткән Ф.И. Шаляпин исемендәге Халыҡ-ара вокалистар фестиваленең дипломанты исемен яулаусы ла.

 «Скрипка, виолончель, контрабас»
 Урта махсус музыкаль белем биреү колледжының концерт залында «Скрипка, виолончель, контрабас» номинациялары буйынса бәйгеселәр көс һынашты. Барлығы тәүге турҙа 12 конкурсант ҡатнашты, икенсе турға 9 ҡатнашыусы үтте.

 «Фортепиано»
 Кисә, 8 ноябрҙә, Өфө дәүләт сәнғәт институтының Ф.И.Шаляпин исемендәге концерт залында «Фортепиано» номинацияһының беренсе туры үтте. 18 пианист сығыш яһаны, бөтәһе лә икенсе турға уңышлы ғына үтеп киттеләр.
 Пианистарҙың икенсе туры 11 ноябрҙә 10:00 (бәләкәстәр төркөмө) һәм 12 ноябрҙә 13:00 (өлкәндәр төркөмө) үтәсәк.

 Бәйге барышының мәғлүмәттәре менән З. Исмәғилев исемендәге Өфө дәүләт сәнғәт институтының сайтында таныша алаһығыҙ (http://ufaart.ru). 

Гүзәл Багаева



 ","
	Шаршамбы, 09 ноябрь 2016",Яңылыҡтар,Na
https://kulturarb.ru/ba/news/bejeүҙәre-unyң-үlemһeҙ, Бейеүҙәре уның үлемһеҙ ,Na,"

	Беренсе башҡорт профессиональ бейеүсеһе, хореографы һәм балетмейстеры, халыҡтың тарихын мәңгеләштергән Фәйзи Ғәскәров тураһында яҙмаҡсымын. Минеңсә, Ғәскәровҡа ысын баһа бирер көндәр алда әле, беҙ бөгөн был шәхес хеҙмәтенең әһәмиәтен тулыһынса аңлап та еткермәйбеҙ төҫлө.

 Фәйзи Әҙеһәм улы Ғәскәров 1912 йылда Бөрө ҡалаһында тыуған. Үҙенең һөйләүенсә, үкһеҙ етем үҫкән. Төрлө балалар йорттарында тәрбиәләнгән, михнәтте күп кисергән. 1966 йылдың февралендә “Байрамғол” совхозына килеп эш башлағас, ансамбль ағзалары уның тормошо тураһында һорашһалар ҙа, бигүк һөйләп бармаған.
 Бейеүгә һөйөү Фәйзи Әҙеһәм улын сәнғәт техникумына алып килә. Өфөлә театр техникумы асылғас, балалар йортонан һәләтле балаларҙы ошо һөнәргә өйрәтергә алалар. Фәйзи фортепиано буйынса дәрестәргә йөрөй. 
 Техникумда ул Башҡорт күсмә театры директоры менән таныша. Актерҙар коллективында ҙур булмаған бейеү төркөмө эшләй. Буласаҡ бейеүсе был театр менән бик күп башҡорт ауылдарын, Силәбе, Һамар, Ульяновск өлкәләрен, күрше республиканы урап сыға. Театрҙа барлыҡ музыка ҡоралдарында уйнарға өйрәнә. Иң яратҡаны һуҡма ҡоралдар була. 
 Театрҙың балетмейстеры уның тырыш¬лығын, тәбиғи һәләтен күреп, балет мәктәбенә уҡырға инергә кәңәш итә. Уны бейеүҙәр генә түгел, халыҡ костюмдары, көнкүреше, йолалары, риүәйәттәре, бейеүҙең музыкаль биҙәлеше ҡыҙыҡһындыра. Режиссер Мортазин-Иманскийҙың тәҡдиме буйынса 16 йәшлек Фәйзи СССР-ҙың Ҙур театры ҡара¬мағындағы хореография техникумына уҡырға бара. 1928 – 1932 йылдарҙа данлыҡлы балетмейстер Игорь Моисеев класында һабаҡ ала, артабан Ленинград хореография училищеһында уҡыта.
 Училищела Башҡортостандың һәләтле балаларына милли бүлек асыу өсөн Мәскәү түрәләре тупһаһын Фәйзи Әҙеһәм улы йыш тапай. Йөрөй торғас, ул Надежда Крупская¬ның үҙенә барып етә. Һәм мәсьәлә ыңғай хәл ителә.
 Башҡорт бейеү сәнғәтен үҫтереү теләге Фәйзи Ғәскәровҡа тынғылыҡ бирмәй. Остазы Игорь Моисеев был ынтылыуҙы хуплай һәм егеткә, ауылдарға йөрөп, халҡының йолаларын, көнкүрешен, милли музыкаһын яҡындан өйрәнергә кәңәш итә. 
 Башҡортостанға ҡайтып, ауылдар буйлап этнографик экспедицияларға сығыу бәхетенә өлгәшә Ғәскәров. Яңы бейеүҙәр һалыу өсөн материал туплай, шул уҡ ваҡытта һәләтле йәштәрҙе йыя. 1939 йылдан алып яңы ғына ойошторолған бейеү ансамбленең художес¬тво етәксеһе булып китә. Ансамблдең маҡсаты һәм бурыстары – милли сәнғәтте пропагандалаған профессиональ труппа төҙөү, халыҡ ижадының бөйөклөгөн һәм үҙенсәлеген һаҡлау, халыҡ бейеүҙәренең үҙенә генә хас формаларын ҡулланыу. 
 1941 йылдың йәйендә Мәскәүҙә башҡорт сәнғәте декадаһы үтергә тейеш була, әммә быға ҡәһәрле һуғыш ҡамасаулай. Фәйзи Ғәскәров 1942 йыл башында үҙе теләп һуғышҡа китә. Фронтта Башҡорт кавалерия дивизияһы яугирҙәренән бейеү ансамбле төҙөй һәм концерт эшмәкәрлеген алып бара. 
 1943 йыл аҙағында бейеү сәнғәтенең киләсәге хаҡына Ғәскәров Өфөгә ҡайтарыла, әммә төрлө етәкселәр менән килеп сыҡҡан низағтар һәм хәл ителмәгән торлаҡ мәсьәләһе уны республиканан китергә мәжбүр итә. Ҡазанда ойошторолған Татар бейеү һәм йыр ансамблендә эшләй, уның өсөн бик күп бейеүҙәр ҡуя. 
 1950 йылдың аҙағында Башҡорт бейеү ансамблен етәкләү өсөн Өфөгә саҡырыла. “Ләйсән” бейеү ансамбленең беренсе художество етәксеһе Фәйзи Ғәскәров булды. 
 Ошо төркөмдө ойоштороу, уның бөгөнгөһө күп шәхестәрҙең тырышлығы, башҡорт бейеүенә тоғролоғо менән бәйле. Әлбиттә, бейеү коллективы йәйәүле турист кеүек тауға ла менде, тәгәрәп тә төштө, йәнә аяҡҡа баҫты. Хәтерҙә, 1973 йылда йәш белгес-балетмейстерҙар Маиза Бүләкова менән Роберт Яҡупов Уральск мәҙәниәт йорто директоры Л. Косогорцеваның саҡырыуы буйынса “Ләйсән”гә эшкә килде. Был осорҙа төркөмгә тарҡалыу хәүефе янай ине. Шулай ҙа Ф. Ғәскәров һалған бейеүҙәрҙе тергеҙеү өҫтөндә эш башланды. М. Бүләкова яңы бейеүҙәр ҡуйҙы. 
 Рәзинә Хәзиева ла ансамблдең үҫешенә күп көс һалды, тик ниңәлер уның тураһында онот-толар. Был ваҡыттарҙа “Ләйсән” халыҡ-ара “Берҙәмлек” фестивалендә Гран-при, Ф. Ғәс-кәров исемендәге республика конкурсында 1-се урынды яуланы. Ошо һөҙөм¬тәләргә өлгәшеүҙә Нурат Дауытованың хеҙмәте ҙур. 
 1985 йылда ансамбль тағы ла тарҡалыр хәлгә етте. Ул ваҡытта район хакимиәтенең мәҙәниәт бүлеген етәкләгән Гөлдәр Сабит ҡыҙы Моратова, Өфөнән Фая Сәхип ҡыҙы Гәрәеваны саҡыртып, ансамблдең художес¬тво кимәлен күтәреүгә булышлыҡ итте. Ҡыҫҡа ғына ваҡыт эсендә үҙ эшен яратҡан, күңеле менән бирелгән Ғәлимйән Хилажев Ф. Ғәс¬кәров ярҙамында һалынған күп бейеүҙәрҙе тергеҙҙе.
 Күпме ҡыҫҡа яҙһаң да, гәзит битенә “Ләйсән” ансамбленең үткәне һәм бөгөнгөһө тураһында һыйҙырырлыҡ түгел.
 Һуңғы осорға килгәндә иһә, башта Учалы тау-байыҡтырыу комбинаты етәксеһе вази¬фаһында Ильяс Абдрахманов ансамблдең эшмәкәрлегенә һәр яҡлап ярҙам итһә, әле генераль директор Зәкәриә Ғибәҙуллин һәм уның ярҙамсылары “Ләйсән” йәшәһен һәм үҫешһен өсөн күп көс һала. Шуға ла ансамбль ветерандары исеменән уларға рәхмәт белдерәм һәм эштәрендә уңыш теләйем.
 Ә инде БАССР-ҙың һәм РСФСР-ҙың атҡа¬ҙан¬ған сәнғәт эшмәкәре, Салауат Юлаев исе¬мендәге дәүләт премияһы лауреаты Ф.Ғәс¬кәровтың тырышлығы менән булды¬рылған ансамбль республика, Рәсәй тамашасыларына яңы бейеүҙәр бүләк итер әле.

 Автор: Урал АЛЛАЯРОВ.

 “Башҡортостан” гәзите


 ","
	Шишәмбе, 08 ноябрь 2016",Яңылыҡтар,Na
https://kulturarb.ru/ba/news/milli-filmda-halyҡtyң-kүңele-saғylһyn, Милли фильмда халыҡтың күңеле сағылһын ,Na,"


 Өфөлә өсөнсө тапҡыр ""Көмөш Аҡбуҙат"" Халыҡ-ара милли һәм этник кино фестивале үтте. Өс көн барған фестивалдә Монголия, Иран, Ҡаҙағстан, Афғанстан, Бангладеш, Ҡырғыҙстан, Сирия һәм Рәсәй төбәктәренән 9 - документаль, 8 - тулы метрлы һәм 7 художестволы фильм ҡатнашты.

 Бөгөн кино килем алыу сараһы булараҡ ҡабул ителгән заманда йәшәһәк тә, күптәр өсөн ул - кешеләрҙең аңын һәм тормошон үҙгәртә алыу һәләтенә эйә сәнғәт төрө. Бигерәк тә милли киноның ошондай юғары сәнғәт тип аталырға тулы хоҡуғы бар - фестивалдә ҡатнашыусы фильмдарҙың хатта бер нисәһен генә ҡарағандан һуң да ошондай фекергә киләһең. Баҡтиһәң, бөгөнгө йәмғиәттә лә өлгө алырлыҡ кешеләр, идеалдар, әхлаҡи ҡиммәттәр бар, бары тик уларҙы күрә белергә генә кәрәк. Шуға ла баһалама ағзалары ла, саҡырылған абруйлы ҡунаҡтар ҙа был фестивалде һаҡларға, уны артабан да үҫтерергә кәрәк, тигән фекерҙе бер тауыштан ҡабатланы. Милли киноның тағы бер үҙенсәлеге шунда - ул теге йәки был халыҡтың бөгөнгө хәлен дә аңғарта. ""Төрлө кешеләр, төрлөсә йәшәү рәүеше тураһындағы фильмдар ҡайһы бер илдәрҙә, төбәктәрҙә көн күреүсе халыҡтарҙың бәлә-хәсрәте тураһында ла һөйләй. Фестиваль программаһының минең өсөн иң төп мөрәжәғәте ошо. Илдең гражданины булараҡ, был кешеләр алдында яуаплылыҡ тоям, был бик мөмкин булмаһа ла, уларға ярҙам иткем дә килә. Һәр кем был донъяла етешһеҙлектә, һуғыш уты аҫтында түгел, ә кешесә, матур итеп, тыныслыҡта йәшәргә лайыҡлы. Уларҙың яҙмышына битараф булырға ярамай, сөнки был ҡайғылар киләсәктә ҙур трагедияларға, милләттәр араһындағы низағтарға алып килеүе ихтимал"", - тине баһалама рәйесе, кино сәнғәте белгесе, кинокритик Иван Форгач та. 
 Өсөнсө фестивалдең программаһында тәүге ике фестиваль менән сағыштырғанда киң масштаблы, костюмлы тарихи фильмдар әҙ булһа ла, милли рух тигән төшөнсәгә ҙур әһәмиәт һәм мәғәнә һалып эшләнгән фильмдар күп ине. Уларҙың береһенә - ҡаҙаҡ режиссеры Досхан Жолжаксыновтың ""Ҡонанбай"" фильмына Әмир Абдразаҡов исемендәге ""Милли рух өсөн"" призы тапшырылды. Быйыл шулай уҡ әсә темаһына ҡағылышлы фильмдар бер нисә булды. ""Тимәк, әсә йөрәге бөтөн халыҡтарҙа ла бер тиң тибә. Был киноларҙы ҡарайһың да, унда үҙеңдең әсәйеңде, халҡыңдың әсәләре яҙмышын күрәһең, хатта тәржемә лә кәрәкмәй - кино сәнғәтенең әһәмиәте лә, бөйөклөгө лә шунда"", - тигәйне режиссер Вилүрә Иҫәндәүләтова. Шуға ла тамашасы һөйөүе Садам Вахидиҙың ""Мать Мария"" (Афғанстан) киноһына тапшырылыуы бер кемгә лә яңылыҡ булманы шикелле. Ошо уҡ фильм ""Ҡыҫҡа метрлы фильмда иң яҡшы оператор эше"" призы менән дә билдәләнде. Эрдэнэцэцэг Базаррагааның ""Мать"" (Монголия) фильмының төп героиняһы ла баһалама ағзаларының махсус призына лайыҡ булды. Ысынлап та, күберәк әсә һәм бала, ата һәм ул мөнәсәбәте, тыуған ергә мөхәббәт, тамырҙарыңа ихтирам темалары, балалар донъяһы менән бәйле картиналар өҫтөнлөк итте был фестивалдә, шуға ла ул күпкә ихласыраҡ, йылыраҡ тойолдо. Гран-приҙы ""История Ждалала"" (Бангладеш) тулы метрлы картинаһы алды. Был фильм - бер баланың еңел булмаған яҙмышы хаҡында. ""Иң мәрхәмәтле фильм"", тинеләр уның хаҡында баһалама ағзалары. 
 Режиссер Мехди Джафариҙың ""Белуга"" фильмы тамашасыны Иран менән таныштырҙы. Ябай халыҡтың балыҡсылыҡ менән шөғөлләнеүен һүрәтләгән картина глобаль экологик проблемалар ҙа күтәрҙе. Фильм ""Тулы метрлы фильмда иң яҡшы сценарий өсөн"" призын алды. Ғөмүмән, ниндәйҙер номинацияла приз алыусы фильмдар бик лайыҡлы һайланғайны. Мәҫәлән, ""Документаль фильмда иң яҡшы оператор эше өсөн"" номинацияһына лайыҡ булыусы Михаил Барыгиндың ""24 снега"" фильмында ат көтөүсе - тәбиғәт балаһы, шуның арҡаһында ул ғаиләһе менән аралашыуҙан мәхрүм. Йәғни, кино - ике юл сатында торған герой тураһында. Әйткәндәй, был фильмдың сығымдарын тулыһынса эшҡыуар ҡаплаған. Ҡырғыҙстандан килгән режиссер Аманбек Ажамат та үҙҙәрендә киноның башлыса коммерция фильмдары булыуын әйткәйне. Дәүләт йылына тулы метрлы 2-3 фильм төшөрөүгә генә булышлыҡ итә, ҡалғаны - тап меценаттар тырышлығы менән эшләнә. Иң мөһиме, бөгөн ҡырғыҙ тамашасыһы ҡырғыҙ фильмдарына өҫтөнлөк бирә һәм коммерция фильмдары үҙҙәрен тулыһынса аҡлай. ""Беҙ бары тик тамашасыларҙың күңеленә юл, тәү сиратта, уларға оҡшаған темалар таба алдыҡ"", - ти йәш режиссер. Аманбек Ажаматтың ""Физрук, золото и река"" фильмы ""Документаль фильмда иң яҡшы режиссер эше өсөн"" призына лайыҡ булды. 
 Шулай уҡ Юрий Фетинг ""Небесный верблюд"" тулы метрлы фильмы өсөн ""Иң яҡшы режиссер эше"" номинацияһына, ҡыҫҡа метрлы фильмда ошо уҡ номинация Татарстандан Салауат Юзеевҡа тапшырылды. Башҡорт киноһын төшөрөүселәр ҙә баһалама ағзаларының иғтибарынан ситтә ҡалманы. Режиссер Айнур Асҡаровтың ҡыҫҡа метрлы ""Пилорама"" фильмы өсөн сценарий яҙыусы Дамир Йосопов үҙ номинацияһында приз һәм ошо уҡ фильмдың операторы Тимур Ғәниев Ғилван Әмиров исемендәге махсус призға лайыҡ тип табылды. Радик Килмәмәтовтың ""Күңел йыры"" ""Документаль фильмда иң яҡшы герой"" призы менән бүләкләнде.

 ШУЛАЙ ИТЕП...
 Тимәк, ""Көмөш Аҡбуҙат"" фестивале менән бергә үҙебеҙҙә башҡорт киноһы ла үҫешә. Милли үҙаңды үҫтереү маҡсатына ҡайһылыр төбәктәрҙә милли әҙәбиәт, ҡайһылыр төбәктәрҙә милли кино хеҙмәт итә. Бәлки, киләсәктә ошо бөйөк миссияны үҙенә башҡорт фильмы ла алыр? Башҡорт киноһы бармы һуң ул, милли кино ниндәй булырға тейеш, тигәндәргә иһә, бында барыһы ла ябай, тип яуапларға булыр ине. Режиссер, оператор, сценарист, йәмәғәт эшмәкәре, Тажик ССР-ының халыҡ артисы Давлат Худоназаров Өфөлә студенттар менән осрашыуын телгә алып шулай тигәйне: ""Студенттарҙан: ""Башҡорттарҙың утҡа, һауаға, ергә, һыуға, икмәккә мөнәсәбәте ниндәй?"" - тип һораным һәм был һорау, үкенескә күрә, яуапһыҙ ҡалды. Ә быларҙы бит белергә кәрәк, тап ошолар бөтөн нәмәнең нигеҙен тәшкил итә лә инде. Миҫал өсөн үҙемдең бынан 35 йыл элек Багдадта кино төшөрөүемде һөйләнем, кадрҙағы кеше икмәкте ергә ташлағас, аптырауҙан минең ҡулымдан камера төшөп китә яҙҙы. Ә уларҙың мәҙәниәтенән, донъяға ҡарашынан сығып ҡараһаң, был ғәҙәти хәл. Бына нимәһе менән башҡорт йәки башҡа милләттәр башҡаларҙан айырылып тора. Милли фильм ул - этнографик фильм түгел, унда иң тәүҙә халыҡтың күңеле сағылырға тейеш"".

 Ләйсән НАФИҠОВА.

 “Киске Өфө” гәзите

 ","
	Шишәмбе, 08 ноябрь 2016",Яңылыҡтар,Na
https://kulturarb.ru/ba/news/z-ismәғilev-isemendәge-bashҡaryusy-muzykanttarҙyң-iii-halyҡ-ara-konkursy-bashlandy, З. Исмәғилев исемендәге  башҡарыусы-музыканттарҙың III Халыҡ-ара конкурсы башланды ,Na,"

	Кисә, 7 ноябрь көнө, Өфө дәүләт сәнғәт институтының Ф.И.Шаляпин концерт залында Заһир Исмәғилев исемендәге башҡарыусы-музыканттарҙың III Халыҡ-ара конкурсын асыу тантанаһы үтте.

 Тәбрикләү һүҙе менән Башҡортостан Республикаһының мәҙәниәт министры Әминә Шафиҡова сығыш яһаны: “Барлыҡ конкурсанттарҙы Республика Башлығы һәм мәҙәниәт министрлығы исеменән тәбрик итәм. СССР-ҙың халыҡ артисы, М.И.Глинка исемендәге Рәсәй Федерацияhының дәүләт премияhы лауреаты, Салауат Юлаев исемендәге дәүләт премияhы лауреаты, атаҡлы композитор, педагог hәм йәмәғәт эшмәкәре Заhир Ғәрип улы Исмәғилевтың тыуыуына 100-йыллығына арналған был фестиваль бөйөк исемде мәңгеләштереү маҡсатында үткәрелә. Бәйгелә ҡатнашыусы барлыҡ конкурсанттарға уңыштар һәм еңеүҙәр юлдаш булһын”.

 Заһир Исмәғилев исеме башҡорт hәм бөтә Рәсәй сәнғәтенең йөҙөк ҡашы булып тора. Ул башҡорт классик операhына нигеҙ hалыусы ғына түгел, ә бөтә профессиональ милли музыкаhын классик үрҙәргә күтәреүсе, уны тыуҙырыусы, шулай уҡ сәнғәт өлкәhендәге белем биреү, уҡыу-уҡытыу системаhын булдырыуға тос өлөш индергән ижадсы. 

 Конкурс асыу тантанаһын Өфө дәүләт сәнғәт институтының ректоры Әминә Әсфәндийәрова халыҡ-ара кимәлдә ойошторолған конкурстың мәртәбәле һәм яуаплы булыуын һыҙыҡ өҫтөнә алды.

 Конкурста ҡатнашыусылар ике номинацияға бүленә: «Яңғыҙ йырлау» (йәш буйынса беренсе төркөм) 17 йәштән алып 22 йәшкә тиклем, икенсе төркөм – 23 йәштән алып 32 йәшкә тиклем), «Фортепиано» менән «Скрипка, виолончель, контрабас» (беренсе йәштәр төркөмө – 14 йәштән – 19 йәшкә тиклем, икенсе өлкәндәр төркөмө – 20 йәштән – 32 йәшкә тиклем). «Яңғыҙ йырлау» номинацияhында беренсе йәштәр төркөмө өсөн ике тур үткәреләсәк – hайлап алыу hәм финал – берәй музыка ҡоралы оҙатыуында йәки a cappella башҡарыу; икенсе төркөм өсөн – өс тур үткәрелә – ике hайлап алыу hәм өсөнсөhө финал – симфоник оркестр оҙатыуында. «Фортепиано» hәм ҡыллы ҡоралдар номинацияларында ике төркөм өсөн дә өс тур – ике hайлап алыу hәм өсөнсө финал туры – шулай уҡ симфоник оркестр оҙатыуында үткәрелә. 

 Конкурсанттар сығыштарын билдәле мәҙәниәт эшмәкәрҙәренән торған юғары жюри баhалаясаҡ. Жюри рәйесе РФ Халыҡ артисы В. С.Алиев («Яңғыҙ йырлау» номинацияhы), Гнесиндар исемендэге Рәсәй музыка академияhы профессоры В. Б.Носина («Фортепиано»), шул уҡ Гнесиндар исемендәге Рәсәй музыка академияhы профессоры, РФ атҡаҙанған артисы А.А.Кошванец («Скрипка, виолончель, контрабас»).

 «Яңғыҙ йырлау» номинацияhы буйынса жюриға шулай ук Казак Милли сәнгәт универитеты hәм Курмангазы исемендәге Казак Милли консерваторияhы профессоры, Абай ис. Казак дәүләт опера hәм балет театры солисы Ш.К.Абилов, Гнесиндар исемндәге Рәсәй музыка академияhы профессоры, РФ атҡаҙанған сәнғәт эшмәкәре М.С.Агин, З.Исмәғилев исемендәге Өфө дәүләт сәнғәт институты профессоры, кафедра мөдире, РФ hәм БР атҡаҙанған сәнғәт эшмәкәре Ф.Ф.Сәғитова, РФ-ның атҡаҙанған артисы З.Исмәғилев исемендәге Өфө дәүләт сәнғәт институты доценты Й.Э.Әбделмәнов. 

 «Фортепиано» номинацияhында шулай уҡ З.Исмәғилев ис. ОДСИ профессоры, БР-ның атҡаҙанған сәнғәт эшмәкәре Н.Г.Хәмиҙуллина, З.Исмәғилев ис. ОДСИ профессоры, БР-ның атҡаҙанған артисы М.Ю.Кочуров, А.Шнитке исемендәге Мәскәү дәүләт музыка институты hәм З.Исмәғилев исемендәге ОДСИ профессоры, БР атҡаҙанған сәнғәт эшмәкәре, БР Ш.Бабич исмендәге Йәштәр дәүләт премияhы лауреаты Р.Р.Шәйхетдинов; «Скрипка, виолончель, контрабас» номинацияларында – З.Исмәғилев исемендәге ОДСИ профессоры, БР атҡаҙанған сәнғәт эшмәкәре, РФ атҡаҙанған мәҙәниәт хеҙмәткәре А.А.Шисман, З.Исмәғилев ис. ОДСИ профессоры, БР атҡаҙанған сәнғәт эшмәкәре Ф.Б.Ситдикова, З.Исмәғилев ис. ОДСИ профессоры, БР атҡаҙанған сәнғәт эшмәкәре В.Д.Зинов hэм З.Исмәғилев ис. ОДСИ доценты, БР атҡаҙанған мәҙәниәт хеҙмәткәре М.Д.Афанасьев.
 Бөгөн, 8 ноябрь көнө, конкурс турҙары башланды ла инде. 
 Конкурс тыңлауҙары башҡаланың төп музыка майҙансыҡтарында: Өфө сәнғәт училищеhы, Өфө сәнғәт институты, Махсус музыкаль колледжы, «Башҡортостан» дәүләт концерт залы, Х.Әхмәтов исемендәге Башкорт дәүләт филармонияhының Бәләкәй залында бара.

 З.Исмәғилев исемендәге музыкант башҡарыусыларзың III халыҡ-ара конкурсы тураhында тулы мәғлүмәт Өфө дәүләт сәнғәт институтының сайтында урынлаштырылған (http://ufaart.ru). 


 Гүзәл Багаева


 ","
	Шишәмбе, 08 ноябрь 2016",Яңылыҡтар,Na
https://kulturarb.ru/ba/news/saha-teatryna-maҡtau, Саха театрына — маҡтау! ,Na,"

	Уҙған ял көндәрендә Саха (Якутия) Республикаһының төп театры – П.А.Ойунский исемендәге Саха академия театры артистары гастролдәр менән Өфөлә сығыш яһаны. Данлыҡлы театрҙың 110 йыллығына арналған гастролдәре октябрь айында Ҡырғыҙстан, Казахстан һәм Татарстан республикаларында уҙһа, ноябрь башында иһә Саха театры артистары Өфө тамашасыһына дүрт спектакль тәҡдим итә - өсәүһе М.Ғафури исемендәге Башҡорт академия драма театры сәхнәһендә уҙҙы.
 Саха академия театрының художество етәксеһе Андрей Борисов билдәләүенсә, “Театрҙың был оҙайлы сәфәре – туғандаш халыҡтар араһында дуҫлыҡ ептәрен яңынан тергеҙеү һәм ижади уңыштар менән уртаҡлашыу теләгенән”.

 “Саха театры легендалары” тип исемләнгән гастролдәр Мәжит Ғафури исемендәге БАДТ сәхнәһендә 4 ноябрҙә “Желанный голубой берег мой” (С.Айытматов, режиссеры А.Борисов) спектакле менән асылды. 

Саха театрының визит карточкаһы - Андрей Борисовтың диплом эше булараҡ ҡуйылған һәм утыҙ биш йыл сәхнәлә барған, күп һанлы театр фестивалдәрендә лауреат исемен алған, СССР дәүләт премияһына лайыҡ булған был сәхнә әҫәре баш ҡалабыҙ тамашасыларын да әсир итте.

 Икенсе көндө “ТииТ” (В.Шекспир, режиссеры С.Потапов) әҫәре ҡуйылһа, өсөнсө көндө “Хуннские повести. Граница” (Н.Лугинов, режиссеры А.Борисов) әҫәренең премьераһы үтте.

 Артистарҙың уйнау оҫталығы, милли колорит менән тулыландырылған, ҡайһы берҙә хатта шамандарҙың асылына ла хас булып киткән уйын алымы, үҙҙәренең милли театрына, телдәренә ҡарата булған сикһеҙ һөйөүе һоҡландырҙы. Саха (Якутия) республикаһының данлыҡлы театры менән осрашыу беҙҙең артистарҙың да һәм тамашасыларыбыҙҙың да күңелендә йылы тәъҫораттар ҡалдырҙы.

Сығанаҡ: Башҡорт дәүләт академия драма театры 

 ","
	Шишәмбе, 08 ноябрь 2016",Яңылыҡтар,Na
https://kulturarb.ru/ba/news/zaһir-ismәғilevtyң-һigeҙense-tom-jyjyntyғy-donya-kүrҙe, Заһир Исмәғилевтың  һигеҙенсе том йыйынтығы донъя күрҙе ,Na,"

	Яңыраҡ ҡына “Китап” нәшриәтендә бөйөк композитор Заһир Исмәғилевтың әҫәрҙәре йыйынтығының һигеҙенсе томы баҫылып сыҡты.

 Китапҡа “Сыңрау торна” балетеның клавиры ингән. Заhир Ғәрип улы Исмәғилевтың тыуыуына 100-йыллығына арналған ноталы баҫма 300 экземпляр тираж менән нәшер ителгән.

 Китап баҫтырыу өсөн материалдарҙы атаҡлы композиторҙың ҡыҙы Ләйлә Исмәғилева тәҡдим иткән. Тәү башлап 16 том нәшер ителеү планлаштырыла. Тәүге том 1000 экземпляр менән 2005 йылда донъя күргән. Алты томға композиторҙың “Салауат Юлаев”, “Аҡмулла”, “Урал илсеһе”,”Шәүрә”, “Ҡаһым түрә”, “Ағиҙел тулҡындары”, “Ҡоҙаса” опера клавиралары ингән.

 Либреттоларҙың барыһы ла башҡорт телендә баҫылған, фотографиялар, факсимилдәр, автографтар менән биҙәлгән.

 Баҫманы “Китап” нәшриәтенең кибеттәрендә һатып алырға мөмкин, шулай уҡ китап менән республика китапханаларында таныша алаһығыҙ.
 ","
	Шишәмбе, 08 ноябрь 2016",Яңылыҡтар,Na
https://kulturarb.ru/ba/news/ҡәrҙәshtәr-silәbenәn-ҡajtty, “Ҡәрҙәштәр” Силәбенән ҡайтты ,Na,"

	Күптән түгел Нефтекама дәүләт филармонияһының “Ҡәрҙәштәр” башҡорт коллективы Силәбе өлкәһе буйлап гастролдәрҙә булып ҡайтты. 

 Башҡортостандың атҡаҙанған артисы, республика йыр бәйгеләре лауреаты Раян Алтыншин етәкселегендә “Ҡәрҙәштәр” башҡорт коллективы Силәбе өлкәһенең Арғаяш, Ҡоншаҡ, Сосновка райондарында матур сығыштары менән тамашасыларҙы ҡыуандарҙы.

 Коллективтың репертуарына 30 –ҙан ашыу хит тупланған.
 Гастролдә халыҡ-ара һәм республика конкурстары лауреаты Сүриә Ғималова, Зәбирә Әминева, Иҙел Исҡужин, Айбулат Йосопов, Ирина Халиҡова, Азат Ҡарасурин, Вилия Миниәхмәтова, Антон Ярҡымбаев ҡатнашты.

 “Ҡәрҙәштәр” башҡорт эстрада төркөмөнөң сағыу сығыштары күптән инде халыҡ һөйөүен яулаған. 
 Йыр-моң, дәртле бейеүҙәр менән бер рәттән тамашасының рухиәтен дә байыта улар.

 Гүзәл Багаева

 ","
	Дүшәмбе, 07 ноябрь 2016",Яңылыҡтар,Na
https://kulturarb.ru/ba/news/bashҡortostandyң-izhadi-kollektivtary-respublika-bashlyғy-grantyna-dәғүә-itә, Башҡортостандың ижади коллективтары республика Башлығы грантына дәғүә итә ,Na,"

	2017 йылда ла республиканың театр, музыка, хореография, һынлы сәнғәт һәм кинематография өлкәһендә уңышлы тип табылған ижади эштәр Башҡортостан Башлығы грантын ота ала. Грант алыу тәртибе һәм ғариза формаһы менән республика Мәҙәниәт министрылығының рәсми сайтында танышырға мөмкин.

 Конкурста ҡатнашыр өсөн ғаризалар 2016 йылдың 25 ноябренә тиклем ҡабул ителә.

 Белешмә өсөн:

 Башҡортостан Башлығы гранты республикала 2013 йылдан алып тапшырыла. Ижади коллективтар конкурс нигеҙендә 16 грант ота ала. Уларҙың икәүһе 13 миллион ярым һум, бишәүһе – 9, икәүһе – 4 миллион ярым, өсәүһе – 1 миллион 800 мең һум һәм, дүртәүһе 900 мең һум тәшкил итә.

Башҡортостан Хөкүмәтенең матбуғат үҙәге
 ","
	Дүшәмбе, 07 ноябрь 2016",Яңылыҡтар,Na
https://kulturarb.ru/ba/news/rөstәm-hәmitov-ilebeҙ-halҡy-kүp-tapҡyr-berҙәmlek-kүrһәtep-uny-doshmandarҙan-ҡotҡarғan," Рөстәм Хәмитов: «Илебеҙ халҡы күп тапҡыр, берҙәмлек күрһәтеп, уны дошмандарҙан ҡотҡарған» ",Na,"

	4 ноябрҙә Өфөлә Башҡортостан Башлығы Рөстәм Хәмитов Халыҡтар берҙәмлеге көнөнә арналған митингта сығыш яһаны.

 – Барыһын да Халыҡтар берҙәмлеге көнө менән ҡотлайым. Ошо байрамды 11-се тапҡыр ғына билдәләйбеҙ. Әммә был көн тамырҙары менән тарихҡа барып тоташа. Илебеҙ халҡы күп тапҡыр, берҙәмлек күрһәтеп, уны дошмандарҙан ҡотҡарған, – тине Рөстәм Хәмитов. – Бөгөнгө көн дә бергәләп эшләүебеҙҙе, илде һәм республиканы алға ебәреүебеҙҙе күрһәтә, тип әйткем килә. Башҡортостанға килгәндә, беҙҙә финанс, төҙөлөш, инвестиция, яңы проекттар әҙерләү йәһәтенән хәлдәр һәйбәт. Әлбиттә, һеҙҙең менән республикабыҙ алға барһын өсөн бөтәһен дә эшләргә тырышабыҙ.

 «Башҡортостан» дәүләт концерт залы алдындағы майҙанда ҡала халҡы һәм ҡунаҡтары өсөн байрам концерты ойошторолдо, республикалағы тарихи-мәҙәни һәм милли-мәҙәни үҙәктәрҙең күргәҙмәләре эшләне. Төбәк етәксеһе митингта ҡатнашыусылар менән аралашты һәм күргәҙмәләр экспозицияһы менән танышты.

 «Башинформ» мәғлүмәт агентлығы
 Александр Смирнов.
 ","
	Дүшәмбе, 07 ноябрь 2016",Яңылыҡтар,Na
https://kulturarb.ru/ba/news/sәsәn-һәm-shaғir, Сәсән һәм Шағир ,Na,"

	(Бөтә Рәсәй сәсәндәр фестивале конференцияһындағы сығыштан)
 Һеҙ Сәсән менән Шағирҙың айырмаһы хаҡында уйланғанығыҙ бармы? Бер ҡараһаң, уларҙа әллә ни айырма юҡ та һымаҡ. Икеһе лә шиғри тел менән образлы фекерләү аша халыҡҡа, заманына һүҙен әйтә. Әммә сәсәндәр, боронғолоҡто, һүҙ сәнғәте менән бергә телмәр оҫталығын да үҙендә йөрөткән заттар, минең яҡлауыма мохтаж булмаһа ла, бөгөн уларҙың ниндәйҙер кимәлдә адвокаты булараҡ сығыш яһарға теләйем. Сөнки замана уларҙы танымаҫҡа тырыша, замандаштар аңламамыш булған төҫлө. Ә бит тап сәсәндәр – ысын халыҡ ижады өлгөләрен тыуҙырыусылар, халыҡ йөрәгенә үтеп инерлек һүҙҙе әйтеүселәр.


 Шағир – ул һүҙ сәнғәте әҫәрен тыу¬ҙырған профессионал, әммә уларҙың бөтәһе лә берҙәй уҡый беләме һуң яҙ¬ға¬нын? Тимер ағай Йосоповтың, Абдулхаҡ Игебаевтың, Ирек Кинйәбулатовтың ярһып шиғыр уҡыуҙарын хәтерләйһе¬геҙме? Уларҙың үҙҙәренә генә хас тауышы әле булһа яҡында ғына рухи көмбә¬ҙемә килеп ҡағыла, ижадтарынан башҡа башҡорт әҙәбиәтенең юҡлығын иҫбат итеп йәшәй төҫлө. Рауил Бикбаевтың, Тамара Ғәниеваның, Зөлфиә Ханнано¬ваның һеңдереп шиғыр уҡыуҙарын кем яратмай икән?
 Әммә уларҙыҡы кеүек маһирлыҡ менән һәр беребеҙ маҡтана алмай шул. Хәйер, бәлки, мотлаҡ та түгелдер. Әммә халыҡ шағирҙан тап шиғырын оҫта итеп уҡыуын да көтә. Хатта шундай фекер ишеткәнем бар: “Һүҙен еренә еткереп әйтә лә белмәгәс, нимә тип сәхнәгә сығып тора икән? Шағир исемен күтәреп йөрөүенән ни файҙа инде?” Ғөмүмән, башҡорттар шағирҙарға ҙур талаптар ҡуя. Минеңсә, уларҙың бөтәһе лә тап шағирҙа заман сәсәнен күреүҙән килә. Эске аңдағы, ҡандағы хәтер менән беҙ шағирҙарға ла сәсәндәр иңендәге иң юғары миссияны йөкмәтәбеҙ. 
 Шундай ҡыҙыҡлы хәлдәр ҙә билдәле яҙыусылар тормошонан. Бер мәл Максим Горький моряктар алдында сығыш яһарға бара, әммә бер ни әйтә алмай ҙа ҡуя. Ғөмүмән, унда телмәр тотоу оҫталығы булмаған, тип яҙа замандаштары. Классик нимә эшләргә белмәй тора ла: “Ярай, ҡайтҡас, мин һеҙҙең хаҡта, диңгеҙ тура¬һын¬да әҫәр ижад итермен”, – ти. Кем белә, бәлки, моряктар уны “Дауылғош тураһында йыр”ҙы ижад итергә илһамландырғандыр. Хәйер, бөтөнләй диңгеҙ менән бәйле булмаған әҫәр тыуыуы ла ихтимал был осрашыуҙан һуң...
 Совет осоронда ла шағирҙар ҙур май¬ҙан тотоп һүҙен әйткән. Халыҡ эркелешеп шиғыр тыңларға килгән. Рәми Ға¬рипов Өфөлә, Башҡортостанда, башҡорт ерендә һүҙ менән арбаһа, Мәскәүҙә генә түгел, тотош элекке СССР-ҙы шиғри һүҙе менән Владимир Высоцкий әсир иткән. Рәми ағайҙың ни тиклем халыҡ ижадына ғашиҡ булыуын көндәлектәре аша беләбеҙ. Фольклор экспедицияларына сығып, милләттәштәренең тын алышын тойорға тырышҡан ул. Ә инде ҡобайыр кеүек юғала барған жанрға мөрәжәғәт итеүе лә йөрәгендә тап сәсәнлек рухы йәшәүе хаҡында һөйләй.
 Владимир Высоцкийҙың ҡулында думбыра булмаған, әлбиттә. Төрки түгел бит ул, әммә гитараһы ауазы менән оҙа¬тыл¬ған һүҙҙәре әле булһа зиһендәрҙе һиҫ¬кәндереп ебәрә. Урыҫтар “сказитель” ти үҙ¬ҙәренең боронғо телмәр һәм шиғыр оҫталарын. В. Высоцкий – тап ана шундай маһирҙарҙан. Өҙөп әйтелгән фекерҙәр, тотош заманына, замандаштарына ҡарашын белдереүе, тапҡырлығы хайран итә уның.
 Ә кем һуң ул сәсән? Был һорауға яуап бирер өсөн “Урал батыр” эпосын һөйләгән Ғәбит һәм Хәмит сәсәндәрҙән Мөхәмәтша Буранғоловтың яҙып алыу тарихын ғына иҫкә төшөрөү етә. Архивта медитация, шаман ғәмәле менән һуғарылған сығыш хаҡында мәғлүмәт һаҡланыуын ғалимдар бөгөн генә килеп әйтмәй. Улар әҫәрҙәге һәр образды сағылдырыр өсөн йөҙ-ҡиәфәтен, тауышын, ым-ишараһын үҙ¬гәртеп һөйләгән. Был үҙенә күрә нин¬дәй¬ҙер кимәлдә әллә Күктәр, әллә борон¬ғолоҡ менән бәйләнешкә инеп, эпостағы тормошто яңынан тергеҙеүгә бәрәбәр. 
 Донъяла билдәле мифолог Мирчи Элиаденың фекеренсә, боронғо мифты үҙең аша үткәреү әҫәрҙәге донъяны яңы¬нан бар итеүгә тиң. Был күренеш “Урал батыр” кеүек космогоник, йәғни донъяның барлыҡҡа килеүе хаҡындағы риүәйәттәргә хас. Әҫәрҙе яңынан кисергәндә сәсәндәр ҡайһы бер нәмәләрҙең асылына төшөнә, ысынбарлыҡтың барлыҡҡа килеүен аңлау кимәленә етә. Ошо күренешкә шаһит булған башҡалар ҙа таҙарыныу, эстетик ләззәт кисерә торғандыр. Эпосты быуаттарҙан быуаттарға сәсәндәргә сәсәндәр тапшырғандыр, моғайын. Һәр хәлдә донъяуи кимәлдәге фекерҙе үҙенең төп йөкмәткеһе итеп алған әҫәрҙе һәр кем уҡый алмаған, уға, күрәһең, өйрәнергә кәрәк булған. Һәр кем өйрәнә, еренә еткереп уҡый белдеме икән эпостарҙы? Юҡ, әлбиттә. Аллаһ Тәғәлә тарафынан тамғаланған ана шул боронғо әҫәрҙәрҙе замандаштарына еткерә белгәндәр, ошо дәүер, хакимдар, халыҡ тураһында һүҙе булғандар – ул сәсәндәр.
 Телмәр һәм һүҙ оҫталығына эйә булған был кешеләр халыҡ менән йөрәге аша һөйләшкән. Улар күңелдәренә тулған хисте, зирәк зиһендәрендәге фекерҙе замандаштары менән йәнле аралашыу формаһында уртаҡлашҡан. “Урал батыр” кеүек ниндәй бөйөк ҡомартҡыны һәҙиә-лә¬гән беҙгә сәсәндәр. Күҙ алдығыҙға килтерәһегеҙме бөгөн халҡыбыҙҙы ошо әҫәр¬һеҙ? Аллам һаҡлаһын! Хатта ҡурҡы¬ныс булып китте. “Урал батыр” – иң бо¬ронғо хазиналары¬быҙҙың береһе, беҙҙең милләттең боронғолоғон раҫлаған ижад өлгөһө. Мөхәмәтша Буранғоловтың уны яҙып алып ҡалыуы, халыҡҡа еткереүе үҙе бер мөғжизәгә тиң. Юҡҡа ғына легенда буйынса был ҡомартҡыны һөйләгән сәсәндәргә атын бүләк итеп ҡайтып китмәгәндер ул. Башҡорт өсөн аттың ни тиклем ҙур әһәмиәткә эйә икәнлеге хаҡында оҙон-оҙаҡ телмәр тоторға була, әммә ҡыҫҡа ғына итеп әйткәндә, ул иң ҙур байлығын, мөлкәтен ҡалдырып киткән. Легендалағы ошо миҫал ғына ла ҡомартҡының бәҫе, мәртәбәһе хаҡында һөйләй.
 Бөгөн мәктәп уҡыусылары, балалар, сәсәндәр “Урал батыр” эпосын яттан һөй¬ләй. Был хаҡта яҙғаным да булды, әм¬мә ҡабатлағандан һис зыян булмаҫ. “Урал батыр” эпосын яттан һөйләгән ке¬ше милли ҡомартҡыны, рухи мәҙәниәтте генә түгел, үҙен дә глобалләшеүҙән ҡур¬салай. Әҫәрҙәге милли тамғалар, кеше¬ләрҙә кешелек сифаттарын һаҡлаған элементтар рухи донъябыҙға бетеү кеүек килеп инә. 
 Шағир менән сәсән араһындағы айырма бына ниндәй тәрән уйланыуҙарға әй¬ҙәй. Бөгөнгө профессиональ әҙип боронғо әҫәрҙәрҙе яҡшы белә, ул ғилемле, әммә яттан һөйләгәндәр юҡ кимәлендә. Заман яҙыусыһының миссияһы – ошо дәүер ха¬ҡында һүҙ әйтеү, халыҡ ижады өлгөләренә таянып әҫәрҙәр тыуҙырыу. 
 Әлбиттә, шағирҙар араһында ла халыҡ¬сан моң менән, сәсәндәр рухында ижад итеү ҙур мәртәбә һанала. Нисек кенә булмаһын, ниндәй генә телдәргә тәржемә ителмәһен, шағир иң тәү сиратта үҙ халҡының хеҙмәтсеһе булып ҡала. Уның халыҡ араһында һүҙе лә үтемле, абруйы ла ҙур. Рәсми рәүештә “Башҡортостандың халыҡ шағиры”, “Башҡортостандың халыҡ яҙыусыһы” тигән маҡтаулы исемдәр ҙә юҡҡа ғына бирелмәй. Ана нисек ҙурла¬ғандар XX быуат оҫталарын! Аҡмулланың, Ш. Ба¬бичтың, С. Яҡшығоловтың бер ниндәй дәрәжәле исемдәре юҡ, әммә улар – ысын мәғәнәһендә халыҡ шағирҙары, заман һүҙен йырлаусылар.
 1943 йылда “Башҡорт АССР-ының халыҡ сәсәне” тигән маҡтаулы исем бул¬дырылған. М. Буранғоловҡа, Ф. Дәүләт¬шинға, С. Исмәғилевкә был юғары награда рәсми рәүештә бирелгән. Бөгөн дә ошо бүләкте яңынан тергеҙергә кәрәк. Бының менән беҙ халыҡ ижадын һаҡла¬ған, пропагандалағандарға ҡанат ҡуйыр инек. Хәйер, совет заманында ул исемде берәү ҙә юҡ итмәгән бит, бары тик уны яңынан рәсмиләштереү генә кәрәк. Шағирҙарҙан айырмалы, сәсәндәрҙең халыҡ алдында үҙ мәртәбәһе, үҙ миссияһы бар. Юлында аҙашҡан кешеләр ҙә башта инешенә ҡайтып, яңынан юлын эҙләй, тарихына таяна. Ниндәйҙер кимәлдә XXI быуат башында аҙап ҡалған башҡорт халҡының вариҫтарының һорауҙарына сәсәндәр менән бергә яуап табырбыҙ. Уларҙың зирәклеге рухи һыҙланыуҙарыбыҙҙы дауалар, доғалар яраларыбыҙҙы имләр, маяҡтай, яҡты юл күрһәтер. Боронғолоҡ менән бөгөнгөнө йөрәгендә йөрөткән, киләсәкте телмәрендә бәүелткән сәсәндәрҙең асылына минең ышанысым сикһеҙ ҙур.

 Автор: Лариса АБДУЛЛИНА.

 “Башҡортостан” гәзите 

 ","
	Дүшәмбе, 07 ноябрь 2016",Яңылыҡтар,Na
https://kulturarb.ru/ba/news/osҡon-2016-konkursy-30-noyabrgә-tiklem-dauam-itә, “Осҡон-2016” конкурсы 30 ноябргә тиклем дауам итә ,Na,"

	«ОСҠОН-2016» башҡорт видеоһы конкурсы 30 ноябргә тиклем эштәр ҡабул итә. Рәсәй киноһы йылына бағышланған бәйге ағымдағы йылдың март айында уҡ иғлан ителгәйне.
 «Осҡон» башҡорт видеоһы конкурсын ойоштороусылары иң яҡшы ролик авторҙарын эҙләй. Быйыл приз фонды күләме дүрт тапҡырға артты һәм 200 000 һум тәшкил итә. Бынан тыш, анимация, документаль фильмдар өсөн айырым номинациялар һәм 30 секундлыҡ микрокино булдырылған. «Нәфис фильм» һәм «Социаль видеоролик» номинациялары үҙгәрешһеҙ ҡалған.

 Конкурсты ойоштороусы – Силәбе өлкәһендәге Башҡорт йәштәре союзы, Мәскәүҙәге һәм Санкт-Петербургтағы Башҡортостан студенттары һәм аспиранттары ассоциацияһы. Проект илдең төрлө төбәктәрендәге башҡорт ойошмаларының мәғлүмәт ярҙамы менән тормошҡа ашырыла.

 Ғаризалар 2016 йылдың 30 ноябренә тиклем ҡабул ителә. Конкурсҡа 2015 – 2016 йылдарҙа төшөрөлгән башҡорт телендәге фильмдарҙы һәм видеоларҙы ебәрергә кәрәк. Бәйгенең шарттары хаҡында тулыраҡ мәғлүмәт социаль селтәрҙәге рәсми биттә https://vk.com/oskon_video бирелгән. 

Гүзәл Багаева
 ","
	Дүшәмбе, 07 ноябрь 2016",Яңылыҡтар,Na
https://kulturarb.ru/ba/news/uyatyrғa-ashyҡtym-ҡoyashty, Уятырға ашыҡтым ҡояшты ,Na,"

	Бөгөн, 7 ноябрь көнө, М.Ғафури исемендәге Башҡорт дәүләт академия драма театрында шағир, прозаик, публицист Риф Ғәлим улы Тойғоновтың “Уятырға ашыҡтым ҡояшты” исеме аҫтында хәтер кисәһе үтте.

 Башҡортостандың һәм Рәсәйҙең атҡаҙанған мәҙәниәт хеҙмәткәре, Сергей Чекмарёв һәм Фәтих Кәрим исемендәге премиялары лауреаты, шағир, прозаик, публицитуст Риф Ғәлим улы Тойғоновтың вафатына ике йыл уҙып та киткән. 
 Хәтер кисәһендә яҙыусының ижадташ дуҫтары, хеҙмәттәштәре ҡатнашты, яҡты хәтирәләр йомғағын һүтте.
   
 Яңы ғына донъя күргән Риф Тойғондоң «Һағыныр кешеләрем» китабы презентацияланды. “Китап” нәшриәтендә баҫылып сыҡҡан был китапҡа кеше язмышы, илебеҙ, халҡыбыҙ, заманыбыҙ хаҡында йөрәктән сыҡҡан оло һүҙ әйтерҙәй үҙенсәлекле шағир, прозаик, драматург Риф Тойғондоң ""Актриса” исемле повесы, “Төнгө поезд” трагикомедияһы һәм шиғырҙары ингән.

 Хәтер кисәһендә М.Ғафури исемендәге БДАДТ-ның актерҙары Риф Тойғондоң шиғырҙарын һөйләп ишеттерҙе. Театрыбыҙҙың йондоҙҙары Фидан Ғафаровҡа ""Йүнле эшкә күсмә"", Илсөйәр Ғәзетдиноваға ""Сәхнә йондоҙо"", Рәмзиә Хисамоваға ""Йөрәгендә халҡы булғандың"", Нурия Ирсаеваға ""Нурияның нурлы таңдары"" арнап яҙылған шиғырҙарын театрҙың йәш актерҙары бик тә ихлас башҡарҙы. Шулай уҡ кисәлә шағирҙың шиғырҙарына ижад ителгән бик күп йырҙар яңғыраны. 

 Шағирҙың яҡташтары, Ырымбур егеттәре Артур Туҡтағолов, Әмир Тойғонов Риф Тойғондоң шиғырҙарына байтаҡ ҡына көйҙәр һалған. Билдәле йырсыбыҙ, моңло һандуғасыбыҙ Миңзифа Исҡужина ""Һуңлауҙар юҡ ысын һөйөүгә"" (Р. Тойғон һүҙҙәре, А. Туҡтағолов музыкаһы), Рәүис Заһитов ""Саҡ-саҡ ҡына"" (Р.Тойғон һүҙҙәре, З. Мамалимов музыкаһы), Артур Туҡтағолов ""Аһ, Ырымбур..."" (Р. Тойғон һүҙҙәре, А. Туҡтағолов музыкаһы) башҡарыуындағы йырҙар тамашасы күңеленә бик хуш килде.
    
 Риф Ғәлим улы Тойғонов (әҙәби псевдонимы Тойғон) 1946 йылдың 24 октябрендә Ырымбур өлкәһенең Ҡыуандыҡ районы Аҡсура ауылында тыуған. Уның шиғриәткә һөйөүе һәм әҙәби ижадҡа ынтылышы мәктәптә уҡыған йылдарында уҡ асыҡ төҫ ала, шуға ла ул, 1963 йылда урта мәктәпте тамамлағас,Башҡорт дәүләт университетының филология факультетына уҡырға инә. Студент йылдарында йәмәғәт тормошонда әүҙем ҡатнаша, «Шоңҡар» әҙәби-ижад түңәрәгендә бик теләп шөғөлләнеп, шиғри оҫталығын артабан камилләштерә. Уҡыуын бөтөргәс, Совет Армияһына хәрби хеҙмәткә алына. Запасҡа ҡайтарылғандан һуң, хеҙмәт эшмәкәрлеген «Совет Башҡортостаны»гәзитендә хәбәрсе булып башлай. Уҙған ХХ быуаттың етмешенсе йылдарында Нуриман һәм Иглиндә район гәзиттәрендә әҙәби хеҙмәткәр һәм тәржемәсе булып эшләй.

 1987—1989 йылдарҙа Мәскәүҙә СССР Яҙыусылар союзының М. Горький исемендәге Әҙәбиәт институты ҡарамағындағы Юғары әҙәбиәт курстарында уҡый. Был Риф Тойғондоң шағир һәм яҙыусы булып өлгөрөп етеүенә ныҡлы ыңғай йоғонто яһай, ул ижади үҫеш юлында бер нисә баҫҡысҡа өҫкә күтәрелә. Артабан тағы ла «Совет Башҡортостаны» гәзитендә, «Ағиҙел» журналында һәм Башҡортостан телевидение һәм радио комитетының әҙәби редакцияларында эшләү уға бай тормош тәжрибәһе бирә. «Нур» Өфө дәүләт татар театрында һәм М. Ғафури исемендәге Башҡорт дәүләт академия драма театрында әҙәби бүлек мөдире, репертуарҙар йүнәлешендә директор урынбаҫары вазифаларын башҡарыу әҙипкә киләсәк әҫәрҙәре өсөн кәрәкле материал тупларға ярҙам итә. Үҙ яғынан әҙәбиәт донъяһының уртаһында ҡайнап йәшәүсе булараҡ, ул театрҙар репертуарын байытыуға ҙур өлөш индерә.

 Риф Ғәлим улының тормошонда һәм, әлбиттә, ижад биографияһында республиканың Яҙыусылар союзы айырым урын алып тора. Әүҙем йәмәғәт эшмәкәре 13 йыл дауамында (1996—2009) Союз идараһы рәйесе урынбаҫары вазифаһын намыҫлы башҡарҙы. Ул төрлө быуын һәм төрлө милләт әҙиптәрҙе бергә туплауға, беҙҙең аранан киткән яҙыусы һәм шағирҙәрҙең әҙәби мираҫын йыйыуға һәм һаҡлауға күп көс һалды. Йөкмәтелгәнде үтәүгә яуаплылыҡ менән ҡарауы, намыҫлы һәм әҙәпле булыуы, башҡаларға хәстәрлекле һәм илтифатлы мөнәсәбәт күрһәтеүе нигеҙендә Риф Тойғон 2012 йылдың мартында республика әҙәбиәтселәре тарафынан Башҡортостан Республикаһы Яҙыусылар союзының идара рәйесе итеп һайланды. Бай тәжрибә туплаған етәксе булараҡ, ул был вазифаны башҡарыуға дәртләнеп тотондо һәм сағыштырмаса ҡыҫҡа ғына ваҡытта ижади берекмә эшмәкәрлеген яңы кимәлгә күтәрергә, заман талаптарына тулыһынса яраҡлаштырырға ҙур өлөш индерҙе. Нәтижәлә яңы рәйес ойошторған һәм үткәргән саралар башҡорт әҙәбиәтенең артабанғы үҫешенә, йәмғиәттә яҙыусылар абруйын күтәреүгә булышлыҡ итте.

 Талантлы һәм илһөйәр шағир, башҡорт халҡының арҙаҡлы улы Риф Тойғоновтың күп йыллыҡ хеҙмәт һәм ижади эшмәкәрлеге «Рәсәй Федерацияһының атҡаҙанған мәҙәниәт хеҙмәткәре» һәм «Башҡортостан Республикаһының атҡаҙанған мәҙәниәт хеҙмәткәре» тигән маҡтаулы исемдәр, Сергей Чекмарёв һәм Фәтих Кәрим исемендәге әҙәби премиялар менән лайыҡлы баһаланған.

 ...Донъя ҡото –
 Толпар тотоп менер ирҙәрҙә.
 Донъя йәме –
 Шишмә һыуы аҡҡан ерҙәрҙә,
 –тип яҙғайны Риф үҙенең бер шиғырында. Ысынлап та, ул үҙе лә толпар тотоп менер ирҙәрҙең береһе булды”.( Фәрзәнә Ғөбәйҙуллина. “Хаҡ шағиры булды халҡының”)


 Иҫ киткес кеше, күренекле әҙәбиәтсе һәм йәмәғәт эшмәкәре – Риф Ғәлим улы Тойғонов тураһындағы яҡты иҫтәлек беҙҙең йөрәктәрҙә мәңге һаҡланыр.

 Гүзәл Багаева

 ","
	Дүшәмбе, 07 ноябрь 2016",Яңылыҡтар,Na
https://kulturarb.ru/ba/news/өs-hat-kinofilmy-mәskәүҙә, “Өс хат” кинофильмы  Мәскәүҙә! ,Na,"

	28 октябрҙә Мәскәү ҡалаһының «Октябрь» кинотеатрында (Яңы Арбат урамы,24) «Лучезарный Ангел» (“Нурлы Фәрештә”) XIII Халыҡ-ара кинофестивален асыу тантанаһы үтте. 

 Рәсәй һәм сит ил кинематографтарын йыйған был фестиваль “Рәсәйҙең киләсәк быуындарында рухи һәм әхләҡи мәҙәниәт” маҡсатлы программаһына ярашлы уҙғарыла. Проекттың маҡсаты-бөгөнгө йәштәрҙә рухи-әхләҡи ҡиммәттәр тәрбиәләү юлдарын эҙләү.

 «Лучезарный Ангел» (“Нурлы Фәрештә”) фестивалендә “Башҡортостан” киностудияһының “Өс хат” (режиссеры –Руслан Юлтаев, продюсеры Азамат Хужәхмәтов) фильмы ҡатнаша.

 Руслан Юлтаевтың «Өс хат» фильмында Бөйөк Ватан һуғышы осорондағы 1942 йылдың ҡышы һүрәтләнә. Ҡыҙыу һуғыш яланында илдең яҙмышы хәл ителһә, тыныс башҡорт ауылында әле донъяға тыумаған сабый ғүмере ҡыл өҫтөндә була. 
 Бер өй эсендә өс ҡатын, донъяға өс ҡарашлы кеше йәшәй. Актрисалар Зиләрә Юлтаева, Физәлиә Рәхимова, Вәкилә Ҡалмантаева ролдәрҙе оҫта башҡарып, шул осор ҡатындарын сағылдыралар.

 Өлкән быуын кешеһе булған өләсәйҙәре бар ваҡытын намаҙ уҡып, зекер әйтеп үткәрә. Уның ҡыҙы, урта быуын вәкиле Fәйшә донъя көтә, әсә менән ҡыҙы араһында өҙгөләнһә, йәш ҡыҙ Хазина бер кемгә лә иғтибар итмәй, һөйгән йәре Мәғәфүрҙән хаттар ғына көтә.

 Өскөл хаттың оҙаҡ килмәүенә аптыраған ҡыҙ үҙен дә, балаһын да бер кемгә лә кәрәкмәгән кеүек тоя һәм нисек тә булһа сабыйынан ҡотолорға уйлай. Тик был аҙымдан уны ауылдың хат ташыусыһы ҡотҡара. Һөйгән йәренән ике хат алыуына Хазина ҡыуанып бөтә алмай, тик ул өсөнсөһө лә булыуы тураһында белмәй. Уныһы инде Мәғәфүре һуғыш яланында батырҙарса һәләк булыуы хаҡында ҡара ҡағыҙ була.

 Фильм Ишембай һәм Ғафури райондарында, Арлар һәм Мәндем ауылдарында төшөрөлә. Төп ролдәрҙе Зиләрә Юлтаева, Физәлиә Рәхимова, Вәкилә Ҡалмантаева һәм Фәрзәнә Ғөбәйҙуллина уйнай.

 «Лучезарный Ангел» (“Нурлы Фәрештә”) XIII Халыҡ-ара кинофестиваленә 300-ҙән артыҡ фильм ҡатнашыу теләге белдергән: 50-гә яҡын тулы метражлы уйын, 70 тирәһе ҡыҫҡа метражлы уйын, 120 документаль һәм 80 анимацион фильмдар тәҡдим ителгән. Конкурс программаһына Рәсәй, Әрмән, Иран, Малайзия, Ғәрәб Эмираттары, Испания, Польша, Украина, Белорусь, Франция, Бельгия илдәренән 60 тирәһе кинокартина һайлап алынған.

 Фестиваль 6 ноябргә тиклем дауам итә.

 Кинофильм авторҙары: режиссёр Руслан Юлтаев, сценарист Дамир Йосопов, оператор Рафаэль Сарваев, композитор Илшат Яхин, продюсер Азамат Хужәхмәтов. 

Гүзәл Багаева


 ","
	Кесе йома, 03 ноябрь 2016",Яңылыҡтар,Na
https://kulturarb.ru/ba/news/syuashstanda-yumorist-marsel-sәlimovtyң-izhad-kisәһe-uҙҙy, Сыуашстанда юморист Марсель Сәлимовтың ижад кисәһе уҙҙы ,Na,"

	Яҡшы күрше туғандан ҡәҙерле, тигән сыуаш халыҡ мәҡәле бар һәм был ысынында ла шулай.

 Күптән түгел Сыуашстан Республикаһында билдәле башҡорт сатиригы һәм юморисы, “Алеко” халыҡ-ара әҙәбиәт, Сергей Михалков һәм Николай Гоголь исемендәге премиялар лауреаты Марсель Сәлимовтың ижад кисәһе булып үтте.

 Ике республика халыҡтарын ныҡлы дуҫлыҡ ептәре бәйләй.

 Марсель Шәйнур улы Сәлимов — Башҡортостандың сатирик һәм юмористик шағиры һәм яҙыусыһы , журналист һәм тәржемәсе, йәмәғәт эшмәкәре, СССР Яҙыусылар һәм Журналистар союздары ағзаһы. Рәсәй Журналистар союзының Федератив советы ағзаһы, Рәсәй Федерацияһының һәм Башҡорт АССР-ының атҡаҙанған мәҙәниәт хеҙмәткәре.
 Чебоксар ҡалаһы Матбуғат йортоноң конференц залына билдәле яҙыусылар һәм шағирҙар, журналистар, ижади ойошмалар етәкселәре, Сыуашстан Республика баҫмаларының мөхәррирҙәре йыйылғайны. 
 Кисәне Сыуашстан Республикаһының профессиональ яҙыусылар Союзы рәйесе Геннадий Максимов ялҡынлы сәләмләү һүҙҙәре менән асты.

 Марсель Сәлимовтың юмористик әҫәрҙәрен беренселәрҙән булып тәржемә итеүселәр билдәле сыуаш яҙыусылары “Капкан” сатирик журналының элекке мөхәррире Николай Максимов һәм Владимир Кузьмин. Сыуаш яҙыусылары тәүге тапҡыр Мар. Сәлим менән 1980-се йылдағы осрашыу мәлен иҫкә төшөрҙөләр, ҡыҙыҡлы хәл-ваҡиғаларға туҡтап хәтер йомғағын һүттеләр.

 Николай Максимов үҙ сығышында: “Беҙҙең Мар. Сәлим тормошта ла, ижадта ла батыр сатириктарҙың береһе” тигән һүҙҙәр яңғыратты. Владимир Кузьмин башҡорт сатирик дуҫына сыуаш телендә яңы ғына баҫылып сыҡҡан “Һөйәкһеҙ тел” («Язык без костей») исемле китабын бүләк итте.

 Сыуашстандың халыҡ шағиры Валери Тургай Марсель Сәлимовтың шиғырҙарын сыуаш телендә уҡып яңғыратты. Раиса Сарби башҡорт сатирыгына арнап юмористик бағышлама менән сығыш яһаны.

 Виталий Енеш, Порфирий Афанасьев, Юрий Сементер, Борис Борлен, Анатолий Смолин тәржемәһендәге башҡорт сатирыгы әҫәрҙәре Сыуашстан нәшриәттәрендә әленән-әле донъя күреп тора.

 «Таван Атал» журналы мөхәррире Василий Кошкин-Кервен хәбәр итеүенсә, сираттағы номерҙа Сыуашстандың халыҡ шағиры Юрий Семендер тәржемәһендә Марсель Сәлимовтың яңы шиғырҙары донъя күрәсәк.

 Һуңғы йылдарҙағы ижади ҡаҙаныштары өсөн Марсель Сәлимов “Рәсәй халыҡтарының XIV Артиадаһы лауреаты” тигән маҡтаулы исем эйәһе лә. Был премия сит илдәрҙең мәҙәниәт һәм сәнғәт хеҙмәткәрҙәренә бирелә торған иң юғары билдә. Яҙыусы-сатирик, шағир һәм журналисҡа был мәртәбәле исем Рәсәй Милли артий хәрәкәте Оло баһаламаһының (жюри) даими коллегияһы тәҡдиме менән бирелә. 

 Марсель Сәлимов был наградыны юҡҡа ғына алмаған – 35 китап авторының ижад емештәре Мәскәү, Өфө, Ҡазан, Чебоксар ҡалаларындағы нәшриәттәрҙә урыҫ, башҡорт, татар, сыуаш һәм болгар телдәрендә нәшер ителде. Шулай уҡ Марсель Сәлимов –Рәсәйҙә тәүге тапҡыр нәшер ителгән ике томлыҡ “Әскелле-сөскөллө” әҫәрҙәрҙең сатирик энциклопедияһының авторы ла. 

 Гүзәл Багаева

 ","
	Кесе йома, 03 ноябрь 2016",Яңылыҡтар,Na
https://kulturarb.ru/ba/news/ҙur-miraҫ-bulyp-ҡalyrlyҡ-baҫma, Ҙур мираҫ булып ҡалырлыҡ баҫма ,Na,"

	Ошо көндәрҙә республикабыҙҙың мәҙәни-ижтимағи тормошонда күптән көтөлгән шатлыҡлы ваҡиға булды: башҡорт телендә Башҡорт энциклопедияһының 4-се томы баҫылып сыҡты.

  Баҫмаға “м”, “н”, “о”, “ө” хәрефтәренә башланған 2100-ҙән ашыу мәҡәлә ингән, шуларҙың 748-е – биографик характерҙағы яҙма. Был ҙур күләмле, киң диапазонлы хеҙмәттә республикабыҙҙың мәҙәни-ижтимағи, сәйәси тормошондағы ваҡиғалар, фән, мәҙәниәт, мәғариф, спорт, ауыл хужалығы, тарих һәм башҡалар тураһында бай мәғлүмәт бирелә. 

 Рус телендәге варианты менән сағыштырып ҡарағанда, был томдағы мәҡәләләргә өҫтәмә мәғлүмәттәр индерелгән, баҫмала Башҡортостандың ижтимағи-сәйәси тормошонда, иҡти-садта һәм мәҙәниәттә булған үҙгәрештәр сағылыш тапҡан. Дүртенсе томдағы мәҡәләләр республиканың тарихын, географик-территориаль сиктәрен, үҫемлек һәм хайуандар донъяһын, ҡала һәм ауылдар тарихын, республика халыҡтарының иҡтисад, фәнни-техник, мәғариф өлкәһендә өлгәшкән төп ҡаҙаныштарын яҡтырта. Баҫмала урын алған мәҡәләләрҙең күпселеге республика тарихында сағыу эҙ ҡалдырған күренекле шәхестәргә арналған. Китапта республикабыҙҙың күп кенә ауылдары һәм тораҡ пункттары тураһында әлегә матбуғат биттәрендә баҫылмаған мәғлүмәт бирелде (2010 йылға ҡарата), уларҙың башҡортса атамалары тикшерелеп яҙылды. Республиканың физик-географик, административ-территориаль бүленеше һәм территориаль карталары тәүге тапҡыр башҡорт телендә тәҡдим ителде.

 Энциклопедия урыҫ телендә нәшер ителгән ете томлыҡ баҫмаға нигеҙләнеп эшләнде. Әммә ул туранан-тура тәржемә түгел, баҫмала урын алған мәҡәләләр өҫтәмә мәғлүмәттәр менән тулыландырылды, сит өлкәләрҙәге башҡорттар күпләп йәшәгән райондар, ауылдар индерелде, сайтҡа электрон вариант ҡуйылғандан һуң нәшриәткә килгән бик күп тәҡдимдәр һәм кәңәштәр иҫәпкә алынды, был үҙ сиратында баҫманы тағы ла байытып ебәрҙе. 

 Баҫма һәр журнал һәм гәзит редакцияһы, уҡыу йорттары өсөн өҫтәл китабы, ғилми белешмә булырлыҡ итеп эшләнгән. Был универсаль энциклопедияны башҡа төрки телдәрҙе белгән кешегә лә төп нөсхәһендә уҡып, фәһемле, эстәлекле мәғлүмәт алырға мөмкин. Ғөмүмән, “Башҡорт энциклопедияһы” – башҡорт телендә донъя күргән ғәжәйеп бай мәғлүмәтле, үҙенсәлекле, киләсәк быуындарға ҙур мираҫ булып ҡалырлыҡ баҫма ул. Шулай уҡ ҡалған томдарҙың электрон варианттары ла нәшриәттең сайтына ҡуйылды, улар менән һttр:/башкирская энциклопедия.рф сайтында танышырға була. Фекерҙәрегеҙҙе, тәҡдимдәрегеҙҙе көтәбеҙ.

 Нәшриәт коллективына, әлеге ҙур хеҙмәтте башҡарыуҙа ҡатнашыусы ғалимдарға, белгестәргә, тәржемәселәргә ҙур рәхмәтебеҙҙе белдерәбеҙ. Уларға энциклопедияның яңы томдарын әҙерләүҙә уңыштар теләйбеҙ.

 Автор: Уйылдан СӘЙЕТОВ “Башҡортостан” гәзите 

 ","
	Кесе йома, 03 ноябрь 2016",Яңылыҡтар,Na
https://kulturarb.ru/ba/news/өfөlә-bejeү-biҙәktәre-bөtә-rәsәj-festivale-үtәsәk, Өфөлә “Бейеү биҙәктәре” Бөтә Рәсәй фестивале үтәсәк ,Na,"

	Башҡала йәнә Рәсәй киңлегендә үткәрелгән байрам майҙанына әүереләсәк. 

Был юлы Өфө Бөтә Рәсәй һуҡырҙар йәмғиәтенең “Бейеү биҙәктәре” фестивалендә ҡатнашыусыларҙы ҡаршы ала. Байрам саралары 4-6 ноябрь көндәре Республика халыҡ ижады үҙәгенең Мәҙәниәт йортонда (Кустарная,17) үтәсәк.

 Фестивалде ойоштороусылар: Бөтә Рәсәй һуҡырҙар йәмғиәтенең үҙәк идаралығы, Бөтә Рәсәй һуҡырҙар йәмғиәтенең Башҡорт республика ойошмаһы, «Рәсәйҙең милли Парадельфий комитеты», Республика халыҡ ижады үҙәге.

 Конкурс программаһында үҙешмәкәр хореография коллективтары, бейеүсе парҙар, дуэттар һәм Төмән, Пермь, Силәбе, Мурманск, Архангель өлкәләре, Краснодар крайы бейеүселәренең ҡатнашыуы көтөлә.

 Республикабыҙ данын «Аллегро» бал бейеүҙәре һәм « Движение души» хореография коллективтары яҡлаясаҡ.

 Бөтә Рәсәй һуҡырҙар йәмғиәтенең «Танцевальные узоры» (“Бейеү биҙәктәре”) фестивале түбәндәге адрес буйынса уҙғарыла: Өфө ҡалаһы, Кустарная урамы, 17.

 Барлыҡ һорауҙар һәм мөрәжәғәттәр өсөн телефон 8 (347) 273-19-41, 272-86-61.

 ","
	Кесе йома, 03 ноябрь 2016",Яңылыҡтар,Na
https://kulturarb.ru/ba/news/өfө-teatrҙary-jәnә-altyn-bitlek-2015-2016-premiyaһy-nominanttary-isemlegenә-ingәn, Өфө театрҙары йәнә “Алтын битлек 2015-2016” премияһы номинанттары исемлегенә ингән ,Na,"

	Күптән түгел генә “Алтын битлек 2015-2016” Рәсәй милли премияһының номинанттары билдәле булды. Ҡыуаныслы мәғлүмәт төп театр премияһының рәсми сайтында http://www.goldenmask.ru/fest.php?year=22&area=177 баҫылып сыҡты.

 “Алтын битлек 2015-2016” Рәсәй милли премияһына Рәсәйҙең 25 театры номинанттар исемлегенә ингән, улар араһында Өфө ҡалаһы ла бар. Башҡорт дәүләт опера һәм балет театры “Опера сәнғәте” номинацияһында башҡала исемен яҡлаясаҡ. 

 Театр бер юлы 5 номинацияға тәҡдим ителгән. Иң яҡшы һәм уңышлы Рәсәй операһы исеменә 13 спектакль көс һынашасаҡ, улар араһында Башҡорт дәүләт һәм опера театры сәхнәләштергән «Геракл» и «Орлеанская дева» опералары.

 Театрҙың дирижеры Артем Макаров “Геракл” спектакле өсөн “Иң яҡшы дирижер эше” номинацияһына тәҡдим ителгән. Шулай уҡ премияға дәғүә итеүселәр исемлегендә опера солистары Диләрә Иҙрисова һәм Надежда Бабинцева бар.

 “Алтын битлек” эсперттары тарафынан лонг-лист (билдәле спектаклдәр исемлегенә) М.Ғафури исемендәге Башҡорт дәүләт академия драма театрының Айрат Абушахманов ҡуйылышындағы “Джут” спектакле ингән.

 Иҫегеҙгә төшөрөп уҙайыҡ, былтыр Айрат Абушахманов режессерлығында “Ҡара йөҙҙәр” спектакле “Алтын битлек” премияһына лайыҡ булғайны. Премия “Костюмдар буйынса иң яҡшы рәссәм” номинацияһында Альберт Нестеровҡа тапшырылды.

 Театр эксперттары Рәсәй региондары буйлап 614-кә яҡын спектакль ҡарап өлгөргән, баһалы һығымталар оҙаҡ көттөрмәҫ.
 “Алтын маска” премияһын тапшырыу тантанаһы Мәскәү ҡалаһында 2017 йылдың 19 апрель көнө К.С. Станиславский и Вл.И. Немирович-Данченко исемендәге Музыка театры сәхнәһендә уҙасаҡ. 



 ","
	Шаршамбы, 02 ноябрь 2016",Яңылыҡтар,Na
https://kulturarb.ru/ba/news/salauat-dәүlәt-bashҡort-drama-teatry-sәhnәһendә-shukshin-spektakleneң-premeraһy, Салауат дәүләт башҡорт драма театры сәхнәһендә “Шукшин” спектакленең  премьераһы ,Na,"

	4, 10 ноябрь көндәре Салауат дәүләт башҡорт драма театры күптәребеҙ яратып уҡыған Василий Шукшиндың хикәйәләренә таянып яҙылған “Шукшин” спектакленең премьераһына саҡыра.

 Театрҙың совет әҙәбиәтенең мираҫ әҫәрҙәренә беренсе тапҡыр тотоноуы. ""Ваня, ты как здесь?"", ""Миль пардон, мадам"", ""Микроскоп"", ""Верую"", ""Мой зять украл машину дров"" хикәйәренә таянып ҡуйылған был постановка тамашасыларға бик оҡшар тигән теләктәбеҙ.

  Спектаклдең ҡуйыусы - режиссеры Мәскәү ҡалаһынан Антон Федоров. Беренсе тапҡыр Антон Федоров Салауат театрында Мостай Кәримдең “Ауыл адвокаттары” повесына таянып “Ерҙәштәр"" спектаклен сәхнәләштергәйне инде.
  Ҙур уңыш менән барған тәүге спектакль тамашасыларға бик оҡшаны.

 Тәржемә менән ҡыйынлыҡтар булманы, әҫәрҙе рус теленән башҡортсаға тәржемә эшен З.Исмәғилев исемендәге ӨДСИ –ның башҡорт теле уҡытыусыһы Гөлсәсәк Саламатова үҙ өҫтөнә алды.

 Ролдәрҙә: БР халыҡ артисы Риза Мәһәҙиев, БР атҡаҙанған артистары Нәүфилә Яҡупова, Гөлфирә Сәфиуллина, Фәтих Ҡолһарин, шулай уҡ театр артистары-Рөстәм Фазылов, Риф Мусин, Нәркәс һәм Мираҫ Йомағужиндар, Рафаэль Ғәйнуллин, Айһылыу Лоҡманова, Рәмзиә Мәҡсүтова, Лиана Ниғмәтуллина, Револь Ғималов һәм Радик Ғәлиуллин.

 Мәғлүмәт өсөн: Федоров Антон Павел улы –Стәрлетамаҡ ҡалаһында тыуған. 2006 йылда Б.В. Щукин исемендәге ВТУ тамамлаған, әлеге көндә режиссер һөнәре оҫталыҡтарына уҡып йөрөй. 2007 йылдан алып Мәскәү ҡалаһының «Другой театр», «Практика» театрҙарында эшләй.

 Тамашасыларҙы 4 һәм 10 ноябрҙә ""Шукшин"" спектакленең премьераһына көтөп ҡалабыҙ.

 Спектаклдәргә рәхим итегеҙ! 

Гүзәл Багаева




 ","
	Шаршамбы, 02 ноябрь 2016",Яңылыҡтар,Na
https://kulturarb.ru/ba/news/өfө-tulҡyny-2016-festival-konkursynyң-gran-prijyna-alyona-zavyalova-lajyҡ-buldy, «Өфө тулҡыны-2016» фестиваль-конкурсының Гран-прийына Алёна Завьялова лайыҡ булды ,Na,"

	«Өфө тулҡыны-2016» V популяр йыр һәм музыка фестиваль-конкурсының Гран-прийына Алёна Завьялова лайыҡ булды. Йырсы Өфө сәнғәт институтын тамамлаған һәм хәҙер «Мираҫ» йыр һәм бейеү фольклор ансамблендә эшләй.

 Кисә MusicHall 27 клубында «Спутник FM» радиоһы ойошторған шоуҙың финалы уҙҙы. Унда 14 вокалист һәм музыкаль төркөм алты номинацияла лидерлыҡ өсөн көрәште. Рәсәй киноһы йылында жюри ағзалары илебеҙҙә төшөрөлгән фильмдар, сериалдар һәм йәнһүрәттәрҙәге йырҙарҙы иң яҡшы башҡарыусыларҙы һайланы.

 «Дебют» номинацияһында Диана Иванова (9-11 йәшлектәр) һәм Наҙгөл Отузова (11-13) награда яуланы. «Иң яҡшы төркөм» номинацияһында Башҡорт дәүләт филармонияһының «Карауан» төркөмө еңеүсе булды. Элина Файзырова һәм Евгений Евдокимов «Иң яҡшы ҡатын-ҡыҙ вокалы» һәм «Иң яҡшы ир-егет вокалы» номинацияларында бүләкләнде. Пётр Козырев махсус номинацияла билдәләнде.

 Сәхнәлә Ырымбурҙан килгән «Мои НЛО» төркөмө ҡунаҡ сифатында сығыш яһаны. Уларға «Сикһеҙ музыка» номинацияһында награда тапшырылды. Былтырғы еңеүсе Ksenya Shaffy, Карен Оганесян һәм фестиваль-конкурстың беренсе миҙгелендә Гран-при яулаған Алина Әминева «Uphillers» төркөмө менән яңы йырҙар башҡарҙы.

 Башинформ» мәғлүмәт агентлығы, Ләйлә Аралбаева.
 ","
	Шаршамбы, 02 ноябрь 2016",Яңылыҡтар,Na
https://kulturarb.ru/ba/news/antigona-bөgөngө-bashҡort-mөhite-һәm-grek-mifologiyaһy, “Антигона” Бөгөнгө башҡорт мөхите һәм грек мифологияһы ,Na,"

	Уҡыусы киңәйтелгән баш һүҙгә иғтибар иткәс тә: “Автор был ике күренеш араһында ниндәй уртаҡлыҡ таба алды икән?” – тип уйлар, бәлки. Ысынында иһә кешелек донъяһы бер бөтөн бит ул. Тәү ҡарамаҡҡа һис бер бәйләнеше булмаған кеүек күренештәр ҙә ниндәйҙер ептәр менән үҙ-ара тығыҙ үрелгән булып сыға. Әҙәм балаһы иһә, ҡайһы осорҙа, кем булып, ниндәй илдә, ниндәй солғанышта йәшәүенә ҡарамаҫтан, бер үк проблемаларҙы хәл итергә, үҙе табынған ҡиммәттәргә ярашлы йәшәргә ынтыла…

 Миф героиняһы Антигона… Батша ҡыҙы. Атаһы Эдип, күрәҙәсе юраған тәҡдирҙе (атаһын үлтереп, әсәһенә өйләнәсәк) үҙгәртергә күпме тырышып ҡарамаһын, яҙмышын яҙлыҡтыра алмай. (Психоаналитик Зигмунд Фрейд раҫлауынса, психологияла “Эдип комплексы” тигән төшөнсә бар. Уға ярашлы, ир бала үҙ әсәһен ҡатын-ҡыҙ булараҡ яҡын күрә, уны атаһынан ҡыҙғанып көн¬ләшә…). Шулай итеп, кем икәнен белмәйенсә Эдип атаһын үлтерә, уның урынына батша булып китә, белмәгән килеш әсәһенә өйләнә. Ике улы – Элеонт менән Полиник, ике ҡыҙы – Исмена менән Антигона тыуа. Эдип, хәл асыҡланғас, үҙ-үҙен һуҡырайта, батшалыҡтан ваз кисеп, дәрүишлек юлын һайлай. Уландары йыл аша сиратлап хаким¬лыҡ итергә була. Әммә кесеһенең мөҙҙәте еткәс, олоһо килешеүҙе боҙа. Полиник, күршеләрҙең ярҙамы менән ғәскәр туплап, яу менән килеп ҡарай, әммә ҡыйратыла. Бола мә-лендә туғандар бер-береһен үлтерә. Власҡа, теләмәһә лә, Эдиптың ҡайнағаһы Креон килергә мәжбүр. Ул Элеонттың мәйетен тантаналы рәүештә мәңгелек йортона оҙатҡас, Полиниктыҡын, фетнәсе тип тамға¬лап, емтек урынына сүл бүреләренә ташлай. Былар барыһы ла сәхнәлә уйналасаҡ ваҡиғаларға тиклемге тарих. Трагедия иһә, егермегә етһә лә, ҡураныс ҡына кәүҙәһе арҡаһын¬да үҫмер ҡыҙҙы хәтерләткән Антигонаның, ҡәтғи тыйыуҙарға ҡарамаҫтан, мәйетте ерләргә ҡарар итеп, был маҡсатын таң алдынан атҡарырға ынтылыш яһауынан башланып китә. Мәйет ергә тапшыры¬лырға тейеш. Шунһыҙ әруахтың йәне теге донъяла тынғы тапмаясаҡ.
 Әйтергә кәрәк, был сюжетҡа беренсе булып Боронғо Гре¬цияның атаҡлы драматургы Софокл (б.э.т. 496 – 406 й.й.) мөрәжәғәт иткән. Тәбиғи йәшәйеш тәжрибәһен дөйөм¬ләштереү нигеҙендә барлыҡҡа килгән йолалар менән дәүләтселек ҡоролошо ҡабул итә башлаған ҡағиҙәләр бәрелешкә инә башлаған дәүер. Софоклдың замандаштары әйтер булған: “Кеше тормошонда рәсми¬ләштерелгән ҡанундар бары¬һынан да өҫтөн, ә яҙылмағаны яҙылға¬нынан тағы ла юғарыраҡ”. Ни өсөн шулай һуң? Сөнки яҙыл¬ғанын кешеләр уйлап сығара. Әҙәм балаһы иһә хәҡиҡәткә ярашлы эшләйем тигән хәлдә лә аҙым һайын тиерлек хаталаныуға дусар.
 Был бер булһа, икенсенән, һәр осорҙоң, һәр ҡоролоштоң, һәр илдең – үҙ ҡанундары. Ҡасандыр улар ҡабул ителгән, ҡасандыр юҡҡа сығыуҙары ла ихтимал, яңылары тыуыр… Софокл төп иғтибарын шуға йүнәлтә: яҙыл¬маған ҡанундар, йәғни йолаға әүерелгән талаптар батша бойо¬роғо менән индерел¬гәндәренә ҡарағанда тамырлыраҡ, йәшәүгә һәләтлерәк. Бөгөнгө көн өсөн дә ни тиклем көнүҙәк һығымта! Кешелек донъяһы меңәр йыл буйына туплаған тәжрибә менән иҫәпләш¬мәйенсә, белә-күрә тороп, күпме хилафлыҡ ҡылынды һәм әле лә ҡылына.
 Күренекле француз драматургы Жан Ануй (1910 – 1987) сюжеттағы акценттарҙы бер ни тиклем үҙ¬гәртә. Уның пьесаһы нигеҙендәге спек¬таклдең премьераһы 1943 йылда була. Икенсе Бөтә донъя һуғышы барған мәл. Франция фашист Германияһы табаны аҫтын¬да. Жан Ануйҙың Антигонаһы еңелгән, әммә көрәште туҡтат¬маған һәм туҡтатырға ла теләмәгән Францияны символлаштыра.
 1990 йылдарҙа “Антигона” Мәскәү художество академия театрында ҡуйыла. Мәскәүҙәр Антигона йөҙөн¬дә уйлап сығарылған кәртәләр менән иҫәпләшмәүсе ярайһы дыуамал йәш быуынды алғы планға сығара.
 Үрҙә яһалған экскурс фонында Мәжит Ғафури исемендәге Баш¬ҡорт дәүләт академия драма театрында Жан Ануй пьесаһы буйынса Рәсәй¬ҙең һәм Татарстандың атҡаҙанған сәнғәт эшмәкәре, Ғ. Ту¬ҡай исемен¬дәге дәүләт премияһы лауреаты, режиссер Фәрит Бикчәнтәев ҡуйған спектакль хаҡында фекер йөрөтмәк¬себеҙ. 
 Эйе, ҡанундарҙың бар яҙылғаны, бар яҙылмағаны. Бар ташҡа соҡо¬лоп, ҡағыҙға теркәлеп тә үтәлмәгәне, бар бер ҡайҙа яҙылмаһа ла ат¬ҡарыла торғаны. Ысынында ла, ҡанға һеңешкән, йолаға әүерелгән ҡағиҙәләр, ниндәйҙер бойороҡтар, указдар менән нығытылмаһа ла, үтәлеүсән. Башҡорт “Антигона”һы ла тап ана шул яҙылған һәм яҙылмаған ҡанундарҙың ҡапма-ҡаршылыҡлы бәрелешенә ҡоролған.
 Антигонаның (актриса Лилиә Ғәлина образды тормошсан итеү өсөн күп көс һалған) замандаштары ла йолаларҙы белә, тик батша бойороғона кем ҡаршы сыҡ¬һын! Креон (Рәсәйҙең атҡаҙанған, Баш¬ҡортостандың халыҡ артисы, Салауат Юлаев исемендәге дәүләт премияһы лауреаты Олег Ханов) иһә Антигонаның тәүәккәл аҙымын Эдип ҡанынан килеүсе тәкәбберлек менән бәйләй: “Һеҙҙең ғаиләлә кешеләрҙең ябай тойғоларын үҙ¬һенмәйҙәр, улар һеҙҙе түбәнһетә. Һеҙгә мотлаҡ тәҡдиргә һәм үлемгә ҡаршы яңғыҙ көрәшкә күтәрелергә кәрәк… Мин батшамын икән, үҙемде ерҙә ниндәй ҙә булһа тәртип урын¬лаштырыуға арнармын. Был һиңә шикле геройлыҡ түгел, ә көндәлек эш… Күңелгә ятмаған эш. Ләкин уны башҡарыр өсөн ҡуйылғанмын икән, мин уны еренә еткерә¬сәк¬мен… Ә һин нимә эшләй алаһың? Тыр¬наҡтарыңды һындырырһың, үҙеңде яңынан тоторҙар…” Антигона: “Эйе, башҡаса бер ни ҙә эшләй алмаяса¬ғым¬ды беләм. Әммә ҡулымдан килгәне – шул ғына. Ә ҡулыңдан килгәнде бул¬дырырға кәрәк!..” Бер уйлаһаң, Эдип ҡыҙының бындай ҡарары бик ябай кеүек: һәр кем кешелек бурысын атҡарыу йәһәтенән ҡулынан килгәнде эшләһен! Шулай булһа икән дә бит…
 Был тарафтан алдыра алмағас, Креон икенсе яҡлап килеп ҡарай: “Һин ысынлап ерләү йолаһына ыша¬наһыңмы? Жрецтарҙың, ҡә¬ҙим¬ге доғаны мығырлап, мәйеткә бер ус тупраҡ һалмаһаң, ағайың¬дың шәү¬ләһе мәңге аҙашып йөрөүгә хөкөм ителәсәк тигәненә ышанаһыңмы? Йола үтәйем тигән булып, ғүме¬реңде ҡурҡыныс аҫтына ҡуяһың… Кем өсөн?” Антигона: “Үҙем өсөн!”
 Күренеүенсә, әҫәрҙе, Антигонаны аңлауҙа бынан алдағы һәм әлеге диалог иң мөһим роль уйнай. Әҙәм балаһы, кешелек сифаттарын юғалтмайым тиһә, тәү сиратта кеше булараҡ атҡараһы эштәрен еренә еткереү өсөн ынтылырға бурыслы. Быныһы шулай. Аксиомалай аңла¬йышлы. Әммә тормош тигәнең ғәйәт ҡатмарлы шул. Был донъяның кеме генә юҡ! Башҡорт ҡобайырында әйтелгәнсә,
 “Ҡарты ла бар был илдең,
 Йәше лә бар был илдең,
 Туғы ла бар был илдең,
 Асы ла бар был илдең,
 ҙән бүтәнде белмәгән
 Бейе лә бар был илдең…”
 Ярай, Креон үҙ әмерен боҙоу¬сыны аңларға, улай ғына ла түгел, уны ҡотҡарып ҡалырға тырыша әле. Тик уға илде ҡулда тотоу өсөн фетнәсенең мәйет еҫен халайыҡҡа еҫкәтер кәрәк. Шунһыҙ тәртип бул¬маясаҡ. Эйе, ул да, бәлки, мәйетте ерләргә ҡаршы килмәҫ ине… Иң юғары вазифа биләмәһә. Вазифа, тимәк, шәхси хис-тойғоларҙан өҫтөн булыуҙы талап итә? Бөйөк Ватан һуғышы мәлендә Сталиндың улы Яков әсирлеккә эләгә. Дошман уны Паулюсҡа алмашырға тәҡдим итеп ҡарай. Ил башының яуабы иһә ҡәтғи: “Һалдатты фельдмаршалға алышмайҙар!”
 Йола атҡарыуҙы трагедияның төп героиняһы үҙенең туғанлыҡ бурысы итеп тә ҡарай. Әммә хәл был осраҡта ла ҡатмарлы. Полиниктың тормошо һис кенә өлгө итеп алыр¬лыҡ булмаған икән дә: типтерергә генә яратҡан, ҡатын-ҡыҙ артынан сабыулауҙан башҡаны белмәгән, ҡомарлы уйындарға бирелгән. Атаһы, улының ҙур сығымдары булыуын асыҡлап, ризаһыҙлығын белдергәс, Полиник уға ҡул күтә¬реүгә тиклем барып етә. Шулай низағлашып сығып китә лә атаһына ҡаршы фетнә ойоштора. Элеонт та был йәһәттән унан ҡалышмай. Ағайҙарҙың ореолы ҡырҡа тоноҡ¬ланһа ла, Антиго¬наның сигенергә уйы юҡ. Үҙенә иғтибар иттерә алғандан һуң күҙҙән төшкөһө килмәй, күрәһең. Был “дан”ды хатта Исмена апаһы менән дә бүлешергә теләмәй. Байтаҡ икеләнеп йөрөгән Исмена ахырҙа, мәйетте күмешергә мин дә һинең менән барам, тигәс, уның ярҙамынан ҡырҡа баш тарта: “Тәүҙән үк минең кеүек тырнаҡ¬тарыңды ҡаната-ҡаната ер соҡорға кәрәк ине!”
 Ә Креон ике ут араһында: үҙ бойороғон да (Полиник мәйете ерләнергә тейеш түгел!) юҡҡа сығара алмай, Антигонаны ла йәлләй. Тирандарҙан айырмалы рәүештә уның бәндә яҙмыштары менән уйнарға ла иҫәбе юҡ. Тик… Антигонаға маҡсатынан баш тар¬тырға һәм төндә мәйет күмергә маташыуын бер кемгә лә әйтмәҫкә кәрәк. Бер үк мәлдә еңмештең батша хәленә инеүен дә теләр ине… Әммә көҙгө ямғырҙа күшеккән турғай балаһындай ғына булһа ла ҡыҙыҡай батша тиклем батшаға ҡаршы сыға. Уны аңларға тырышыу хаҡында һүҙ ҙә юҡ!
 Бында инде ысынлап та Эдип балаһының ҡаны үҙен һиҙҙерә булһа кәрәк. Тәү сиратта тәкәббер¬лек хаттин ашҡан, үҫмерлек максимализмы ярылып ята: “Мин ба¬рыһын да бер юлы теләйем, бәхетем тулы булһын. Минең баҫалҡы булып, тыңлаусанлыҡ өсөн генә алдыма ташланған саҙаҡаға ҡәнәғәтләнгем килмәй. Мин бөгөн үк барыһына ла ышанырға һәм бәхетемдең, бала саҡта үҙем хыял иткәндәй, гүзәл булыуын теләйем. Шулай булмаһа, мин үләм. Мин атайым кеүек! Беҙ – аҙағына тиклем барып етеүселәрҙән. Хатта өмөттөң сатҡыһы, ишараһы күренмәһә лә...” (Ни тиклем беҙҙең олатайҙарҙың белә-күрә тора милләттең рухи азатлығы хаҡына нисәмә-нисә быуат буйына үлемесле яуҙарға күтәре¬лергә мәжбүр булыуына ауаздаш¬лыҡ!) Тик был тирадала үҙһүҙле үҫмерҙең, мәлендә өлкәндәр яғынан тейешле иғтибар етмәгән йәш кешенең, бар донъяһына үсегеп, еңмешләнеүе, үҙенең һүҙен һүҙ итеү өсөн генә лә һуңғы аҙымға барырға әҙер булыуы ла күренә.
 Бындай ҡылығы менән ул шуны әйтмәксе: “Һеҙ бөтәгеҙ ҙә килешеп булмаҫтай тормош эсендә лә ғәфү ителмәҫлек сабырлыҡ күрһәтәһегеҙ. Ә мин былай йәшәргә теләмәйем!” Ә бит ысын мәғәнәһендәге йәшәүҙе раҫлау өсөн үҙең килешмәгән солғанышҡа “Юҡ!” тип әйтеү генә етмәй… Әгәр ҙә Хоҙай Тәғәлә тарафынан бирелгән мөғжизәгә тиң ғүмерҙе, ниндәй генә хәлдә ҡалы¬уыңа ҡарамаҫтан, сабыр ҡабул ҡылып, эреле-ваҡлы һынауҙарҙы әҙәмсә үтергә тырышһаң, айырыуса үҫмерҙәр араһында йышайған суицид (мифтың бер вариантына ярашлы Антигона ла ахыр сиктә үҙ-үҙенә ҡул һалып ҡуя) ҡырҡа кәмер ине, бәлки.
 Спектаклдә иң көсөргәнешле күренеш шулай ҙа Антигона менән батшаның бәхәсе түгел, ә ата менән улдың – Креон менән Гемондың (Башҡортостандың атҡаҙанған артисы Илнур Байымов, Антигонаның йәрәшелгән кейәүе) ҡотолғоһоҙ һәләкәттән арынырға тырышыуы. Гемон атаһының батша булыуына, ни ҡылһа ла ирекле икәнлегенә, ҡыҙҙы ҡотҡарыу уның өсөн бер ни ҙә тормауына баҫым яһап ҡарай. Әммә ил башында тороусының проблемаға үҙ ҡарашы бар: закон сығарғансы ул – хаким, ә закон сығарылғас, ул да ябай үтәүсе генә.
 Телгә алынған ҡатмарлы, әммә тормошсан коллизияларҙың, тәрән хис-тойғолар бәрелешенең, граж¬данлыҡ, кешелек бурыстары кеүек төшөнсәләрҙең тейешле юғары¬лыҡта художестволы асылыш-сиселеше актерҙарҙың уңышлы сығыш яһауы менән бәйле, әлбиттә. Айырыуса Олег Ханов Креондың ҡапма-ҡаршылыҡлы кисерештәрен тамашасы күңеленә үтеп инерлек кимәлдә асып һала. Был осраҡта һис бер арттырыу¬һыҙ, актер роль уйнамай, ә геройының яҙмышы менән йәшәй, тиеү урынлы. Бының өсөн талант ҡына ла етмәйҙер, моғайын, ә һөнәреңә мөкиббән бирелгәнлек кәрәктер. (Күҙаллауы ла ҡыйын: Владимир Высоцкий, мәҫәлән, Гамлетты уйнағанда өс-дүрт килограмм ауырлығын юғалтыр булған!) Тауыш, хәрәкәт, ым-ишара – батшаларҙыҡы. Сәхнәне үҙе генә тултыра ла ҡуя, тиергә мөмкин.
 Эпизодик ролдәгеләр ҙә: һаҡсы¬лар (Рәсәйҙең атҡаҙанған, Баш¬ҡортостандың халыҡ артисы Илдар Сәйетов, Башҡортостандың халыҡ артисы Азамат Ғафаров, актер Юнир Ҡоланбаев), һөт әсәһе (Баш¬ҡортостандың атҡаҙанған артист¬каһы Алһыу Ғәлина-Ғафа¬рова) хәтерҙә ҡала. Төп героиня образын тулыландырыуҙа апаһы Исменаның да (Гөлмирә Исмәғи¬лева) әһәмиәте ҙур.
 Грек трагедияларында аңлатма биреү рәүешендәрәк ғәҙәти күре¬нешкә әйләнгән “Хор” ҡулланыу Жан Ануйҙа ла бар. Тик башҡорт театры сәхнәһендә ул “йәбешеп” бөтмәгән¬дәй тәьҫир ҡалдыра. Унан бөтөнләй баш тартҡанда ла спектакль өсөн ҙур юғалтыу булмаҫ ине кеүек. Батша хеҙмәтсеһенең үҙен тотошонда ла Креондың һәр ҡылығын ни сәбәптәндер мыҫҡыл¬лап ҡабул итеү ярылып ята. Ни өсөн? Аңлашылып етмәй. Әҫәр бит, “Хор”ҙа һәр даим ҡабатлап торолоуынса, трагедия, комедия түгел.
 Йыйып ҡына әйткәндә, зауыҡлы, әҙерлекле тамашасыны хислән¬дерә, уйландыра алырлыҡ сәхнә әҫәре тыуҙырған театр. Труппаның ҡуйыл¬ған маҡсатҡа тулыһынса өлгәшә алыуы өсөн ҡуйыусы режиссерҙың ижади эҙләнеүҙәре бушҡа китмәгән тип ышаныслы әйтергә мөмкин.

 Автор: Фәнил КҮЗБӘКОВ, БДУ профессоры.

 “Башҡортостан” гәзите 


 ","
	Шаршамбы, 02 ноябрь 2016",Яңылыҡтар,Na
https://kulturarb.ru/ba/news/respublikala-jyrsy-radik-gәrәevҡa-һәjkәl-asyldy, Республикала йырсы Радик Гәрәевҡа һәйкәл асылды ,Na,"

	Яңауылда күренекле йырсы Радик Гәрәевҡа һәйкәл асылды. Был хаҡта райондың «Яңауыл таңдары» гәзите хәбәр итә. Сара артистың тыуыуына 60 һәм вафат булыуына 20 йыл тулыу уңайынан ойошторолдо — 1996 йылдың 29 октябрендә Радик Гәрәевтың йөрәге тибеүҙән туҡтаны. Рәсми кешеләр, дуҫтары, яҡындары һәм туғандары, шул иҫәптән йырсының бер туғаны Рәлиф Радик Арыҫлан улын иҫкә алыу өсөн йыйылды.

 Һәйкәл буласаҡ йырсы белем алған мәктәп ихатаһында ҡуйылған. Уның авторы — билдәле скульптор Хәлит Ғәлиуллин. Ул Радик Гәрәевтың микрофон тотоп йырлаған һынын һүрәтләгән.

 Белем усағы 1997 йылдан бирле уның исемен йөрөтә, бында артистың музейы эшләй. Һәйкәл асыу тәҡдимен артистың яҡташтары индергән. Улар уны ҡойоу өсөн аҡса йыйған, шулай уҡ проект урындағы ҡаҙнанан финансланған.

 Радик Гәрәев (1956-1996) — Рәсәйҙең һәм Башҡортостандың халыҡ артисы, опера һәм эстрада йырсыһы (баритон), республиканың иң популяр һәм яратҡан артистарының береһе. Өфө сәнғәт институты профессоры Миләүшә Мортазинаның уҡыусыһы. 1983 йылда Сочиҙа уҙған «Ҡыҙыл ҡәнәфер» Халыҡ-ара сәйәси йыр фестивалендә Гран-приға лайыҡ була. Ул — Ғ.Сәләм исемендәге республика премияһы лауреаты. Башҡорт опера һәм балет театрында эшләй, 1990-1994 йылдарҙа театрҙы етәкләй. Репертуары ифрат бай була.

«Башинформ» мәғлүмәт агентлығы, Ләйлә Аралбаева
 ","
	Шаршамбы, 02 ноябрь 2016",Яңылыҡтар,Na
https://kulturarb.ru/ba/news/tujmazyla-tarihi-tirә-yaҡty-өjrәneү-muzejynda-vәsil-hannanovtyң-kүrgәҙmәһe-asyldy, Туймазыла тарихи тирә-яҡты өйрәнеү музейында Вәсил Ханнановтың күргәҙмәһе асылды ,Na,"

	Республикабыҙҙың Н. Латфуллин исемендәге заманса сәнғәт музейы директоры, Башҡортостандың атҡаҙанған рәссамы Вәсил Ханнанов — тынғыһыҙ ижадсыларҙың береһе. 

 Күптән түгел, 28 октябрь көнө, Башҡортостан Республикаһының Милли музей филиалы-Туймазы тарихи тирә-яҡты өйрәнеү музейында билдәле һәм күренекле рәссам Вәсил Ханнановтың ижадына бағышлаған “Һаумыһығыҙ, иптәш ВХ” исемле күргәҙмә асылды.

 Вәсил Ханнанов — Өфөнөң танылған рәссамы, график, перформанстар ойоштороусыһы, үҙенсәлекле художество проекттар авторы, «Сыңғыҙхан» ижади берекмәһе етәксеһе, Наил Латфуллин исемендәге БР Хәҙерге сәнғәт музейы директоры, Башҡортостан Республикаһының атҡаҙанған рәссамы. 

 «Вәсил Ханнанов, донъя уның үҙе кеүек үк универсаль, ә бөтә предметтар үҙгәреш кисерергә тейеш, тип иҫәпләй. Реинкарнацияға ышанырға һәм уны Леонардо тип атарға тәҡдим итәм, — ти йәш сәнғәт белгесе Екатерина Суворова. – Вәсил Ханнанов – йәш йөрәктәр хакеры. Ул беҙҙең быуын гуруһы. Һынлы сәнғәттә «өр-яңы технологиялар» эшкәртеү менән мәшғүл. Вәсил нимә генә эшләмәһен – полотно төшөрәме, йәки үҙ картинаһы өсөн рамды буяймы, һәр нәмәне «ханнановса» башҡара...»

 Үҙ-үҙенә һәм бөтә ваҡытты эшкә арнау кәрәклегенә ышанған кеүек, рәссамдә ихтыяр көсө, ойоштороусы һәләте етерлек. Емерек ярым подвал бинаһынан ул музей ҡорҙо һәм мәрхүм булып ҡалған дуҫы һәм уҡытыусыһы Наил Латфуллин иҫтәлегенә уның исемен бирҙе. 

 Туймазы ҡалаһында барған күргәҙмәлә рәссамдың төрлө жанрҙа 53 эше тәҡдим ителгән. Михаил Назаров, Хәмит Латыпов, Хәтип Фазылов кеүек замандаштарын һүрәтләгән картиналары аша рәссамдың эске донъяһын тойоп була. Тәрән мәғәнәле һәм фәлсәфәүи йөкмәткеле полотноларҙың ысын шәхес тарафынан тыуҙырылыуы аңлашыла. 

 Күргәҙмә ағымдағы йылдың ноябрь аҙағына тиклем дауам итәсәк. 

  Гүзәл Багаева


 ","
	Шишәмбе, 01 ноябрь 2016",Яңылыҡтар,Na
https://kulturarb.ru/ba/news/haris-sәғitovҡa-70-jәsh, Харис Сәғитовҡа 70 йәш ,Na,"

	27 октябрь көнө, Хәйбулла районының Мәҙәниәт йортонда “Күңелдәрҙә һүнмәҫ ялҡын бар” исеме аҫтында шағир, публицист, Башҡортостан Республикаһының Яҙыусылар союзы ағзаһы, “Ағиҙел” журналының редколлгия ағзаһы отставкалағы подполковник Бөтә Рәсәй «Байконур космодромы ветерандары» ойошмаһының Өфө ҡалаһы филиалының рәйес урынбаҫары Харис Мөҙәрис улы Сәғитовтың 70 йәшлек юбилейына арналған ижад кисәһе уҙҙы.

 Харис Сәғитов хәрбилек эшенә ғүмерен бағышлаған шәхес, ватанға хеҙмәт өсөн өсөнсө дәрәжәле миҙалдар менән бүләкләнгән, уның күкрәген Ю. Гагарин, Г. Титов, Г. Жуковтарҙың юбилей миҙалдары биҙәй.

 Тыуған яҡты өйрәнеү, әҙәбиәт менән ихлас шөғөлләнгән кешеләрҙең береһе ул. Харис Сәғитов- «Уйым сағыла йыһанда», «Япраҡтар туйы» китаптар авторы ла, шулай уҡ «Беҙҙең Байконур» йыйынтығын төҙөүсеһе лә.

 Ижади кисәлә билдәле драматург, БР-ның Яҙыусылар союзы ағзаһы, “Ағиҙел” журналының баш мөхәррире Рәлиф Кинйәбаев, яҙыусы, шағир, журналист, РФ-ның һәм БР-ның Яҙыусылар союзы ағзаһы, Ш. Хоҙайбирҙин исемендәге дәүләт премияһы лауреаты Әхмәр Үтәбай сығыш яһаны.

  Байрам сараһында Аҡъяр тау колледжы студенттары, китапхана системаһы хеҙмәткәрҙәре, башҡорт теле уҡытыусылары ҡатнашты.

 Ҡотлау теләктәре менән бер рәттән хөрмәт һүҙҙәре лә яңғыраны.Район башлыҡ урынбаҫары Минзәлә Баймырҙина: “Харис Мөҙәрис улы районыбыҙҙың ғорурлығы, киләсәктә лә ижади уңыштар юлдаш булһын”тигән теләктәр менән тәбрикләне.

 Сәхнәнән юбиляр башҡарыуында яңы шиғырҙар уҡылды, шағирҙың шиғырҙарына ижад ителгән «Килсе, килсе Гүзәлем», «Илемә» йырҙары тамашасылар күңеленә бик хуш килде.

 Осрашыу күңелдәрҙә яҡты һәм матур хәтирәләр ҡалдырҙы. 


 Гүзәл Багаева

 ","
	Шишәмбе, 01 ноябрь 2016",Яңылыҡтар,Na
https://kulturarb.ru/ba/news/miҙhәt-zakir-uly-shakirovtyң-100-jyllyғyna-arnalғan-tantanaly-ultyrysh, Миҙхәт Закир улы Шакировтың 100 йыллығына арналған тантаналы ултырыш ,Na,"

	Кисә, 31 октябрь көнө, М.Ғафури исемендәге Башҡорт дәүләт академия драма театрында Миҙхәт Закир улы Шакировтың 100 йыллығына арналған тантаналы ултырыш үтте. 

 1969-87-се йылдарҙа Башҡортостан өлкә комитетының беренсе секретары, Социалистик Хеҙмәт Геройы, республика ғына түгел, тотош Рәсәй өсөн әһәмиәтле нефть һәм газ үткәргестәр төҙөүгә тос өлөш индергән етәксе, төбәк ҡоролошона быуындарға етәрлек ныҡлы нигеҙ һалыусы идарасы - Миҙхәт Закир улы Шакировтың тыуыуына 100 йыллығын билдәләйбеҙ.

 Күптән түгел Миҙхәт Закир улы Шакировтың 100 йыллығын билдәләү сиктәрендә дәүләт эшмәкәре иҫтәлегенә арналған «Башҡортостан тарихы: үткәне, бөгөнгөһө һәм киләсәге” исеме аҫтында фәнни-ғәмәли конференция ойошторолдо. Бынан тыш, мәҙәниәт учреждениеларында тематик күргәҙмәләр һәм кисәләр үткәрелде. 

 Сараға республикабыҙҙың билдәле йәмәғәт эшмәкәрҙәре, Миҙхәт Закир улының замандаштары, туғандары йыйылғайны.
   
 Республика башлығы Рөстәм Зәки улы Хәмитов эстәлекле , бай мәғлүмәтле доклад менән сығыш яһаны. Башҡортостандың индустриаль үҫешен ойоштороусы, энергетик хужалығына нигеҙ һалыусы шәхес үҙ ваҡытын күпкә уҙып быуаттарға етәрлек эҙ ҡалдырған. Ул төҙөткән заводтар, нефть һәм газ үткәргестәр әле лә халыҡҡа хеҙмәт итә. 

 Дәүләт эшмәкәре ауыл хужалығына ла етди иғтибар бүлә. Уның идара итеү осоронда социалистик йөкләмәләр күпкә арттырып үтәлә. Ауыл хужалығы тауарҙары, ашлыҡ етештереү һәм һатыу бермә-бер арта. Был ҡаҙаныштары өсөн Миҙхәт Шакировҡа Социалистик Хеҙмәт Геройы исеме бирелә.

 Тиҙҙән Өфөлә Миҙхәт Шакиров исемендәге сквер барлыҡҡа киләсәк, дәүләт эшмәкәренә арналған “Шакиров беренсе обком секретары”исемле китап нәшер ителгән.

 Тантаналы ултырыш байрам концерты менән тамамланды. 

 Өлкән быуын кешеләре баш ҡалала тыуып үҫеп үҙ төйәген үҫтереүгә бар ғүмерен бағышлаған, яуаплы һәм талапсан етәксене яҡшы хәтерләй. Миҙхәт Закир улының тормошо, эш итеү алымдары, хеҙмәт юлы күптәребеҙгә өлгө. 

Гүзәл Багаева


 ","
	Шишәмбе, 01 ноябрь 2016",Яңылыҡтар,Na
https://kulturarb.ru/ba/news/өfөlә-pa-ojunskij-isemendәge-saha-akademiya-teatry-gastroldәre, Өфөлә  П.А. Ойунский исемендәге Саха Академия театры гастролдәре ,Na,"

	М. Ғафури исемендәге Башҡорт дәүләт академия драма театрында 4-7 ноябрь көндәре Рәсәйҙең әйҙәп барыусы милли театрҙарының береһе – П.А. Ойунский исемендәге Саха Академия театры гастролдәре башлана. 

 Бөгөн 1 ноябрь көнө М. Ғафури исемендәге Башҡорт дәүләт академия драма театрында Саха театрының Евразия гастролдәренә арналған матбуғат конференцияһы булып үтте. 

 Конференцияла П.А. Ойунский исемендәге Саха Академия театрының художество етәксеһе , РФ-ның халыҡ артисы Андрей Борисов, театрҙың директоры, Саха Республикаһының халыҡ , РФ-ның атҡаҙанған артисы Анатолий Николаев, театр актеры, Саха Республикаһының халыҡ, РФ-ның атҡаҙанған артисы, СССР дәүләт премиялары лауреаты Ефим Степанов ҡатнашты.

 Саха Академия театры бер нисә мәртәбә “Науруз” Халыҡ-ара фестивалендә ҡатнаша. Быйыл П.А. Ойунский исемендәге Саха Академия театры 110 йыллыҡ юбилейын билгеләй.

 Гастролдәр афишаһында Саха театрының иң яҡшы спектаклдәре:
 4 ноябрь 19.00 сәғәттә Сыңғыҙ Айтматовтың “Хыялдағы зәңгәр диңгеҙ ярым” (""Желанный голубой берег мой..."" ) спектакле, режиссеры – Андрей Борисов. Спектакль бер нисә тапҡыр театр фестивалдәре лауреаты, 1986 йылда СССР-ҙың Дәүләт премияһына лайыҡ булған.

 Спектакль Саха театрының йөҙөк ҡашы булып тора. Дүрт диңгеҙ аусыһы кәмә менән дауылға эләгәләр. Ҡуйы томан эсендә ризыҡһыҙ, һыуһыҙ килеш әсирлектә ҡалалар. Шул саҡта юлдаштар Кириски исемле малайҙы ҡотҡарыу өмөтө менән үҙ-үҙҙәрен ҡорбан итергә тигән ҡарарға киләләр...

 5 ноябрь 19.00 сәғәттә У. Шекспирҙың «Тиит» спектакле. Был әҫәр бик күп фестивалдәрҙә ҡатнашып, төрлө номинацияларҙа еңеп сыҡҡан.

 Спектакль яҡут театры традициялары һәм Шекспирҙың «ҡанлы трагедияһы» «Тит Андроник» пьесаһының үҙенсәлекле үрелеше менән айырылып тора. Саха театрында спектаклде «Тиит» тип атағандар. Режиссер был пьесала Шекспир әҫәрҙәрендәге Ромео һәм Джульетта, Гамлет, Король Лирҙы һәм Квентин Тарантино фильмдарындағы образдарҙы күргән. «Ҡанлы трагедия» жанрына керетелеүсе «Тит Андроник» трагедияһы Уильям Шекспирҙың башланғыс ижадында яҙылған әҫәрҙәрҙең береһе. 

 6 ноябрь – Өфө татар “Нур” театры сәхнәһендә Н. Лугиновтың Лен Гримм әҫәре буйынса «Хуннские повести» һәм 7 ноябрь – Б. Брехтың «Мамаша Кураж и ее дети» спектаклдәре күрһәтеләсәк.

 Спектаклдәргә билеттарҙы Башҡорт дәүләт академия драма театры сайтының Билеттар сәхифәһендә алырға мөмкин, касса телефоны (847) 272-35-33. 

 Тамашаларға рәхим итегеҙ! 

Гүзәл Багаева




 ","
	Шишәмбе, 01 ноябрь 2016",Яңылыҡтар,Na
https://kulturarb.ru/ba/news/bashҡort-muzykanty-rәmil-ғәjzullin-ҡaҙaғstanda-oҫtalyҡ-dәrestәre-menәn-syғysh-yaһany, Башҡорт музыканты Рәмил Ғәйзуллин Ҡаҙағстанда оҫталыҡ дәрестәре менән сығыш яһаны ,Na,"

	Билдәле башҡорт музыканты Рәмил Ғәйзуллин Ҡаҙағстанда ҡурайҙа һәм ҡумыҙҙа уйнау буйынса оҫталыҡ дәрестәре үткәрҙе. Сәфәр Е.Оморҙаҡов исемендәге Кустанай өлкә филармонияһы һәм өлкәнең мәҙәниәт бүлеге саҡырыуы буйынса ойошторолдо. Маэстро солист булараҡ сығыш яһаны, шулай уҡ Кустанай филармонияһының ҡаҙаҡ халыҡ уйын ҡоралдары оркестрына дирижерлыҡ итте.

 «Мин Нур Дауытовтың «Фатима» һәм Тәлғәт Абдрахмановтың «Салауат маршы» әҫәрҙәрен, «Булдирген» тигән ҡаҙаҡ көйөн уйнаным, — тип һөйләне Рәмил Ғәйзуллин. — Беҙҙең башҡорт халыҡ һәм авторлыҡ әҫәрҙәре Ҡаҙағстанда ҙур һорау менән файҙалана. Ҡаҙаҡтар думбыра, ҡыл-ҡумыҙ, ҡумыҙ, һорнай, ятаған кеүек сиртмә ҡыллы музыка ҡоралдарын популярлаштыра. Әммә, минеңсә, тынлы уйын ҡоралдарына тейешле иғтибар бүленмәй. Шуға күрә ҡаҙаҡтар башҡорт репертуары, беҙҙең ҡумыҙҙы популярлаштырыу менән ҡыҙыҡһына. Бынан тыш, улар үҙҙәренең музыканттарын Башҡортостанға уҡырға ебәрергә әҙер. Шулай уҡ Ҡаҙағстанда концерттар менән алмашырға һәм оҫталыҡ дәрестәре тәҡдим итәләр».

 Концерттан һуң мәҙәниәт идаралығы етәксеһе Рәмил Ғәйзуллинға иҫтәлекле бүләк — «Fасырлар пернесi» фестиваленең 25 йыллығы уңайынан сығарылған сувенир тапшырҙы.

 Башҡорт дәүләт филармонияһының матбуғат хеҙмәтендә хәбәр итеүҙәренсә, артистың киләсәккә ижади пландары — Волгоград өлкә филармонияһының «Егерме йыл илһам» тип аталған концертында ҡатнашыу. Н.Калинин исемендәге Волга рус халыҡ оркестрының 20 йыллығына бағышланған кисә 10 ноябрҙә үтә. Унда Ҡалмыҡстан, Монголия, Мәскәү, Санкт-Петербург, Краснодар, Дондағы Ростовтан музыканттар ҡатнаша.

 2017 йылда Рәмил Ғәйзуллин Татарстанға ҡурайҙа уйнау буйынса оҫталыҡ дәрестәренә саҡырылған. Оҫталыҡ дәрестәре Әлмәт, Яр Саллы ҡалаларында, Балтаси ҡасабаһында ойошторола.

 Рәмил Ғәйзуллин — Рәсәйҙең атҡаҙанған, Башҡортостандың халыҡ артисы, ҡурайсы, республиканың халыҡ уйын ҡоралдары милли оркестрына нигеҙ һалыусы.

 «Башинформ» мәғлүмәт агентлығы, Ләйлә Аралбаева. 

 ","
	Дүшәмбе, 31 октябрь 2016",Яңылыҡтар,Na
https://kulturarb.ru/ba/news/өfөlә-zaһir-ismәғilev-isemendәge-iii-muzykant-bashҡaryusylarҙyң-halyҡ-ara-konkursy-үtәsәk, ӨФӨЛӘ ЗАһИР ИСМӘҒИЛЕВ ИСЕМЕНДӘГЕ III МУЗЫКАНТ-БАШҠАРЫУСЫЛАРҘЫҢ ХАЛЫҠ-АРА КОНКУРСЫ ҮТӘСӘК ,Na,"

	Өфөнө тағы ла ҙур мәҙәни сара көтә. 7 ноябрҙән алып 16-сы ноябргә тиклем З.Исмәғилев исемендәге башҡарыусы-музыканттарҙың III Халыҡ-ара конкурсы үтәсәк.

 Ул СССР-ҙың халыҡ артисы, М.И.Глинка исемендәге Рәсәй Федерацияhының дәүләт премияhы лауреаты, Салауат Юлаев исемендәге дәүләт премияhы лауреаты, атаҡлы композитор, педагог hәм йәмәғәт эшмәкәре Заhир Ғәрип улы Исмәғилевтың тыуыуына 100-йыллығына арнала hәм уның исемен мәңгеләштереү маҡсатында үткәрелә.

 Ә уның исеме башҡорт hәм бөтә Рәсәй сәнғәтенең йөҙөк ҡашы булып тора. Ул башҡорт классик операhына нигеҙ hалыусы ғына түгел, ә бөтә профессиональ милли музыкаhын классик үрҙәргә күтәреүсе, уны тыуҙырыусы, шулай уҡ сәнғәт өлкәhендәге белем биреү, уҡыу-уҡытыу системаhын булдырыуға тос өлөш индергән ижадсы. 

 Конкурстың ойоштороусылары: Рәсәй Федерацияhының hәм Башҡортостандың Мәҙәниәт министрлыҡтары, З.Исмәғилев исемендәге Өфө дәүләт сәнғәт институты hәм Башҡортостан Республикаhының Композиторҙар союзы. 

 Конкурста ҡатнашыусылар ике номинацияға бүленә: «Яңғыҙ йырлау» (йәш буйынса беренсе төркөм) 17 йәштән алып 22 йәшкә тиклем, икенсе төркөм – 23 йәштән алып 32 йәшкә тиклем), «Фортепиано» менән «Скрипка, виолончель, контрабас» (беренсе йәштәр төркөмө – 14 йәштән – 19 йәшкә тиклем, икенсе өлкәндәр төркөмө – 20 йәштән – 32 йәшкә тиклем). «Яңғыҙ йырлау» номинацияhында беренсе йәштәр төркөмө өсөн ике тур үткәреләсәк – hайлап алыу hәм финал – берәй музыка ҡоралы оҙатыуында йәки a cappella башҡарыу; икенсе төркөм өсөн – өс тур үткәрелә – ике hайлап алыу hәм өсөнсөhө финал – симфоник оркестр оҙатыуында. «Фортепиано» hәм ҡыллы ҡоралдар номинацияларында ике төркөм өсөн дә өс тур – ике hайлап алыу hәм өсөнсө финал туры – шулай уҡ симфоник оркестр оҙатыуында үткәрелә. 

 Конкурсанттар сығыштарын билдәле мәҙәниәт эшмәкәрҙәренән торған юғары жюри баhалаясаҡ. Жюри рәйесе РФ Халыҡ артисы В. С.Алиев («Яңғыҙ йырлау» номинацияhы), Гнесиндар исемендэге Рәсәй музыка академияhы профессоры В. Б.Носина («Фортепиано»), шул уҡ Гнесиндар исемендәге Рәсәй музыка академияhы профессоры, РФ атҡаҙанған артисы А.А.Кошванец («Скрипка, виолончель, контрабас»).

 «Яңғыҙ йырлау» номинацияhы буйынса жюриға шулай ук Казак Милли сәнгәт универитеты hәм Курмангазы исемендәге Казак Милли консерваторияhы профессоры, Абай ис. Казак дәүләт опера hәм балет театры солисы Ш.К.Абилов, Гнесиндар исемндәге Рәсәй музыка академияhы профессоры, РФ атҡаҙанған сәнғәт эшмәкәре М.С.Агин, З.Исмәғилев исемендәге Өфө дәүләт сәнғәт институты профессоры, кафедра мөдире, РФ hәм БР атҡаҙанған сәнғәт эшмәкәре Ф.Ф.Сәғитова, РФ-ның атҡаҙанған артисы З.Исмәғилев исемендәге Өфө дәүләт сәнғәт институты доценты Й.Э.Әбделмәнов. 

 «Фортепиано» номинацияhында шулай уҡ З.Исмәғилев ис. ОДСИ профессоры, БР-ның атҡаҙанған сәнғәт эшмәкәре Н.Г.Хәмиҙуллина, З.Исмәғилев ис. ОДСИ профессоры, БР-ның атҡаҙанған артисы М.Ю.Кочуров, А.Шнитке исемендәге Мәскәү дәүләт музыка институты hәм З.Исмәғилев исемендәге ОДСИ профессоры, БР атҡаҙанған сәнғәт эшмәкәре, БР Ш.Бабич исмендәге Йәштәр дәүләт премияhы лауреаты Р.Р.Шәйхетдинов; «Скрипка, виолончель, контрабас» номинацияларында – З.Исмәғилев исемендәге ОДСИ профессоры, БР атҡаҙанған сәнғәт эшмәкәре, РФ атҡаҙанған мәҙәниәт хеҙмәткәре А.А.Шисман, З.Исмәғилев ис. ОДСИ профессоры, БР атҡаҙанған сәнғәт эшмәкәре Ф.Б.Ситдикова, З.Исмәғилев ис. ОДСИ профессоры, БР атҡаҙанған сәнғәт эшмәкәре В.Д.Зинов hэм З.Исмәғилев ис. ОДСИ доценты, БР атҡаҙанған мәҙәниәт хеҙмәткәре М.Д.Афанасьев.

 Конкурс тыңлауҙары башҡаланың төп музыка майҙансыҡтарында: Өфө сәнғәт училищеhы, Өфө сәнғәт институты, Махсус музыкаль колледжы, «Башҡортостан» дәүләт концерт залы, Х.Әхмәтов исемендәге Башкорт дәүләт филармонияhының Бәләкәй залында барасаҡ.

 Конкурс hөҙөмтәләре буйынса еңеүселәргә аҡсалата премиялар тапшырыла. Һәр номинацияла лауреат hәм дипломант исемдәре биреләсәк, концертмейстерзарға ла дипломдар тапшырылыу ҡаралған. З.Исмәғилев әҫәрзәрен иң оҫта башҡарған солистарға ла премия биреү күҙ уңында тора.Финалға үтмәүселәр ҙә маҡтау грамоталары менән бүләкләнәсәк. 

 Дәүләт hәм йәмәғәт ойошмалары, ижади союздар, киң мәғлүмәт саралары, шәхси кешеләр ҙә конкурстың Ойоштороу комитеты ризалығы менән махсус премиялар hәм приздар тапшыра ала. 

 З.Исмәғилев исемендәге музыкант башҡарыусыларзың III халыҡ-ара конкурсы тураhында тулы мәғлүмәт Өфө дәүләт сәнғәт институтының сайтында урынлаштырылған (http://ufaart.ru). 

Гүзәл Багаева




 ","
	Дүшәмбе, 31 октябрь 2016",Яңылыҡтар,Na
https://kulturarb.ru/ba/news/һuҡyrҙarғa-respublika-milli-simfonik-orkestr-koncertyn-mahsus-kitaphana-sajtynda-tyңlau-mөmkinselege-asyla, Һуҡырҙарға республика милли симфоник оркестр концертын махсус китапхана  сайтында тыңлау мөмкинселеге асыла. ,Na,"

	Сентябрҙә Өфө сәнғәт училище залында Башҡортостан республикаһының композиторҙар Союзы һәм милли симфоник оркестры «Башҡортостандың симфоник палитраһы” атамалы проект-концерт тәҡдим итте. 

 Милли симфоник оркестр менән Һуҡырҙар өсөн Башҡортостан республика махсус китапханаһы, «Сәнғәт төнө” бөтә Рәсәй акцияһы рамкаһында бик тығыҙ хеҙмәттәшлек итеү һөҙөмтәһендә, сайтыбыҙҙың “Тыуған ерем музыкаһы” бүлегендә беҙ концерт программаһында яңғыраған музыкаль әҫәрҙәрҙе тәҡдим итәбеҙ. Пульт артында – окрестрҙың баш дирижеры Раушан Яҡупов.

 Сайтта, һынау өсөн, башҡорт композиторҙарының 30 секундлыҡ музыкаль әҫәрҙәре тәҡдим ителгән. Уларҙы ябай МР3 форматта тыңлап була. Әгәр ҙә әҫәр ҡыҙыҡһындырһа, уның тулы вариантын, өйҙә тифлофлешплеерҙа тыңлау мөмкинселеге биргән LKF форматта күсереп алырға була.

 “Башҡорт ере музыкаль мәҙәниәт өлкәһендә киң танылыу алған эшмәкәрҙәрҙе аҙ тыуҙырманы. Уларҙың исемдәре республиканың милли ҡаҙанышына әүерелде. Концерт программаһында тәҡдим ителгән музыкаль жанрҙарҙың байлығы һәм төрлөлөгө Башҡортостандың мәҙәни палитраһына үҙенсәлек өҫтәй. Был бигерәк тә йәш быуынға бик мөһим хәл, сөнки был ваҡиғаларҙың үҙәгендә - илебеҙ яҙмышы, милли музыканың үткәнен һәм бөгөнгөһөн кәүҙәләндергән яңы биттәр” - ти милли симфоник оркестр директоры Алексей Воронин.

 Концертта башҡорт композиторҙары Абрар Ғабдрахманов, Айрат Кәримов, Салауат Низаметдинов, шулай уҡ замандаштар Илдар Хисаметдинов һәм Рәшит Загановтарҙың ижады яңғыраны. Концерт был донъянан киткән композиторҙарҙың яҡты иҫтәлеге, замандаштарҙың әүҙем ижады булып торҙо.

 Күренекле башҡорт композиторы һәм пианист Айрат Кәримовтың тыуыуына 75 йыл тулыу айҡанлы, фронтовик-шағир Х. Ғиләжевтың “Ҡырҡ алтынсы һалдат” поэмаһы буйынса, “Ирлек” атамалы симфоник картина яңғыраны. Замандашыбыҙ Илдар Хисаметдинов J.S. Bash Galaxy яңы ижадының премьераһын тәҡдим итһә, Рәшит Заганов, иһә, “Салауат Юлаевҡа йыр” дүртенсе симфонияһын һынландырҙы. Заһир Исмәғилев традицияһын дауам итеүсе Абрар Ғабдрахмановтың “Вальс-фантазия” әҫәре һәр кемдең йөрәгенә үтеп ингәндер.

 2013 йылда арабыҙҙан китеп барған бөйөк композитор Салауат Низаметдиновтың, етеп килгән 60 йыллыҡ юбилейы айҡанлы, оркестр, 2011 йылда автор тарафынан тыуҙырылған иң яҡты һәм тормошсан әҫәрҙәренең береһе - байрам увертюраһы “Башҡортостан” һәм “Ҡатын-ҡыҙ һынланған биш портрет” циклын башҡарҙы. 

 Һуҡырҙар өсөн Башҡортостан Республика махсус китапханаһы мәғлүмәттәре буйынса
Гүзәл Багаева

 ","
	Дүшәмбе, 31 октябрь 2016",Яңылыҡтар,Na
https://kulturarb.ru/ba/news/halyҡ-ara-һәm-respublika-konkurstary-laureaty-marsel-ҡotoev-һәm-bashҡortomdoң-үlmәҫ-moңo, Халыҡ-ара һәм республика конкурстары лауреаты Марсель Ҡотоев һәм «Башҡортомдоң үлмәҫ моңо» ,Na,"

	Башҡорт халыҡ йырҙарын оҫта башҡарыусы уникаль тауыш эйәһе, тип таныйҙар уны. Ошо моңло тауышы уны башҡорт эстрадаһының йәш башҡарыусылары араһынан айырып, хатта юғарыраҡ баҫҡысҡа күтәреп тора кеүек. Һүҙебеҙ Х. Әхмәтов исемендәге Башҡорт дәүләт филармонияһы йырсыһы, «Карауан» төркөмө солисы Марсель ҠОТОЕВ тураһында.

 Ҡыҫҡа ваҡыт эсендә үҙен һәләтле, ҡабатланмаҫ тауышлы моң эйәһе итеп таныта. “Гәлсәр һандуғас”, “Башҡорт йыры” телевизион фетивалдәрендә, “Урал моңо” халыҡ-ара төрки йәштәренең конкурс-фестивале, “Жайыҡ DAUYSY” халыҡ-ара музыка фестивалендә уңышлы сығыш яһай һәм призлы урындар яулай. 

 Марсель Ҡотоевтың ижады тураһында телгә алып, тамашасы уны халыҡ йырҙарын шәп башҡарыусы тип таный. Ә кем уның йырлағанын ишеткәне юҡ, улар һәм уның ижадын яратыусылар йәш башҡарыусының 14 НОЯБРЬ филармонияла үтәсәк концертына рәхим итһен. Программаға һеҙ яратҡан йырҙар- башҡорт халыҡ һәм эстрада йырҙары ингән. Әйткәндәй, Марсель Ҡотоев, шулай уҡ, ижадташ дуҫтары менән бергә сығыш яһаясаҡ. 

 14 НОЯБРЬ Х. Әхмәтов исемендәге Башҡорт дәүләт филармонияһында халыҡ-ара һәм республика конкурстары лауреаты МАРСЕЛЬ ҠОТОЕВ һеҙҙең өсөн йырлай! Рәхим итегеҙ!

Гүзәл Багаева


 ","
	Дүшәмбе, 31 октябрь 2016",Яңылыҡтар,Na
https://kulturarb.ru/ba/news/өfөlә-өs-kөn-dauamynda-kinofestival-ruhy-gөrlәne, Өфөлә өс көн дауамында кинофестиваль рухы гөрләне ,Na,"

	Өфөлә “Көмөш Аҡбуҙат» III Халыҡ-ара милли һәм этник кино фестивале тамамланды.

 Башҡортостанда милли һәм этник кино фестивале үткәрелеүе кино һөйөүселәр һәм сәнғәттең был төрөндә тир түгеүселәр араһында ҙур ҡыуаныс тыуҙырҙы, өс көн дауамында иҫ киткес ҙур байрам ойошторолдо. 

 Көмөш Аҡбуҙат» III Халыҡ-ара милли һәм этник кино фестиваленә Германия, Ҡазаҡстан, Ҡырғыҙстан, Иран, Непал, Мексика, Америка Ҡушма Штаттары, Әрмәнстан, Сирия, Франция, Әзербайджан, Таджикстан, Афғанстан, Швейцария, Тайвань, Бангладеш, Монголия илдәренән 268 эш тәҡдим ителгәйне.
  Конкурс программаһына 24 фильм һайлап алынды, 9 документаль, 8 тулы метражлы һәм 7 ҡыҫҡа метражлы нәфис фильмдар.

 Фестивалдә ҡатнашыусы фильмдар өс йүнәлештә баһаланды: “Документаль фильм”, “Ҡыҫҡа метражлы уйын фильмы” һәм “Тулы метражлы уйын фильмы”. 

 Өфөнөң “Башҡортостан” дәүләт концерт залына йыйылған ҡатнашыусылар ғына түгел, тамашасылар ҙа тулҡынлана. Бына-бына еңеүселәрҙең исемдәре иғлан ителәсәк. III Халыҡ-ара милли һәм этник кино фестиваленең “Көмөш Аҡбуҙат” статуэткаһын кем алып ҡайтыр? Кемдәр улар, “иң-иң”дәр? 

 Бына, ниһайәт, иң тулҡынландырғыс минуттар. Шулай итеп, гран-при Бангладеш ҡунағы Абу Шахед Эмонға тапшырылды. Уның «История Джалала» документаль фильмы иң юғары награда – “Көмөш Аҡбуҙат” статуэткаһы менән баһаланды.
   
 Төп приз – гран-приҙан тыш, эштәр төрлө номинациялар ҙа билдәләнде. Бынан тыш, Башҡортостан кинематографистар союзы үҙенең махсус приздарын булдырғайны. Ин шәп оператор оҫталығы призына Антон Жабин (Рәсәй) «Небесный верблюд» лайыҡ булды. Әмир Абдразаҡов исемендәге призға милли рух менән башҡарылған «Кунанбай» фильмы өсөн Ҡазахстан режиссеры Досхан Жолжаксынов буләкләнде.

 Шулай уҡ Ғ. Әмиров исемендәге махсус приз оператор оҫталығы номинацияһында «Пилорама» фильмы өсөн Тимур Ғәниевҡа (Башҡортостан) тапшырылды.

 “Тамашасы һөйөүе” призына «24 снега» (Рәсәй, Саха-Якутия) фильмы лайыҡ булды – режиссеры Михаил Барынин. “Уйын киноһы номинацияһында «Мать Мария» фильмы режиссеры Садам Вахид (Афғанистан) бүләкләнде.

  Жюринын махсус бүләге Максим Кобзевтын «Монолог ополченца» документаль фильмы өсөн бирелде.(Рәсәй). 

 “Иң яҡшы ҡатын-ҡыҙ роле” махсус призы «Мать» фильмы өсөн ( Монголия) Эрдэнэцэцэг Базаррагааға тапшырылды.

 Мәҙәниәт министрлығы икенсе йыл рәттән үҙ бүләген тапшыра, быйыл махсус приз легендар йырсыбыҙ, ҡурайсыбыҙ Абдулла Солтановҡа бирелде «Песнь души» фильмы өсөн.

 «Документаль фильмда ин яҡшы режиссер» номинацияһында «Физрук, золото и река» фильмы менән режиссер Аманбек Ажымат (Ҡырғыҙстан) еңеүсе булды.

 Киләсәктә Башҡортостандың мәҙәниәтен сағылдырыусы кино барлығын бөтә донъя беләсәк. Фестиваль элекке СССР халыҡтары араһында яңы мәҙәни күперҙәр барлыҡҡа китерер тигән ышаныста ҡалайыҡ.
 Бер быуат самаһы элек килеп ингән кино беҙҙең тормошта һаман да үҙенең әһәмиәтен юғалтмай, кешенең зиһенен һәм хис-тойғоһон биләүҙән туҡтамай. 

 Гүзәл Багаева

 ","
	Шәмбе, 29 октябрь 2016",Яңылыҡтар,Na
https://kulturarb.ru/ba/news/silәbe-өlkәһeneң-zlatoust-ҡalaһynda-1812-jylғy-vatan-һuғyshynda-ҡatnashҡan-bashҡort-yaugirҙәre-hөrmәtenә-һәjkәl-asylasaҡ, Силәбе өлкәһенең Златоуст ҡалаһында 1812 йылғы Ватан һуғышында ҡатнашҡан башҡорт  яугирҙәре  хөрмәтенә һәйкәл асыласаҡ ,Na,"

	“Урыҫ еренә сит дошман килгәнлеген ишетеү менән, бөтә Урал халҡы йәшен һуҡҡандай һиҫкәнеп киткән, бөтәһе лә аяҡ өҫтө баҫҡан, ти. Урманда уҡ юнып, аласыҡта һаҙаҡ эшләп, тана-торпо, тәкә һуйып, ит ҡаҡлап, эркет ҡайнатып, ҡорот йәйеп, тире ыҫлап, турһыҡ, һаба, мәс тегеп, ҡаймаҡ яҙып, май тасҡып, төн-көн ағытмай бейә һауып, турһыҡ, һаба тултырып ҡымыҙ йыйып, аҙыҡ-түлек, ат-тун, кейем-һалым таярлап, халыҡ яуға әҙерләгән, ти…» (“Икенсе әрме” риүәйәте)

 Башҡорт халҡының хәтер һандығында 1812 йылғы Ватан һуғышы бөгөнгә ҡәҙәр һаҡланып ҡала килә. Олатайҙарыбыҙ был һуғышта ҡатнашыуы менән һәр саҡ ғорурланған. 1812 йылғы Ватан һуғышы башҡорттарҙың фольклорында «Ҡаһым түрә» риүәйәтендә, «Француз яуы бәйете»ндә, «Ирәмәл», «Любизар», «Ҡаһым түрә», «Эскадрон» йырҙарында сағылыш тапҡан.

 Тиҙҙән Силәбе өлкәһенең Златоуст ҡалаһында 1812 йылғы Ватан һуғышы һәм рус армияһының 1813-1814 йылдарҙағы сит ил походтарының легендар яугирҙәренә арналған һәйкәл асыласаҡ.

 Һәйкәл ҡуйыу идеяһы Златоуст “Башҡорт ҡоролтайы” бүлегенең хөрмәтле рәйесе , ветерандар советы ағзаһы Данис Хужиндың күптәнге теләге . Златоуст депутаттары йыйылышында һәйкәлдең проект эскизы әҙерләнә, урыны билдәләнә. Был проектты Урал региондарында Башҡортостан Республикаһының вәкиле Амур Хәбибуллин да ҡеүәтләй.

 Тарихи мәғлүмәттәр буйынса 1812 йылдың сентябрендә Златоуст ҡалаһында 18 башҡорт атлылар полкы төҙөлә. Полк Бара, Ҡара-Табын ауылдары, Троицк өйәҙенең Ҡыуаҡан волосы (хәҙерге Учалы районы), Әйле һәм Балаҡатай волосы (хәҙерге Ҡыйғы һәм Балаҡатай районы), Силәбе өлкәһенең Күсей районы Петрушкино ауылы башҡорттарынан төҙөлә. Полк командиры вазифаһына Т.Е. Тихановский тәғәйенләнә.

 1812 йылғы Ватан һуғышында ҡатнашҡан башҡорт яугирҙәренә арнап Ырымбурҙа Каруанһарай бинаһы төҙөлә, 2012 йылда Мәскәүҙә 1812 йылғы Ватан һуғышы музейы асыла, Башҡортостандың Сибай ҡалаһында башҡорт полктарына һәйкәл ҡуйылған. 

 Гүзәл Багаева

 ","
	Йома, 28 октябрь 2016",Яңылыҡтар,Na
https://kulturarb.ru/ba/news/serle-sharshau-balalar-һәm-jәshtәr-teatrҙary-konkursynda-150-nәn-ashyu-үҙeshmәkәr-artist-ҡatnasha, «Серле шаршау» балалар һәм йәштәр театрҙары конкурсында 150-нән ашыу үҙешмәкәр артист ҡатнаша ,Na,"

	Бөгөн Ҡыйғы районында «Серле шаршау» балалар һәм йәштәр театрҙарының республика конкурсы башланды. Быйыл Благовещен, Өфө, Бөрө ҡалаларының, Дүртөйлө, Дыуан, Туймазы, Салауат райондарының балалар һәм йәштәр театр коллективтары 13 спектакль сәхнәләштерә. Улар араһында драма, агитация-художестволы, музыкаль һәм ҡурсаҡ театрҙары бар. Форумға 150-нән ашыу үҙешмәкәр артист йыйылды.

 Сығыштарҙы тәжрибәле жюри баһалай. Уның составына танылған театр сәнғәте эшмәкәрҙәре, педагогтар, режиссерҙар: Әхтәм Абушахманов, Мөсәлим Күлбаев һәм Айрат Абушахманов инә.

 «Һәр спектакль ентекле тикшерелә. Бөгөн — конкурс көнө. Иртәгә жюри ағзалары режиссерҙар һәм театр коллективтары етәкселәре өсөн режиссура, башҡарыу оҫталығы, сәхнә, музыкаль яҡтан биҙәлеш буйынса ижади лаборатория үткәрә», — тип хәбәр итте Республика халыҡ ижады үҙәгенең матбуғат хеҙмәте етәксеһе Ирина Захарова.

 Еңеүселәр һәм призерҙар 28 октябрҙә «Серле шаршау» конкурсын ябыу тантанаһында иғлан ителә.

 Сара балалар театр сәнғәтен (драма, ҡурсаҡ, музыкаль) үҫтереү һәм республика театр фестивалдәрен үткәреү традицияларын һаҡлау маҡсатында уҙғарыла. Ойоштороусылар — Башҡортостан Мәҙәниәт министрлығы, Республика халыҡ ижады үҙәге, Ҡыйғы районы хакимиәте, республика Театр эшмәкәрҙәре союзы.

 «Башинформ» мәғлүмәт агентлығы, Ләйлә Аралбаева
 ","
	Йома, 28 октябрь 2016",Яңылыҡтар,Na
https://kulturarb.ru/ba/news/marina-cvetaevanyң-izhadyna-baғyshlanғan-kisә, Марина Цветаеваның ижадына бағышланған кисә ,Na,"

	Иртәгә, йәғни 29 октябрҙә Әхмәт-Зәки Вәлиди исемендәге Милли китапхананың икенсе корпусында ""Красною кистью рябина зажглась..."" исеме аҫтында Марина Цветаеваның ижадына арналған әҙәби-музыкаль кисә үтәсәк.

 Кисә Марина Цветаеваның тыуыуына 124 йыллығына бағышлана.

 Сараны ойоштороусылар: Усень-Ивановское ҡасабаһының М.Цветаева музейы мөдире Ольга Саттарова һәм ""Белебеевские известия"" гәзитенең мөхәррире Любовь Иванова.

 Бай эстәлекле программа әҙерләнгән, Усень-Ивановское ҡасабаһының М.Цветаева музейынан видео-презентация күрһәтеләсәк, шағирәнең шиғырҙарына ижад ителгән йырҙар яңғыраясаҡ. Шулай уҡ һәр теләүсе өсөн ирекле микрофон – Марина Цветаеваның шиғырҙарын һөйләү, уҡыу мөмкинлеге буласаҡ.

 Кисәгә Башҡортостан Республикаһының халыҡ артисы, һүҙ сәнғәте оҫтаһы Александр Донгузов, актрисалар Альфия Кашбуллина, Диана Кулик, Юлия Ныркова, бард йырҙарын башҡарыусы Наталина Самыловска, «Птицы»театр-студияһы режиссеры Владимир Корчев, профессор, БДУ-ның кафедра мөдире Сергей Семенов саҡырылған. 

 Шулай уҡ әҙәбиәтселәр, китапханасылар, журналистар, студенттар һәм мәктәп уҡыусылары ҡатнашыуы көтөлә.

Гүзәл Багаева


 ","
	Йома, 28 октябрь 2016",Яңылыҡтар,Na
https://kulturarb.ru/ba/news/rәsih-hannanovҡa-85-jәsh, Рәсих Ханнановҡа 85 йәш ,Na,"

	Бөгөн яҙыусы, журналист, Башҡортостан Республикаһының атҡаҙанған мәҙәниәт эшмәкәре, Шәһит Хоҙайбирҙин Әнғәм Атнабаев исемендәге премиялар лауреаты, Рәсәй журналистар һәм яҙыусылар Союзы ағзаһы Рәсих Ханнановҡа -85 йәш.

 Шиғриәт донъяһы ниндәй? 
 Белмәй бер кем, 
 Ул үҙенә йыйған бөтә йәшәү күркен.
 Инеп батһаң ошо даръя ағышына,
 Үлгәндә лә үкенмәҫһең яҙмышыңа.
 Рәсих Ханнанов

 Рәсих Нурғәле улы Ханнанов 1931 йылдың 28 октябрендә Ҡырмыҫҡалы районының Ҡырмыҫҡалы ауылында тыуған.
 Рәсих Нурғәле улы бик иртә, мәктәптә уҡыған саҡта уҡ, яҙыша башлай. Тәүге шиғырҙарын мәктәп стена гәзитендә сығара, унан һуң уларҙы район гәзитендә баҫтыра, яҡташы, ул саҡта уҡ танылған яҙыусы Фәрит Иҫәнғоловтың кәңәше менән хикәйәләр яҙа башлай. Илленсе йылдар аҙағы – алтмышынсы йылдар башында уның әҫәрҙәре мабуғатта йыш күренә.
 Йәш яҙыусыға “Ҡыҙыл таң” гәзите битендә беренсе башлап Назар Нәжми хәйерле юл теләй. Шул тәьҫир менән ҡанатланып, ул “Һин онотма” исемле беренсе йыйынтығын әҙерләй. Китап донъяға сыҡҡас, ундағы шиғырҙарҙың күбеһе, көйгә һалынып, йырҙарға әйләнә.

 Рәсих Ханнанов ваҡытлы матбуғаттағы эшмәкәрлеге менән бер рәттән, повестар, хикәйәләр, нәҫерҙәр, пьесалар, йыр өсөн шиғырҙар, робағиҙар ижад итергә лә ваҡыт таба. Уның ошо осорҙа донъя күргән “Йәшлек ҡанаттары”, “Диңгеҙ ҡарлуғасы”, “Ҡыр ҡыҙҙары киткәндә”, “Юл буйынса күк сәскә”, “Күңел нуры”, “Көтөгөҙ мине, тирәктәрем!”, “Әйтем юҡҡа әйтелмәй”, “Ҡатынға бүләк” кеүек йыйынтыҡтары әҙәбиәт һөйөүселәр һәм тәнҡитселәр тарафынан йылы ҡабул ителде.

 Ул алты пьеса, ике музыкаль комедия, очерктар, мәҡәләләр, рецензиялар, фельетондар авторы.
 Рәсих Ханнанов ижадында йырҙар айырым урын алып тора. Х. Әхмәтов, Р. Хәсәнов, Т. Шәрипов, А. Ҡобағошов, С. Низаметдинов, А. Ғабдрахманов, М. Имашев, Ә. Дауытов кеүек композиторҙар менән берлектә ике йөҙҙән ашыу йыр ижад итте. Уларҙың байтағы халыҡҡа киң билдәле, хатта халыҡтыҡы булып киткәндәре лә бар. “Яңғыҙ аҡҡош күл-дәрҙә”, “Минең әсәй гөл ярата ине” йыр-ҙары Татарстанда “Йылдың иң яҡшы йыры” тигән исем алды. “Минең Өфөм – Уралдың саф гөлө”, баш ҡалабыҙҙың 425 йыллығына арналған конкурста еңеп, Өфөнөң байрам гимнына әйләнде.

 Кисә, 27 октябрь көнө, Н. Латфуллин исемендәге заман сәнғәте Музейында “Йәшәү хисе” исеме аҫтында ижади осрашыу ойошторолдо. Кисәлә Башҡортостан Республикаһының атҡаҙанған рәссамы Вәсил Ханнанов менән яҙыусы, журналист Рәсих Ханнанов та ҡатнашты. 

Гүзәл Багаева


 ","
	Йома, 28 октябрь 2016",Яңылыҡтар,Na
https://kulturarb.ru/ba/news/bashҡort-teatr-aktyory-bassr-ҙyң-halyҡ-һәm-atҡaҙanғan-artisy-mullanur-niғmәtullindyң-tyuyuyna-85-jyl," Башҡорт театр актёры, БАССР-ҙың халыҡ  һәм атҡаҙанған  артисы Мулланур  Ниғмәтуллиндың тыуыуына 85 йыл ",Na,"

	Мулланур Абдулхай улы Ниғмәтуллин (28 октябрь 1941 — 11 февраль 2002) — башҡорт театр актёры, БАССР-ҙың халыҡ һәм атҡаҙанған артисы, Театр эшмәкәрҙәре союзы ағзаһы.

 Ниғмәтуллин Мулланур Абдулхай улы 1941 йылдың 28 октябрендә Башҡорт АССР-ының Мәсетле районы Йонос ауылында тыуған. Ләмәҙтамаҡ урта мәктәбен 1960 йылда тамамлаған. 1966 йылда Өфө сәнғәт училищеһын тамамлай һәм ике йыл Мәсетле район мәҙәниәт йортоноң художество етәксеһе була.

 1968—2002 йылдарҙа Арыҫлан Мөбәрәков исемендәге Сибай дәүләт башҡорт драма театрында эшләй.

 Актер 55 йыл ғүмерен театр донъяһына бағышлаған. Трагик һәм комедия ролдәрҙе оҫта башҡарыуы менән айырылып торған. Мулланур Ниғмәтуллиндың яратып башҡарған ролдәре: Диманш (""Дон Жуан"" - Мольер Ж.-Б.); Жевакин (""Женитьба"" - Гоголь Н.В.); Ҡанбаба (""Тамарис"" - Ғаниева Т.); Мәхмүт (""Йәйәүле Мәхмүт"" - Кәрим М.); Мөхәмәтша мулла (""Ҡоҙаса"" - Исмәғилев З.Г.); Николай (""Порог"" - Дударев А.); Нолинакха (""Ганга Ҡыҙы"" - Гинзбург А.); Нурәхмәт (""Под знаком Марса"" - Хәмит Р.); Президент (""Коварство и любовь"" - Шиллер Ф.); Тимербай (""Эх, минең дуҫ Байтимер"" - Кинйәбаев Р.); Үлмәҫҡол (""Ҡыу юлы"" - Асанбаев Н.); Утәғол (""Башҡорт туйы"" - Буранғолов М.).

Гүзәл Багаева


 ","
	Йома, 28 октябрь 2016",Яңылыҡтар,Na
https://kulturarb.ru/ba/news/өfөlә-kөmөsh-aҡbuҙat-iii-halyҡ-ara-milli-һәm-etnik-kino-festivalen-asyu-tantanaһy-үtte, Өфөлә «Көмөш Аҡбуҙат» III Халыҡ-ара милли һәм этник кино фестивален асыу тантанаһы үтте ,Na,"

	Кисә, 26 октябрь көнө, “Башҡортостан” Дәүләт концерт залында «Көмөш Аҡбуҙат» III Халыҡ-ара милли һәм этник кино фестивален асыу тантанаһы үтте. 

 Ҡыҙыл келәмдән үтеү, әлбиттә, һәр кинофестивалдең йолаһы. Кино сәнғәтен һөйөүселәр кино йондоҙҙарын, актерҙарын күреү теләге менән алдан уҡ йыйылғайны.

 Фестивалде асыу тантанаһына Мәсәкәү ҡалаһынан Моссовет театры актрисаһы Ольга Кабо саҡырылғайны. Билдәле актриса менән Таһир Вәхитов һәм Артур Әмиров тамашаны алып барҙылар.

 Иҫегеҙгә төшөрөп уҙайыҡ, Беренсе Халыҡ-ара милли һәм этник кино фестиваленә 2014 йылда ла Ольга Кабо саҡырылғайны. Быйылғы килеүендә: “Башҡортостан ике континент бәйләнгән ерҙә, Европа һәм Азия цивилизациялары киҫешкән ерҙә урынлашыуы юҡҡа түгел. Ысынлап та, Башҡортостан - ил сәйәсәте һәм мәртәбәле мәҙәни саралар үткәреү үҙәгенә әүерелгән. Фестивалдә сит ил киноматографистарының күпләп ҡатнашыуы, байрамға сағыу һәм милли биҙәктәр өҫтәй”.

 «Көмөш Аҡбуҙат» III Халыҡ-ара милли һәм этник кино фестивален тантаналы асыу өсөн сәхнә түренә Башҡортостан Республикаһы Хөкүмәтенең премьер-минист урынбаҫары Салауат Сәғитов саҡырылды. Башҡортостан Республикаһы башлығы исеменән фестивалдә ҡатнашыусыларға һәм ҡунаҡтарға йылы тәбрикләү һүҙҙәрен еткерҙе.
 Жюри рәйесе ағзаһы, кино тәнҡитсеһе, кинорежиссер, “Мувист” журналына нигеҙ һалыусы Иван Форгач сәләмләү һүҙҙәре менән сығыш яһаны.

 Экранда конкурсҡа тәҡдим ителгән фильм фрагменттарынан трейлер күрһәтелде. Көмөш Аҡбуҙат» III Халыҡ-ара милли һәм этник кино фестиваленә Германия, Ҡазаҡстан, Ҡырғыҙстан, Иран, Непал, Мексика, Америка Ҡушма Штаттары, Әрмәнстан, Сирия, Франция, Әзербайджан, Таджикстан, Афғанстан, Швейцария, Тайвань, Бангладеш, Монголия илдәренән 268 эш тәҡдим ителгән. Конкурс программаһына ни бары 24 фильм ғына үткән.

 “Родина” кинотеатрында конкурстан тыш фильмдар күрһәтеү ҙә ҡаралған. Бөгөн, йәғни 27 октябрь -Башҡорт киноһы көнө, анимацион һәм ҡыҫҡа метражлы нәфис һәм документаль фильмдар ҡарау мөмкинселеге буласаҡ. Шулай уҡ фестиваль сиктәрендә дебютанттарҙың башҡорт питчингы барасаҡ. Сара барышында йәш кинематографистар өсөн мастер-кластар, лекциялар, семинарҙар үткәрелә. Питчинг еңеүсәләре 28 октябрь көнө билдәле буласаҡ. 

Гүзәл Багаева


 ","
	Кесе йома, 27 октябрь 2016",Яңылыҡтар,Na
https://kulturarb.ru/ba/news/mәsetle-rajonynda-respublika-үҙeshmәkәr-sәnғәt-smotry-bashlandy, Мәсетле районында  республика үҙешмәкәр сәнғәт смотры башланды ,Na,"

	Мәсетле районының Мәҙәниәт йортонда хеҙмәт коллективтары араһында уҙғарылған республика үҙешмәкәр сәнғәт смотры башланды.

 Беренсе көн ПЧС-86, “Мечетлинская жизнь» гәзите редакцияһы, балалар баҡсалары, ООО «Тепловик», эш менән тәьмин итеү үҙәге, үҙәк китапхана системаларының хеҙмәтсәндәре сығыш яһаны.

 Үҙешмәкәр сәнғәт хеҙмәткәрҙәре моңло йырҙар, дуэттар башҡарҙы, бейеү коллективтары дәртле бейеүҙәре менән ҡыуандырҙы, сәхнә түренән шиғырҙар яңғыраны.

 Баһалама ағзалары башҡарыу оҫталығы менән бер рәттән номер композицияһына, ҡуйылыш, костюмдарға иғтибар бүлеп еңеүселәрҙе билдәләргә тырышты.

 Һәр тамашасыға байрам программаһы таратылғайны, кисә аҙағында тамашасы үҙенә оҡшаған номер өсөн тауыш биреү мөмкинселеген алды.Күпселек тауыш йыйып ПСЧ-86 һәм “Мечетлинская жизнь» гәзите редакцияһы башҡарыуындағы «Кадриль» бейеүе беренселеккә сыҡты.

 Концерт һуңында жюри 5 уңышлы номерҙы һайлап алды: «Три пня» ( «Колосок» балалар баҡсаһы), «Кадриль» (гәзит редакцияһы, ПСЧ-86), оҫта шиғыр һөйләүсе (И. Исаева, «Светлячок» балалар баҡсаһы), «Я буду жить для тебя» йыры (Рита Кучерова, «Колосок» балалар баҡсаһы) һәм ҡубыҙҙа уйнаусы (И. Хафизов, ООО «Теловик»). Еңеүселәр тиҙҙән Гала-концерттта сығыш яһаясаҡ.
 
Гүзәл Багаева




 ","
	Кесе йома, 27 октябрь 2016",Яңылыҡтар,Na
https://kulturarb.ru/ba/news/kөmөsh-aҡbuҙat-festivale-bashҡort-kinoһy-kөnөnә-saҡyra, «Көмөш Аҡбуҙат» фестивале Башҡорт киноһы көнөнә  саҡыра ,Na,"

	Бөгөн - 27 октябрь көнө «Көмөш Аҡбуҙат» III Халыҡ-ара милли һәм этник кино фестивале сиктәрендә «Родина» кинотеатрының Йәшел залында башҡорт кинофильмдары күрһәтеләсәк. 

 Анимацион, нәфис һәм документаль фильдар көндөҙгө сәғәт 13.35 башлана һәм киске 8-гә тиклем дауам итәсәк. Был фильдар конкурстан тыш күрһәтелә.

 «Башҡорт киноһы көнө» программаһы:

 13.35-13.41 Приключения Урала и Шульгена /Айгөл Байрамғолова / 6 мин.
 15.15-15.22 Как появились Луна и Уральские горы / Рим Шәрәфетдинов / 7 мин.
 15.22-15.26 Реквием / Рим Шәрәфетдинов / 4 мин.
 15.26-15.30 Супер 8 / Рим Шәрәфетдинов / 4 мин.
 15.30- 15.40 Ни пуха, ни пера / Рим Шәрәфетдинов / 10 мин
 15.45-16.00 Листок / Роман Пожидаев / 13 мин.
 16.05-16.35 Пусть ветер унесет мои слова / Айнур Асҡаров / 30 мин.
 16.40 -16.55 Кредит / Вадим Вәлиуллин / 14 мин.
 17.00-17.40 Личное дело /Андрей Носков / 36 мин.
 17.45-18.10 Енмеш /Айнур Асҡаров / 23 мин.
 18.15-18.45 Визит / Булат Йосопов / 30 мин.
 18.50-19.25 Тауба (Покаяние) / Вилүрә Иҫәндәүләтова / 32 мин.
 19.30-20.00 Башкирский национальный костюм / Таңсулпан Бураҡаева / 27 мин.

 Тулыһынса фестиваль программаһы менән танышыр өсөн юллама http://kulturarb.ru/news/?ELEMENT_ID=75564. 


 ","
	Кесе йома, 27 октябрь 2016",Яңылыҡтар,Na
https://kulturarb.ru/ba/news/өfөlә-ikense-bashҡort-pitchingy-үtә, Өфөлә “Икенсе башҡорт питчингы” үтә ,Na,"


	 Мәғлүм булыуынса, 26 октябрҙә Өфөлә «Көмөш Аҡбуҙат» III Халыҡ-ара милли һәм этник кино фестивален асыу тантанаһы булып уҙҙы. Фестиваль сиктәрендә кинофильдар күрһәтеү, гала-концерттар, матбуғат конференциялары уҙғарыу ҡаралған.


	 Бөгөн “Дебютанттарҙың икенсе башҡорт питчингы” үтә. Нимә һуң ул питчинг? Питчинг-инвесторҙар табыу маҡсатында кинопроекттар презентациялау.


	 Питчингты ойоштороусылар: Рәсәй һәм Башҡортостан Союз кинематографистарының Йәштәр үҙәге, “Башҡортостан” киностудияһы.


	 Питчингта кино сәнғәте өлкәһе белгестәре тарафынан асыҡ лекциялар уҡыласаҡ.Ойоштороусылар йәш кино таланттарын асыҡлауҙы ла төп маҡсат булараҡ билдәләп үтте.


	 Пинчингтың төп маҡсаты: региондарҙа кинематография өлкәһен үҫтереү, яңы исемдәр асыу, милли кино үҫеше өсөн идеялар табыу.


	 “Ҡыҫҡа метражлы нәфис фильм” категорияһына ғаризалар 1 сентябргә тиклем ҡабул ителгәйне.


	 Сараның приз фонды: 1 урын-50 000 һум, 2 урын-30 000 һум, 3 урын- 20 000 һум. Сертификаттар маҡсатлы йүнәлештә “Башҡортостан” киностудияһының ҡоролмаларын арендалауға тотоноласаҡ.


	 «Икенсе башҡорт питчингының дебютанттары:


	 «Дом» Лилиә Йәнтилина, «7 девушек» Камил Далгыч, «Мин соломан» Наҙгөл Солтанова, «Кладбище неизвестных» Константин Анисимов, «Айназ» Динара Әбдрәшитова, «Сон» Рузил Нәсибуллин, «Путешествие выходного дня» Анна Красавина, «Ты слышишь» Резеда Хафизова, «Хан» Роберт Ишбулатов, «Нашатырь» и «Сахарная вата» Ангиза Ишбулдина, «Подлетая к солнцу» и «Твоя соседка» Ренат Фаттахов, «Reflection» и «Искусство живо пока есть зритель» Алина Ниғмәтуллина.


	 Еңеүселәр иртәгә- 28 октябрь көнө билдәле буласаҡ.


	Гүзәл Багаева



 ","
	Кесе йома, 27 октябрь 2016",Яңылыҡтар,Na
https://kulturarb.ru/ba/news/milli-filmdar-beҙҙe-tәrbiәlәj, Милли фильмдар беҙҙе тәрбиәләй ,Na,"

	Бөгөн “Родина” кинотеатрында «Көмөш Аҡбуҙат» III Халыҡ-ара милли һәм этник кино фестивале сиктәрендә Башҡорт киноһы көнө үтте. 

 Халыҡ-ара кинофестивалдәрҙә юғары баһаланған анимацион, нәфис һәм документаль кинотаҫмалар көн дауамында барҙы. “Башҡортостан” киностудияһы төшөргән башҡорт кинофильмдары конкурс программаһынан тыш күрһәтелде.

 Тамашасы булараҡ бөгөн миңә тәрән уйҙарҙан арынып, рәхәтләнеп көлөргә лә тура килде. Билдәле режиссер Рим Шәрәфетдиновтың “Ни пуха, ни пера”, “Как появились Луна и Уральские горы”, “Реквием”, “Супер 8” йәнһүрәттәрен ҡарағас, “Беҙҙекеләр бынамын тигән йәнһүрәт оҫталары ла икән!” тигән ҡыуаныслы тойғо уянды миндә.

 Талантлы режиссер Таңсулпан Бураҡаеваның “Башҡорт ҡатын-ҡыҙҙарының милли кейеме” документаль фильмында, ысынлап та, тәрән йөкмәтке ята. “Был фильм – белем, мәғлүмәт диңгеҙе! “Диңгеҙгә төшөрөүен-төшөрҙө лә, сығара алырмы?” тигән хәүеф тә тыуҙы башта. Алып сығыу ғынамы! Автор талғын ғына, ышандырырлыҡ тауыш менән тотош оло хеҙмәт яҙырлыҡ мәғлүмәтте ҡыҫҡа ғына ваҡыт эсендә бәйән итте. Фильм авторы кейем аша тотош халыҡ тарихын асты. 

Хаҡ әйтелгән һүҙҙәр: “Көндәлек кейемебеҙҙә милли элементтарҙы сағылдырырға, халҡыбыҙҙың донъя таң ҡалырлыҡ маһирлығы менән ғорурланып йәшәргә кәрәк бит беҙгә!”

 Кешене өмөт тойғоһо йәшәтә. Өҙөлмәй ҡалған бер һары япраҡ хәле ауырайған ҡартты түшәктән торғоҙоп ебәрә! Режиссер Роман Пожидаев менән сценарий авторы Зөһрә Бураҡаеваның “Япраҡ” исемле ҡыҫҡа метражлы нәфис фильмы ошо хаҡта бәйән итә. Кеше күңелендә өмөт тигән көслө тойғоно уятыу, йәшәргә дәрт биреү өсөн ейәненең олатаһын шул тиклем ныҡ яратыуы һәм йәшәткеһе килеүе арҡаһында уйлап тапҡан балаларса хәйләһе – һары япраҡ осоп төшмәһен тип, елем менән йәбештереп ҡуйыуы хаҡында был нәфис фильм. 

 Маһир актерыбыҙ Хәмит Яруллиндың уйнауы ныҡ тетрәндерҙе лә, ышандырҙы ла, фәһем дә бирҙе. Кескәй булыуына ҡарамаҫтан, Хәмит ҡарттың ейәне булып уйнаған Алсын Ғәлиевтең дә үҙ ролен еткереп, оҫта башҡарыуы хайран ҡалдырҙы. Олатай ролендә Башҡортостандың халыҡ артисы Хәмит Яруллин. Был уның кинолағы һуңғы роле. Фильмды төшөргән саҡта уҡ ул ҡаты ауырый, тик йөкмәтке менән яҙмышында уртаҡлыҡ барлығын белгәс ролдән баш тартмай.

 Зөһрә Бураҡаева фильмдың сценарийын Америка яҙыусыһы О.Генри хикәйәһенә таянып яҙған.Ул өс миҙгелдә Бөрйән районы Кейекбай ауылында төшөрөлгән. Хәмит Яруллиндың йәш сағын М.Ғафури исемендәге Башҡорт дәүләт академия драма театры актеры Урал Әминев уйнай. Илһам ролендә уның туғаны. Режиссерҙың был диплом эше. Тәрән йөкмәткеле һәм образлы һынландыра белеүен кино тәнҡитселәре юғары баһалаған. 

 Һәр фестиваль урындағы милли кинематографияны үҫтереүгә булышлыҡ итеренә ышанайыҡ.

 Шулай итеп, бөгөнгө көндә башҡорт киноһыә үҫешә, донъя кимәленә күтәрелә, милли колоритлы фильмдар халыҡ-ара фестивалдәрҙә призлы урындар яулай. 

Гүзәл Багаева


 ","
	Кесе йома, 27 октябрь 2016",Яңылыҡтар,Na
https://kulturarb.ru/ba/news/rodina-kinoteatrynda-kөmөsh-aҡbuҙat-festivaleneң-konkurs-filmdary-kүrһәtelә, “Родина” кинотеатрында  “Көмөш Аҡбуҙат” фестиваленең конкурс фильмдары күрһәтелә ,Na,"

	Хәбәр итеүебеҙсә «Көмөш Аҡбуҙат» III Халыҡ-ара милли һәм этник кино фестивале 26-нан алып 28-се октябргә тиклем үтәсәк.
 Көмөш Аҡбуҙат» III Халыҡ-ара милли һәм этник кино фестиваленә Германия, Ҡазаҡстан, Ҡырғыҙстан, Иран, Непал, Мексика, Америка Ҡушма Штаттары, Әрмәнстан, Сирия, Франция, Әзербайджан, Таджикстан, Афғанстан, Швейцария, Тайвань, Бангладеш, Монголия илдәренән 268 эш тәҡдим ителгән.

  Фестиваль Башҡортостан Республика Башлығы грантына уҙғарыла.

 Өсөнсө йыл уҙғарылып килгән был фестиваль йылдан –йыл киң офоҡтарға һуҙыла, билдәлелек яулай.

 Һайлап алыу комиссияһына 20 илдән, Рәсәйҙең 30 төбәгенән 268 фильм тапшырылған. Конкурс программаһына ни бары 24 фильм ғына үткән. Ойоштороусылар билдәләүенсә, “Көмөш Аҡбуҙат” кинофестивале милли һәм этник фильмдарға бағышланған.
  Ундағы кинотаҫмалар һәр милләттең мәҙәниәтен, ғөрөф-ғәҙәтен, йолаларын асыҡ сағылдырырға тейеш. 

 Бөгөн “Родина” кинотеатрының Зәңгәр залында нәфис фильм номинацияһына дәғүә итеүсе биш фильм күрһәтелде. Тамашасылар менән шығырым тулы залда тәүгеләрҙән булып Монголиянан килгән Эрдэнэцэцэг Базарргааның “Мать” кинофильмы күрһәтелде. Шулай уҡ Илона Кочаряндың “Корни” (Украина, Армения), Салауат Юзеевтың “Хлопнул дверью и ушел” (Татарстан), Мехди Джафариның “Белуга” (Иран) кинофильмдарын тамашасылар ихлас ҡабул итте, кино һөйөүселәр күңеленә бик хуш килде. 

 Бер үк ваҡытта “Родина” кинотеатрының Йәшел залында документаль фильм номинацияһының конкурс программаһын ҡарау мөмкинселеге лә бар ине. Шулай уҡ 5 кинофильм был номинацияла көс һынаша: “Монолог ополченца» Максим Кобзев (Рәсәй),” Забайкальская одиссея” (Сергей Головецкий, Рәсәй), “Шэнэхэнская царица” (Анастасия Зверькова, Рәсәй), “Макарий”( Виктор Беланов, Рәсәй), “24 снега” (Михаил Барынин, Рәсәй).

 Фестиваль йомғаҡтары буйынса еңеүселәр билдәләнәсәк. Гран-приҙан тыш, төрлө номинацияла приздар, махсус бүләктәр тапшырыласаҡ. 

Гүзәл Багаева


 ","
	Шаршамбы, 26 октябрь 2016",Яңылыҡтар,Na
https://kulturarb.ru/ba/news/өfөlә-sauerfest-halyҡ-ara-festivale-bashlandy, Өфөлә «SAUERFEST» халыҡ-ара фестивале башланды ,Na,"

	Кисә, йәғни 25 октябрь көнө, Х. Әхмәтов исемендәге Башҡорт дәүләт филармонияһында унынсы Халыҡ-ара «Sauerfest» орган фестивале башланды. Байрам кисәләре декабрҙең 20-нә тиклем дауам итәсәк.

 Өфөлөләргә Италия, Испания, Франция илдәренең, Мәскәү, Екатеринбург, Санкт-Петербург ҡалаларының орган сәнғәте оҫталары менән осрашыу бәхете тейәсәк.

 «Sauerfest» орган фестивален рәсәй музыка тәнҡитсеһе, виолончелист Артем Варгафтик алып барҙы.

 Тамашасылар «Бах и Мендельсон. Перезагрузка» программаһын ихлас күңедән тыңланылар.

 30 октябрь көнө Санкт-Петербург ҡалаһынан ""Piligrim horn quartet"" валторн квартетының килеүе көтөлә. ""PiliGrim Horn Quartet “ репертуары бик бай, валторн квартет классикаһынан оригиналь әҫәрҙәр яңғыраясаҡ. Ансамблдә Станислав Авик, Мирон Кирилл, Павел Федоров, Никита Глагольев, Иван Васильев ҡатнашасаҡ.

 Йәш музыканттар БДФ-ның органисы, БР-ның атҡаҙанған артисы Эльвира Хәйретдинова менән сығыш яһаясаҡтар.
 10 ноябрь көнө Эльвира Хәйретдинова Мәскәү ҡалаһы гобоисы, халыҡ-ара конкурстар лауреаты Алексей Балашов менән дуэт башҡарасаҡ.

 Башҡорт дәүләт филармонияһының матбуғат хеҙмәте хәбәр итеүенсә, 15 ноябрь көнө Италиянан М.Таривердиев исемендәге IX Халыҡ-ара органистар конкурсы лауреаты, органист үткәрергә йыйына.

 3 декабрь көнө БДФ сәхнәһендә «Canto viva» ансамбленың сығышын ҡарай аласаҡһығыҙ.

 11 декабрь көнө Париж ҡалаһынан Давид Кассан маэстроһы киләсәк. «SAUERFEST» халыҡ-ара фестивале 20 декабрь көнө испан музыканты Раул Родригестең сығышы менән тамамланасаҡ. 


 Гүзәл Багаева

 ","
	Шаршамбы, 26 октябрь 2016",Яңылыҡтар,Na
https://kulturarb.ru/ba/news/tiҙҙәn-өfөlә-mөhәbbәt-turaһynda-legenda-premeraһy, Тиҙҙән Өфөлә “Мөхәббәт тураһында легенда” премьераһы ,Na,"

	Был аҙнаның шәмбе һәм йәкшәмбе көндәрендә, 29-30 октябрҙә Башҡорт дәүләт опера һәм балет театры сәхнәһендә Ариф Меликовтың “Мөхәббәт тураһында легенда” (“Легенда о любви”) балетының премьераһы. 

 Балетты сәхнәгә ҡуйыусы - СССР-ҙың халыҡ артисы, СССР-ҙың Дәүләт һәм Ленин премиялары лауреаты, Социалистик хеҙмәт геройы - Юрий Григорович. Билдәле хореографтың ассистентрары – РФ атҡаҙанған артистары Олег Рачковский һәм Ольга Васюченко.

 55 йыл элек , 1961 йылдың 23 мартында С.М.Киров исемендәге Ленинград опера һәм балет театрында (элекке Мариинский театры) сәхнәләштерелә был балет.

 Ул ваҡытта “Мөхәббәт тураһында легенда” балетының ҡуйылышында билдәле рәссам Симон Вирсаладзе ҡатнаша . Көнсығыш легенда мотивы буйынса либретто авторҙары төрөк шағиры, яҙыусы, драматург һәм йәмәғәт эшмәкәре, “Ширин һәм Фәрхәд” пьесаһы авторы- Назым Хикмәт һәм Юрий Григорович.

 Матур көнсығыш тарихы һүрәтләнгән был балет Рәсәйҙә генә түгел, сит илдәрҙә лә бер-нисә тапҡыр күрһәтелә. Өфө сәхнәһендә Ариф Меликовтың “Мөхәббәт тураһында легенда” балеты иҫәп буйынса ун икенсеһе. Тәүге балеттар Ленинград һәм Новосибирск (1961), Баку (1962), Прага (1963), Мәскәү (1965, 2002, 2014), Екатеринбург (1997), Стамбул (2000), Краснодар (2006), Алма-Ата (2007) ҡалаларында ҡуйыла.

 “Мөхәббәт тураһында легенда” –Юрий Григорович етәкселегендәге етенсе ҡуйылыш.

 Сюжеттың нигеҙендә боронғо көнсығыш легендаһы ята. Апалы-һеңлеле Мәхмүнә Баныу һәм Ширин Фәрхәд исемле рәссамгә ғашиҡ булалар. .. Егеттең күңелен Ширин шундуҡ яулап ала. Мәхмүнә Баныу һеңлеһен ҡотҡарыу, халҡы өсөн Фәрхәдтең ниндәй аҙымдарға барыуын белгегегеҙ килһә - Башҡорт дәүләт һәм опера театрына рәхим итегеҙ!
 Спектаклденең ҡуйыусы режиссеры Башҡортостан Республикаһының атҡаҙанған сәнғәт эшмәкәре Герман Ким.
 Балет труппаһының художество етәксеһе - РФ һәм БР халыҡ артисы, С.Юлаев исемендәге дәүләт премияһы лауреаты Леонора Ҡыуатова.

 Башҡарыусылар составында – БР халык артисы, С.Юлаев исемендәге дәүләт премияһы лауреаты Гөлсинә Мәүлекәсова, БР халык артисы, С.Юлаев исемендәге дәүләт премияһы лауреаты Илдар Маняпов, БР атҡаҙанған артисы Рөстәм Исхаҡов, БР атҡаҙанған артисы Олег Шәйбәков, Сергей Бикбулатов, Лилиә Зәйнәғәбдинова, Софья Гаврюшина, Белла Оздоева, Данила Алексеев.

Гүзәл Багаева


 ","
	Шишәмбе, 25 октябрь 2016",Яңылыҡтар,Na
https://kulturarb.ru/ba/news/tiҙҙәn-өfөlә-malyj-nureevskij-ii-halyҡ-ara-festivale-үtәsәk, Тиҙҙән Өфөлә  «МАЛЫЙ НУРЕЕВСКИЙ»  II  халыҡ-ара фестивале үтәсәк ,Na,"

	1-3 ноябрҙә Өфөлә «МАЛЫЙ НУРЕЕВСКИЙ» II халыҡ-ара фестивале уҙасаҡ. Ижади проект Республика Башлығы грантына ярашлы уҙғарыла.

 Халҡыбыҙҙың талантлы улы Рудольф Нуреев исемен йөрөткән мәртәбәле фестиваль республикабыҙҙың ижади тормошонда айырым бер урын биләп тора.

 Башҡортостанда хореография форумы икенсе йыл уҙғарыла. Бер аҙ үткәндәргә күҙ һалғанда: Рудольф Нуреевтың 75 йыллығына бағышланған 1 Бөтә Рәсәй балет мәктәптәре фестивале 2013 йылдың 1-3 декабрендә үткәйне. Бәйгелә 10 хореография училищеһы һәм колледжы, шулай уҡ Мәскәү, Санкт-Пентрбург балет академиялары ҡатнашҡайны.

 Быйылғы фестивалдең географияһы тағы ла киңәйә, Рәсәйҙең иң көслө һәм яҡшы хореография училищеларынан башҡа Грузия, Ҡаҙаҡстан, Латвия илдәренән ҡатнашыусылар көтөлә.

 Быйыл Рудольф Нуриев исемен йөрөткән Башҡорт хореография колледжы 30 йыллығын билдәләй һәм «Малый Нуреевский» фестивале лә ошо датаға бәйле үткәрелеүе осраҡлы түгел.

 Өс көн дауамында үтәсәк фестивалдең программаһы бик бай: Мәскәү, Санкт-Петербург, Пермь, Новосибирск ҡалалары уҡытыусылары мастер-кластар уҙғарасаҡ. “Балет” журналының мөхәррире, билдәле донъя балеты тәнҡитсеһе, философия фәндәре кандидаты Уральская В.И. рәйеслегендә түңәрәк өҫтәл ойоштороу ҡаралған. Шулай уҡ Р.Нуриев исемендәге Башҡорт хореография колледжының күренекле сығарылыш уҡыусылары менән осрашыу үтәсәк.

 Фестиваль сиктәрендә 2 ноябрь көнө, Башҡорт дәүләт опера һәм балет театры сәхнәһендә Өфө тамашасылары, башҡала ҡунаҡтары Башҡорт балет мәктәбе уҡыусылары башҡарыуында «Водная красавица» балетын ҡарай аласаҡ.

 Ә 3 ноябрҙә «МАЛЫЙ НУРЕЕВСКИЙ» II халыҡ-ара фестивален йомғаҡлап, төрлө илдәр һәм ҡалалаларҙан килгән иң талантлы йәш ҡатнашыусыларҙың, еңеүселәрҙең тамашаһынан торған Гала-концертҡа рәхим итегеҙ! 

Гүзәл Багаева


 ","
	Шишәмбе, 25 октябрь 2016",Яңылыҡтар,Na
https://kulturarb.ru/ba/news/gөlli-mөbәrәkova-menәn-osrashyuғa-rәhim-itegeҙ, Гөлли  Мөбәрәкова менән осрашыуға рәхим итегеҙ! ,Na,"

	Театрҙың матбуғат хеҙмәте хәбәр итеүенсә, театр һөйөүселәрҙе йәнә бер яңылыҡ көтә, М.Ғафури исемендәге театр актерҙары менән осрашыу, һөйләшеү, фекер алышыу мөмкинлеге бар.

  Актерҙар башҡарыуындағы шиғырҙар, йырҙар менән бер рәттән артист тормошонан ҡыҙыҡлы хәтирәләр, мажаралы хәлдәр тураһында ишетергә, күрергә теләһәгеҙ, иҫтәлеккә фотоға төшөп, кумирығыҙҙың теләктәре менән автограф алырға хыялланһағыҙ М.Ғафури исемендәге Башҡорт дәүләт академия драма тетрына ашығығыҙ!

 Үтеп барған аҙнаның был йомаһы, йәғни 28 октябрь көнө, һеҙҙе башҡорт театрының билдәле һәм күренекле актрисаһы, СССР-ҙың һәм РСФСР-ҙың халыҡ, БАССР-ҙың атҡаҙанған артисы, Башҡортостандың Салауат Юлаев исемендәге дәүләт премияһы лауреаты, театр педагогы һәм режиссёр Гөлли Арыҫлан ҡыҙы Мөбәрәкова осрашыуға саҡыра.

 Кисәне Башҡортостан Республикаһының халыҡ һәм атҡаҙанған артисткаһы Сара Буранбаева алып бара.

 Сара 28 октябрь көнө М.Ғафури исемендәге БАДТ –ында 18:30 башлана. Билеттар театр кассаһында һәм түбәндәге телефон буйынса: 8-917-413-55-91

 Иҫегеҙгә төшөрөп үтәйек, М.Ғафури исемендәге Башҡорт дәүләт академия драма театрын һөйөүселәрҙе Гөлли Мөбәрәкова ҡатнашлығында яңы премьера көтә. Джон Патриктың «Странная миссис Сэвидж» спектакле сәхнәгә әҙерләнә. Әҫәрҙе сәхнәгә ҡуйыусы -В.Кок-оола исемендәге Тыва музыкаль-драма театрының режиссеры Сюзанна Ооржак.

Гүзәл Багаева

 ","
	Шишәмбе, 25 октябрь 2016",Яңылыҡтар,Na
https://kulturarb.ru/ba/news/bashҡortostanda-oҙon-kөj-tөbәk-ara-halyҡ-jyrҙaryn-bashҡaryusylar-konkursy-uҙa, Башҡортостанда «Оҙон көй» төбәк-ара халыҡ йырҙарын башҡарыусылар конкурсы уҙа ,Na,"

	9-11 ноябрҙә республикала «Оҙон көй» төбәк-ара башҡорт халыҡ йырҙарын башҡарыусылар конкурсы үткәрелә. Илдең күп кенә төбәктәренән йөҙгә яҡын йырсы Туймазы ҡалаһындағы «Родина» мәҙәниәт һарайына йыйыла.

 Бәйгенең маҡсаты — талантлы йырсыларҙы асыҡлау һәм пропагандалау, халыҡ йырҙарын башҡарыу традицияларын үҫтереү һәм һаҡлау.

 Күләмле сараны Башҡортостандың Мәҙәниәт министрлығы, Республика халыҡ ижады үҙәге, Туймазы районы хакимиәте ойоштора.

 Туймазыла «Оҙон көй» йыр байрамын үткәреү тәжрибәһенең тарихы бай. Киләһе йылда уға егерме йыл тула. Башҡорт халыҡ йырҙарын яратыусылар тәүге тапҡыр I Бөтә донъя башҡорттары ҡоролтайы ҡарарҙарын, Башҡорт фольклорын өйрәнеү, тергеҙеү һәм үҫтереү буйынса дәүләт программаһын тормошҡа ашырыу барышында 1997 йылда йыйылғайны. Бәйгене ойоштороусылар булып урындағы хакимиәт һәм башҡорт ҡоролтайының башҡарма комитеты сығыш яһаны. Сара ҡала кимәлендә уҙғарылды. Унда 10 йәштән өлкән 26 йырсы ҡатнашты.

 Конкурстың даны тиҙ арала бөтә төбәккә таралды. Бер йылдан һуң ул зона кимәленә сыҡты, ҡатнашыусыларҙың географияһы Өфө, Туймазы, Октябрьский ҡалаларынан, Туймазы, Благовар, Баҡалы, Бүздәк, Йәрмәкәй, Шаран райондарынан, Татарстандың һәм Ырымбур өлкәһенең бер нисә тораҡ пунктынан 55 башҡарыусыны үҙ эсенә алды. 2000 йылда Туймазы ҡалаһы Башҡортостандың һәм Татарстандың 27 ҡала-районынан килгән 72 йырсыны ҡабул итте. 2001 йылда ул төбәк конкурсы статусын алды. 2002 йылда башҡорт халыҡ йырҙарын башҡарыусыларҙың республика конкурсында 123 кеше ҡатнашты. 2005 йылда «Родина» мәҙәниәт һарайы сәхнәһенә 163 ҡатнашыусы сыҡты. 2007 йылда Башҡортостандың үҙ ирке менән Рәсәй дәүләтенә ҡушылыуына 450 йыл тулыу уңайынан ойошторолған бәйгелә илдең һигеҙ төбәгенән 170 башҡарыусы, шул иҫәптән республиканың 47 ҡала һәм райондары вәкилдәре ҡатнашты. 2009 йылда ла бәйгеселәр күп булды.

 Дөйөм алғанда, 1997 йылдан «Оҙон көй» конкурсында Башҡортостандан, Татарстандан, Ырымбур, Төмән, Силәбе, Ҡурған өлкәләренән, Ханты-Манси автономиялы округынан һәм башҡа төбәктәрҙән дүрт йәштән 88 йәшкәсә меңгә яҡын башҡарыусы үҙ көсөн һынап ҡараған. Бәйгелә оло йәштәгеләрҙең генә түгел, сәхнәгә тәүге тапҡыр аяҡ баҫҡан йәш йырсыларҙың да сығыш яһауы башҡорт халыҡ йырының яңы һулыш алыуы, үҙ башҡарыусыларын табыуы, халыҡтар араһындағы ысын дуҫлыҡ күперенә әүерелеүе хаҡында һөйләй.

 Конкурсанттар сәнғәт оҫталары менән бер сәхнәлә сығыш яһап, артабанғы үҫеш өсөн илһам һәм көс ала, тип хәбәр итте мәҙәниәт буйынса муниципаль йәмәғәт советы рәйесе Мөсәүир Камалетдинов.

 «Башинформ» мәғлүмәт агентлығы, Әлим Фәйезов. 

 ","
	Шишәмбе, 25 октябрь 2016",Яңылыҡтар,Na
https://kulturarb.ru/ba/news/rif-tojғondoң-tyuyuyna-70-jyl, Риф Тойғондоң тыуыуына 70 йыл ,Na,"

	Башҡортостандың һәм Рәсәйҙең атҡаҙанған мәҙәниәт хеҙмәткәре, Сергей Чекмарёв һәм Фәтих Кәрим исемендәге премиялары лауреаты, шағир, прозаик, публицист Риф Ғәлим улы Тойғоновтың вафатына ике йыл уҙып та киткән. 

 Риф Ғәлим улы Тойғонов (24 октябрь 1946— 8 ғинуар 2014) — башҡорт шағиры һәм йәмәғәт эшмәкәре, Рәсәй Федерацияһының һәм Башҡортостан Республикаһының атҡаҙанған мәҙәниәт хеҙмәткәре, Сергей Чекмарёв һәм Фәтих Кәрим исемендәге әҙәби премиялар лауреаты, 2012—2014 йылдарҙа Башҡортостан Республикаһының Яҙыусылар союзы рәйесе.
 Риф Ғәлим улы Тойғонов (әҙәби псевдонимы Тойғон) 1946 йылдың 24 октябрендә Ырымбур өлкәһенең Ҡыуандыҡ районыАҡсура ауылында тыуған. Уның шиғриәткә һөйөүе һәм әҙәби ижадҡа ынтылышы мәктәптә уҡыған йылдарында уҡ асыҡ төҫ ала, шуға ла ул, 1963 йылда урта мәктәпте тамамлағас,Башҡорт дәүләт университетының филология факультетына уҡырға инә. Студент йылдарында йәмәғәт тормошонда әүҙем ҡатнаша, «Шоңҡар» әҙәби-ижад түңәрәгендә бик теләп шөғөлләнеп, шиғри оҫталығын артабан камилләштерә. Уҡыуын бөтөргәс, Совет Армияһына хәрби хеҙмәткә алына. Запасҡа ҡайтарылғандан һуң, хеҙмәт эшмәкәрлеген «Совет Башҡортостаны»гәзитендә хәбәрсе булып башлай. Уҙған ХХ быуаттың етмешенсе йылдарында Нуриман һәм Иглиндә район гәзиттәрендә әҙәби хеҙмәткәр һәм тәржемәсе булып эшләй.

 1987—1989 йылдарҙа Мәскәүҙә СССР Яҙыусылар союзыныңМ. Горький исемендәге Әҙәбиәт институты ҡарамағындағы Юғары әҙәбиәт курстарында уҡый. Был Риф Тойғондоң шағир һәм яҙыусы булып өлгөрөп етеүенә ныҡлы ыңғай йоғонто яһай, ул ижади үҫеш юлында бер нисә баҫҡысҡа өҫкә күтәрелә. Артабан тағы ла «Совет Башҡортостаны» гәзитендә, «Ағиҙел» журналында һәм Башҡортостан телевидение һәм радио комитетының әҙәби редакцияларында эшләү уға бай тормош тәжрибәһе бирә. «Нур» Өфө дәүләт татар театрында һәм М. Ғафури исемендәге Башҡорт дәүләт академия драма театрында әҙәби бүлек мөдире, репертуарҙар йүнәлешендә директор урынбаҫары вазифаларын башҡарыу әҙипкә киләсәк әҫәрҙәре өсөн кәрәкле материал тупларға ярҙам итә. Үҙ яғынан әҙәбиәт донъяһының уртаһында ҡайнап йәшәүсе булараҡ, ул театрҙар репертуарын байытыуға ҙур өлөш индерә.

 Риф Ғәлим улының тормошонда һәм, әлбиттә, ижад биографияһында республиканың Яҙыусылар союзы айырым урын алып тора. Әүҙем йәмәғәт эшмәкәре 13 йыл дауамында (1996—2009) Союз идараһы рәйесе урынбаҫары вазифаһын намыҫлы башҡарҙы. Ул төрлө быуын һәм төрлө милләт әҙиптәрҙе бергә туплауға, беҙҙең аранан киткән яҙыусы һәм шағирҙәрҙең әҙәби мираҫын йыйыуға һәм һаҡлауға күп көс һалды. Йөкмәтелгәнде үтәүгә яуаплылыҡ менән ҡарауы, намыҫлы һәм әҙәпле булыуы, башҡаларға хәстәрлекле һәм илтифатлы мөнәсәбәт күрһәтеүе нигеҙендә Риф Тойғон 2012 йылдың мартында республика әҙәбиәтселәре тарафынан Башҡортостан Республикаһы Яҙыусылар союзының идара рәйесе итеп һайланды. Бай тәжрибә туплаған етәксе булараҡ, ул был вазифаны башҡарыуға дәртләнеп тотондо һәм сағыштырмаса ҡыҫҡа ғына ваҡытта ижади берекмә эшмәкәрлеген яңы кимәлгә күтәрергә, заман талаптарына тулыһынса яраҡлаштырырға ҙур өлөш индерҙе. Нәтижәлә яңы рәйес ойошторған һәм үткәргән саралар башҡорт әҙәбиәтенең артабанғы үҫешенә, йәмғиәттә яҙыусылар абруйын күтәреүгә булышлыҡ итте.

 Яңы пландар менән дәртләнеп эшләп йөрөгән Риф Тойғон 2014 йылдың 8 ғинуарында көтмәгәндә вафат булды. Шишмә районының Урта Хәжәтауылында ерләнгән.

 Талантлы һәм илһөйәр шағир, башҡорт халҡының арҙаҡлы улы Риф Тойғоновтың күп йыллыҡ хеҙмәт һәм ижади эшмәкәрлеге «Рәсәй Федерацияһының атҡаҙанған мәҙәниәт хеҙмәткәре» һәм «Башҡортостан Республикаһының атҡаҙанған мәҙәниәт хеҙмәткәре» тигән маҡтаулы исемдәр, Сергей Чекмарёв һәм Фәтих Кәрим исемендәге әҙәби премиялар менән лайыҡлы баһаланған.

 ...Донъя ҡото –
 Толпар тотоп менер ирҙәрҙә.
 Донъя йәме –
 Шишмә һыуы аҡҡан ерҙәрҙә,
 –тип яҙғайны Риф үҙенең бер шиғы¬рында. Ысынлап та, ул үҙе лә толпар тотоп менер ирҙәрҙең береһе булды”.( Фәрзәнә Ғөбәйҙуллина. “Хаҡ шағиры булды халҡының”)

 Иҫ киткес кеше, күренекле әҙәбиәтсе һәм йәмәғәт эшмәкәре – Риф Ғәлим улы Тойғонов тураһындағы яҡты иҫтәлек беҙҙең йөрәктәрҙә мәңге һаҡланыр.

 7 ноябрь көнө 19.00 сәғәттә М.Ғафури исемендәге Башҡорт дәүләт академия драма театрында шағир, прозаик, публицист Риф Ғәлим улы Тойғоновтың хәтер кисәһе үтәсәк. 

Гүзәл Багаева

 ","
	Дүшәмбе, 24 октябрь 2016",Яңылыҡтар,Na
https://kulturarb.ru/ba/news/shoңҡar-osһa-jөn-sәser-sәsәn-үtһә-һүҙ-sәser," ""Шоңҡар осһа - йөн сәсер, сәсән үтһә - һүҙ сәсер"" ",Na,"

	Сәсән – һәр замандың абруйлы, ихтирамлы милләт остазы, ғәҙеллеккә үтә һиҙгер һәм, ер-һыуын, халҡын яҡлап, данлап, рух күтәренкелеген тотоусы тапҡыр һүҙле шағир, ярһыу хисле ижадсы.
   
 Борон-борондан сәсәндәр илдең киләсәген ҡайғыртыусы, бөгөнгөһөн яйлаусы, үткәнен йөрәгендә йөрөтөүсе ырыуҙарҙы үҙ-ара бәйләгән, халыҡты илһөйәрлеккә әйҙәгән көс булған.
   
 Бөгөн Өфөлә, 24 октябрҙә М.Кәрим исемендәге Милли йәштәр театрында Бөтә Рәсәй сәсәндәр фестиваленең гала –концерты булып уҙҙы. 

 Ике көн дауамында барған бәйге, 23 октябрь көнө, З. Исмәғилев исемендәге Өфө дәүләт сәнғәт институтының Шаляпин залында фестивалде асыу тантанаһы менән башланып китте. Фестивалдә 60-ҡа яҡын ҡатнашыусы теркәү алғайны.

 Бәйгелә Алтай, Дағстан,Ҡаҙаҡстан,Ҡалмыҡ, Карелия, Ҡырғыҙ, Тыва, Саха(Якутия), Хакасия илдәренән иң шәп сәсәндәр ҡатнашты. Башҡортостан данын Сибай, Өфө, Ишембай ҡалалары, Бөрйән, Баймаҡ, Әбйәлил Учалы, Хәйбулла, Ғафури, Әлшәй райондары сәсәндәре яҡланы.

 Баһалама рәйесе - башҡорт әҙәбиәт ғилеме белгесе, фольклорсы, филология фәндәре докторы, профессор, Рәсәй Гуманитар Фәндәр академияһының тулы хоҡуҡлы ағзаһы, Башҡортостандың һәм Рәсәйҙең Яҙыусылар союзы ағзаһы, Салауат Юлаев премияһы һәм Салауат Юлаев ордены кавалеры Әхмәт Сөләймәнов. 

 Жюри ағзалары:
 филология фәндәре докторы, «Айгине» мәҙәни-тикшереү үҙәге директоры Гөлнара Айтпатова (Ҡырғыҙыстан); 

 Леонид Собинов исемендәге Саратов консерваторияһы халыҡ йыры кафедраһы доценты,Рәсәй Фәндәр Академияһының профессоры, Рәсәй Федерацияһының халыҡ артисткаһы Елена Сапогова;

 Шағир, яҙыусы, фольклорист, филология фәндәре кандидаты, профессор, Башҡортостан Республикаһының атҡаҙанған фән эшмәкәре Иван Карпухин; 

 Сәсәндәр үҙәге етәксеһе, Республика халыҡ ижады үҙәгенең генераль директоры урынбаҫары, Башҡортостан Республикаһының атҡаҙанған мәҙәниәт хеҙмәткәре Нәфисә Тулыбаева; 

 Республика халыҡ ижады үҙәге хеҙмәткәре, жюриның яуаплы сәркәтибе Гөлгөнә Баймырҙина .

 Ҡунаҡтар билдәле башҡорт сәсәндәре исеме менән бәйле иҫтәлекле урындарҙы байҡаны.

 Башҡортостан Республикаһының Милли музейында «Урал батыр саҡырыуы буйынса» темаһына конференция уҙғарылды.

 Бәйге сиктәрендә башҡорт халыҡ эпостары темаһына һүрәттәр, китаптар, музыкаль инструменттар күргәҙмәһе лә ойошторолғайны.

 Бөгөн Гала-концерт башланыр алдынан, М.Кәрим исемендәге Милли йәштәр театрының фойеһында “Асыҡ тирмә” фольклорсылары ҡатнашлығында әйтеш әйтеү интерактив майҙанында сәсәндәр ярыш алып барҙы. Әйтеш – башҡорт, ҡаҙаҡ, ҡырғыҙ, ҡарағалпаҡ халыҡтарында аҡын, сәсәндәрҙең халыҡ алдында ойошторолған шиғри бәйгеһе, ярышы. Ул бөтә асылы менән ауыҙ-тел әҙәбиәте жанры. Ике кешенең шиғри бәйгеһе үҙ мәлендә үк төплө, мәғәнәле һорау биреүҙе, уға кинәйәле, йөкмәткеле яуап табыуҙы талап итә. Әйтеш, ғөмүмән, ауыҙ-тел ижадсыһының оҫталыҡ кимәлен билдәләүсе жанр, «импровизаторлыҡ сәнғәтенең иң юғары нөктәһе».

 Сәсәндең бурысы- шиғри һүҙ ярҙамында башҡаларға мөрәжәғәт итеү генә түгел, уларҙы уйланырға мәжбүр итеү, рухын уятыу, ғәм менән йәшәргә өндәү.

 М. Кәрим исемендәге Милли йәштәр театрында үткән фестивалдең гала-концертында, ысынлап та, иң-иңдәре генә, халыҡ сәсәне исеменә лайыҡлылар ғына сығыш яһаны. 

 “Зәйнетдин”,”Ятаған” этно-төркөмдәренең сығышы концертҡа йәм өҫтәне, алҡыштарға күмелде.

 Ниhайәт, тулҡынландырғыс мәл етте, Фестивалден Гран-при, “Халыҡ сәсәне” исеменә Ғафури районынан Илhам Байбулдин лайыҡ булды. 

 Фестиваль лауреаттары: Батр Манджиев (Ҡалмыҡ), Аясмаа Тулуш (Кемеров өлкәһе), Д оолотбек Садыҡов (Ҡырғыҙыстан), Зоя Стрекаловская (Яҡут) Софья Брусникина(Архангельск ҡалаһы), Алибай Романов (Дағстан), Розалия Солтангәрәева (Өфө), Асия Ғәйнуллина (Сибай).

 Шулай уҡ дипломанттар билдэләнде: Фәрхәт Оразов (Ҡаҙаҡстан), “Алпамыша” этно -төркөмө (Учалы районы), Сибай сәнғәт колледжынан “Талир тәнкә” этно-төркөмө, “Сал Урал” этно- төркөмө(Учалы районы), Мария Александрова (Карелия), Эмиль Теркишев (Алтай), Вячеслав Кученов (Хакасия), Мәүлит Ямалетдинов (Учалы районы).

 Тамашасылар шәп кәйеф, күтәренке күңел менән таралыштылар.

 Башҡорт халҡының бөйөк ҡомартҡылары, ата-бабаларыбыҙ быуындан-быуынға тапшырған бай хазина — ауыҙ-тел ижадының һоҡланғыс өлгөләре: “Мөйтәнбей”, “Урал батыр”, “Аҡһаҡ ҡола”, “Заятүләк менән Һыуһылыу” ,“Алпамыша” эпостарынан өҙөктәр яңғыраны.
  Шулай уҡ тамашасылар бәйгеселәр башҡарыуындағы «Алып-Манаш», Манас «Чон казат», «Кюн Ньургун», «Канкыс», «Айдолай» эпостарын ихлас күңелдән тыңланылар. 

 Сәсән – әйҙәүсе, тәрбиәсе, тарихсы, пропаганда алып барыусы.

  Ә бөгөн, тәрбиәүи, мәҙәни, әхлаҡи ҡиммәттәргә замана шауҡымдары арҡаһында мөнәсәбәт-ҡараштар үҙгәргәндә, сәсәндәр хәрәкәтен, ижадын әүҙемләштереү, даирәһен киңәйтеү зарур.


 Гүзәл Багаева
 ","
	Дүшәмбе, 24 октябрь 2016",Яңылыҡтар,Na
https://kulturarb.ru/ba/news/өfөlә-tөrlө-ildәrҙeң-sәsәndәre-kөs-һynashasaҡ, Өфөлә төрлө илдәрҙең сәсәндәре көс һынашасаҡ ,Na,"

	Өфөлә 23-24 октябрҙә  Бөтә Рәсәй сәсәндәр фестивале уҙа. 
Бөтә Рәсәй сәсәндәр фестивале «Бөтә донъя фольклориадаһын-2020» үткәреүгә әҙерлек булып тора.
23 октябрь көнө, сәғәт  10.00, З. Исмәғилев исемендәге Өфө дәүләт сәнғәт институтының  Шаляпин залында фестивалде асыу тантанаһы уҙасаҡ. 
Бәйгелә Алтай, Дағстан,Ҡаҙаҡстан,Ҡалмыҡ, Карелия, Ҡырғыҙ, Тыва, Саха (Якутия), Хакасия илдәренән  иң шәп сәсәндәр ҡатнашыуы көтөлә. Ә Башҡортостан данын Сибай һәм Өфө,  Салауат, Бөрйән, Баймаҡ, Әбйәлил Учалы, Хәйбулла райондары сәсәндәре яҡлаясаҡ.
Баһалама рәйесе - башҡорт  әҙәбиәт ғилеме белгесе, фольклорсы, филология фәндәре докторы, профессор, Рәсәй Гуманитар Фәндәр академияһының тулы хоҡуҡлы ағзаһы, Башҡортостандың һәм Рәсәйҙең  Яҙыусылар союзы ағзаһы, Салауат Юлаев премияһы  һәм Салауат Юлаев ордены  кавалеры Әхмәт Сөләймәнов. 
Жюри ағзалары: 
 филология фәндәре докторы, «Айгине» мәҙәни-тикшереү үҙәге директоры Гөлнара Айтпатова (Ҡырғыҙыстан);
Леонид  Собинов исемендәге Саратов консерваторияһының халыҡ йыры кафедраһы доценты, Рәсәй Фәндәр Академияһының профессоры, Рәсәй Федерацияһының халыҡ артисткаһы  Елена Сапогова;
Шағир, яҙыусы, фольклорист, филология фәндәре кандидаты, профессор, Башҡортостан Республикаһының атҡаҙанған фән эшмәкәре Иван Карпухин;
Сәсәндәр үҙәге етәксеһе, Республика халыҡ ижады үҙәгенең генераль директоры урынбаҫары, Башҡортостан Республикаһының атҡаҙанған мәҙәниәт хеҙмәткәре Нәфисә Тулыбаева;
Шулай уҡ бәйге сиктәрендә башҡорт халыҡ эпостары темаһына һүрәттәр, китаптар, музыкаль инструменттар күргәҙмәһе  уҙғарыу ҡаралған. 
“ Асыҡ тирмә”  фольклорсылары ҡатнашлығында әйтеш  майҙаны булдырыласаҡ.
24 октябрь көнө, ҡунаҡтар өсөн билдәле башҡорт сәсәндәре  исеме менән бәйле  иҫтәлекле урындарға барыу ҡаралған.
Көндөҙгә сәғәт 11-ҙә Башҡортостан Республикаһының Милли музейында «Урал батыр саҡырыуы буйынса» темаһына түңәрәк  өҫтәл ойоштороласаҡ.
Фестиваль  М. Кәрим исемендәге Милли йәштәр театрында гала-концерт менән тамамланасаҡ. 
Гүзәл Багаева
 ","
	Йома, 21 октябрь 2016",Яңылыҡтар,Na
https://kulturarb.ru/ba/news/өfөlә-duҫlyҡ-gөllәmәһendә-50-gә-yaҡyn-balalar-izhad-kollektivtary-syғysh-yaһaj, Өфөлә «Дуҫлыҡ гөлләмәһе»ндә 50-гә яҡын балалар ижад коллективтары сығыш яһай ,Na,"

	Өфөлә «Дуҫлыҡ гөлләмәһе» милли мәҙәниәттәр фестивалендә 50-гә яҡын балалар ижад коллективтары сығыш яһай. Гала-концерт йома, 21 октябрҙә, Ҡала мәҙәни-ял итеү үҙәгендә (Беренсе Май урамы, 47) уҙа.

 Сара барышында «Рәсәйҙең кино ижадында Башҡортостан» тип аталған биҙәү-ҡулланма ижады күргәҙмәһе ойошторола. Унда өҫтәмә белем биреү учреждениелары тәрбиәләнеүселәренең эштәре ҡуйыла.

 «Дуҫлыҡ гөлләмәһе» фестивале 2008 йылдан уҙғарыла. Төп маҡсаты — уҡыусыларҙа илһөйәрлек, милли үҙаң, толерантлыҡ һәм татыулыҡ тойғоһо тәрбиәләү, шулай уҡ үҫеп килеүсе быуынды рухи-әхлаҡи һәм мәҙәни ҡиммәттәргә йәлеп итеү. Йыл һайын һайлап алыу турында 1500-гә яҡын бала ҡатнаша.

 Фестиваль йомғаҡтары буйынса еңеүселәр һәм ҡатнашыусылар Өфө мәғариф идаралығының дипломдары менән бүләкләнә.

 Гала-концерт көндөҙгө сәғәт 3-тә башлана, тип хәбәр иттеләр ҡала хакимиәтенең матбуғат хеҙмәтендә.


«Башинформ» мәғлүмәт агентлығы, Эльмира Сабирова
 ","
	Йома, 21 октябрь 2016",Яңылыҡтар,Na
https://kulturarb.ru/ba/news/bashҡortostan-respublikaһynan-vi-halyҡ-ara-hudozhestvoly-tuҡyma-festivalendә-nadezhda-halyҡ-kluby-ҡatnasha, Башҡортостан Республикаһынан VI  халыҡ-ара художестволы туҡыма фестивалендә  «НАДЕЖДА» халыҡ клубы ҡатнаша ,Na,"

	Республика халыҡ ижады үҙәге эргәһендәге «НАДЕЖДА» халыҡ клубы Санкт-Петербург ҡалаһында уҙасаҡ «KUROCHKA RYABA – 2016» VI халыҡ-ара художестволы туҡыма фестиваленә йыйына.

 Фестиваль Санкт-Петербург тың рәссәмдар Союзының Ҙур залында асылған. 
 Проекттар форумы аша квилтаның төрлө йүнәлештәрен бер күргәҙмә киңлегендә күрергә мөмкин.

 Фестивалдә Рәсәй, Европа илдәренең иң талантлы ҡорама ҡорау оҫталары ҡатнаша.
 Ольги Суткевич етәкселегендәге «НАДЕЖДА» халыҡ клубы фестивалдә «Москва-Сочи» диптихы менән сығыш яһай.

 Иҫегеҙгә төшөрөп уҙайыҡ, был билдәле фестивалдә 2014 йылда “Тирмә” проекты менән «НАДЕЖДА» халыҡ клубы ҡатнашҡан ине.
 ","
	Йома, 21 октябрь 2016",Яңылыҡтар,Na
https://kulturarb.ru/ba/news/bөgөn-өfөlә-bashҡortostandyң-halyҡ-shaғiry-ҡәҙim-aralbajҙyң-izhad-kisәһe-үtte, Бөгөн Өфөлә Башҡортостандың халыҡ шағиры Ҡәҙим Аралбайҙың ижад кисәһе үтте ,Na,"

	Ғәзиз төбәк, тим дә күккә бағам, 
 Таҙарынам ваҡлыҡ, яҙыҡтан.
 Таналыҡтан әгәр ҡот алмаһам,
 Яҙыр ине йәнем аҙыҡтан.

 Тыуған яғым, тим дә күккә бағам,
 Шәфҡәт һорап ергә тәңремдән.
 Ҡаҡ даламда ямғыр бейегәндә, 
 Ерем моңо тулай йәнемдә.

 Ҡәҙим Аралбай

 Бөгөн Б. Йосопова исемендәге Актерҙар йортонда Башҡортостандың халыҡ шағиры, Салауат Юлаев исемендәге дәүләт премияһы лауреаты, билдәле йәмәғәт эшмәкәре Ҡәҙим Аралбайҙың 75 йәшлек юбилейына бағышланған әҙәби-музыкаль кисә булып уҙҙы.

 Кисәлә шағирҙың лирик-фәлсәфәүи шиғырҙарын һәм робағиҙары яңғыраны. Сарала Башҡортостандың халыҡ шағиры Рауил Бикбаев, Башҡорт дәүләт университеты профессоры Тимерғәле Килмөхәмәтов, шағирәләр, Ш.Бабич исемендәге йәштәр премияһы лауреаты Фәрзәнә Аҡбулатова, Тәнзилә Дәүләтбирҙина, Зөлфиә Ханнанова, Гөлназ Ҡотоева һәм Лариса Абдуллина, «Китап» нәшриәте директоры Илһам Йәндәүләтов ҡатнашты. Ҡазандан Татарстандың халыҡ шағиры Роберт Миңнуллин сығыш яһаны.

 Ҡәҙим Әбделғәлим улы Аралбаев 1941 йылдың 1 сентябрендә Хәйбулла районы Таңатар ауылында тыуа. Урта мәктәпте тамамлағас, колхозда шофер булып эшләй. Хәрби хеҙмәттә лә шоферҙар взводы командиры була. БДУ тамамлағас, Бөрйән, Баймаҡ райондары мәктәптәрендә урта мәктәп директоры урынбаҫары булып эшләй. Башҡортостан Фәндәр академияһында аспирантурала уҡый. Ләкин уны шиғриәт донъяһы нығыраҡ тарта. Ул «Ағиҙел» журналына эшкә күсә. Яҙыусылар союзы идараһында секретарь, «Китап» нәшриәтендә директор, Бөтә донъя башҡорттары ҡоролтайы башҡарма комитеты рәйесе урынбаҫары була.

 Ҡәҙим Аралбайҙың «Утлы кисеүҙәр» (1975), «Батыр яраһы» (1980), «Аҡ тирмә» (1982), «Һөйөүем йондоҙо» (1986), «Әле һүң түгел» (1989), «Мәслихәт» (1991), «Рух яҙыуы» (1995), «Таналыҡ тауышы» (2001) һәм башҡа китаптары төрлө телдәрҙә нәшер ителде. 

 Тиҫтәләрсә шиғри йыйынтыҡ авторы, халыҡ шағиры Ҡәҙим Аралбай киң ҡатлам уҡыусылар күңелендә төп урын биләгән шағирҙарҙың береһе. 

 Ҡәҙим Аралбайҙың геройҙары ысын тормош кешеләре, уның поэзияһында тормошсанлыҡ, халыҡсанлыҡ асыҡ сағыла. 

 Филология фәндәре докторы, профессор, Башҡортостандың атҡаҙанған фән эшмәкәре Тимерғәле Килмөхәмәтов :“Ҡәҙим Аралбайҙың ике далаһы бар: береһе – ул үҙе күреп-гиҙеп үҫкән, әсәй-апайы, нәҫел-ырыуы, яҡташтары ғүмер кисергән икһеҙ-сикһеҙ ысын дала. Икенсеһе – шағир Аралбайҙың шиғриәт далаһы. Ошо ике дала береһе икенсеһенә күсеп, бер-береһен көсәйтеп, “Ҡәҙим Аралбай шиғриәте” тигән уй-фекергә дала шикелле киң, һүҙ-лөғәткә сағыу рух донъяһын барлыҡҡа килтерә. Дим буйҙарын, Оло Эйек яҡтарын үҙ эсенә һыйҙырған Мостай Кәрим, Зәйнәб Биишеваның ярһыу ағыштарҙы, сөңгөл тәрәнлектәрҙе, үткел зәңгәрлектәрҙе, тулҡын сайпылыштарын туплаған әҙәби донъяларын иҫкә төшөрөп, хәтерләүҙәр, ғүмер һәм мәңгелек хаҡында уйҙар уята. Сал ҡылғандар тирбәлеүе уның өсөн быуат-быуат аҡҡан дәүерҙәрҙең күҙ алдынан үтеүе түгел, тип кем әйтер? Сал дала, Һаҡмар, Таналыҡ Ҡәҙимдә тарихи аң тәрбиәләгәндер. Юҡҡа ғынамы ни ул “Мәмбәт ырыуы шәжәрә”һен ентекләп өйрәнде, китап итеп баҫтырып, халыҡҡа ҡайтарҙы. Тарихи фекерләү шиғыр һәм поэмаларҙа бөгөнгөнөң үткән менән еңел, тәбиғи аралашыуын, бер-береһенә үтеп инеүен, береһенең икенсеһенә күсеүен тәьмин итә”-тип яҙып сыҡҡайны.

 Башҡортостандың халыҡ артистары Ишморат Илбәков һәм Рәсүл Ҡарабулатов ҡурайҙа башҡорт халыҡ көйҙәрен уйнаны, йырсы Радик Динәхмәтов Ҡәҙим Аралбай тәржемәһендәге “Һалдат” бәйетен башҡарҙы.

 Кисәне Рәсәйҙең атҡаҙанған, Башҡортостандың халыҡ артисы, шағирҙың яҡташы Хөрмәтулла Үтәшев алып барҙы, яҙыусының яҡташтары — Хәйбулла районы, Һамар өлкәһенең башҡорт диаспораһы вәкилдәре, шағирҙың ғаилә ағзалары һәм туғандары ла сығыш яһаны.

 Ҡәҙим Аралбай - башҡорт шиғриәтенең йөҙөн һәм ҡеүәтен билдәләүсе шағир, олпат әҙип һәм милләт ағаһы!

 Күренекле шағирыбыҙҙы 75 йәше уңайынан ихлас ҡотлайбыҙ һәм артабан да поэзиябыҙҙы биҙәр әҫәрҙәр ижад итеүен теләйбеҙ.

Г. Багаева
 ","
	Йома, 21 октябрь 2016",Яңылыҡтар,Na
https://kulturarb.ru/ba/news/ruslan-yultaevtyң-өs-hat-filmy-halyҡ-ara-festivaldә-ҡatnasha, Руслан Юлтаевтың  “Өс хат” фильмы халыҡ-ара фестивалдә ҡатнаша ,Na,"

	Мәскәү ҡалаһында 28 октябрҙән алып 6 ноябгә тиклем XIII Халыҡ-ара “Нурлы Фәрештә” ( «Лучезарный Ангел») кинофестивале үтә.

 Фестивалдә “Башҡортостан” киностудияһында төшөрөлгән “Өс хат” фильмы ҡатнаша.

 Халыҡ-ара “Нурлы Фәрештә” кинофестивале ( «Лучезарный Ангел») “Рәсәйҙең киләсәк быуындарында рухи һәм әхләҡи мәҙәниәт” маҡсатлы программаһына ярашлы уҙғарыла. 
 Проекттың маҡсаты-бөгөнгө йәштәрҙә рухи-әхләҡи ҡиммәттәр тәрбиәләү юлдарын эҙләү.

 Башҡортостан режиссеры Руслан Юлтаевтың “Өс хат” фильмын жюри рәйесе, кинорежиссёр Юрий Кара, билдәле продюсер Елена Гликман, РФ халыҡ артисы Лев Прыгунов, кинооператор Вячеслав Сачков, эксперт Иерей Спартесный Игорь баһалаясаҡ.

 Мәскәү ҡалаһында 29 октябрь көнө, 16:20 ваҡытта “Өс хат” фильмын “Октябрь” кинотеатрында, Яңы Арбат урамы,24 адресы буйынса күрһәтеү ҡаралған.

 Шулай уҡ 24-29 октябрь Чебоксарҙа II Бөтәсыуаш «Асам» кинофестивалендә лә “Өс хат” фильмы һайлап алыу турын үткән. Башҡорт киноһынан башҡа, “Төрөк киноһы” программаһында Болгария, Ҡаҙаҡстан, Ҡырғыҙстан, Яҡут һәм Татарстан илдәренән фильмдар күрһәтеләсәк.

 Шулай уҡ Руслан Юлтаевтың яңыртылған версиялы “Сәк-сәк” комедияһы ҡатнаша. Тамашасылар был комедияны ағымдағы йылдың сентябрь айында БСТ каналы аша күреп өлгөрҙөләр ҙә инде.

 Руслан Юлтаевтың «Өс хат» исемле драмаһында Бөйөк Ватан һуғышы осорондағы 1942 йылдың ҡышы күрһәтелә. Ҡыҙыу һуғыш яланында илдең яҙмышы хәл ителһә, тыныс башҡорт ауылында әле донъяға тыумаған сабый ғүмере ҡыл өҫтөндә була. 
 Бер өй эсендә өс ҡатын, донъяға өс ҡарашлы кеше йәшәй. 

 Актрисалар Зиләрә Юлтаева, Физәлиә Рәхимова, Вәкилә Ҡалмантаева үҙҙәренең ролдәрен оҫта башҡарып, шул осор ҡатындарын сағылдыралар.

 Өлкән быуын кешеһе булған өләсәйҙәре бар ваҡытын намаҙ уҡып, зекер әйтеп үткәрә. Уның ҡыҙы, урта быуын вәкиле Fәйшә донъя көтә, әсә менән ҡыҙы араһында өҙгөләнһә, йәш ҡыҙ Хазина бер кемгә лә иғтибар итмәй, һөйгән йәре Мәғәфүрҙән хаттар ғына көтә.

 Өскөл хаттың оҙаҡ килмәүенә аптыраған ҡыҙ үҙен дә, балаһын да бер кемгә лә кәрәкмәгән кеүек тоя һәм нисек тә булһа сабыйынан ҡотолорға уйлай. Тик был аҙымдан уны ауылдың хат ташыусыһы ҡотҡара. Һөйгән йәренән ике хат алыуына Хазина ҡыуанып бөтә алмай, тик ул өсөнсөһө лә булыуы тураһында белмәй. Уныһы инде Мәғәфүре һуғыш яланында батырҙарса һәләк булыуы хаҡында ҡара ҡағыҙ була.

 Фильм Ишембай һәм Ғафури райондарында, Арлар һәм Мәндем ауылдарында төшөрөлә. Төп ролдәрҙе Зиләрә Юлтаева, Физәлиә Рәхимова, Вәкилә Ҡалмантаева һәм Фәрзәнә Ғөбәйҙуллина уйнай.

 Тамашасы һорауы буйынса ул эфирға бер-нисә тапҡыр сыҡты. Бөйөк Еңеүҙең 70 йыллығына арнап ижад ителгән ҡыҫҡа метражлы фильм һәр геройы күңелгә үтеп инеүе менән үҙенсәлекле. 

Гүзәл Багаева


 ","
	Кесе йома, 20 октябрь 2016",Яңылыҡтар,Na
